<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='mi' osisIDWork='MAO' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='MAO'>
        <title>Maori Version</title>
        <contributor> The Unbound Bible
     Biola University: Administrative Computing
     13800 Biola Ave.
     La Mirada, CA 90639
     United States of America
     562-903-4722 </contributor>
        <creator/>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-20</date>
        <description>Maori Bible prepared by Timothy Mora. Text reproduced by Dr. Cleve Barlow.</description>
        <publisher>FREE BIBLE SOFTWARE GRUOP</publisher>
        <type type='OSIS'>Bible</type>
        <identifier type='OSIS'>MAO</identifier>
        <source>ftp://unboundftp.biola.edu/pub/maori.zip</source>
        <language type='IETF'>mi</language>
        <relation/>
        <coverage>Provide the bible to the world</coverage>
        <rights>i think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Job'>
      <chapter osisID='Job.1'>
        <verse osisID='Job.1.1'> Tera tetahi tangata i te whenua o Uhu, ko Hopa tona ingoa; a ko taua tangata he tangata tapatahi, he tika, he tangata wehi ki te Atua, mawehe i te kino.</verse>
        <verse osisID='Job.1.2'>Na ka puta ona uri, tokowhitu nga tama, tokotoru nga tamahine.</verse>
        <verse osisID='Job.1.3'>Ko ana rawa hoki, e whitu mano nga hipi, e toru mano nga kamera, ko nga kau, e rima rau nga ioka, e rima rau nga kaihe uha, a ko ana pononga he tini noa atu; na reira nui atu taua tangata i nga tangata katoa o te rawhiti.</verse>
        <verse osisID='Job.1.4'> Na ka haere ana tama, ka taka he hakari ki o ratou whare, he ra ki to tenei, he ra ki to tenei; a ka tukua he karere hei karanga i o ratou tuahine tokotoru kia kai tahi, kia inu tahi ratou.</verse>
        <verse osisID='Job.1.5'>A ka taka nga ra o ta ratou kai hakari, ka unga tangata a Hopa, a whakatapua ana ratou, maranga wawe ana ia i te ata, whakaekea ana e ia he tahunga tinana, rite tonu ki a ratou katoa te maha; i mea hoki a Hopa, Tera pea kua hara aku tama, kua kan ga ki te Atua i roto i o ratou ngakau. Ko ta Hopa mahi tonu tenei i nga ra katoa.</verse>
        <verse osisID='Job.1.6'> Na i tetahi o aua ra ka haere mai nga tama a te Atua, kia tu ai ratou i te aroaro o Ihowa, a haere ana mai a Hatana i roto i a ratou.</verse>
        <verse osisID='Job.1.7'>Na ka mea a Ihowa ki a Hatana, I haere mai koe i hea? Ano ra ko Hatana ki a Ihowa, ka mea, I te kopikopiko, i te haereere i te whenua.</verse>
        <verse osisID='Job.1.8'>Ano ra ko Ihowa ki a Hatana, Kua mahara ranei tou ngakau ki taku pononga, ki a Hopa, kahore hoki he rite mona i te whenua, he tangata ngakau tapatahi, he tika, e wehi ana i te Atua, e mawehe ana i te kino?</verse>
        <verse osisID='Job.1.9'>Ano ra ko Hatana ki a Ihowa, ka mea, He wehi noa ianei to Hopa i te Atua?</verse>
        <verse osisID='Job.1.10'>He teka ianei kua oti ia te karapoti e koe ki te taiepa, me tona whare, me ana mea katoa? Kua manaakitia e koe te mahi a ona ringa, kua nui haere hoki ana kararehe i runga i te whenua.</verse>
        <verse osisID='Job.1.11'>Engari totoro tou ringa, pa atu ki ana mea katoa; ina, ka kanga ia i a koe ki tou aroaro.</verse>
        <verse osisID='Job.1.12'>Ano ra ko Ihowa ki a Hatana, Nana, ko ana mea katoa kei tou ringa, kaua ia tou ringa e totoro ki a ia. Heoi haere atu ana a Hatana i te aroaro o Ihowa.</verse>
        <verse osisID='Job.1.13'> Na, i tetahi o nga ra i te mea e kai ana ana tama, ana tamahine, e inu waina ana i roto i te whare o to ratou tuakana,</verse>
        <verse osisID='Job.1.14'>Ka haere mai tetahi karere ki a Hopa, ka mea, I te parau nga kau, me te kai ano nga kaihe i to ratou taha:</verse>
        <verse osisID='Job.1.15'>Na ka kokiri mai nga Hapeana, kahakina ana ratou; ko nga tangata hoki, patua iho ki te mata o te hoari; ko ahau anake kua mawhiti mai, toku kotahi, hei korero ki a koe.</verse>
        <verse osisID='Job.1.16'>I tenei ano e korero ana, ka tae mai ano tetahi, ka mea, Kua taka iho he ahi na te Atua i te rangi, a toro ana i roto i nga hipi, i nga tangata, a pau noa, ko ahau anake kua mawhiti mai, toku kotahi, hei korero ki a koe.</verse>
        <verse osisID='Job.1.17'>I tenei ano e korero ana, ka tae mai ano tetahi, ka mea, Wehea ake e nga Karari e toru nga matua, huaki ana ki nga kamera, kahakina ana e ratou; ko nga tangata patua iho ki te mata o te hoari, a ko ahau anake kua mawhiti mai, toku kotahi, hei ko rero ki a koe.</verse>
        <verse osisID='Job.1.18'>I tenei ano e korero ana, ka tae mai ano tetahi, ka mea, Ko au atama, ko au tamahine, i te kai, i te inu waina i roto i te whare o to ratou tuakana;</verse>
        <verse osisID='Job.1.19'>Na ko te putanga mai o tetahi hau nui i te koraha, patu pu ki nga koki e wha o te whare, hinga ana ki runga ki nga taitamariki; mate ake ratou; a ko ahau anake kua mawhiti mai, toku kotahi, hei korero ki a koe.</verse>
        <verse osisID='Job.1.20'> Katahi ka whakatika a Hopa; haea ana e ia tona koroka; heua ana tona mahunga; takoto ana ki te whenua; koropiko ana,</verse>
        <verse osisID='Job.1.21'>A ka mea ia, I puta tahanga mai ahau i te kopu o toku whaea, a ka hoki tahanga atu ano ahau ki reira. Na Ihowa i homai, na Ihowa i tango; kia whakapaingia te ingoa o Ihowa.</verse>
        <verse osisID='Job.1.22'>I tenei katoa kihai a Hopa i hara, kihai ano i whakauware ki ta te Atua.</verse>
      </chapter>
      <chapter osisID='Job.2'>
        <verse osisID='Job.2.1'> He ra ano ka haere mai nga tama a te Atua, kia tu i te aroaro o Ihowa. A ka haere mai hoki a Hatana i roto i a ratou ki te aroaro o Ihowa tu ai.</verse>
        <verse osisID='Job.2.2'>Na ka mea a Ihowa ki a Hatana, i haere mai koe i hea? Ano ra ko Hatana ki a Ihowa, I te kopikopiko, i te haereere i te whenua.</verse>
        <verse osisID='Job.2.3'>Na ka mea a Ihowa ki a Hatana, Kua mahara ranei tou ngakau ki taku tangata, ki a Hopa? kahore he rite mona i te whenua, he tangata ngakau tapatahi, he tika, e wehi ana i te Atua, e mawehe ana i te kino; u tonu ano hoki tona tapatahitanga, ahakoa e whakaoho ana koe i ahau ki te he mona, kia whakangaromia noatia ia.</verse>
        <verse osisID='Job.2.4'>Na ka utua e Hatana ta Ihowa, ka mea ia, He kiri mo te kiri; ae ra, ko nga mea katoa hoki a te tangata ka hoatu hei utu mona kia ora.</verse>
        <verse osisID='Job.2.5'>Engari kia totoro atu tou ringa, kia pa ki tona wheua, ki ona kikokiko, ina, ka kanga ia i a koe ki tou aroaro.</verse>
        <verse osisID='Job.2.6'>Na ka mea a Ihowa ki a Hatana, Nana, kei tou ringa ia: otiia kia tupato kei mate rawa ia.</verse>
        <verse osisID='Job.2.7'> Heoi ka haere atu a Hatana i te aroaro o Ihowa; patua iho e ia a Hopa ki te whewhe kino i te kapu o tona waewae, a tae noa ki tona tumuaki.</verse>
        <verse osisID='Job.2.8'>Na ka mau ia ki tetahi maramara rihi hei waru i a ia, a noho ana i roto i te pungarehu.</verse>
        <verse osisID='Job.2.9'>Katahi tana wahine ka mea ki a ia, ka u tonu koia koe ki tou tapatahitanga? kanga te Atua, ka mate ai.</verse>
        <verse osisID='Job.2.10'>Ano ra ko ia ki a ia, Rite tonu to kupu ki te kupu a tetahi o nga wahine kuware. Ha! kia whiwhi tatou ki te pai i te Atua, a kia kaua e whiwhi ki te kino? I tenei katoa kihai i hara nga ngutu o Hopa.</verse>
        <verse osisID='Job.2.11'> Na, i te rongonga o nga hoa tokotoru o Hopa ki tenei aitua katoa i pa nei ki a ia, ka haere mai ratou i tona wahi, i tona wahi, a Eripata Temani, a Pirirara Huhi, a Topara Naamati: he mea whakarite hoki na ratou ki a ratou ano kia haere mai ki t e tangi ki a ia, ki te whakamarie i a ia.</verse>
        <verse osisID='Job.2.12'>Na, i te marangatanga o o ratou kanohi i tawhiti, a kihai ratou i mohio ki a ia, na kua ara to ratou reo, tangi ana; haea ana tona koroka, tona koroka, ruia iho e ratou he puehu ki runga ki o ratou mahunga, he mea akiri atu whaka te rangi.</verse>
        <verse osisID='Job.2.13'>Heoi noho ana ratou i tona taha ki te whenua, e whitu nga ra, e whitu nga po, kihai hoki i puaki he kupu a tetahi ki a ia: i kite hoki ratou he nui rawa tona pouri.</verse>
      </chapter>
      <chapter osisID='Job.3'>
        <verse osisID='Job.3.1'> I muri i tenei ka puaki te mangai o Hopa, a ka kanga e ia tona ra.</verse>
        <verse osisID='Job.3.2'>Na ka oho a Hopa, ka mea,</verse>
        <verse osisID='Job.3.3'>Kia ngaro te ra i whanau ai ahau, te po i korerotia ai, He tamaroa kei roto i te kopu.</verse>
        <verse osisID='Job.3.4'>Waiho taua ra mo te pouri; kaua e tirohia iho e te Atua i runga; kaua hoki e whitingia e te marama.</verse>
        <verse osisID='Job.3.5'>Kia poke ia i te pouri, i te atarangi hoki o te mate; kia tauria iho e te kapua; kia whakawehia ano hoki e te whakapouritanga o te ra.</verse>
        <verse osisID='Job.3.6'>Na ko taua po, kia mau pu i te pouri kerekere: kei honoa ki nga ra o te tau; kei huihuia atu ina taua nga marama.</verse>
        <verse osisID='Job.3.7'>Nana, kia mokemoke taua po, kaua te reo koa e uru ki roto.</verse>
        <verse osisID='Job.3.8'>Kia kanga hoki e te hunga kanga i te ra, e te hunga mohio ki te whakaara rewiatana.</verse>
        <verse osisID='Job.3.9'>Kia pouri nga whetu o tona kakarauritanga; kia tatari ki te marama, a kahore noa iho; kei kite hoki i te takiritanga ata.</verse>
        <verse osisID='Job.3.10'>Mona kihai i tutaki i nga tatau o te kopu o toku whaea, kihai i huna i te mauiui kei kitea e ahau.</verse>
        <verse osisID='Job.3.11'> He aha ahau te mate ai i te kopu? He aha te hemo ai i toku putanga mai i te kopu?</verse>
        <verse osisID='Job.3.12'>He aha i rite wawe ai nga turi moku, me nga u hei ngote maku?</verse>
        <verse osisID='Job.3.13'>Me i pena, kua ata takoto ahau, te ai he whakaohooho, moe ana ahau: katahi ahau ka whai okiokinga,</verse>
        <verse osisID='Job.3.14'>I roto i nga kingi, i nga kaiwhakatakoto whakaaro o te whenua i hanga nei i nga wahi mokemoke mo ratou,</verse>
        <verse osisID='Job.3.15'>I roto ranei i nga rangatira whai koura, o ratou nei whare ki tonu i te hiriwa:</verse>
        <verse osisID='Job.3.16'>Kua kahore noa iho ranei, kua pera me te materoto e ngaro nei, me nga kohungahunga kahore nei e kite i te marama.</verse>
        <verse osisID='Job.3.17'>Mutu ake i reira te whakararuraru a te hunga kino; okioki ana i reira te hunga kua mauiui nga uaua.</verse>
        <verse osisID='Job.3.18'>Ata noho ana nga herehere i reira, te rongo i te reo o te kaitukino.</verse>
        <verse osisID='Job.3.19'>Kei reira te iti, te rahi, kahore hoki he rangatira o te pononga.</verse>
        <verse osisID='Job.3.20'> He aha te marama i homai ai ki te tangata kei roto nei i te mate? te ora ki te tangata kua kawa te wairua?</verse>
        <verse osisID='Job.3.21'>E koingo nei ki te mate, heoi kahore noa iho; e keri ana kia taea ia, nui atu i te keri i nga taonga huna.</verse>
        <verse osisID='Job.3.22'>Hari pu ratou, koa ana, ina kitea te urupa.</verse>
        <verse osisID='Job.3.23'>He aha ano te marama i homai ai ki te tangata kua huna nei tona ara, kua oti nei te tutakitaki mai e te Atua?</verse>
        <verse osisID='Job.3.24'>Kiano hoki ahau i kai, kua tae mai taku mapu: ano he wai oku hamama e ringihia ana.</verse>
        <verse osisID='Job.3.25'>No te mea kua tae mai ki ahau te mea whakawehi e wehi nei ahau; ko taku e pawera nei kua pa ki ahau.</verse>
        <verse osisID='Job.3.26'>Kahore oku humarie, kahore oku ata noho, ehara i te mea e okioki ana; na kua puta te raruraru.</verse>
      </chapter>
      <chapter osisID='Job.4'>
        <verse osisID='Job.4.1'> Katahi a Eripata Temani ka oho, ka mea,</verse>
        <verse osisID='Job.4.2'>Ki te anga matou ki te korero ki a koe, e pouri ranei koe? otira e taea e wai te pehi te kupu?</verse>
        <verse osisID='Job.4.3'>Nana, he tokomaha i whakaakona e koe: nau hoki i whakakaha nga ringa kahakore.</verse>
        <verse osisID='Job.4.4'>Ara ana i au kupu te tangata e hinga ana; nau hoki i kaha ai nga turi kua piko.</verse>
        <verse osisID='Job.4.5'>Inaianei kua tae mai ki a koe, a e hemo ana koe: e pa ana ki a koe, ohorere ana koe.</verse>
        <verse osisID='Job.4.6'>He taka ianei kei tou wehi ki te Atua he okiokinga whakaaro mou? Kei te tapatahi o ou huarahi he tumanakohanga mou?</verse>
        <verse osisID='Job.4.7'> Maharatia ra, ko wai o nga tangata harakore i huna? I ngaro ranei ki hea te hunga tika?</verse>
        <verse osisID='Job.4.8'>Ko taku hoki tenei i kite ai, ko te hunga e parau ana i te he, e rua ana i te raruraru, ko ia ra ano ta ratou e kokoti ai.</verse>
        <verse osisID='Job.4.9'>Huna ana ratou e te ha o te Atua, moti iho ratou i te hau o tona riri.</verse>
        <verse osisID='Job.4.10'>Ko te hamama o te raiona, ko te reo o te raiona tutu, ko nga niho o nga kuao raiona, whati ana.</verse>
        <verse osisID='Job.4.11'>Ngaro ana te raiona katua i te kore kai, a marara noa atu nga kuao a te raiona.</verse>
        <verse osisID='Job.4.12'> Na i kawea pukutia mai he korero ki ahau, a kapohia ana e toku taringa he komuhumuhu.</verse>
        <verse osisID='Job.4.13'>I nga whakaaroaronga, no nga kite o te po, i te mea ka au iho te moe a te tangata,</verse>
        <verse osisID='Job.4.14'>Ka pa te wehi ki ahau, me te ihiihi, a wiri ana oku wheua katoa.</verse>
        <verse osisID='Job.4.15'>Na ka tika atu he wairua i toku aroaro, tutu ana nga huruhuru o toku kikokiko.</verse>
        <verse osisID='Job.4.16'>Tu ana ia, otiia kihai ahau i mohio ki tona mata; he ahua te mea i toku aroaro: tu puku ana; na ka rongo ahau i te reo e ki ana,</verse>
        <verse osisID='Job.4.17'>He nui atu ranei te tika o te tangata i to te Atua? He nui atu ranei i to tona Kaihanga to ma o te tangata?</verse>
        <verse osisID='Job.4.18'>Nana, kahore rawa ia e whakawhirinaki ki ana pononga; a ki tana, he he kei ana anahera.</verse>
        <verse osisID='Job.4.19'>Tera atu to te hunga e noho ana i roto i nga whare uku, he puehu to ratou turanga; mongamonga kau ratou i te aroaro o te purehurehu.</verse>
        <verse osisID='Job.4.20'>I waenganui o te ata, o te ahiahi, ka whakangaromia ratou; huna ana ratou ake tonu atu, te ai tetahi hei whakaaro atu.</verse>
        <verse osisID='Job.4.21'>Kahore ranei to ratou taura here teneti i motuhia i roto i a ratou? Mate ana ratou, kahore hoki he matauranga.</verse>
      </chapter>
      <chapter osisID='Job.5'>
        <verse osisID='Job.5.1'> Tena ra, karanga; ka whakao ranei tetahi ki a koe? a ka anga atu koe ki a wai o te hunga tapu?</verse>
        <verse osisID='Job.5.2'>E patua ana hoki te kuware e te aritarita, e whakamatea ana te whakaarokore e te hae.</verse>
        <verse osisID='Job.5.3'>I kite ahau i te kuware e hou ana ona pakiaka; kitea rawatia ake kua kanga e ahau tona nohoanga.</verse>
        <verse osisID='Job.5.4'>Kei tawhiti atu ana tama i te ora, mongamonga noa ratou i te kuwaha, kahore hoki he kaiwhakaora.</verse>
        <verse osisID='Job.5.5'>Ko ana hua ka kainga e te tangata matekai, ka riro i a ia ahakoa i roto i te tataramoa, a ka hamama te mahanga ki o ratou rawa.</verse>
        <verse osisID='Job.5.6'> Na e kore te he e puta ake i te puehu, e kore ano te raruraru e tupu ake i te oneone;</verse>
        <verse osisID='Job.5.7'>I whanau te tangata ki te raruraru, tona rite kei nga korakora e rere nei whakarunga.</verse>
        <verse osisID='Job.5.8'>Ko ahau ia ka rapu i ta te Atua; me tuku atu taku korero ki te Atua,</verse>
        <verse osisID='Job.5.9'>E mahi nei i nga mea nunui e kore nei e taea te rapu atu, i nga mea whakamiharo e kore nei e taea te tatau;</verse>
        <verse osisID='Job.5.10'>E homai nei i te ua ki te mata o te whenua, e unga nei i te wai ki te mata o nga parae;</verse>
        <verse osisID='Job.5.11'>E whakanoho nei i te hunga iti ki te wahi tiketike, a whakanekehia ake ana te hunga pouri ki te ora.</verse>
        <verse osisID='Job.5.12'>E haukoti nei i nga whakaaro o te hunga tinihanga, te taea e o ratou ringa ta ratou i mea ai.</verse>
        <verse osisID='Job.5.13'>Mau ake i a ia te hunga whakaaro i to ratou tinihanga: pororaru iho nga whakaaro o te hunga kotiti ke.</verse>
        <verse osisID='Job.5.14'>I te awatea nei, tutaki ana ratou ki te pouri; whawha ana ratou i te poutumarotanga, ano ko te po.</verse>
        <verse osisID='Job.5.15'>Otiia e whakaorangia ana e ia te rawakore i te hoari, i to ratou mangai, i te ringa ano o te tangata kaha.</verse>
        <verse osisID='Job.5.16'>Ka ai ano he tumanakohanga atu mo te ware; kokopi tonu ia te mangai o te kino.</verse>
        <verse osisID='Job.5.17'> Nana, ka hari te tangata e akona ana e te Atua: na kaua e whakahawea ki te papaki a te Kaha Rawa.</verse>
        <verse osisID='Job.5.18'>He whakamamae hoki tana, he takai ano; e patu ana ia, a ko ona ringa ano hei whakaora.</verse>
        <verse osisID='Job.5.19'>E ono nga matenga e whakaora ai ia i a koe; ahakoa e whitu, e kore te he e pa ki a koe.</verse>
        <verse osisID='Job.5.20'>I te matekai ka hokona koe e ia kei mate; i te tatauranga ano, kei pangia e te hoari.</verse>
        <verse osisID='Job.5.21'>Ka huna koe i te whiu a te arero, e kore ano koe e wehi i te whakangaromanga ina tae mai.</verse>
        <verse osisID='Job.5.22'>E kata ano koe ki te whakangaromanga raua ko te hemokai; e kore hoki koe e wehi i nga kirehe o te whenua.</verse>
        <verse osisID='Job.5.23'>No te mea ka takoto tau kawenata ki nga kohatu o te parae; ka mau ano ta koutou rongo ko nga kirehe o te parae.</verse>
        <verse osisID='Job.5.24'>Ka mohio ano koe e tu ana tou teneti i te aionuku, ka haereere ano koe ki tou nohoanga, te ai he hara.</verse>
        <verse osisID='Job.5.25'>Ka mohio ano koe he nui ou uri, he pera ano tou whanau me te tarutaru o te whenua.</verse>
        <verse osisID='Job.5.26'>Ka ata rite ou tau ina tae koe ki te urupa, ka pera ano me te puranga witi e hikitia ake ana i tona wa e rite ai.</verse>
        <verse osisID='Job.5.27'>Nana, tenei, he mea rapu na matou ko te mea tika hoki ia; whakarangona mai, ka mohio iho hei pai mou.</verse>
      </chapter>
      <chapter osisID='Job.6'>
        <verse osisID='Job.6.1'> Na ka whakautu a Hopa, ka mea,</verse>
        <verse osisID='Job.6.2'>Aue, me i ata paunatia toku mamae, me i huihuia, me i whakairihia toku aitua ki te pauna!</verse>
        <verse osisID='Job.6.3'>Na inaianei taimaha ake i te onepu o te moana: heoi he ohorere rawa aku kupu.</verse>
        <verse osisID='Job.6.4'>Kei roto hoki i ahau nga pere a te Kaha Rawa, inumia ake e toku wairua to ratou paihana: rarangi tonu mai nga whakawehi a te Atua hei hoariri moku.</verse>
        <verse osisID='Job.6.5'>E tangi ano ranei te kaihe mohoao i te mea kei te tarutaru ia? e tangi ano ranei te kau i te mea e kai ana?</verse>
        <verse osisID='Job.6.6'>E taea ranei te kai, te mea kahore nei ona ha, ki te kahore he tote? He reka ranei te whakakahukahu o te hua manu?</verse>
        <verse osisID='Job.6.7'>Hore rawa toku wairua e mea kia pa atu ki ena; to ratou rite ki ahau kei te kai whakarihariha.</verse>
        <verse osisID='Job.6.8'> Aue, me i riro mai taku i tono ai, me i homai e te Atua taku e tumanako nei!</verse>
        <verse osisID='Job.6.9'>Me i pai hoki te Atua kia whakangaromia ahau, kia tukua mai tona ringa hei hatepe i ahau!</verse>
        <verse osisID='Job.6.10'>Penei kua ai ano he whakamarie moku; ae, ka tino hari ahau ki te mamae, kahore nei e tohu i ahau: kihai hoki nga kupu a te Mea Tapu i huna e ahau.</verse>
        <verse osisID='Job.6.11'>He aha toku kaha, e tatari ai ahau? He aha hoki toku mutunga, e whakamanawanui ai ahau?</verse>
        <verse osisID='Job.6.12'>He kaha kohatu ranei toku kaha? He parahi ranei oku kikokiko?</verse>
        <verse osisID='Job.6.13'>Ehara ranei i te mea kahore he awhina moku i roto i ahau, a kua oti te ngoi te pei i roto i ahau?</verse>
        <verse osisID='Job.6.14'> Ko te tangata e ngoikore ana te ngakau kia puta mai te aroha o tona hoa ki a ia, ahakoa kua mahue i a ia te wehi i te Kaha Rawa.</verse>
        <verse osisID='Job.6.15'>He mahi tinihanga ta oku teina, he pera me ta te awa; rere ana ratou ano he waipuke awaawa,</verse>
        <verse osisID='Job.6.16'>Kua mangu nei i te hukapapa, ngaro ana te hukarere i roto.</verse>
        <verse osisID='Job.6.17'>I te wa e mahana ai, ka memeha atu; i te weraweratanga, moti iho ratou i to ratou wahi.</verse>
        <verse osisID='Job.6.18'>Ka peka ke nga tira e haere ana ra reira; riro ana ki te kore, a ngaro iho.</verse>
        <verse osisID='Job.6.19'>Tirotirohia ana e nga tira o Tema; taria atu ana e nga tangata haere o Hepa.</verse>
        <verse osisID='Job.6.20'>Whakama ana ratou mo ratou i whakamanawa atu ki reira; te taenga ki aua awa, kanakana kau ana.</verse>
        <verse osisID='Job.6.21'>Na he kahore noa iho koutou; ka kite koutou i te mea whakamataku, a ka wehi.</verse>
        <verse osisID='Job.6.22'> I mea ranei ahau, Homai ki ahau? He hakari ranei maku e homai i o koutou rawa?</verse>
        <verse osisID='Job.6.23'>I mea ranei, whakaorangia ahau i te ringa o te hoariri? Hokona ahau i roto i te ringa o te kaitukino?</verse>
        <verse osisID='Job.6.24'>Whakaakona ahau, a ka whakarongo puku ahau; whakaaturia ki ahau te mea i he ai ahau.</verse>
        <verse osisID='Job.6.25'>Ano te kaha o nga kupu tika! Ko te aha ia te riria ana e a koutou kupu?</verse>
        <verse osisID='Job.6.26'>E mea ana ranei koutou kia riria nga kupu? he hau kau nei hoki nga korero a te tangata kua pau ona whakaaro.</verse>
        <verse osisID='Job.6.27'>Ae ra, e mea ana koutou ki te maka rota mo nga pani, ki te mea i to koutou hoa hei taonga hokohoko.</verse>
        <verse osisID='Job.6.28'>Na whakaae mai, titiro mai ki ahau; he pono hoki e kore ahau e korero teka ki to koutou kanohi.</verse>
        <verse osisID='Job.6.29'>Tena ra, tahuri mai; kaua hoki te he e waiho; ina, tahuri mai, he tika hoki taku take.</verse>
        <verse osisID='Job.6.30'>He he koia kei toku arero? e kore ranei toku hinengaro e mohio ki nga mea whanoke?</verse>
      </chapter>
      <chapter osisID='Job.7'>
        <verse osisID='Job.7.1'> He teka ranei kua takoto he pakanga mo te tangata i runga i te whenua, he rite ano ona ra ki nga ra o te kaimahi?</verse>
        <verse osisID='Job.7.2'>E rite ana ki te pononga, e matenui nei ki te atarangi, ki te kaimahi, e tumanako nei ki te utu mo tana mahi;</verse>
        <verse osisID='Job.7.3'>Koia toku rite, ka whiwhi nei ki nga marama horihori, a he mauiui nga po kua whakaritea moku.</verse>
        <verse osisID='Job.7.4'>Ka takoto ahau, ka mea ahau, A hea ahau ara ai? he roa ia te po; heoi ka tahurihuri kau ahau a ao noa.</verse>
        <verse osisID='Job.7.5'>Ko te kakahu mo oku kikokiko he kutukutu, he pokuru oneone; ka kukuti toku kiri, a ka ngatata ano.</verse>
        <verse osisID='Job.7.6'>Ko oku ra hohoro atu i te rakau a te kaiwhatu; pau ake, te ai he tumanakohanga atu.</verse>
        <verse osisID='Job.7.7'> Kia mahara he hau oku ra; heoi ano kitenga o toku kanohi i te pai.</verse>
        <verse osisID='Job.7.8'>Ko te kanohi o te tangata e kite ana i ahau, heoi ano tona tirohanga mai ki ahau: kei runga i ahau ou kanohi, heoi kahore iho ahau.</verse>
        <verse osisID='Job.7.9'>Memeha atu te kapua, ngaro atu: he pera ano te tangata e haere ana ki te urupa; e kore e hoki ake.</verse>
        <verse osisID='Job.7.10'>E kore ia e hoki mai ano ki tona whare, e kore ano tona wahi e mahara ki a ia i muri.</verse>
        <verse osisID='Job.7.11'>Na e kore e kaiponuhia e ahau toku mangai; ka korero ahau i toku wairua e mamae nei; ka tangi i te kawa i toku ngakau.</verse>
        <verse osisID='Job.7.12'>He moana ranei ahau, he tohora, i mea ai koe i te kaitirotiro moku/</verse>
        <verse osisID='Job.7.13'>Ki te mea ahau, kei toku moenga ahau te marie ai, ma toku takotoranga e whakamama taku tangi;</verse>
        <verse osisID='Job.7.14'>Na ka whakahaehaetia ahau e koe ki nga moe, ka whakawehia ahau ki nga mea e whakakitea mai.</verse>
        <verse osisID='Job.7.15'>A ki ta toku wairua he pai te tarona; pai ake te mate i enei wheua oku.</verse>
        <verse osisID='Job.7.16'>E whakarihariha ana ahau ki toku ora; kahore oku hiahia kia ora tonu ahau: waiho noa iho ahau, he mea teka noa hoki oku ra.</verse>
        <verse osisID='Job.7.17'> He aha te tangata, i whakanuia ai e koe? i anga ai tou ngakau ki a ia?</verse>
        <verse osisID='Job.7.18'>I titiro ai koe i a ia i tenei ata, i tenei ata, i honohono ai tau whakamatautau i a ia?</verse>
        <verse osisID='Job.7.19'>Kia pehea ake te roa ou kahore nei e tahuri atu i ahau, oku kahore nei e waiho noa iho e koe, kia horomia ai toku huware?</verse>
        <verse osisID='Job.7.20'>Mehemea kua hara ahau, kia aha atu ahau ki a koe, e te kaitiaki o nga tangata? he aha ahau i waiho ai e koe hei patunga mau i taimaha iho ai ahau ki ahau ano.</verse>
        <verse osisID='Job.7.21'>He aha koe te whakarere noa ai i toku he, te whakapahemo ai i toku kino? Akuanei hoki ahau moe ai ki te puehu, a ka ata rapu koe i ahau, otiia kahore noa iho ahau.</verse>
      </chapter>
      <chapter osisID='Job.8'>
        <verse osisID='Job.8.1'> Na ka whakautu a Pirirara Huhi, ka mea,</verse>
        <verse osisID='Job.8.2'>Kia pehea ake te roa o tau korero i enei mea? Kia pehea ake te roa o nga kupu a tou mangai e rite ai ki te hau kaha?</verse>
        <verse osisID='Job.8.3'>E whakaparori ke ranei te Atua i te whakawa? E whakaparori ke ranei te Kaha Rawa i te tika?</verse>
        <verse osisID='Job.8.4'>Ki te mea i hara au tamariki ki a ia, a kua maka atu ratou e ia hei utu mo to ratou he;</verse>
        <verse osisID='Job.8.5'>Ki te rapu wawe koe i to Atua, a ka inoi ki te Kaha Rawa;</verse>
        <verse osisID='Job.8.6'>Ki te mea he ma koe, he tika, ina, ka ara ake ia ki a koe aianei, ka manaakitia ano e ia te nohoanga o tou tika.</verse>
        <verse osisID='Job.8.7'>Ahakoa i iti tou timatanga, e nui noa atu tou whakamutunga.</verse>
        <verse osisID='Job.8.8'> Tena ra, ui atu ki to mua whakatupuranga; anga atu hoki ki te mea kua rapua e o ratou matua.</verse>
        <verse osisID='Job.8.9'>Nonanahi nei hoki tatou, kahore hoki e mohio; he atarangi nei hoki o tatou ra i runga i te whenua;</verse>
        <verse osisID='Job.8.10'>E kore ranei ratou e whakaako i a koe, e korero ki a koe, e puaki mai ranei he kupu i o ratou ngakau?</verse>
        <verse osisID='Job.8.11'>E tupu ranei te wiwi i te mea kahore he repo? E nui ranei te raupo ki te kahore he wai?</verse>
        <verse osisID='Job.8.12'>I te mea he kaiota tonu, a kihai i tapahia, kua maroke i mua ake i nga otaota katoa.</verse>
        <verse osisID='Job.8.13'>Ka pera ano nga ara o te hunga katoa e wareware ana ki te Atua, a ka riro ki te kore ta te tangata whakaponokore i tumanako ai.</verse>
        <verse osisID='Job.8.14'>Ka motuhia atu tana i whakamanawa atu ai, ko te whare hoki o te pungawerewere hei tumanakohanga mona.</verse>
        <verse osisID='Job.8.15'>Ka okioki atu ia ki tona whare; heoi e kore e tu: u tonu tana pupuri atu, otiia e kore e mau.</verse>
        <verse osisID='Job.8.16'>E matomato ana i te mea kahore nei te ra, a e wana ana ona peka i tana kari.</verse>
        <verse osisID='Job.8.17'>Kapi tonu te puranga i ona pakiaka, e kitea ana e ia te wahi kamaka.</verse>
        <verse osisID='Job.8.18'>Ki te whakamotitia iho ia i tona wahi, ka whakakahore taua wahi ki a ia, ka mea, Kahore ahau i kite i a koe.</verse>
        <verse osisID='Job.8.19'>Nana, ko te hari tenei o tona ara, a ka tupu ake etahi atu i roto i te puehu.</verse>
        <verse osisID='Job.8.20'> Nana, e kore te Atua e whakakahore ki te tangata tika, e kore ano e puritia e ia te ringa o nga tangata kino.</verse>
        <verse osisID='Job.8.21'>Tera ano tou mangaika whakakiia e ia ki te kata, ou ngutu ki te hamama.</verse>
        <verse osisID='Job.8.22'>He whakama te kakahu mo te hunga e kino ana ki a koe, a ka kahore noa iho te tapenakara o te hunga kino.</verse>
      </chapter>
      <chapter osisID='Job.9'>
        <verse osisID='Job.9.1'> Na ka whakahoki a Hopa, ka mea,</verse>
        <verse osisID='Job.9.2'>E mohiotia ana ano tenei e ahau; engari ma te aha ka tika ai te tangata ki te Atua?</verse>
        <verse osisID='Job.9.3'>Ki te pai ia ki te totohe ki a ia, kahore he kupu kotahi o roto i te mano e taea e ia te whakahoki ki a ia.</verse>
        <verse osisID='Job.9.4'>He ngakau mohio ia, he pakari tona kaha: ko wai e whakauaua ki a ia, a e whiwhi i te pai?</verse>
        <verse osisID='Job.9.5'>E nekehia ana e ia nga maunga, te mohio ratou; hurihia ake e ia i a ia e riri ana.</verse>
        <verse osisID='Job.9.6'>E whakangaueuetia ana e ia te whenua, e nekehia atu ana i tona wahi, wiri ana ona pou.</verse>
        <verse osisID='Job.9.7'>E korero nei ki te ra, a kore ake e whiti; hiritia putia iho e ia nga whetu.</verse>
        <verse osisID='Job.9.8'>Ko ia nei anake hei hora i nga rangi, hei takahi i runga i nga ngaru o te moana.</verse>
        <verse osisID='Job.9.9'>Nana nei i hanga a Aketura, a Tautoru, a Matariki, me nga ruma i te tonga.</verse>
        <verse osisID='Job.9.10'>Nana nei i mahi nga mea nunui, e kore nei e taea te rapu atu, ae ra nga mea whakamiharo, e kore nei e taea te tatau.</verse>
        <verse osisID='Job.9.11'>Ina tonu ia e haere atu nei, a kahore ahau i kite; ka pahemo atu hoki ia, a kahore ahau e matau ki a ia.</verse>
        <verse osisID='Job.9.12'>Nana, ka hopu ia i tana i aru ai, ma wai ia e arai? Ko wai hei ki atu ki a ia, E aha ana koe?</verse>
        <verse osisID='Job.9.13'>E kore te Atua e whakahoki iho i tona riri; e piko ana ki raro i a ia nga kaiawhina o Rahapa.</verse>
        <verse osisID='Job.9.14'> A kia whakahoki kupu ano ahau ki a ia, kia whiriwhiri kupu ano maku ki a ia?</verse>
        <verse osisID='Job.9.15'>Ahakoa he tika ahau, e kore ahau e whakahoki kupu atu; engari ka inoi ahau ki toku kaiwhakawa.</verse>
        <verse osisID='Job.9.16'>Me i karanga atu ahau, a whakahokia mai ai e ia te kupu ki ahau, kihai ahau i whakaae tera kua whakarongo mai ia ki toku reo.</verse>
        <verse osisID='Job.9.17'>E aki ana hoki ia ia ahau ki te tupuhi, e whakanui takekore ana hoki i oku mate.</verse>
        <verse osisID='Job.9.18'>Kahore ahau e tukua e ia kia ta toku manawa; otiia whakakiia ana e ia toku wairua ki te kawa.</verse>
        <verse osisID='Job.9.19'>Ki te korero tatou mo te kaha o te hunga pakari, nana, kei reira ia! A ki te mea he whakawa, ko wai ra hei whakatakoto i te taima moku?</verse>
        <verse osisID='Job.9.20'>Ahakoa he tika ahau, ma toku mangai ano ahau e whakahe; ahakoa he tikanga tapatahi taku, ma reira ano e whakaatu toku ngaunga ketanga.</verse>
        <verse osisID='Job.9.21'>He tapatahi ahau; kahore ahau e whakaaro ki ahau ano; e whakahawea ana ahau ki toku ora.</verse>
        <verse osisID='Job.9.22'> He kotahi tonu ena; koia ahau ka mea, e whakamotitia ana e ia te tapatahi raua ko te kino.</verse>
        <verse osisID='Job.9.23'>Na ka whakamate tata nei te whiu, he kata tana ki te whakamatautauranga o te hunga harakore.</verse>
        <verse osisID='Job.9.24'>Kua hoatu te whenua ki te ringa o te tangata kino; e taupokina ana e ia nga mata o nga kaiwhakawa; ki te mea ehara i a ia, tena ko wai?</verse>
        <verse osisID='Job.9.25'> Na, ko te hohoro o oku ra, nui atu i to te kaikawe pukapuka; e rere ana, kahore hoki e kite i te pai.</verse>
        <verse osisID='Job.9.26'>Kua pahemo, kua pera me nga kaipuke tere, me te ekara ano e topa iho ana ki tana kai.</verse>
        <verse osisID='Job.9.27'>Ki te mea ahau, ka wareware ahau ki taku tangi, ka unuhia atu e ahau te pouri o toku mata, a ka marama:</verse>
        <verse osisID='Job.9.28'>E wehi ana ahau i oku mamae katoa, e mohio ana ahau e kore ahau e meinga e koe he harakore.</verse>
        <verse osisID='Job.9.29'>Tera hoki ahau e whakahengia; he aha ahau i whakangenge kau ai i ahau?</verse>
        <verse osisID='Job.9.30'>Ki te horoi ahau i ahau ki te hukarere, a ka meinga oku ringa kia ma rawa;</verse>
        <verse osisID='Job.9.31'>Katahi ahau ka rumakina e koe ki te poka, a whakarihariha mai ana oku kakahu ki ahau.</verse>
        <verse osisID='Job.9.32'>Ehara hoki ia i te tangata, i te penei me ahau nei, e whakahoki kupu ai ahau ki a ia, e haere tahi ai maua ki te whakawa.</verse>
        <verse osisID='Job.9.33'>Kahore he kaiwhakatikatika mo ta maua, kahore he tangata hei whakapa i tona ringa ki a maua tahi.</verse>
        <verse osisID='Job.9.34'>Me tango atu e ia tana patu i ahau, a kaua hoki tana whakamataku e whakawehi i ahau:</verse>
        <verse osisID='Job.9.35'>Hei reira ahau ka korero, a kahore e wehi i a ia; kahore hoki ahau e pera i roto i ahau.</verse>
      </chapter>
      <chapter osisID='Job.10'>
        <verse osisID='Job.10.1'> Kua hoha toku wairua ki toku ora; ka tukua e ahau taku tangi kia rere ana; ka korero ahau i te kikiwatanga o toku ngakau.</verse>
        <verse osisID='Job.10.2'>Ka mea ahau ki te Atua, Kaua ahau e whakahengia; whakakitea ki ahau te take i totohe ai koe ki ahau.</verse>
        <verse osisID='Job.10.3'>He mea pai ranei ki a koe kia tukino koe, kia whakahawea ki te mahi a ou ringa, a kia whiti tou marama ki te whakaaro o te hunga kino?</verse>
        <verse osisID='Job.10.4'>He kanohi kikokiko ranei ou? he penei ranei tau titiro me ta te tangata titiro?</verse>
        <verse osisID='Job.10.5'>He rite ranei ou ra ki o te tangata ra? He rite ranei ou tau ki o te tangata ra?</verse>
        <verse osisID='Job.10.6'>I uiuia ai e koe toku kino, i rapua ai e koe toku hara?</verse>
        <verse osisID='Job.10.7'>Ahakoa e mohio ana ano koe ehara ahau i te mea he, kahore ano tetahi hei whakaora i roto i tou ringa?</verse>
        <verse osisID='Job.10.8'> Na ou ringa ahau i mahi, i hanga, he mea hono marie i tetahi taha, i tetahi taha; otiia e whakangaromia ana ahau e koe.</verse>
        <verse osisID='Job.10.9'>Kia mahara ra, nau ahau i hanga, ano he paru; tera ranei koe e whakahoki ano i ahau ki te puehu?</verse>
        <verse osisID='Job.10.10'>He teka ianei he mea riringi ahau nau ano he waiu, meinga ana ahau e koe kia tetepe ano he tiihi?</verse>
        <verse osisID='Job.10.11'>Nau ahau i whakakakahu ki te kiri, ki te kikokiko, a nau ano ahau i hohou ki te wheua, ki te uaua.</verse>
        <verse osisID='Job.10.12'>Whakawhiwhi ana ahau e koe ki te ora, ki te atawhai, a he tirotirohanga mai nau i mau ai toku wairua.</verse>
        <verse osisID='Job.10.13'>Heoi huna ana ano enei mea e koe i roto i tou ngakau: e mohio ana hoki ahau kei a koe ano tenei.</verse>
        <verse osisID='Job.10.14'> Ki te hara ahau, ka matauria e koe; e kore ano koe e whakakahore ki toku he.</verse>
        <verse osisID='Job.10.15'>Ki te he ahau, aue toku mate: ki te tika ahau, e kore tonu e ara toku mahunga; he ki hoki noku i te whakama me te titiro iho ki toku mate.</verse>
        <verse osisID='Job.10.16'>A ki te whakarewa ake toku mahunga i a ia, ka whaia ahau e koe ano he raiona; a ka whakakite ano koe i a koe, i tou miharo, ki ahau.</verse>
        <verse osisID='Job.10.17'>E whakahoutia ana e koe au kaiwhakaatu i oku he, e whakanuia ana hoki e koe tou riri ki ahau; ko nga putanga ketanga ko te whawhai hei pehi i ahau.</verse>
        <verse osisID='Job.10.18'>He aha ra ahau i whakaputaina mai ai e koe i roto i te kopu? te hemo noa atu ai ahau, a kihai tetahi kanohi i kite i ahau.</verse>
        <verse osisID='Job.10.19'>Penei kua rite ahau, ano kua kahore noa iho; kua mauria atu ahau i te kopu ki te urupa.</verse>
        <verse osisID='Job.10.20'>He teka ranei he torutoru oku ra? Kati ra, waiho ake koa ahau, kia ahua makoha ana i tenei wa iti,</verse>
        <verse osisID='Job.10.21'>Keiwha haere, ahau ki te wahi e kore nei ahau e hoki mai, ki te whenua o te pouri, o te atarangi o te mata;</verse>
        <verse osisID='Job.10.22'>Ki te whenua o te pouri kerekere, o te tino o te pouri; he whenua no te atarangi o te mate, kahore nei o reira tikanga, a ko tona marama, koia ano te pouri.</verse>
      </chapter>
      <chapter osisID='Job.11'>
        <verse osisID='Job.11.1'> Ano ra ko Topara Naamati; i mea ia,</verse>
        <verse osisID='Job.11.2'>Kaua ranei hei whakautua te tini o nga kupu? A e whakatikaia ranei te tangata ngutu hohoro?</verse>
        <verse osisID='Job.11.3'>Ma au kupu whakapehapeha ranei e nohopuku ai nga tangata? A, ina tawai koe, kaua ranei he tangata e mea i a koe kia whakama?</verse>
        <verse osisID='Job.11.4'>E mea ana hoki koe, He tino tika taku whakaako, a he ma ahau ki ou kanohi.</verse>
        <verse osisID='Job.11.5'>Aue, me i korero te Atua, me i puaki mai ona ngutu ki te whakahe i a koe!</verse>
        <verse osisID='Job.11.6'>Me i whakaaturia mai e ia ki a koe nga mea ngaro o te matauranga, te huhua o nga ara o tana mahi! Na kia matau koe, he iti iho i ou he ta te Atua e tango nei i a koe.</verse>
        <verse osisID='Job.11.7'> Ina whakatakina e koe, e kitea ranei e koe te Atua? E tino kitea rawatia ranei e koe te Kaha Rawa?</verse>
        <verse osisID='Job.11.8'>Kei te rangi te tiketike; ka pehea koe? Hohonu iho i te reinga; ko te aha e mohiotia e koe?</verse>
        <verse osisID='Job.11.9'>Ko tona takoto, roa atu i te whenua, whanui atu i te moana.</verse>
        <verse osisID='Job.11.10'>Ki te mea ka haukotia e ia, ka herehera ranei, ka whakawakia ranei, ma wai ia e arai?</verse>
        <verse osisID='Job.11.11'>E mohio ana hoki ia ki nga tangata teka noa; a e kite ana ia i te he, ahakoa e kore e whakaaroa e ia.</verse>
        <verse osisID='Job.11.12'>Otiia ko te mea whakaarokore nei, ko te tangata kahore rawa ona hinengaro, ae ra, to te tangata rite i tona whanautanga kei te kuao kaihe mohoao.</verse>
        <verse osisID='Job.11.13'> Ki te whakatikaia e koe tou ngakau, a ka wherahia ou ringa ki a ia;</verse>
        <verse osisID='Job.11.14'>Ki te mea he he kei tou ringa, whakamataratia atu, kaua hoki te kino e noho ki ou tapenakara;</verse>
        <verse osisID='Job.11.15'>He pono ko reira ara ai tou mata, te ai he ira; ae, ka u hoki koe, te ai he wehi:</verse>
        <verse osisID='Job.11.16'>Tera hoki koe e wareware ki tou mauiui; a e maharatia e koe ano ko nga wai kua rere atu.</verse>
        <verse osisID='Job.11.17'>A ko tou ora tera e marama ke atu i to te poutumarotanga o ate ra; a ahakoa e pouri ano, ka rite ki te ata.</verse>
        <verse osisID='Job.11.18'>Ka tatu ou whakaaro, no te mea ka whai tumanakohanga atu; ae, ka rapu koe i tetahi taha ou, i tetahi taha, a ka takoto marire koe.</verse>
        <verse osisID='Job.11.19'>E takoto iho ano koe, te ai he kaiwhakawehi; he tokomaha ano hoki e whai kia paingia e koe.</verse>
        <verse osisID='Job.11.20'>Ka poko ia nga kanohi o te hunga kino, kore ake he rerenga mo ratou; ko ta ratou e tumanako atu ai ko te hemonga.</verse>
      </chapter>
      <chapter osisID='Job.12'>
        <verse osisID='Job.12.1'> Na ka whakautu a Hopa, ka mea,</verse>
        <verse osisID='Job.12.2'>He tika rawa ko koutou nga tangata, a ka mate tahi atu te whakaaro nui me koutou.</verse>
        <verse osisID='Job.12.3'>Otira kei ahau ano hoki he ngakau, he pera ano me o koutou, kihai ahau i hoki iho i a koutou: ko wai ra te he ana ki enei mea?</verse>
        <verse osisID='Job.12.4'>Toku rite kei te tangata e waiho ana hei kata ma tona hoa, he tangata e karanga ana ki te Atua, a whakarongo mai ana tera ki a ia: e waiho ana te mea tika, te mea tapatahi, hei kata.</verse>
        <verse osisID='Job.12.5'>Kei roto i te whakaaro o te tangata, e tau ana tana noho, te whakahawea ki te aitua; e tauwhanga ana tena ki te hunga e paheke ana te waewae.</verse>
        <verse osisID='Job.12.6'> Kei te rangatira nga teneti o nga kaipahua, a noho kore wehi ana te hunga e whakapataritari ana ki te Atua; he ope noa mai hoki ta te Atua ki o ratou ringa.</verse>
        <verse osisID='Job.12.7'>Tena ra, ui atu ki nga kararehe, ma ratou koe e whakaako; ki nga manu o te rangi, ma ratou e korero ki a koe;</verse>
        <verse osisID='Job.12.8'>Korero atu ranei ki te whenua, a mana koe e whakaako; ka whakaaturia mai ano hoki ki a koe e nga ika o te moana.</verse>
        <verse osisID='Job.12.9'>Ko wai i kore te mohio ki enei mea katoa, he mea mahi tenei na te ringa o Ihowa?</verse>
        <verse osisID='Job.12.10'>Kei tona ringa nei te wairua o nga mea ora katoa, te manawa hoki o nga kikokiko tangata katoa.</verse>
        <verse osisID='Job.12.11'>He teka ianei e whakamatauria ana nga kupu e te taringa, pera hoki i te waha e whakarongo nei ki te reka o tana kai?</verse>
        <verse osisID='Job.12.12'> Kei nga kaumatua nga whakaaro nui; kei te roa o nga ra te matau.</verse>
        <verse osisID='Job.12.13'>Kei a ia te whakaaro nui me te kaha; kei a ia te tohutohu me te matauranga.</verse>
        <verse osisID='Job.12.14'>Nana, e wawahia ana e ia, kore iho e hanga ano; e kopia ana e ia te tangata, kahore rawa he putanga.</verse>
        <verse osisID='Job.12.15'>Nana, e unuhia atu ana e ia nga wai, a kua maroke; e tukua mai ana ano e ia, a ka hurihia te whenua.</verse>
        <verse osisID='Job.12.16'>Kei a ia te kaha me te mahi totika; ko te tangata tinihanga me te tangata e tinihangatia ana, nana.</verse>
        <verse osisID='Job.12.17'>E kahakina atu ana e ia nga kaiwhakatakoto whakaaro, he mea pahua; whakakuwaretia iho e ia nga kaiwhakawa.</verse>
        <verse osisID='Job.12.18'>Ko te mana o nga kingi, wetekina ake e ia, herea iho e ia o ratou hope ki te whitiki.</verse>
        <verse osisID='Job.12.19'>E arahina atu ana e ia nga tohunga, he mea pahua, hurihia iho e ia te hunga kaha.</verse>
        <verse osisID='Job.12.20'>Whakakorea ake e ia he kupu ma te hunga ngakau pono, riro ana i a ia nga mahara o nga kaumatua.</verse>
        <verse osisID='Job.12.21'>E ringihia ana e ia te whakahawea ki runga ki nga rangatira, e wetekina ana e ia te whitiki o te hunga kaha.</verse>
        <verse osisID='Job.12.22'>E hurahia mai ana e ia nga mea hohonu i roto i te pouri, whakaputaina mai ana e ia te atarangi o te mate ki te marama.</verse>
        <verse osisID='Job.12.23'>E whakanuia ana e ia nga iwi, a e huna ana e ia; e tohatohaina atu ana e ia nga iwi, a e whakawhaititia mai ana ano ratou e ia.</verse>
        <verse osisID='Job.12.24'>E tangohia atu ana e ia te ngakau o nga rangatira o te iwi o te whenua, a e meinga ana e ia kia kopikopiko noa i te wahi ururua kahore nei he ara.</verse>
        <verse osisID='Job.12.25'>Whawha noa ratou i roto i te pouri, kahore hoki he marama, a meinga ana ratou e ia kia hurori haere ano he tangata haurangi.</verse>
      </chapter>
      <chapter osisID='Job.13'>
        <verse osisID='Job.13.1'> Nana, kua kitea katoatia tenei e toku kanohi, kua rongo toku taringa, kua mohio.</verse>
        <verse osisID='Job.13.2'>Ko ta koutou e mohio na, ko taku ano tena e mohio nei: kahore hoki ahau i hoki iho i a koutou.</verse>
        <verse osisID='Job.13.3'>Ina, e whai kupu ano ahau ki te Kaha Rawa: a e hiahia ana ki te korerorero ki te Atua.</verse>
        <verse osisID='Job.13.4'>Ko koutou ia, he hunga tito i te teka, he rata horihori noa koutou katoa.</verse>
        <verse osisID='Job.13.5'>Te pai na, me i mutu rawa a koutou korero! Ko to koutou whakaaro nui hoki tena.</verse>
        <verse osisID='Job.13.6'>Tena ra, whakarongo mai ki taku tautohe, maharatia nga whawhai a oku ngutu.</verse>
        <verse osisID='Job.13.7'>Me tautoko ta te Atua ki te kupu kino? me tautoko ranei tana ki te tinihanga?</verse>
        <verse osisID='Job.13.8'>Ka whakapai kanohi koia koutou ki a ia? Ma koutou ranei ta te Atua tautohe?</verse>
        <verse osisID='Job.13.9'>He pai ranei kia rapua ta koutou e ia? E maminga ranei koutou ki a ia, e pera me tetahi ka maminga nei ki te tangata?</verse>
        <verse osisID='Job.13.10'>He pono ka whakahe ia ki a koutou ki te whakapai puku koutou i te kanohi.</verse>
        <verse osisID='Job.13.11'>E kore ranei koutou e mataku ki tona nui? E kore ranei te wehi ki a ia e tau ki a koutou?</verse>
        <verse osisID='Job.13.12'>Ko a koutou pepeha nunui he whakatauki no te pungarehu, ko o koutou parepare he parepare paru.</verse>
        <verse osisID='Job.13.13'> Kati te korero, waiho noa iho ahau, kia korero ai ahau, ahakoa pa mai te aha ki ahau.</verse>
        <verse osisID='Job.13.14'>He aha oku kikokiko i ngaua ai e oku niho? He aha toku wairua i waiho ai e ahau i roto i toku ringa?</verse>
        <verse osisID='Job.13.15'>Ahakoa whakamate noa ia i ahau, ka tatari tonu ahau ki a ia: otiia ka mau tonu ahau ki oku ara i tona aroaro.</verse>
        <verse osisID='Job.13.16'>Ko tenei hoki hei oranga moku; e kore hoki te tangata atuakore e tae mai ki tona aroaro.</verse>
        <verse osisID='Job.13.17'>Ata whakarongo ki aku korero: kia anga mai o koutou taringa ki taku e whakapuaki nei.</verse>
        <verse osisID='Job.13.18'>Na kua takoto taku mo te whakawa; e mohio ana ahau he tika ahau.</verse>
        <verse osisID='Job.13.19'>Ko wai ia hei totohe ki ahau? Ka whakarongo puku hoki ahau aianei, a ka hemo ahau.</verse>
        <verse osisID='Job.13.20'>Engari kaua nga mea e rua e meatia mai ki ahau; katahi ahau ka kore e huna i ahau i tou mata.</verse>
        <verse osisID='Job.13.21'>Kia matara atu tou ringa ki tawhiti i ahau; a kaua ahau e whakawehia e te mataku ki a koe.</verse>
        <verse osisID='Job.13.22'>Ko reira, mau e karanga, a maku e whakao atu; maku ranei e korero, a mau e whakahoki kupu mai ki ahau.</verse>
        <verse osisID='Job.13.23'> Ka hia ra oku kino, oku hara? Meinga ahau kia matau ki toku he me toku hara.</verse>
        <verse osisID='Job.13.24'>He aha tou mata i huna ai e koe? He aha ahau i kiia ai e koe he hoariri?</verse>
        <verse osisID='Job.13.25'>E kapokapohia ranei e koe te pakawha e puhia haeretia ana? E whaia ranei e koe te papapa maroke?</verse>
        <verse osisID='Job.13.26'>Kei te tuhituhi na hoki koe i nga mea kawa moku, e mea ana hoki kia riro mai i ahau nga he o toku taitamarikitanga.</verse>
        <verse osisID='Job.13.27'>Karapitia iho e koe oku waewae ki te rakau, he mea tohu nau oku ara katoa, a he mea tuhi nau oku takahanga waewae tawhio noa:</verse>
        <verse osisID='Job.13.28'>Ahakoa toku rite kei te mea pirau, e memeha noa ana, kei te kakahu e kainga ana e te purehurehu.</verse>
      </chapter>
      <chapter osisID='Job.14'>
        <verse osisID='Job.14.1'> Ko te tangata i whanau i te wahine, he torutoru ona ra; ki tonu ano i te raruraru.</verse>
        <verse osisID='Job.14.2'>Ano he puawai ia e puta mai ana, e kotia iho ana: rere ana ia, ano he atarangi, kahore hoki he tumautanga.</verse>
        <verse osisID='Job.14.3'>E titiro mai ano ranei ou kanohi ki te penei? E mea ranei koe i ahau kia whakawa taua ki a taua?</verse>
        <verse osisID='Job.14.4'>Ko wai hei homai i te mea ma i roto i te mea poke? Hore rawa.</verse>
        <verse osisID='Job.14.5'>Kua rite na hoki nga ra mona: kei a koe te maha o ona marama; takoto rawa i a koe te tikanga mona, a e kore ia e whiti ki tua.</verse>
        <verse osisID='Job.14.6'>Tahuri ke atu te titiro i a ia, kia ai ona pariratanga, kia ata tutuki ai tona ra, kia rite ai ki o te kaimahi.</verse>
        <verse osisID='Job.14.7'> Ka ai hoki he whakaaronga ki te rakau i tapahia, tera ano e pariri, e kore ano hoki e mutu te wana o tona pihi.</verse>
        <verse osisID='Job.14.8'>Ahakoa kua tawhitotia tona pakiaka a ki te whenua, a kua mate tona tinana i roto i te oneone;</verse>
        <verse osisID='Job.14.9'>Heoi ma te haunga o te wai ka pihi, ka kokiri ona peka ano ko ta te mea tupu.</verse>
        <verse osisID='Job.14.10'>Ko te tangata ia, mate iho, marere noa iho; ae, ka hamo te tangata, a kei hea ia?</verse>
        <verse osisID='Job.14.11'>Pera i nga wai e he mai nei i te moana, i te awa e mimiti ana, ka maroke;</verse>
        <verse osisID='Job.14.12'>E pera ana ano te tangata, e takoto ana a kahore he whakatikanga ake: kahore he marangatanga ake mo ratou, a kia kore ra ano nga rangi; e kore ano ratou e ara i to ratou moe.</verse>
        <verse osisID='Job.14.13'>Aue, kia huna noatia oti ahau e koe ki te po, kia waihotia noatia iho ahau e koe kia ngaro ana, kia hoki ra ano tou riri; kia rohea noatia mai e koe tetahi wa moku, a ka mahara mai ai ano ki ahau!</verse>
        <verse osisID='Job.14.14'>Ki te mate te tangata, e ora ano ranei ia? Ka tatari ahau i nga ra katoa o toku ngananga, kia tae mai ra ano he whakaputanga moku.</verse>
        <verse osisID='Job.14.15'>Mau e karanga, kia whakao atu ai ahau; kahore hoki e kore ka matenui koe ki te mahi a ou ringa.</verse>
        <verse osisID='Job.14.16'> Inaianei hoki e taua ana e koe oku hikoinga; he teka ianei e matatau tonu mai ana koe ki toku hara?</verse>
        <verse osisID='Job.14.17'>Hiri rawa toku he ki roto ki te putea, tuitui rawa e koe toku kino.</verse>
        <verse osisID='Job.14.18'>He pono ko te maunga e horo ana e memeha noa ake ana, e nekehia ana te toka i tona wahi;</verse>
        <verse osisID='Job.14.19'>E ngau ana te wai i nga kohatu; ma tona puhaketanga e horoi atu te puehu o te whenua; a whakangaromia iho e koe te tumanako a te tangata.</verse>
        <verse osisID='Job.14.20'>Taea ana ia e koe ake tonu atu, a pahure ana ia; puta ke ana i a koe tona mata, a tonoa atu ana ia kia haere.</verse>
        <verse osisID='Job.14.21'>Ko te whakahonoretanga o ana tama, kahore e mohiotia e ia; ka hoki iho ratou hei ware, heoi kahore tetahi aha o ratou e maharatia e ia.</verse>
        <verse osisID='Job.14.22'>E mamae ano ia te kikokiko o tona tinana, a ka tangi tona wairua i roto i a ia.</verse>
      </chapter>
      <chapter osisID='Job.15'>
        <verse osisID='Job.15.1'> Na ka whakautua e Eripata Temani; i mea ia,</verse>
        <verse osisID='Job.15.2'>He horihori kau koia te matauranga e whakapuakina e te tangata whakaaro, kia whakakiia e ia tona kopu ki te hau marangai?</verse>
        <verse osisID='Job.15.3'>Me korero ranei ia ko nga kupu kore hua hei ako, ko nga whaikorero ranei kahore nei e whai tikanga?</verse>
        <verse osisID='Job.15.4'>Ae, kua whakakorea atu na e koe te wehi, kei te pupuri mai koe i te inoi i te aroaro o te Atua.</verse>
        <verse osisID='Job.15.5'>Na kei te whakaakona tou mangai e tou kino, a kei te whiriwhiria e koe ko te arero o te hunga tinihanga.</verse>
        <verse osisID='Job.15.6'>Ehara i ahau, na tou mangai ano i hopu tou kino; ko ou ngutu ano hei whakaatu i tou he.</verse>
        <verse osisID='Job.15.7'>Ko koe ianei te tangata tuatahi kua whanau? He mea hanga ranei koe no mua atu i nga pukepuke?</verse>
        <verse osisID='Job.15.8'>Kua rongo ranei koe i to te Atua whakaaro puku? Kei te kaiponu ranei koe i te whakaaro ki a koe anake?</verse>
        <verse osisID='Job.15.9'>Ko te aha te mohiotia ana e koe, a kahore e mohiotia e matou? Ko tehea whakaaro ano hoki ou kahore nei i a matou?</verse>
        <verse osisID='Job.15.10'>Kei a matou nga upoko hina ratou tahi ko nga tino koroheke, kaumatua rawa ake i tou papa.</verse>
        <verse osisID='Job.15.11'>He iti rawa ranei mou nga whakamarie a te Atua, te kupu ngawari e hoatu ana ki a koe?</verse>
        <verse osisID='Job.15.12'>He aha koe i kahakina atu ai e tou ngakau? He aha hoki ou kanohi i kimokimo ai,</verse>
        <verse osisID='Job.15.13'>I tahuri ai tou wairua ki te whakahe i te Atua? i puaki ai ena kupu i tou mangai?</verse>
        <verse osisID='Job.15.14'>He aha te tangata, e ma ai ia? te whanau ranei a te wahine, e tika ai?</verse>
        <verse osisID='Job.15.15'>Nana, kahore ia e whakawhirinaki ki ana mea tapu; kahore hoki nga rangi e ma ki tana titiro.</verse>
        <verse osisID='Job.15.16'>Katahi ia te he rawa ko te mea whakarihariha, ko te mea poke, ko te tangata e inu nei i te kino ano he wai.</verse>
        <verse osisID='Job.15.17'> Maku e whakaatu ki a koe, whakarongo mai ki ahau; ko te mea kua kitea e ahau, maku e korero atu.</verse>
        <verse osisID='Job.15.18'>He mea korero mai na nga mohio, he whakarerenga iho na o ratou matua: kihai hoki i huna e ratou:</verse>
        <verse osisID='Job.15.19'>Ki a ratou nei anake te homaitanga o te whenua; kihai hoki te tangata ke i tika i waenganui i a ratou.</verse>
        <verse osisID='Job.15.20'>E whakamamae ana te tangata kino i ona ra katoa, ara i te maha o nga tau e haupu nei mo te kaitukino.</verse>
        <verse osisID='Job.15.21'>He reo whakawehi kei roto i ona taringa; i te wa whai rawa ka tae mai te kaipahua ki a ia:</verse>
        <verse osisID='Job.15.22'>Kahore ana whakaaetanga ake tera ia ka hoki ake i te pouri, e whanga ana ano hoki te hoari ki a ia.</verse>
        <verse osisID='Job.15.23'>E kopikopiko noa ana ia ki te taro mana, e mea ana: Kei hea ra? E mohio ana ia kua tata ki tona ringa te ra o te pouri.</verse>
        <verse osisID='Job.15.24'>Ko te ngakau mamae, me te tumatatenga, hei whakawehi i a ia; ka kaha ake raua i a ia, me te mea he kingi kua rite ana mea mo te whawhai.</verse>
        <verse osisID='Job.15.25'>Kua totoro nei ona ringa ki te whawhai ki te Atua, kua whakatoatoa nei i a ia ki te whawhai ki te Kaha Rawa;</verse>
        <verse osisID='Job.15.26'>Kua rere ki a ia me te kaki maro, me nga puku matotoru o ana whakangungu rakau.</verse>
        <verse osisID='Job.15.27'>Kua kopakina hoki tona mata e tona ngako, a kua tupu te ngako o tona hope.</verse>
        <verse osisID='Job.15.28'>Na i noho ia ki nga pa mahue, ki nga whare kahore i nohoia e te tangata, meake nei waiho hei puranga.</verse>
        <verse osisID='Job.15.29'>E kore ia e whai taonga, e kore ano ona rawa e mau, e kore ano hoki to ratou hua e taupe ki te whenua.</verse>
        <verse osisID='Job.15.30'>E kore ia e puta i te pouri, ona peka ka maroke i te mura, ka riro atu ano ia i te manawa o tona mangai.</verse>
        <verse osisID='Job.15.31'>Kei whakawhirinaki ia ki te mea teka noa, kei tinihanga ki a ia ano: no te mea ko te teka noa hei utu ki a ia.</verse>
        <verse osisID='Job.15.32'>E kore tona ra e taea, kua rite; e kore ano tona peka e whai rau.</verse>
        <verse osisID='Job.15.33'>Ka ruiruia e ia ana karepe kaiota ano ko te waina, a ka maka tana puawai me te mea ko te oriwa.</verse>
        <verse osisID='Job.15.34'>Ka pakoko hoki te whakaminenga o te hunga atuakore, ka pau hoki i te ahi nga teneti o nga utu whakapati.</verse>
        <verse osisID='Job.15.35'>He mahi nanakia te mea i hapu ki roto ki a ratou, whanau ake he teka noa; ko o ratou kopu ano hei hanga i te tinihanga.</verse>
      </chapter>
      <chapter osisID='Job.16'>
        <verse osisID='Job.16.1'> Katahi a Hopa ka whakautu, ka mea,</verse>
        <verse osisID='Job.16.2'>Ka maha nga mea pena kua rangona nei e ahau: he kaiwhakamarie haumaruru rawa koutou katoa.</verse>
        <verse osisID='Job.16.3'>E whai mutunga ranei nga kupu tikangakore? Na te aha ranei koe i whakaoho ki te whakahoki kupu mai?</verse>
        <verse osisID='Job.16.4'>E taea ano e ahau te korero pena i a koutou; me i penei to koutou wairua me toku wairua, hono tonu aku kupu ki a koutou, ka ruru ano toku upoko ki a koutou.</verse>
        <verse osisID='Job.16.5'>E whakakaha ano ia toku mangai i a koutou, ka ai ano hoki te whakamarie a oku ngutu hei pehi i to koutou mamae.</verse>
        <verse osisID='Job.16.6'> Ahakoa korero ahau, kahore toku pouri e iti iho; ki te mutu taku, ko tehea wahi o toku mamae ka taharahara iho.</verse>
        <verse osisID='Job.16.7'>Inaianei ano kua meinga ahau e ia kia ruha: moti iho i a koe toku whakaminenga katoa.</verse>
        <verse osisID='Job.16.8'>Na kua mau kita koe ki ahau, hei kaiwhakaatu i toku he: e whakatika ana mai hoki toku hirokitanga ki ahau, hei whakapuaki i toku he: e whakatika ana mai hoki toku hirokitanga ki ahau hei whakapuaki i toku he.</verse>
        <verse osisID='Job.16.9'>Haehaea ana ahau e ia i a ia e riri ana, e tukino ana ia i ahau; pakiri ana ona niho ki ahau; e whakakoi mai ana toku hoariri i ona kanohi ki ahau.</verse>
        <verse osisID='Job.16.10'>Hamama mai ana o ratou mangai ki ahau; whakahewea mai ana, kei te papaki ratou i toku paparinga; huihui ana ratou kia kotahi hei whawhai ki ahau.</verse>
        <verse osisID='Job.16.11'>Kua tukua ahau e te Atua ki te hunga he, whakarerea putia ana ahau ki nga ringa o te hunga kino.</verse>
        <verse osisID='Job.16.12'>Humarie ana taku noho, heoi kua wawahi ia i ahau; kua mau ia ki toku kaki, tatatia ake ahau kia pakaru rikiriki; whakaturia ana ahau e ia hei koperenga pere mana.</verse>
        <verse osisID='Job.16.13'>Karapotia ana ahau e ana kaikopere, motumotuhia ana e ia oku whatumanawa, kahore hoki e tohungia; ringihia ana e ia toku au ki te whenua.</verse>
        <verse osisID='Job.16.14'>He mea wawahi ahau nana, he wahanga, he wahanga; ano he tangata kaha ia e rere mai ana ki runga ki ahau.</verse>
        <verse osisID='Job.16.15'>Tuituia ana e ahau he kakahu taratara mo toku kiri, whakaititia iho e ahau toku haona ki te puehu.</verse>
        <verse osisID='Job.16.16'>Paruparu noa iho toku mata i te tangihanga, kei runga i oku kamo te atarangi o te mate;</verse>
        <verse osisID='Job.16.17'> Ahakoa kahore he tutu i oku ringa, a he ma taku inoi.</verse>
        <verse osisID='Job.16.18'>Kaua, e te whenua, e hipokina oku toto, kei whai wahi tanga ano hoki taku karanga.</verse>
        <verse osisID='Job.16.19'>Kei te rangi nei ano inaianei te kaiwhakaatu o taku, kei te wahi i runga toku kaititiro.</verse>
        <verse osisID='Job.16.20'>E tawai mai ana oku hoa ki ahau, maturuturu tonu ia nga roimata o toku kanohi ki te Atua.</verse>
        <verse osisID='Job.16.21'>Kia tohe koa ia i to te tangata tika ki te Atua, i to te tama hoki a te tangata ki tona hoa!</verse>
        <verse osisID='Job.16.22'>Kia taka mai hoki nga tau torutoru nei, ka haere ahau i te ara e kore ai ahau e hoki mai ano.</verse>
      </chapter>
      <chapter osisID='Job.17'>
        <verse osisID='Job.17.1'> Kua pau toku manawa, moti rawa oku ra, kua rite te urupa moku.</verse>
        <verse osisID='Job.17.2'>He pono he hunga tawai enei kei ahau, a kei roto tonu toku kanohi i a ratou whakakarangitanga.</verse>
        <verse osisID='Job.17.3'>Tena ra, homai he punga ko koe tonu hei whakakapi turanga moku; ko wai hei papaki ringa ki ahau?</verse>
        <verse osisID='Job.17.4'>Kua huna hoki e koe to ratou ngakau kei mohio; na reira e kore koe e whakaneke ake i a ratou.</verse>
        <verse osisID='Job.17.5'>Ko te tangata e whaki ana i ona hoa, he mea mo te utu, ko nga kanohi tonu o ana tamariki e hemo.</verse>
        <verse osisID='Job.17.6'>Kua meinga hoki ahau e ia hei hahani ma nga iwi; a kua waiho marakerake ahau hei whakaetietinga.</verse>
        <verse osisID='Job.17.7'>Kua atarua toku kanohi i te tangi, rite tonu ki te atarangi oku wahi katoa.</verse>
        <verse osisID='Job.17.8'>Ka miharo te hunga tika ki tenei, a ka whakaoho te tangata harakore i a ia ano hei whakahe i te atuakore.</verse>
        <verse osisID='Job.17.9'>Otiia ka mau te tangata tika ki tona ara, a ko te tangata ringa ma ka neke haere ake te kaha.</verse>
        <verse osisID='Job.17.10'> Ko koutou katoa ia tahuri, anga mai nei, e kore hoki tetahi tangata mahara e kitea e ahau i roto i a koutou.</verse>
        <verse osisID='Job.17.11'>Kua pahemo oku ra, motumotuhia ake oku whakaaro i whakatakoto ai, tae noa ki nga whakaaro o toku ngakau.</verse>
        <verse osisID='Job.17.12'>Ko te po kua meinga e ratou hei ao; ko te marama, e ki ana ratou, e tata tonu ana ki te pouri.</verse>
        <verse osisID='Job.17.13'>Ki te titiro ahau i te reinga hei whare moku; mehemea kua wharikitia e ahau toku moenga ki te pouri;</verse>
        <verse osisID='Job.17.14'>Mehemea kua karanga ahau ki te pirau, ko koe toku papa; ki te iro ranei, ko koe toku whaea, toku tuahine!</verse>
        <verse osisID='Job.17.15'>Kei hea ra he tumanakohanga atu moku? A ko taku e tumanako atu ai ko wai e kite?</verse>
        <verse osisID='Job.17.16'>Ka riro ki raro ki nga taha o te reinga, ina whai okiokinga i roto i te puehu.</verse>
      </chapter>
      <chapter osisID='Job.18'>
        <verse osisID='Job.18.1'> Ano ra ko Pirirara Huhi; i mea ia,</verse>
        <verse osisID='Job.18.2'>Kia pehea te roa o ta koutou whakatakoto mahanga mo nga kupu? Kia whai mahara mai, muri iho ka korero matou.</verse>
        <verse osisID='Job.18.3'>He aha matou i kiia ai he kararehe, i waiho ai hei mea poke ki ta koutou titiro mai?</verse>
        <verse osisID='Job.18.4'>Haea iho koe e koe ano, i a koe e riri ana. Mau koia ka mahue ai te whenua, ka nekehia ai te toka i tona wahi?</verse>
        <verse osisID='Job.18.5'> E pirau ano hoki te rama a te hunga kino, a e kore te mura o tana ahi e marama.</verse>
        <verse osisID='Job.18.6'>Ka pouri te marama i roto i tona teneti, ka pirau ano hoki tana rama i runga i a ia.</verse>
        <verse osisID='Job.18.7'>Ka whakakikitia nga takahanga o tona kaha, ka kokiritia iho ano ia ki raro e tona whakaaro ake.</verse>
        <verse osisID='Job.18.8'>No te mea ka maka ia e ona waewae ake ki te kupenga, ka haere hoki ia i runga i te reti.</verse>
        <verse osisID='Job.18.9'>Ka mau tona rekereke i te tawhiti, a ka hopukia ia e te mahanga.</verse>
        <verse osisID='Job.18.10'>Kei te huna ki te whenua te aho mona, te rore hoki mona ki te huarahi.</verse>
        <verse osisID='Job.18.11'> He whakamataku i nga taha katoa hei mea i a ia kia wehi, hei aruaru hoki i a ia i ona hikitanga rekereke.</verse>
        <verse osisID='Job.18.12'>Ko tona kaha ka hemo i te kai, a kei te whanga tonu te aitua ki tona tatunga.</verse>
        <verse osisID='Job.18.13'>Ka pau i tera nga wahi o tona tinana, ae, ka pau ona wahi i te matamua o te mate.</verse>
        <verse osisID='Job.18.14'>Ka hutia atu ia i roto i tona teneti, i whakamanawa ai ia, a ka kawea atu ia ki te kingi o nga whakamataku.</verse>
        <verse osisID='Job.18.15'>Na ka noho ki tona teneti te mea ehara nei i a ia: a ka ruia iho te whanariki ki runga ki tona kainga.</verse>
        <verse osisID='Job.18.16'>Ka maroke ake ona pakiaka i raro, a i runga ka tapahia atu tona manga.</verse>
        <verse osisID='Job.18.17'>Ka ngaro atu te maharatanga ki a ia i runga i te whenua; e kore ano ia e whai ingoa i te huanui.</verse>
        <verse osisID='Job.18.18'>Ka peia atu ano ia i roto i te marama ki te pouri, ka atiatia atu hoki i te ao.</verse>
        <verse osisID='Job.18.19'>E kore ia e whai tama, e whai tama ranei a te tama, i roto i tona iwi, he morehu ranei i te wahi i noho ai ia.</verse>
        <verse osisID='Job.18.20'>Miharo ana ki tona ra te hunga i muri i a ia, pera i te hunga i haere ra i mua, mau ana to ratou wehi.</verse>
        <verse osisID='Job.18.21'>He pono ko nga nohoanga enei o te tangata kino, ko te wahi hoki tenei o te tangata kahore e mohio ki te Atua.</verse>
      </chapter>
      <chapter osisID='Job.19'>
        <verse osisID='Job.19.1'> Na ka whakautua e Hopa, ka mea,</verse>
        <verse osisID='Job.19.2'>Kia peha ake te roa o ta koutou whakaporearea i toku wairua, o ta koutou wawahi i ahau ki te kupu?</verse>
        <verse osisID='Job.19.3'>Ka tekau enei tawainga a koutou ki ahau, kahore o koutou whakama i a koutou ka aki tonu nei i ahau.</verse>
        <verse osisID='Job.19.4'>Ki te mea ano hoki kua he ahau, kei ahau ano toku he e noho ana.</verse>
        <verse osisID='Job.19.5'>Ki te mea ka whakanui mai koutou i a koutou ki ahau, a ka kauwhau mai ki ahau i toku tawainga;</verse>
        <verse osisID='Job.19.6'>Kia mohio koutou na te Atua ahau i whakaparori i taku take, he mea hao mai ahau nana ki tana kupenga.</verse>
        <verse osisID='Job.19.7'>Nana, e tangi ana ahau i te mahi nanakia, heoi kahore ahau e whakarangona; e karanga awhina ana ahau, otiia kahore he whakawa.</verse>
        <verse osisID='Job.19.8'> Kua tutakina e ia toku ara, te puta ahau; tukua iho ana e ia te pouri ki oku ara.</verse>
        <verse osisID='Job.19.9'>Ko toku kororia huia atu ana e ia; tangohia ana e ia te karauna i toku mahunga.</verse>
        <verse osisID='Job.19.10'>Wawahia ana ahau e ia i nga taha katoa, a riro ana ahau; ko taku i tumanako atu ai huaranga atu ana e ia ano he rakau.</verse>
        <verse osisID='Job.19.11'>Kua mura mai hoki tona riri ki ahau; e kiia ana ahau e ia ko tetahi o ona hoariri.</verse>
        <verse osisID='Job.19.12'>E haere huihui mai ana ana taua, e whakaneke ake ana i to ratou ara ki ahau, kei te whakapae i toku teneti i tetahi taha, i tetahi taha.</verse>
        <verse osisID='Job.19.13'>Kua meinga e ia oku teina kia matara atu i ahau; ko aku i mohio ai kua tangata ke ki ahau.</verse>
        <verse osisID='Job.19.14'>Ko oku whanaunga, mutu pu ta ratou; ko oku hoa ake, kua wareware ratou ki ahau.</verse>
        <verse osisID='Job.19.15'>Ko te hunga e noho ana i toku whare, me aku pononga wahine, kiia iho ahau e ratou he tangata ke; he tangata no nga whenua ahau ki ta ratou titiro mai.</verse>
        <verse osisID='Job.19.16'>I karanga atu ahau ki taku pononga, heoi kihai ia i whakao mai; ahakoa e inoi ana toku mangai ki a ia.</verse>
        <verse osisID='Job.19.17'>Ko toku ha tauhou ana ki taku wahine, me taku inoi hoki ki nga tamariki o te kopu o toku whaea.</verse>
        <verse osisID='Job.19.18'>Ko nga tamariki nonohi ano hoki, whakahawea mai ana ki ahau; ki te whakatika ahau, ka korero whakahe ratou moku.</verse>
        <verse osisID='Job.19.19'>E whakarihariha mai ana ki ahau oku takahoa katoa, a ko aku i aroha ai kua tahuri mai ki ahau.</verse>
        <verse osisID='Job.19.20'>Piri tonu toku iwi ki toku kiri, ki oku kikokiko, a ora ake oku, ko te kiri kau o oku niho.</verse>
        <verse osisID='Job.19.21'>Tohungia mai ahau, tohungia mai ahau e koutou, e oku hoa; kua pa mai hoki te ringa o te Atua ki ahau.</verse>
        <verse osisID='Job.19.22'>He aha koutou i tukino ai i ahau, i pera ai me te Atua, te makona koutou i oku kikokiko?</verse>
        <verse osisID='Job.19.23'> Aue, me i tuhituhia aku kupu! Aue, me i taia ki te pukapuka!</verse>
        <verse osisID='Job.19.24'>Me i whaoa ki te kamaka, ki te pene rino, ki te mata, hei mea mo a mua noa atu!</verse>
        <verse osisID='Job.19.25'>Otiia e mohio ana ahau kei te ora toku kaihoko, a i nga wa i muri nei ka tu ia ki runga ki te whenua;</verse>
        <verse osisID='Job.19.26'>A ahakoa i muri i te paunga o toku kiri, ka titiro tonu ahau i roto i toku kikokiko ki te Atua:</verse>
        <verse osisID='Job.19.27'>E titiro ano ahau ki a ia, ahau nei ano; a ma oku kanohi e matakitaki, kahore ma o tetahi atu. Pau rawa oku whatumanawa i roto i ahau.</verse>
        <verse osisID='Job.19.28'>Ki te ki koutou, Na, ta tatou hanga ki te tukino i a ia! kua kitea hoki te take o te mea i roto i ahau;</verse>
        <verse osisID='Job.19.29'>Kia wehi koutou kei mate i te hoari; no te mea ko te whiunga ki te hoari kei roto i te riri, e mohio ai koutou he whakawa ano tenei.</verse>
      </chapter>
      <chapter osisID='Job.20'>
        <verse osisID='Job.20.1'> Katahi ka whakautua e Topara Naamati; i mea ia,</verse>
        <verse osisID='Job.20.2'>Na kona oku whakaaro i whakahoki kupu ake ai i roto i ahau; na reira ano ahau i hohoro ai.</verse>
        <verse osisID='Job.20.3'>Kua rongo ahau i te whakahe moku, e pa ai te whakama ki ahau, a na te wairua o toku ngakau mahara te kupu whakahoki ki ahau.</verse>
        <verse osisID='Job.20.4'>Kahore ranei koe i mohio ki tenei i mua noa atu, i te wa ra ano i whakanohoia ai te tangata ki runga ki te whenua;</verse>
        <verse osisID='Job.20.5'>He poto te wa e whakamanamana ai te tangata kino, a ko te hari o te tangata atuakore he wheriko kau?</verse>
        <verse osisID='Job.20.6'>Ahakoa eke noa tona nui ki nga rangi, a pa atu tona mahunga ki nga kapua;</verse>
        <verse osisID='Job.20.7'>Ka memeha atu ano ia a ake ake, ka pera ano me tona paru: ko te hunga kua kite i a ia, ka mea, Kei hea ia?</verse>
        <verse osisID='Job.20.8'>Ka rere atu ia ano he moemoea, e kore ano hoki e kitea: ae ka aia atu ia, ano he rekanga kanohi no te po.</verse>
        <verse osisID='Job.20.9'>Ko te kanohi i kite i a ia e kore e kite ano; a heoi ano tirohanga a tona wahi ki a ia.</verse>
        <verse osisID='Job.20.10'> E whakamanawareka ana tamariki i nga rawakore, ma ona ringa ano e whakahoki ona rawa.</verse>
        <verse osisID='Job.20.11'>E ki ana ona wheua i te tamarikitanga; engari ka takoto tahi me ia i roto i te puehu.</verse>
        <verse osisID='Job.20.12'>Ahakoa reka te kino i roto i tona mangai, ahakoa huna e ia i raro i tona arero;</verse>
        <verse osisID='Job.20.13'>Ahakoa manawapatia noatia e ia, a kahore e mahue i a ia, heoi pupuri tonu i roto i tona mangai;</verse>
        <verse osisID='Job.20.14'>Otira ka puta ke tana kai i roto i ona whekau, ko te au o nga ahipi i roto i a ia.</verse>
        <verse osisID='Job.20.15'>I horomia e ia te taonga, ka ruakina mai ano e ia; ma te Atua e akiri mai i roto i tona kopu.</verse>
        <verse osisID='Job.20.16'>Ka ngotea e ia te huware whakamate o nga ahipi; ka mate ano ia i te arero o te waipera.</verse>
        <verse osisID='Job.20.17'>E kore ia e kite i nga awa, i nga wai rere o te honi, o te pata.</verse>
        <verse osisID='Job.20.18'>Ko tana i uaua ai ka whakahokia e ia, e kore ano e horomia; ko tana utu ka rite ki ona taonga; e kore ano e koa ki reira.</verse>
        <verse osisID='Job.20.19'>Nana hoki i tukino nga rawakore, whakarerea iho; murua ana e ia he whare, a e kore e hanga ano e ia.</verse>
        <verse osisID='Job.20.20'>I te mea kahore ia i kite i te tatutanga i roto i a ia, e kore ano etahi o nga mea e matea nuitia ana e ia e mau ki a ia.</verse>
        <verse osisID='Job.20.21'>Kahore tetahi mea i toe i kore te horomia e ia; no reira e kore tetahi mea pai ona e mau tonu.</verse>
        <verse osisID='Job.20.22'>I a ia e whiwhi nui nei i te rawa, e rawakore ano ia; ka tae mai ki a ia nga ringa katoa o te hunga kei roto i te mata.</verse>
        <verse osisID='Job.20.23'> I a ia ka mea ki te whakaki i tona kopu, ka maka mai e te Atua te kaha o tona riri ki runga ki a ia, a ka ringihia iho ki a ia, i a ia ano e kai ana.</verse>
        <verse osisID='Job.20.24'>Ka rere atu ia i te patu rino, ka tu ia i te kopere parahi, puta pu.</verse>
        <verse osisID='Job.20.25'>E unuhia ana, kua puta mai i roto i te tinana, ina, puta mai ana te mata wheriko i roto i tona au: kua tau nga wehi ki a ia.</verse>
        <verse osisID='Job.20.26'>Ko te pouri katoa kei te takoto mai mo ana taonga: ka kainga ia e te ahi, kihai i puhia e te tangata; ma reira e pau ai te toenga i roto i tona teneti.</verse>
        <verse osisID='Job.20.27'>Ka whakakitea mai tona he e nga rangi ka whakatika mai ano te whenua ki a ia.</verse>
        <verse osisID='Job.20.28'>Ko nga hua o tona whare ka riro: ka rere, ano he wai, ona mea i te ra e riri ai ia.</verse>
        <verse osisID='Job.20.29'>Ko ta te Atua wahi tenei ma te tangata kino, ko te taonga tupu i kiia e te Atua mona.</verse>
      </chapter>
      <chapter osisID='Job.21'>
        <verse osisID='Job.21.1'> Ano ra ko Hopa; i mea ia,</verse>
        <verse osisID='Job.21.2'>Ata whakarongo mai ki taku kupu, a hei tenei he kupu whakamarie mai ma koutou.</verse>
        <verse osisID='Job.21.3'>Tukua ahau, a ka korero hoki ahau; a ka mutu aku korero, haere tonu ta koutou tawai.</verse>
        <verse osisID='Job.21.4'>Ahau nei, ki te tangata koia taku amuamu? A he aha ahau te manawanui ai?</verse>
        <verse osisID='Job.21.5'>Titiro mai ki ahau, miharo ai; kopania atu te ringa ki te mangai.</verse>
        <verse osisID='Job.21.6'>Mahara kau ahau, ka wehi, mau pu te wehi o oku kikokiko.</verse>
        <verse osisID='Job.21.7'> He aha te hunga kino i ora ai, i koroheke ai, ae, i marohirohi ai to ratou kaha?</verse>
        <verse osisID='Job.21.8'>Pumau tonu o ratou uri ki to ratou taha ki to ratou aroaro, a ko a ratou whanau kei ta ratou tirohanga atu.</verse>
        <verse osisID='Job.21.9'>O ratou whare kei runga i te rangimarie, kahore he wehi, kahore hoki a te Atua patu ki a ratou.</verse>
        <verse osisID='Job.21.10'>E kaha ana tana puru ki te ekeeke, kahore hoki e he; ka whanau tana kau, kahore hoki he whakatahe.</verse>
        <verse osisID='Job.21.11'>E tukua mai ana e ratou a ratou kohungahunga ano he kahui hipi, e pekepeke ana a ratou tamariki.</verse>
        <verse osisID='Job.21.12'>He hunga hapai ratou i te timipera, i te hapa, e koa ana ki te tangi o te okana.</verse>
        <verse osisID='Job.21.13'>O ratou ra pau tonu i runga i te ahuareka, kitea rawatia ake kua heke ki te po.</verse>
        <verse osisID='Job.21.14'>Koia ratou i mea ai ki te Atua, Mawehe atu i a matou; kahore hoki o matou hiahia kia matau ki ou ara.</verse>
        <verse osisID='Job.21.15'>He aha ra te Runga Rawa e mahi ai matou ki a ia? He aha hoki te rawa ki a matou ki te inoi ki a ia?</verse>
        <verse osisID='Job.21.16'>Nana, kahore he pai mo ratou i o ratou ringa ake: matara atu i ahau te whakaaro o te hunga kino.</verse>
        <verse osisID='Job.21.17'> Pehea te maha o nga matenga o te rama a te hunga kino? O nga panga mai ano hoki o to ratou aitua ki a ratou? O te tuwhanga mai a te Atua i nga mamae i a ia e riri ana?</verse>
        <verse osisID='Job.21.18'>E rite ai ratou ki te kakau witi i mua i te hau, ki te papapa e kahakina atu ana e te paroro?</verse>
        <verse osisID='Job.21.19'>E mea ana koutou, E rongoatia ana e te Atua tona kino hei mea mo ana tamariki. Mana e utu tera ki a ia tonu, kia mohio ai ia.</verse>
        <verse osisID='Job.21.20'>Tukua kia kite ona ake kanohi i tona hunanga, a tukua ia kia inu i te riri o te Kaha Rawa.</verse>
        <verse osisID='Job.21.21'>He aha hoki tana manako ki tona whare i muri i a ia? ka poroa hoki ona marama i waenga?</verse>
        <verse osisID='Job.21.22'>E whakaako ianei tetahi i te Atua ki te matauranga? Ko te kaiwhakawa hoki ia mo te hunga whakakake.</verse>
        <verse osisID='Job.21.23'>Tenei tangata, mate iho ia, pakari rawa ano hoki ona kaha, ata takoto ana ana mea katoa, kahore hoki he raruraru.</verse>
        <verse osisID='Job.21.24'>Ki tonu ona u i te waiu, a e makuku ana ona wheua i te hinu.</verse>
        <verse osisID='Job.21.25'>Mate iho hoki tera tangata, kawa tonu tona wairua, kahore hoki he pai hei kai mana.</verse>
        <verse osisID='Job.21.26'>Ka takoto ngatahi raua ki te puehu, a ko te iro hei hipoki mo raua.</verse>
        <verse osisID='Job.21.27'> Nana, e mohio ana ahau ki o koutou whakaaro, ki ta koutou ngarahu nanakia ano hoki moku.</verse>
        <verse osisID='Job.21.28'>E ki ana hoki koutou, Kei hea te whare o te rangatira? Kei hea hoki te teneti i noho ai te hunga kino?</verse>
        <verse osisID='Job.21.29'>Kahore ianei koutou i ui ki te hunga e haere atu ana i te ara? Kahore ranei koutou i mohio ki a ratou tohu?</verse>
        <verse osisID='Job.21.30'>Kei te rongoa nei hoki te tangata kono mo te ra o te whakangaro; ka whakaputaina ratou i te ra o te riri.</verse>
        <verse osisID='Job.21.31'>Ko wai e whakaatu i tona ara ki tona aroaro? Ko wai hoki hei hoatu i te utu mo tana mahi ki a ia?</verse>
        <verse osisID='Job.21.32'>Heoi ka kawea ia ki te urupa; kei te puranga he wahi mona.</verse>
        <verse osisID='Job.21.33'>Ka reka ki a ia nga pokuru o te awaawa, ka whai mai ano hoki nga tangata katoa i a ia; e kore nei hoki e taea te tatau te hunga i mua i a ia.</verse>
        <verse osisID='Job.21.34'>He pehea ra ta koutou whakamarie tinihanga i ahau, e toe na hoki te he i roto i a koutou kupu e whakahoki mai na?</verse>
      </chapter>
      <chapter osisID='Job.22'>
        <verse osisID='Job.22.1'> Ano ra ko Eripata Temani; i mea ia,</verse>
        <verse osisID='Job.22.2'>E whai pai ano ranei te Atua i te tangata? He pono e whai pai te tangata i a ia ano ki te mea he ngakau mohio tona.</verse>
        <verse osisID='Job.22.3'>He oranga ngakau ranei ki te Kaha Rawa tou tika? Hei taonga ranei ki a ia, ki te meinga e koe ou ara kia tino tika?</verse>
        <verse osisID='Job.22.4'>He wehi ranei nou i a ia i whakahe ai ia i a koe, i whakawa ai i a koe?</verse>
        <verse osisID='Job.22.5'> He teka ianei he nui tou he? Kahore hoki he pito whakamutunga o ou kino.</verse>
        <verse osisID='Job.22.6'>I tangohia noatia hoki e koe nga mea a tou teina hei taunaha, huia ana e koe nga kakahu o te hunga e noho tahanga ana.</verse>
        <verse osisID='Job.22.7'>Kihai i whakainumia e koe ki te wai te hunga ngenge; kaiponuhia ana e koe he taro ki te hunga e matekai ana.</verse>
        <verse osisID='Job.22.8'>Ko te tangata marohirohi, i a ia te whenua; ko te tangata honore, noho ana ia i reira.</verse>
        <verse osisID='Job.22.9'>Ko nga pouaru, unga rawakoretia atu ana e koe, whatiwhatiia ana nga ringa o nga pani.</verse>
        <verse osisID='Job.22.10'>Na reira karapotia putia ana koe e nga mahanga, raruraru ana koe i te wehi pa whakarere;</verse>
        <verse osisID='Job.22.11'>I te pouri ranei, e kore ai koe e kite; a nui atu te wai e taupoki na i a koe.</verse>
        <verse osisID='Job.22.12'>He teka ianei kei te wahi tiketike o te rangi te Atua? Tirohia atu ano hoki a runga o nga whetu, to ratou teitei!</verse>
        <verse osisID='Job.22.13'>A e mea na koe, He aha ta te Atua e mohio ai? E puta mai ranei tana whakawa i roto i te kapua pouri?</verse>
        <verse osisID='Job.22.14'>Ko tona wahi ngaro ko nga kapua matotoru, te kite ia; kei te taiawhio ano ia i nga rangi.</verse>
        <verse osisID='Job.22.15'> Ka mau tonu ranei koe ki te ara o mua, i haerea ra e nga tangata kikino?</verse>
        <verse osisID='Job.22.16'>I kapohia atu nei i te mea kahore ano i rite o ratou ra; tahoroa ana to ratou turanga ano he awa:</verse>
        <verse osisID='Job.22.17'>I mea nei ki te Atua, Mawehe atu i a matou; a, He aha e taea e te Kaha Rawa mo matou?</verse>
        <verse osisID='Job.22.18'>Heoi i whakakiia e ia o ratou whare ki nga mea papai: ko te whakaaro ia o te hunga kino e matara atu ana i ahau.</verse>
        <verse osisID='Job.22.19'>E kite ana te hunga tika, a koa ana: kataina iho ratou e te hunga harakore:</verse>
        <verse osisID='Job.22.20'>Me te ki, He pono kua haukotia te hunga i tahuri mai ki a tatou, pau ake i te ahi te toenga o ratou.</verse>
        <verse osisID='Job.22.21'> Waiho ia hei hoa mou, katahi koe ka ata noho; ma reira ka tae mai ai te pai ki a koe.</verse>
        <verse osisID='Job.22.22'>Tahuri mai ra ki te ture a tona mangai, rongoatia hoki ana kupu ki roto ki tou ngakau.</verse>
        <verse osisID='Job.22.23'>Ki te hoki koe ki te Kaha Rawa, tera koe e hanga; ki te nekehia atu e koe te kino kia mamao i ou teneti.</verse>
        <verse osisID='Job.22.24'>A ka whakapuranga koe i tau taonga ki te puehu, te koura o Opira ki waenga i nga kohatu o nga awa;</verse>
        <verse osisID='Job.22.25'>A ko te Kaha Rawa hei taonga mou, hei hiriwa utu nui ki a koe.</verse>
        <verse osisID='Job.22.26'>Ko reira hoki koe ahuareka ai ki te Kaha Rawa, a ka ara ake tou mata ki te Atua.</verse>
        <verse osisID='Job.22.27'>Ka inoi ano koe ki a ia, a ka whakarongo mai ia ki a koe; ka whakamana ano e koe au kupu taurangi.</verse>
        <verse osisID='Job.22.28'>Ka whakatakotoria hoki e koe he tikanga, a ka whakapumautia ki a koe; ka whiti ano te marama ki runga ki ou ara.</verse>
        <verse osisID='Job.22.29'>Ki te maka koe e ratou ki raro, ka ki koe, Tenei ano he whakaarahanga ake; ka whakaorangia ano e ia te ngakau whakaiti.</verse>
        <verse osisID='Job.22.30'>Ka whakaorangia e ia te tangata ahakoa ehara i te harakore: ae ra, ka whakaorangia ia e te ma o ou ringa.</verse>
      </chapter>
      <chapter osisID='Job.23'>
        <verse osisID='Job.23.1'> Katahi ka whakautua e Hopa, i mea ia,</verse>
        <verse osisID='Job.23.2'>I tenei ra nei ano e amuamu ana taku tangi: nui noa atu i taku aue te taimaha o te patunga i ahau.</verse>
        <verse osisID='Job.23.3'>Aue, me i mohio ahau ki te wahi e kite ai ahau i a ia, kia tae rawa atu ai ahau ki tona nohoanga!</verse>
        <verse osisID='Job.23.4'>Ka ata whakatakotoria e ahau aku korero ki tona aroaro, ka whakakiia hoki toku mangai ki nga kupu tautohetohe.</verse>
        <verse osisID='Job.23.5'>Ka mohio ahau ki nga kupu e whakahokia mai e ia ki ahau, ka marama hoki tana e mea ai ki ahau.</verse>
        <verse osisID='Job.23.6'>E whakaputaina mai ranei tona kaha nui ina tautohetohe ki ahau? Kahore; engari ka whai whakaaro ia ki ahau.</verse>
        <verse osisID='Job.23.7'>Ko reira te tangata tika tautohetohe ai ki a ia: a ora tonu ake ahau i toku kaiwhakawa ake tonu atu.</verse>
        <verse osisID='Job.23.8'> Nana, haere ana ahau ki mua, a kahore ia i reira; ki muri, heoi kahore ahau e kite i a ia:</verse>
        <verse osisID='Job.23.9'>Ki maui, ina ka mahi ia, heoi kahore ahau e kite i a ia; e huna ana ia i a ia ano i te taha ki matau, te kite ahau i a ia.</verse>
        <verse osisID='Job.23.10'>Otiia e mohio ana ia ki te ara e anga atu ai ahau: kia oti ahau te titiro iho e ia, ano he koura ahau i toku putanga mai.</verse>
        <verse osisID='Job.23.11'>Mau pu ona takahanga i toku waewae; u pu ahau ki tona ara, kihai hoki i peka ke.</verse>
        <verse osisID='Job.23.12'>Kihai hoki i mahue i ahau te whakahau a ona ngutu; ko nga kupu a tona mangai rongoa rawa ki ahau, nui atu i te kai i rite maku.</verse>
        <verse osisID='Job.23.13'> Ko ia, kotahi tonu tona whakaaro, a ma wai ia e whakatahuri ke? Ko ta tona ngakau hoki i hiahia ai e meatia ana e ia.</verse>
        <verse osisID='Job.23.14'>E whakaotia ana hoki e ia nga mea i whakaritea moku: he maha ano hoki ana mahi pera.</verse>
        <verse osisID='Job.23.15'>Koia ahau i ohorere ai i tona aroaro: ka whakaaroaro ahau, ka wehi i a ia.</verse>
        <verse osisID='Job.23.16'>Ngohe noa hoki toku ngakau i te Atua, ohorere ana ahau i te Kaha Rawa.</verse>
        <verse osisID='Job.23.17'>Kihai nei hoki ahau i whakangaromia i mua o te pouri, kihai hoki i hipokina e ia te pouri i toku aroaro.</verse>
      </chapter>
      <chapter osisID='Job.24'>
        <verse osisID='Job.24.1'> He aha nga wa te whakapurangatia ai e te Kaha Rawa? A he aha hoki te hunga e mohio ana ki a ia te kite ai i ona ra?</verse>
        <verse osisID='Job.24.2'>Tera etahi e whakaneke atu ana i nga rohe; e kahakina ana e ratou nga kahui, whangaia iho e ratou.</verse>
        <verse osisID='Job.24.3'>E aia atu ana e ratou te kaihe a nga pani, e tangohia ana hei taunaha te kau a te pouaru.</verse>
        <verse osisID='Job.24.4'>Whakapekaia ketia ana e ratou nga rawakore i te ara: huihui ana nga ware o te whenua, piri ana.</verse>
        <verse osisID='Job.24.5'>Nana, rite tonu ratou ki te kaihe mahoao i te koraha, haere atu ana ki ta ratou mahi, e whai ana ki te kai; hei kai te koraha ma ratou, ma a ratou tamariki.</verse>
        <verse osisID='Job.24.6'>E kotia ana e ratou ta ratou witi i te mara; e kohia ana e ratou nga waina a te hunga tutu.</verse>
        <verse osisID='Job.24.7'>E takoto tahanga ana ratou i te po roa, kahore he kakahu, kahore hoki he hipoki i te maeke.</verse>
        <verse osisID='Job.24.8'>Maku iho ratou i te awha o nga maunga, a, ka kore he rerenga, ka awhi i te kamaka.</verse>
        <verse osisID='Job.24.9'>Tera te hunga, e tangohia mai ana e ratou te pani i te u, e tango ana i ta te rawakore taunaha:</verse>
        <verse osisID='Job.24.10'>Koia ka haere tahanga ratou, kahore he kakahu, a, i te matekai ka hari i nga paihere witi;</verse>
        <verse osisID='Job.24.11'>E mahi nei i te hinu i roto i nga taiepa a aua tangata; e takahi nei i a ratou poka waina, me te mate i te wai.</verse>
        <verse osisID='Job.24.12'>E aue ana nga tangata i roto i te pa, e karanga ana hoki te wairua o te hunga i patua: kahore ano ia a te Atua whakakuware ki a ratou.</verse>
        <verse osisID='Job.24.13'> No te hunga ratou e whakakeke ana ki te marama; kahore o ratou mohio ki ona ara, e kore ano ratou e noho ki ona huarahi.</verse>
        <verse osisID='Job.24.14'>E maranga ana te kaikohuru i te mea ka marama, patua iho e ia te ware me te rawakore; a i te po ka pena ia i te tahae.</verse>
        <verse osisID='Job.24.15'>E tatari ana te kanohi o te tangata puremu kia nehunehu iho, e mea ana, E kore te kanohi e kite i ahau: e huna ana ia i tona mata.</verse>
        <verse osisID='Job.24.16'>E keri ana ratou i nga whare i te pouri: i te awatea e pa ana ratou i a ratou: kahore ratou e mohio ki te marama.</verse>
        <verse osisID='Job.24.17'>Ki a ratou katoa hoki e rite ana te ata ki te atarangi o te mate; e matau ana hoki ratou ki nga whakamataku o te atarangi o te mate.</verse>
        <verse osisID='Job.24.18'> Tere tonu ia ki runga ki te mata o nga wai; he mea kanga to ratou wahi i runga i te whenua: e kore ia e anga mai ki te ara ki nga mara waina.</verse>
        <verse osisID='Job.24.19'>Ka riro nga wai o te hukarere i te tauraki, i te wera: te hunga hara ano hoki i te reinga.</verse>
        <verse osisID='Job.24.20'>Ka wareware te kopu ki a ia; he kai reka ia ma te iro; e kore ia e maharatia i muri iho; ka whati hoki te kino ano he rakau.</verse>
        <verse osisID='Job.24.21'>E tukinotia ana e ia te pakoko kihai nei i whanau; kahore hoki ana mahi pai ki te pouaru.</verse>
        <verse osisID='Job.24.22'>E kumea atu ana hoki e ia nga marohirohi ki tona kaha: ka whakatika ake ia, kahore he tangata e u ki te ora.</verse>
        <verse osisID='Job.24.23'>I homai ano e te Atua ki a ratou kia au te noho, a ka whakawhirinaki ratou ki reira; kei runga hoki i o ratou huarahi ona kanohi.</verse>
        <verse osisID='Job.24.24'>E whakanekehia ake ana ratou; otiia wahi iti nei, kua kahore noa iho ratou; ae ra, ka whakaitia ratou, ka whakawateatia atu pera i era atu katoa, a ka tapahia atu ano ko nga kauru o nga puku witi.</verse>
        <verse osisID='Job.24.25'>Ki te mea he teka tenei ko wai hei whakateka ki ahau, hei whakakahore i taku korero?</verse>
      </chapter>
      <chapter osisID='Job.25'>
        <verse osisID='Job.25.1'> Ano ra ko Pirirara Huhi; i mea ia,</verse>
        <verse osisID='Job.25.2'>Kei a ia te kingitanga me te wehi: ko ia hei hohou i te rongo i ona wahi tiketike.</verse>
        <verse osisID='Job.25.3'>E taea ranei ana ope te tatau? ko wai hoki i kore te whitingia e tona marama?</verse>
        <verse osisID='Job.25.4'>A ma te aha ra te tangata ka whakatikaia mai ai e te Atua? Ma te aha ka ma ai te whanau a te wahine?</verse>
        <verse osisID='Job.25.5'>Nana, ko te marama, kahore ona tiahotanga, kahore hoki nga whetu kia ma ki tana titiro:</verse>
        <verse osisID='Job.25.6'>Kia iti rawa iho to te tangata, he kutukutu nei! to te tama a te tangata, he iro nei!</verse>
      </chapter>
      <chapter osisID='Job.26'>
        <verse osisID='Job.26.1'> Ano ra ko Hopa; i mea ia.</verse>
        <verse osisID='Job.26.2'>He hapai pehea tau i te kahakore? He whakaora pehea tau i te ringa ngoikore?</verse>
        <verse osisID='Job.26.3'>Ka tae tau whakatakoto whakaaro ma te whakaarokore! Te nui o tau whakaatu tikanga!</verse>
        <verse osisID='Job.26.4'>I puaki ki a wai au kupu? No wai te wairua i puta mai ra i a koe?</verse>
        <verse osisID='Job.26.5'> E wiri ana nga tupapaku i raro i te wai, me nga mea ano e noho ana i reira.</verse>
        <verse osisID='Job.26.6'>E takoto kau ana te reinga i tona aroaro, kahore hoki he hipoki mo te whakangaro.</verse>
        <verse osisID='Job.26.7'>E horahia atu ana e ia te raki ki runga ki te wahi takoto kau, whakairihia ana e ia te whenua ki runga ki te kahore noa iho.</verse>
        <verse osisID='Job.26.8'>E takaia ana e ia nga wai ki roto ki ana kapua matotoru; a kahore te kapua e pakaru i raro i a ratou.</verse>
        <verse osisID='Job.26.9'>E kaiponuhia ana e ia a mua o tona torona, horahia ana e ia tana kapua ki runga.</verse>
        <verse osisID='Job.26.10'>He mea karapoti nana nga wai, rohe rawa, a tae noa ki te mutunga mai o te marama me te pouri.</verse>
        <verse osisID='Job.26.11'>Wiri ana nga pou o te rangi, miharo ana ki tana whakatupehupehu.</verse>
        <verse osisID='Job.26.12'>Ko tona kaha hei whakakorikori i te moana, maru ana te whakakake i tona matauranga.</verse>
        <verse osisID='Job.26.13'>Na tona wairua i whakapaipai nga rangi; na tona ringa i wero te nakahi tere.</verse>
        <verse osisID='Job.26.14'>Na, he pito enei no ona ara; ano te iti o te wahi ona e rangona ana! Ko te whatitiri ia o tona kaha, ko wai ka matau?</verse>
      </chapter>
      <chapter osisID='Job.27'>
        <verse osisID='Job.27.1'> Na i korero tonu ano a Hopa i tana pepeha; i mea,</verse>
        <verse osisID='Job.27.2'>E ora ana te Atua, nana nei i whakakahore toku tika; te Kaha Rawa, nana nei i whakakawa toku wairua;</verse>
        <verse osisID='Job.27.3'>Kei te toitu tonu hoki toku ora i roto i ahau, a kei roto i oku pongaponga te wairua o te Atua;</verse>
        <verse osisID='Job.27.4'>He pono, e kore oku ngutu e korero kino, e kore te hianga e puaki i toku arero.</verse>
        <verse osisID='Job.27.5'>Aue kia whakatikaia ta koutou e ahau! E kore e whakarerea e ahau toku ngakau tapatahi, a mate noa.</verse>
        <verse osisID='Job.27.6'>Ka mau taku pupuri ki toku tika, e kore e tukua atu e ahau: e kore toku ngakau e whakahe ki ahau i ahau ano e ora nei.</verse>
        <verse osisID='Job.27.7'> Ko toku hoariri, kia rite ia ki te tangata kino; ko te tangata e whakatika mai ana ki ahau, kia rite ia ki te tangata hara.</verse>
        <verse osisID='Job.27.8'>He aha oti ta te whakaponokore e tumanako ai, ahakoa whiwhi ia i te rawa, ki te mea ka tangohia atu tona wairua e te Atua?</verse>
        <verse osisID='Job.27.9'>E rongo ranei te Atua ki tana tangi ina pa te he ki a ia?</verse>
        <verse osisID='Job.27.10'>E ahuareka ranei ia ki te Kaha Rawa, e karanga ranei ki te Atua i nga wa katoa?</verse>
        <verse osisID='Job.27.11'> Ka whakaakona koutou e ahau ki te ringa o te Atua; e kore e huna e ahau nga mea e takoto mai nei i te Kaha Rawa.</verse>
        <verse osisID='Job.27.12'>Nana, kua kite koutou katoa; a na te aha koutou i wairangi rawa ai?</verse>
        <verse osisID='Job.27.13'>Ko ta te Atua wahi tenei ma te tangata kino, ko te mea e whakarerea iho ma nga kaitukino, ko ta te Kaha Rawa e riro i a ratou.</verse>
        <verse osisID='Job.27.14'>Ki te mea ka tokomaha ana tamariki, hei mea ma te hoari; e kore ano hoki ona uri e makona i te taro.</verse>
        <verse osisID='Job.27.15'>Ko ona morehu ka tanumia ki te mate; e kore ano hoki ana pouaru e tangi.</verse>
        <verse osisID='Job.27.16'>Ahakoa amene ia i te hiriwa ano he puehu, a pae tonu te kakahu mona ano he paru;</verse>
        <verse osisID='Job.27.17'>E pae ano i a ia, otiia ka kakahuria e te tangata tika, ka wehewehea hoki te hiriwa e te harakore.</verse>
        <verse osisID='Job.27.18'>Ka rite tana hanga i tona whare ki ta te purehurehu; tona rite kei te whare tihokahoka e hanga ana e te kaitiaki.</verse>
        <verse osisID='Job.27.19'>Ka takoto ia, he tangata taonga, otiia e kore e kohia ki te urupa; ko te tirohanga ake a ona kanohi, na kua kahore noa iho ia.</verse>
        <verse osisID='Job.27.20'>Rite tonu ki te wai nga whakawehi e mau ai ia; tahaetia ana ia e te paroro i te po.</verse>
        <verse osisID='Job.27.21'>Ka kahakina atu ia e te marangai, a riro ana ia; ka aia atu ano ia i tona wahi.</verse>
        <verse osisID='Job.27.22'>Ka aki mai hoki te Atua ki a ia, e kore ano ia e tohungia; mea noa ia kia rere mai i roto i tona ringa.</verse>
        <verse osisID='Job.27.23'>Ka papaki te tangata i o ratou ringa ki a ia, a ka whakahi, ka a atu i a ia i tona wahi.</verse>
      </chapter>
      <chapter osisID='Job.28'>
        <verse osisID='Job.28.1'> He rua hoki to te hiriwa e puta mai ai, he wahi ano to te koura e whakarewaina ai.</verse>
        <verse osisID='Job.28.2'>He mea tango mai te rino no roto i te whenua; no te kamaka te parahi, he mea whakarewa.</verse>
        <verse osisID='Job.28.3'>E whakatakotoria ana e te tangata he mutunga mai mo te pouri, e rapua ana e ia ki te tino tutukitanga atu nga kohatu o te pouri, o te atarangi o te mate.</verse>
        <verse osisID='Job.28.4'>E pakaruhia mai ana e ia he rua i ko ake o nga nohoanga tangata; kua wareware ratou i te waewae e haere ana; he tawhiti i te tangata to ratou tarenga, e piu atu ana, e piu ana mai.</verse>
        <verse osisID='Job.28.5'>Ko te whenua, e puta mai ana he taro i roto i a ia: a e hurihia ake ana a raro iho ano he ahi.</verse>
        <verse osisID='Job.28.6'>Hei wahi mo nga hapira ona kohatu, he puehu koura ano tona.</verse>
        <verse osisID='Job.28.7'>He ara tena kahore i mohiotia e te manu, kiano i kitea e te kanohi o te whatura.</verse>
        <verse osisID='Job.28.8'>Kahore nga kirehe whakahi kia takahi i taua ara kahore hoki a reira kia haerea e te raiona tutu.</verse>
        <verse osisID='Job.28.9'>E pa atu ana tona ringa ki te kiripaka; hurihia ake e ia nga take o nga maunga.</verse>
        <verse osisID='Job.28.10'>E tapahia ana e ia he awa i roto i nga kamaka, a e kite ana tona kanohi i nga mea utu nui katoa.</verse>
        <verse osisID='Job.28.11'>E herea ana e ia nga awa kei maturuturu; e whakaputa mai ana hoki i nga mea ngaro ki te marama.</verse>
        <verse osisID='Job.28.12'>E kitea ia ki hea te whakaaro nui? kei hea hoki te wahi o te mohio?</verse>
        <verse osisID='Job.28.13'>E kore te tangata e mohio ki tona utu, e kore ano taua hanga e kitea ki te whenua o te ora.</verse>
        <verse osisID='Job.28.14'> E ki ake ana te rire, Kahore i ahau; e ki mai ana hoki te moana, Kahore i ahau.</verse>
        <verse osisID='Job.28.15'>E kore e hokona ki te koura, e kore ano hoki e taea te pauna te hiriwa hei utu mona.</verse>
        <verse osisID='Job.28.16'>E kore e taea te whakarite ki te koura o Opira, ki te onika utu nui, ki te hapira.</verse>
        <verse osisID='Job.28.17'>E kore e rite te koura, te kohatu piata ki a ia: e kore e hokona ki nga oko koura parakore.</verse>
        <verse osisID='Job.28.18'>E kore e whakahuatia te kaoa, nga peara ranei; hira ake hoki te utu o te whakaaro nui i to te rupi.</verse>
        <verse osisID='Job.28.19'>E kore te topaha o Etiopia e rite ki a ia, e kore e tau te koura parakore hei utu.</verse>
        <verse osisID='Job.28.20'> Ka haere mai ra i hea te whakaaro nui? Kei hea te wahi o te matau?</verse>
        <verse osisID='Job.28.21'>He mea huna atu na hoki i nga kanohi o nga mea ora katoa, ngaro rawa i nga manu o te rangi.</verse>
        <verse osisID='Job.28.22'>E ki ake ana te whakangaromanga raua ko te mate, i hakiri o maua taringa ki tona rongo.</verse>
        <verse osisID='Job.28.23'>E mohio ana te Atua ki tona ara, kua kite ano ia i tona wahi.</verse>
        <verse osisID='Job.28.24'>E titiro ana hoki ia ki nga pito o te whenua, e kite ana ia i nga mea i raro i te rangi, a puta noa;</verse>
        <verse osisID='Job.28.25'>E mea ana i te whakataimaha mo te hau; ae, e mehua ana ia i nga wai ki te mehua.</verse>
        <verse osisID='Job.28.26'>I a ia e whakatakoto ana i te tikanga mo te ua, i te huarahi mo te uira o te whatitiri,</verse>
        <verse osisID='Job.28.27'>Ka kitea e ia i reira, a whakapuakina mai ana; i whakaukia e ia, a ata rapua ana e ia.</verse>
        <verse osisID='Job.28.28'>A ka mea ia ki te tangata, Na, ko te wehi ki te Ariki, ko te whakaaro nui tena; a ko te mawehe atu i te kino, koia te matauranga.</verse>
      </chapter>
      <chapter osisID='Job.29'>
        <verse osisID='Job.29.1'> A i korero tonu a Hopa i tana pepeha, i mea,</verse>
        <verse osisID='Job.29.2'>Aue, me i rite ki nga marama o mua, ki nga ra i tiaki ai te Atua i ahau!</verse>
        <verse osisID='Job.29.3'>I tiaho mai ai tana rama ki toku matenga, a na tana whakamarama i haere ai ahau i te pouri:</verse>
        <verse osisID='Job.29.4'>Me i pera ano me ahau i nga ra o toku taiohitanga, i te mea nei kei runga to te Atua whakaaro puku i toku teneti;</verse>
        <verse osisID='Job.29.5'>I te mea e noho ana ano te Kaha Rawa i ahau, a kei tetahi taha oku aku tamariki, kei tetahi taha;</verse>
        <verse osisID='Job.29.6'>I horoia ai oku takahanga ki te pata, a rere mai ana nga awa hinu ki ahau i roto i te kohatu!</verse>
        <verse osisID='Job.29.7'> I toku haerenga atu ki te kuwaha ki te pa, a whakapai ana i te nohoanga moku i te waharoa,</verse>
        <verse osisID='Job.29.8'>Ka kite nga taitamariki i ahau, a piri ana ratou: whakatika ana nga koroheke, tu ana ki runga;</verse>
        <verse osisID='Job.29.9'>Mutu pu te korero a nga tino tangata, kua kopania te ringa ki o ratou mangai;</verse>
        <verse osisID='Job.29.10'>Ngaro ana te reo o nga rangatira, piri ana o ratou arero ki o ratou ngao.</verse>
        <verse osisID='Job.29.11'>No te rongonga hoki o te taringa i ahau manaaki ana i ahau; te kitenga o te kanohi i ahau, whakaae mai ana ki aku mahi:</verse>
        <verse osisID='Job.29.12'>No te mea naku i whakaora te rawakore i a ia e karanga ana, te pani me te tangata hoki kahore nei ona kaiawhina.</verse>
        <verse osisID='Job.29.13'>I tau ki runga ki ahau te manaaki a te tangata e tata ana ki te whakangaromanga; harakoa ana i ahau te ngakau o te pouaru.</verse>
        <verse osisID='Job.29.14'>I kakahuria e ahau te tika, a ko tera toku kakahu: e rite ana taku whakarite whakawa he koroka, he karauna.</verse>
        <verse osisID='Job.29.15'>He kanohi ahau ki te matapo, he waewae ki te kopa.</verse>
        <verse osisID='Job.29.16'>He matua ahau ki nga rawakore: a i ata rapua e ahau te tikanga o te totohe a te tangata kihai nei ahau i mohio.</verse>
        <verse osisID='Job.29.17'>Wawahia ana e ahau nga kauae o te tangata kino, a takiritia mai ana e ahau tana mea pahua i roto i ona niho.</verse>
        <verse osisID='Job.29.18'> Katahi ahau ka mea, Tera ahau e mate i roto i toku ohanga; ka whakanuia oku ra kia rite ki te onepu te maha:</verse>
        <verse osisID='Job.29.19'>Ko toku pakiaka tautoro tonu ki nga wai, a i te po tau ana te tomairangi ki runga ki toku peka:</verse>
        <verse osisID='Job.29.20'>Ko toku kororia hou tonu i roto i ahau, a hoki ake ana te kaha o taku kopere i toku ringa.</verse>
        <verse osisID='Job.29.21'>I whakarongo mai nga tangata ki ahau, i tatari, whakarongo puku ana ratou i ahau e whakatakoto whakaaro ana.</verse>
        <verse osisID='Job.29.22'>I muri i aku kupu kore ake ratou i korero ano; maturuturu iho ana aku kupu ki runga ki a ratou.</verse>
        <verse osisID='Job.29.23'>I taria mai ahau e ratou ano ko te ua; hamama mai ana o ratou mangai ano e tatari ana ki te ua o muri.</verse>
        <verse osisID='Job.29.24'>Ka kata ahau ki a ratou, kihai i whakaponohia e ratou; kihai hoki ratou i whakataka i te marama o toku mata.</verse>
        <verse osisID='Job.29.25'>Naku to ratou ara i whiriwhiri, a noho ana ahau hei rangatira, noho ana hoki ahau ano he kingi i roto i te ope; i rite ahau ki te kaiwhakamarie o te hunga e tangi ana.</verse>
      </chapter>
      <chapter osisID='Job.30'>
        <verse osisID='Job.30.1'> Inaianei ia e kataina mai ana ahau e te hunga tamariki rawa i ahau, e te hunga kihai nei ahau i whakaae kia uru o ratou matua ki roto ki nga kuri o taku kahui.</verse>
        <verse osisID='Job.30.2'>Ae ra, hei aha maku te kaha o o ratou ringa? He hanga pirau nei hoki to ratou koroheketanga.</verse>
        <verse osisID='Job.30.3'>Tupuhi ana ratou i te rawakore, i te hemokai; e ngau ana ratou i te oneone pakapaka, i roto i te pouritanga o te tuhea, o te ururua.</verse>
        <verse osisID='Job.30.4'>E whawhaki ana ratou i nga marou i roto o nga rakau ririki; a ko nga pakiaka hunipa hei kai ma ratou.</verse>
        <verse osisID='Job.30.5'>He mea pei atu ratou i roto i nga tangata; e karangarangatia ana ratou ano he tahae.</verse>
        <verse osisID='Job.30.6'>Me noho rawa atu ratou i nga kapiti o nga awaawa, i nga waro o te whenua, i nga kamaka.</verse>
        <verse osisID='Job.30.7'>Tangi a kaihe ana ratou i roto i nga rakau ririki; huihuia ana ratou ki raro i nga ongaonga.</verse>
        <verse osisID='Job.30.8'>He tamariki ratou na nga kuware, ae ra, he tamariki na te hunga ingoakore; he hunga i patua atu i runga i te whenua.</verse>
        <verse osisID='Job.30.9'>Inaianei ia kua waiho ahau hei waiata ma ratou, ae, hei whakatauki ma ratou.</verse>
        <verse osisID='Job.30.10'>E whakarihariha mai ana ratou ki ahau, e neke rawa atu ana i ahau, a kahore e kaiponuhia e ratou te huware ki toku mata.</verse>
        <verse osisID='Job.30.11'>Kua oti hoki tana aho te wewete e ia, a e whakatupuria kinotia ana ahau e ia, a kua tukua e ratou te paraire i toku aroaro.</verse>
        <verse osisID='Job.30.12'>I te taha ki matau ka ara te marea; taia ana e ratou oku waewae, a akina ana nga ara o a ratou whakangaromanga ki ahau.</verse>
        <verse osisID='Job.30.13'>E taka kino ana ratou i toku ara, e whakatupu ana i te he moku, a kahore he hoa mahi mo ratou.</verse>
        <verse osisID='Job.30.14'>Rite tonu ki te wai nui e pakaru mai ana to ratou haerenga mai: i taua whakangaromanga nei, huri mai ana ratou ki runga ki ahau:</verse>
        <verse osisID='Job.30.15'> Kua tahuri mai nga whakawehi ki ahau, e aru ana ratou i toku whakaaro rangatira ano he hau; ko te whakahauora moku, pahemo ke ana ano he kapua.</verse>
        <verse osisID='Job.30.16'>Na inaianei kua maringi toku wairua i roto i ahau: mau pu ahau i nga ra o te tangi.</verse>
        <verse osisID='Job.30.17'>I te po e werohia ana oku wheua i roto i ahau; kahore hoki he okiokinga o nga mamae e ngau nei i ahau.</verse>
        <verse osisID='Job.30.18'>He kaha nui no toku mate i ahua ke ai toku kakahu; e awhi nei i ahau, e penei ana me te whiri o toku koti.</verse>
        <verse osisID='Job.30.19'>Kua maka ahau e ia ki te paru, kua rite ahau ki te puehu, ki te pungarehu.</verse>
        <verse osisID='Job.30.20'>E tangi ana ahau ki a koe, heoi kahore koe e whakao mai ki ahau; e tu ana, heoi ka titiro kau mai koe ki ahau.</verse>
        <verse osisID='Job.30.21'>Kua huri ke, kua kino tau mahi ki ahau: ko te kaha o tou ringa kei te tukino i ahau.</verse>
        <verse osisID='Job.30.22'>Kua hapainga ake ahau e koe ki te hau, a meinga ana tera e koe hei hoiho moku; a whakamotitia iho ahau e koe i roto i te tupuhi.</verse>
        <verse osisID='Job.30.23'>E mohio ana hoki ahau tera ahau e kawea e koe ki te mate, ki te whare hoki i whakaritea mo te hunga ora katoa.</verse>
        <verse osisID='Job.30.24'>E kore ano ia tona ringa e totoro iho ki te urupa; ahakoa hei mate mona ka mea ia ki te karanga, he whakaaro ki enei mea.</verse>
        <verse osisID='Job.30.25'>Kihai ianei ahau i tangi ki te tangata he mate nei tona? kihai ranei toku wairua i pouri ki te rawakore?</verse>
        <verse osisID='Job.30.26'>I ahau i tatari ai ki te pai, heoi kua tae mai te kino; tumanako atu ana ahau ki te marama, heoi kua tae mai te pouri.</verse>
        <verse osisID='Job.30.27'>Ko oku whekau, me te mea e koropupu ana, te ata takoto; haukotia mai ana ahau e nga ra o te tangi.</verse>
        <verse osisID='Job.30.28'>E haereere pouri ana ahau, kahore he ra; ko taku whakatikanga ake i roto i te whakaminenga, ka karanga awhina.</verse>
        <verse osisID='Job.30.29'>Hei teina ahau ki nga tarakona, hei hoa mo nga ruru.</verse>
        <verse osisID='Job.30.30'>Ko toku kiri mangu tonu, e ngahoro ana i ahau, kaia ana oku wheua i te wera.</verse>
        <verse osisID='Job.30.31'>No reira i tahuri ke ai taku hapa ki te tangi, me taku okana ki te reo o te hunga e uhunga ana.</verse>
      </chapter>
      <chapter osisID='Job.31'>
        <verse osisID='Job.31.1'> Kua oti taku kawenata ki oku kanohi; kia whakaaroaro ahau hei aha ki te kotiro?</verse>
        <verse osisID='Job.31.2'>He aha ta te Atua wahi e tuwha mai ai i runga? He aha ta te Kaha Rawa taonga tupu i te wahi tiketike?</verse>
        <verse osisID='Job.31.3'>He teka ianei he whakangaromanga mo te tangata kino? he whiu mo nga kaimahi o te he?</verse>
        <verse osisID='Job.31.4'>He teka ianei e kitea ana e ia oku ara, e taua ana e ia oku hikoinga katoa?</verse>
        <verse osisID='Job.31.5'>Ki te mea i haere ahau i runga i te tekateka noa, a i hohoro toku waewae ki te tinihanga;</verse>
        <verse osisID='Job.31.6'>Kia paunatia ahau i runga i te pauna tika, kia mohio ai te Atua ki toku tapatahi:</verse>
        <verse osisID='Job.31.7'>Ki te mea i kotiti ke toku hikoinga i te ara, a i whai toku ngakau i oku kanohi; a ki te mea i mau te tongi ki oku ringa;</verse>
        <verse osisID='Job.31.8'>Kati, ko ahau hei whakato, a ma tetahi atu e kai; ae ra, tukua nga hua o taku mara kia hutia atu.</verse>
        <verse osisID='Job.31.9'> Ki te mea i whakawairangitia toku ngakau e te wahine, a i whanga ahau i te tatau o toku hoa;</verse>
        <verse osisID='Job.31.10'>Heoi kia huri paraoa taku wahine ma tetahi atu, kia piko iho ano hoki nga tangata ke ki runga i a ia.</verse>
        <verse osisID='Job.31.11'>He kino rawa hoki tera; ae ra, he he e tika ana kia whiua e nga kaiwhakawa:</verse>
        <verse osisID='Job.31.12'>He ahi hoki tera e kai ana ki te whakangaromanga rawa, poto noa aku hua katoa.</verse>
        <verse osisID='Job.31.13'>Ki te mea i whakahaweatia e ahau te whakawa a taku pononga tane, a taku pononga wahine, i a raua e totohe ana ki ahau;</verse>
        <verse osisID='Job.31.14'>Ka pehea ra ahau ina whakatika te Atua? He aha taku kupu e whakahoki ai ki a ia ina tae mai ia ki te titiro?</verse>
        <verse osisID='Job.31.15'>He teka ranei na toku kaihanga ia i hanga i roto i te kopu? a nana, na te kotahi, i whai ahua ai maua i roto i te puku?</verse>
        <verse osisID='Job.31.16'> Ki te mea i kaiponuhia e ahau ta nga rawakore i hiahia ai, a meinga ana e ahau nga kanohi o te pouaru kia pau i te minamina;</verse>
        <verse osisID='Job.31.17'>Ki te mea ranei i kainga taku maramara e toku kotahi, a kihai te pani i kai i tetahi wahi;</verse>
        <verse osisID='Job.31.18'>He mea whakatupu ia naku no toku taitamarikitanga ra ano me te mea ko tona papa ahau: ko te pouaru he mea arahi naku no te kopu ra ano o toku whaea;</verse>
        <verse osisID='Job.31.19'>Ki te mea i kite ahau i tetahi e tata ana ki te mate, he kore no te kakahu, a kahore he uhi mo te rawakore;</verse>
        <verse osisID='Job.31.20'>Ki te mea kihai tona hope i whakapai ki ahau, a kihai ia i mahana i nga huruhuru o taku kahui:</verse>
        <verse osisID='Job.31.21'>Ki te mea i ara toku ringa hei pehi i te pani, i toku kitenga he awina tera moku kei te kuwaha;</verse>
        <verse osisID='Job.31.22'>Na kia marere atu toku pokohiwi i roto i te peke, kia whati te takakau o toku ringa.</verse>
        <verse osisID='Job.31.23'>Ko te whiu hoki a te Atua taku i wehi ai; kihai hoki i taea e ahau te aha i tona nui.</verse>
        <verse osisID='Job.31.24'> Ki te mea i u toku whakaaro ki te koura, a i mea ahau ki te koura parakore, Ko koe taku e whakawhirinaki atu ai;</verse>
        <verse osisID='Job.31.25'>Ki te mea i koa ahau ki te maha o oku rawa, a ki te nui o ta toku ringa i whiwhi ai;</verse>
        <verse osisID='Job.31.26'>Ki te mea i kite ahau i te ra e whiti ana, i te marama ranei e haere ana i tona tiahotanga;</verse>
        <verse osisID='Job.31.27'>A ka kumea pukutia atu toku ngakau, ka kihia toku ringa e toku mangai:</verse>
        <verse osisID='Job.31.28'>Na he kino tenei hei whiunga ma nga kaiwhakawa: he teka hoki naku ki te Atua i runga.</verse>
        <verse osisID='Job.31.29'>Ki te mea i koa ahau ki te whakangaromanga o te tangata i kino ki ahau, i whakaara ake ranei i ahau i te panga o te he ki a ia;</verse>
        <verse osisID='Job.31.30'>Ae, kihai ahau i tuku i toku mangai kia hara, kihai i whai kia kanga tona wairua;</verse>
        <verse osisID='Job.31.31'>Ki te mea kahore nga tangata o toku teneti i mea, Tena koa te tangata kihai nei i makona i tona kikokiko?</verse>
        <verse osisID='Job.31.32'>Kihai te manene i moe i waho; i whakatuwheratia ano e ahau oku tatau ki te tangata haere;</verse>
        <verse osisID='Job.31.33'> Ki te mea i pera ahau me Arama, i hipoki i oku he, i huna i toku kino ki roto ki toku uma;</verse>
        <verse osisID='Job.31.34'>I wehi hoki ahau i te huihui nui, i mataku ki te whakahawea a nga hapu, a whakarongo kau ana, kihai hoki i puta ki waho</verse>
        <verse osisID='Job.31.35'>Aue, me i whakarongo mai tetahi ki ahau! Nana, tenei taku tohu, ma te Kaha Rawa e whakahoki mai he kupu ki ahau; me i ahau noa te pukapuka i tuhituhia e toku hoariri!</verse>
        <verse osisID='Job.31.36'>Ina, kua amohia e ahau i runga i toku pokohiwi; kua herea e ahau hei karauna moku.</verse>
        <verse osisID='Job.31.37'>Kua whakaaturia e ahau ki a ia te maha o oku hikoinga; rite tonu ki ta te rangatira taku whakatata atu ki a ia.</verse>
        <verse osisID='Job.31.38'>Ki te tangi taku oneone, he whakahe ki ahau, ki te uru ano ona moa ki te aue,</verse>
        <verse osisID='Job.31.39'>Ki te mea i kainga e ahau ona hua, he mea kihai i utua, a naku ranei ona ariki i mate ai,</verse>
        <verse osisID='Job.31.40'>Na, kia riro pu te witi i te tataramoa, te parei i te taru kino. Heoi ano nga korero a Hopa.</verse>
      </chapter>
      <chapter osisID='Job.32'>
        <verse osisID='Job.32.1'> Heoi mutu ake te whakahoki kupu a enei tangata tokotoru ki a Hopa, no te mea he tika ia ki tona nei whakaaro.</verse>
        <verse osisID='Job.32.2'>Na kua mura te riri o Erihu tama a Parakere Puti, no te whanau i a Rame: mura ana tona riri ki a Hopa, no te mea ki tana tika rawa ia i te Atua.</verse>
        <verse osisID='Job.32.3'>I mura ano tona riri ki ona hoa tokotoru, no te mea kihai i kitea e ratou he kupu hei whakahokinga atu, heoi kei te whakahe ano ratou i a Hopa.</verse>
        <verse osisID='Job.32.4'>Na i tatari a Erihu kia korero ia ki a Hopa, no te mea he kaumatua ake ratou i a ia.</verse>
        <verse osisID='Job.32.5'>A, no te kitenga o Erihu kahore he kupu i nga mangai o aua tangata tokotoru hei whakahokinga atu, mura ana tona riri.</verse>
        <verse osisID='Job.32.6'> Na ka oho a Erihu tama a Parakere Puti, ka mea, He taitamariki ahau, ko koutou ia he koroheke rawa; koia ahau i hopohopo ai, i wehi ai ki te whakaatu i toku whakaaro ki a koutou.</verse>
        <verse osisID='Job.32.7'>I mea ahau, Ma nga ra te korero, ma nga tau kua maha e whakaatu te whakaaro nui.</verse>
        <verse osisID='Job.32.8'>Otiia he wairua ano to te tangata, na te manawa ano o te Kaha Rawa ratou i whai mahara ai.</verse>
        <verse osisID='Job.32.9'>Ko nga tangata nunui, kahore o ratou whakaaro nui, ko nga kaumatua, kahore e matau ki te whakawa.</verse>
        <verse osisID='Job.32.10'>Koia ahau i mea ai, Whakarongo ki ahau; ka whakakite hoki ahau i toku whakaaro.</verse>
        <verse osisID='Job.32.11'>Nana, i tatari ahau ki a koutou kupu; i whai taringa atu ki o koutou whakaaro mohio i a koutou e rapu kupu ana.</verse>
        <verse osisID='Job.32.12'>Nana, mahara tonu atu ahau ki a koutou, a kihai tetahi o koutou i whakaatu i te he o Hopa, i whakahoki kupu ranei ki ana korero.</verse>
        <verse osisID='Job.32.13'>Kei mea koutou, Kua kitea e matou te mohio, na te Atua ia i turaki, ehara i te tangata.</verse>
        <verse osisID='Job.32.14'>Na kihai ana kupu i anga mai ki ahau; e kore ano tana e utua e ahau ki a koutou kupu.</verse>
        <verse osisID='Job.32.15'> Porahurahu kau ana ratou, kore ake a ratou kupu whakahoki: mutu ake a ratou korero.</verse>
        <verse osisID='Job.32.16'>Kia tatari ahau, no te mea kahore ratou e korero, no te mea e tu kau ana ratou, kahore e whakahoki atu?</verse>
        <verse osisID='Job.32.17'>Me korero atu hoki e ahau aku kupu, maku ano e whakaatu toku whakaaro.</verse>
        <verse osisID='Job.32.18'>Ki tonu hoki ahau i te korero; e akiakina ana ahau e te wairua i roto i ahau.</verse>
        <verse osisID='Job.32.19'>Nana, ko toku kopu rite tonu ki te waina kahore nei ona putanga; ki te ipu hou e tata ana ia te pakaru.</verse>
        <verse osisID='Job.32.20'>Me korero ahau, kia ta ai toku manawa; ka puaki toku mangai, ka whakahoki kupu ahau.</verse>
        <verse osisID='Job.32.21'>Na kaua ahau e whakapai ki te kanohi tangata; e kore hoki ahau e hoatu ingoa whakapaipai ki te tangata.</verse>
        <verse osisID='Job.32.22'>Kahore hoki ahau e mohio ki te whakapati; penei kua riro wawe ahau i toku Kaihanga.</verse>
      </chapter>
      <chapter osisID='Job.33'>
        <verse osisID='Job.33.1'> Tena ra, whakarongo, e Hopa, ki aku korero, kia whai taringa ki aku kupu katoa.</verse>
        <verse osisID='Job.33.2'>Nana, kua puaki nei toku mangai, kei te korero toku arero i roto i toku mangai.</verse>
        <verse osisID='Job.33.3'>Ma aku kupu e whakapuaki te tika o toku ngakau; ka korero pono oku ngutu i ta ratou e matau ana.</verse>
        <verse osisID='Job.33.4'>He mea hanga ahau na te Wairua o te Atua, a na te manawa o te Kaha Rawa ahau i whai ora ai.</verse>
        <verse osisID='Job.33.5'>Ki te taea e koe, whakahokia mai e koe he kupu ki ahau; whakatikaia au korero ki toku aroaro, e tu ki runga.</verse>
        <verse osisID='Job.33.6'>Nana, ko toku anga ki te Atua he pena hoki i tau; he mea hanga nei ano hoki ahau ki te paru.</verse>
        <verse osisID='Job.33.7'>Nana, e kore te wehi ki ahau e whakawehi i a koe; e kore ano hoki toku ringa e taimaha iho ki a koe.</verse>
        <verse osisID='Job.33.8'> He pono kua hakiri oku taringa ki au kupu, a kua rongo atu ahau i te reo o au kupu, e mea ana,</verse>
        <verse osisID='Job.33.9'>He ma ahau, kahore oku he; he harakore ahau, kahore hoki he kino i roto i ahau:</verse>
        <verse osisID='Job.33.10'>Na e rapu ana ia i te take riri ki ahau, e kiia ana ahau e ia he hoariri nona;</verse>
        <verse osisID='Job.33.11'>E karapitia ana e ia oku waewae ki te rakau, e ata titiro ana ia ki oku hikoinga katoa.</verse>
        <verse osisID='Job.33.12'>Nana, maku e whawhati tau kupu, ehara tenei mea au i te mea tika; nui atu hoki te Atua i te tangata.</verse>
        <verse osisID='Job.33.13'>He aha koe i totohe ai ki a ia? E kore hoki e korerotia e ia te tikanga o tetahi o ana mea.</verse>
        <verse osisID='Job.33.14'> Kotahi hoki, ae ra, e rua korerotanga a te Atua, otiia kahore e maharatia e te tangata.</verse>
        <verse osisID='Job.33.15'>I te moe, i te putanga moemoea mai o te po, ina au iho te moe o te tangata, i nga moenga i runga i te takotoranga;</verse>
        <verse osisID='Job.33.16'>Ko reira ia whakapuare ai i nga taringa o nga tangata, hiri ai hoki i te ako mo ratou;</verse>
        <verse osisID='Job.33.17'>Kia whakanekehia ai te tangata i tana whakaaro, kia hipokina ai hoki te whakapehapeha o te tangata;</verse>
        <verse osisID='Job.33.18'>E puritia ana e ia tona wairua kei tae ki te rua, tona ora kei riro i te hoari.</verse>
        <verse osisID='Job.33.19'> E whiua ana hoki ia ki te mamae i runga i tona moenga, ki te ngau tonu hoki o ona wheua;</verse>
        <verse osisID='Job.33.20'>A whakarihariha ana tona ora ki te taro, tona wairua ki te kai whakaminamina.</verse>
        <verse osisID='Job.33.21'>E honia ana ona kiko, a kore noa e kitea; a purero mai ana ona wheua kihai nei i kitea i mua.</verse>
        <verse osisID='Job.33.22'>Heoi e whakatata ana tona wairua ki te rua, tona ora ki nga kaiwhakamate.</verse>
        <verse osisID='Job.33.23'>Ki te mea he karere tera kei a ia, he kaiwhakaatu tikanga tetahi i roto i te mano, hei whakaatu i tona tika ki te tangata:</verse>
        <verse osisID='Job.33.24'>Na ka tohu tera i a ia, a ka mea, Whakaorangia ia kei heke ki te rua, kua kitea hoki e ahau he utu.</verse>
        <verse osisID='Job.33.25'>Ko tona kiri ka ngawari atu i to te tamaiti; ka hoki iho ia ki nga ra o tona tamarikitanga:</verse>
        <verse osisID='Job.33.26'>Ka inoi ia ki te Atua, a ka manako tera ki a ia; heoi ka kite ia i tona mata i runga i te koa: a ka utua e ia te tika o te tangata.</verse>
        <verse osisID='Job.33.27'>E waiata ana ia i te aroaro o nga tangata, e mea ana, Kua hara ahau, whakaparoritia ake e ahau te tika, a kahore he pai ki ahau:</verse>
        <verse osisID='Job.33.28'>Kua whakaorangia e ia toku wairua kei riro ki te rua, a e kite toku wairua i te marama.</verse>
        <verse osisID='Job.33.29'> Nana, e meatia ana enei mea katoa e te Atua, e tuaruatia ana, ae, e tuatorutia ana, ki te tangata,</verse>
        <verse osisID='Job.33.30'>Hei whakahoki mai i tona wairua i roto i te rua, kia whakamaramatia ai ki te marama o te ora.</verse>
        <verse osisID='Job.33.31'>Kia whai whakaaro mai, e Hopa, whakarongo mai ki ahau: kati tau, a ka korero ahau.</verse>
        <verse osisID='Job.33.32'>Ki te mea he kupu tau, utua mai taku: korero, ko taku hoki i pai ai kia whakatikaia tau.</verse>
        <verse osisID='Job.33.33'>Ki te kahore, whakarongo ki ahau: noho puku koe, a maku koe e whakaako ki te whakaaro nui.</verse>
      </chapter>
      <chapter osisID='Job.34'>
        <verse osisID='Job.34.1'> I korero ano hoki a Erihu, i mea,</verse>
        <verse osisID='Job.34.2'>Whakarongo ki aku kupu, e te hunga whakaaro nui; kia whai taringa ki ahau, e te hunga mohio.</verse>
        <verse osisID='Job.34.3'>E whakamatau ana hoki te taringa i te kupu, e pera ana me ta te mangai ki te reka o te kai.</verse>
        <verse osisID='Job.34.4'>Ko ta tatou e whiriwhiri ai ma tatou ko te mea tika: kia mohiotia hoki e tatou, e tenei, e tenei, ko te aha te mea pai.</verse>
        <verse osisID='Job.34.5'>Kua mea nei hoki a Hopa, He tika taku, a kua whakapeaua ketia e te Atua te whakawa moku:</verse>
        <verse osisID='Job.34.6'>Ahakoa kei ahau te tika ka kiia ahau he tangata teka; e kore e mahu toku werohanga, ahakoa kahore oku he.</verse>
        <verse osisID='Job.34.7'>Ko wai te tangata e rite ki a Hopa, me te mea he wai te tawai e inumia ana e ia?</verse>
        <verse osisID='Job.34.8'>Kua uru nei ki te tira o nga kaimahi i te he, a e haere tahi ana me nga tangata kikino.</verse>
        <verse osisID='Job.34.9'>Kua mea hoki ia, Kahore he painga ki te tangata ki te ahuareka atu ia ki te Atua.</verse>
        <verse osisID='Job.34.10'> No reira whakarongo mai ki ahau, e nga tangata ngakau mohio: e kore rawa te Atua e mahi i te kino; e kore rawa hoki te Kaha Rawa e mahi i te he.</verse>
        <verse osisID='Job.34.11'>Ka utua hoki e ia te tangata mo tana mahi, ka rite hoki ki to te tangata ara nga mea e whakawhiwhia e ia ki a ia.</verse>
        <verse osisID='Job.34.12'>Tika rawa, e kore te Atua e kino, e kore ano hoki te Kaha Rawa e whakaputa ke i te whakawa.</verse>
        <verse osisID='Job.34.13'>Na wai ia i mea hei kaitirotiro mo te whenua? Na wai hoki i whakatakoto nga tikanga mo te ao katoa?</verse>
        <verse osisID='Job.34.14'>Ki te anga mai tona ngakau ki te tangata, ki te kohia atu e ia ki a ia tona wairua me tona manawa;</verse>
        <verse osisID='Job.34.15'>Ka hemo ngatahi nga kikokiko katoa, a ka hoki ano te tangata ki te puehu.</verse>
        <verse osisID='Job.34.16'> Na ki te mea he ngakau mohio tou, whakarongo ki tenei; kia whai taringa mai ki te reo o aku kupu.</verse>
        <verse osisID='Job.34.17'>E whai kingitanga ranei tetahi kotahi e kino ana ki te tika? E whakakino ranei koe ki te tangata tika, kaha hoki?</verse>
        <verse osisID='Job.34.18'>E tau ana ranei te mea atu ki te kingi, He weriweri koe? ki nga rangatira ranei, He kino koutou?</verse>
        <verse osisID='Job.34.19'>Kia iti rawa iho ki a ia e kore nei e whakapai ki te kanohi o nga rangatira, e kore nei e hira ake tona pai ki te hunga whai rawa i nga rawakore? No te mea he mahi ratou katoa na ona ringa.</verse>
        <verse osisID='Job.34.20'>Kihai i aha kua mate ratou, kua mate i waenganui po; ka wiri te iwi, ka pahemo atu, ka riro te hunga nunui, kahore hoki he ringa.</verse>
        <verse osisID='Job.34.21'>Kei runga hoki i nga ara o te tangata ona kanohi, e kitea ana e ia ona hikoinga katoa.</verse>
        <verse osisID='Job.34.22'>Kahore he pouri, kahore he atarangi o te mate e piri ai nga kaimahi i te kino.</verse>
        <verse osisID='Job.34.23'>E kore hoki e nui atu i te tika te mea e whakawaha e ia ki te tangata, e haere ai ia ki te aroaro o te Atua ki te whakawa.</verse>
        <verse osisID='Job.34.24'>Ka wawahia e ia nga tangata nunui, te mohiotia nga ara, a whakaturia ake etahi atu i muri i a ratou.</verse>
        <verse osisID='Job.34.25'>Na e mohio ana ia ki a ratou mahi; a hurihia ake ratou e ia i te po, a mongamonga noa ratou.</verse>
        <verse osisID='Job.34.26'>He hunga kino ratou, pakia iho e ia i te tirohanga a te tangata;</verse>
        <verse osisID='Job.34.27'>Mo ratou i tahuri ke i te whai i a ia, kihai hoki i whakaaro ki tetahi o ona ara:</verse>
        <verse osisID='Job.34.28'>Na ratou hoki i puta ai te tangi a te rawakore ki a ia, a rongo ana ia ki te tangi a te hunga e tukinotia ana.</verse>
        <verse osisID='Job.34.29'>Ki te meinga e ia kia ata noho, ko wai hei whakararuraru? A ki te huna e ia tona kanohi, ko wai e kite i a ia? ahakoa i meatia ki te iwi, ki te tangata ranei, rite tonu.</verse>
        <verse osisID='Job.34.30'>Kore ake te whakaponokore e whai kingitanga, kore ake te iwi e mahangatia.</verse>
        <verse osisID='Job.34.31'> Kua mea atu ranei ki te Atua, Kua pehia ahau e te whiu, e kore ahau e mahi i te he a muri nei?</verse>
        <verse osisID='Job.34.32'>Ko te mea kihai i kitea e ahau mau e whakaatu mai ki ahau; ki te mea i mahi ahau i te he, ka mutu taku.</verse>
        <verse osisID='Job.34.33'>Kia rite ranei tana utu ki tau e mea ai, i whakakahoretia ai e koe? Mau te whiriwhiri, kahore maku: na mau e korero mai tau i mohio ai.</verse>
        <verse osisID='Job.34.34'>Ka korero mai nga tangata ngakau mahara ki ahau, ae ra, nga tangata whakaaro nui e whakarongo ana ki ahau:</verse>
        <verse osisID='Job.34.35'>Kahore he matauranga o Hopa i a ia i korero ra, kahore hoki he mahara i roto i ana kupu.</verse>
        <verse osisID='Job.34.36'>He pai me i whakamatauria a Hopa a te mutunga ra ano, mo ana kupu i whakahokia mai nei e ia, he mea i rite ki a nga tangata kikino.</verse>
        <verse osisID='Job.34.37'>E tapiritia ana hoki e ia te tutu ki runga ki tona hara, kei te pakipaki ia i ona ringa i waenganui i a tatou, a whakanuia ana e ia ana kupu kite Atua.</verse>
      </chapter>
      <chapter osisID='Job.35'>
        <verse osisID='Job.35.1'> I korero ano a Erihu, i mea,</verse>
        <verse osisID='Job.35.2'>Ki tou whakaaro he tika tenei mau, e mea ana ranei koe, Nui atu toku tika i to te Atua?</verse>
        <verse osisID='Job.35.3'>I mea ai koe, He aha te rawa ki a koe? a, He aha te painga ki ahau, hira ake i te painga me i hara ahau?</verse>
        <verse osisID='Job.35.4'>Maku e whakahoki he kupu ki a koe, ki a koutou ko ou hoa.</verse>
        <verse osisID='Job.35.5'>Kia matatau atu tau titiro ki nga rangi; matakitakina atu hoki nga kapua e tiketike ake na i a koe.</verse>
        <verse osisID='Job.35.6'>Mehemea kua hara koe, ka ahatia ia e tau mahi? A ki te whakanuia au mahi tutu, e aha ana ranei koe ki a ia?</verse>
        <verse osisID='Job.35.7'>Ki te mea he tika tou, ko te aha e hoatu ana e koe ki a ia? Ko te aha ranei a tou ringa e riro ana i a ia?</verse>
        <verse osisID='Job.35.8'>Ka mamae pea tetahi tangata pena i a koe na i tou kino; ka whai painga pea ki tetahi tama a te tangata tou tika.</verse>
        <verse osisID='Job.35.9'> He maha no nga tukinotanga i tangi ai ratou; na te ringaringa o te hunga nui i aue ai ratou kia awhinatia.</verse>
        <verse osisID='Job.35.10'>Kahore ia tetahi e mea ana, Kei hea toku Kaihanga, te Atua, e homai nei i nga waiata i te po?</verse>
        <verse osisID='Job.35.11'>E nui atu nei tana whakaako ki a tatou i tana ki nga kararehe o te whenua, nana hoki i nui ai o tatou mahara i o nga manu o te rangi?</verse>
        <verse osisID='Job.35.12'>Karanga ana ratou i reira, heoi kahore he kupu e whakahokia mai, he mea na te whakapehapeha o te hunga kino.</verse>
        <verse osisID='Job.35.13'>He pono e kore te tekateka noa e whakarangona mai e te Atua, e kore ano hoki e tirohia mai e te Kaha Rawa.</verse>
        <verse osisID='Job.35.14'> Ka iti rawa iho ki te mea koe, kahore koe e kite i a ia, kei tona aroaro te whakarite whakawa; na ka tatari koe ki a ia!</verse>
        <verse osisID='Job.35.15'>Na, kihai nei ia i tae mai i runga i tona riri, kihai ano hoki i aro nui mai ki te whakamanamana;</verse>
        <verse osisID='Job.35.16'>Koia i puaki ai te mangai o Hopa, he mea horihori kau nei; kahore he matauranga o nga kupu e whakamahatia nei e ia.</verse>
      </chapter>
      <chapter osisID='Job.36'>
        <verse osisID='Job.36.1'> I korero ano a Erihu, i mea,</verse>
        <verse osisID='Job.36.2'>Tukua ahau, kia iti nei, a ka whakaatu ahau ki a koe; he kupu ano hoki aku mo ta te Atua.</verse>
        <verse osisID='Job.36.3'>Ka tikina atu e ahau toku mohio i tawhiti, ka whakatikaia e ahau ta toku Kaihanga.</verse>
        <verse osisID='Job.36.4'>E kore rawa hoki aku kupu e teka: tenei kei a koe te tangata kua tino nui tona matauranga.</verse>
        <verse osisID='Job.36.5'> Nana, he pakari te Atua, e kore ano ia e whakahawea: pakari tonu te kaha o tona matauranga.</verse>
        <verse osisID='Job.36.6'>E kore te tangata kino e whakaorangia e ia; mana te hunga mate e whiwhi ai ki nga mea e tika ana ma ratou.</verse>
        <verse osisID='Job.36.7'>E kore e mutu tana titiro ki te tangata tika; engari ka whakanohoia ngatahitia ratou e ia me nga kingi ki runga ki te torona ake ake, a ka whakanekehia ake hoki ratou.</verse>
        <verse osisID='Job.36.8'>Ki te mea kua herea ratou ki te mekameka, mau pu i te rahiri, ara i nga mate,</verse>
        <verse osisID='Job.36.9'>Na ka whakakitea e ia ki a ratou ta ratou mahi, me o ratou he, i mea ai ratou i nga mea whakapehapeha.</verse>
        <verse osisID='Job.36.10'>Ka whakapuaretia ano e ia o ratou taringa ki te ako, a ka ki kia hoki i te kino.</verse>
        <verse osisID='Job.36.11'>Ki te rongo ratou, a ka mahi ki a ia, ka pau o ratou ra i runga i te pai, o ratou tau i runga i nga ahuareka.</verse>
        <verse osisID='Job.36.12'>Otira ki te kore ratou e rongo, ka ngaro ratou i te hoari, hemo iho ratou, kahore hoki he matauranga.</verse>
        <verse osisID='Job.36.13'>Ko te hunga whakaponokore o ratou ngakau, puranga rawa i a ratou te riri; kahore a ratou karanga awhina ina herea ratou e ia.</verse>
        <verse osisID='Job.36.14'>Ka mate ratou i te taitamarikitanga, a ka ngaro to ratou ora i roto i te hunga poke.</verse>
        <verse osisID='Job.36.15'> Ko tana he whakaora i te rawakore ina mate, e whakapuaretia ana e ia o ratou taringa ina tukinotia.</verse>
        <verse osisID='Job.36.16'>Ae ra, me koe ano, tera koe e riro i a ia i roto i te kuititanga ki te wahi whanui; a ki tonu i te ngako te mea e whakatakotoria ki runga ki tau tepu.</verse>
        <verse osisID='Job.36.17'>Otiia ki tonu koe i te tikanga a te tangata kino; a mau pu koe i nga tikanga, i te whakarite whakawa.</verse>
        <verse osisID='Job.36.18'>Na i te mea he riri tenei, kia tupato kei riro koe i te nui o au rawa; aua hoki koe e whakapeautia e te nui o te utu.</verse>
        <verse osisID='Job.36.19'>E ranea ranei ou rawa, e kore ai koe e taka he? nga uaua katoa ranei o tou kaha?</verse>
        <verse osisID='Job.36.20'>Kaua e hiahiatia te po, te wa e riro ai nga tangata i runga i to ratou whai.</verse>
        <verse osisID='Job.36.21'>Kia tupato, kaua e tahuri ki te kino; ki tau hoki he pai ake tenei i nga mate.</verse>
        <verse osisID='Job.36.22'>Nana, ko te Atua, ko tona kaha hei whakanui, ko wai te kaiwhakaako hei rite mona?</verse>
        <verse osisID='Job.36.23'>Ko wai te kaitohutohu i te ara mona? Ko wai hei mea, Kua he tau mahi?</verse>
        <verse osisID='Job.36.24'> Kia mahara kia whakanuia e koe tana mahi, e waiatatia nei e te tangata.</verse>
        <verse osisID='Job.36.25'>Kua tirohia nei e nga tangata katoa e matakitakina mai nei e te tangata i tawhiti.</verse>
        <verse osisID='Job.36.26'>Nana, he nui te Atua, e kore ano e mohiotia e tatou; e kore ano hoki te maha o ona tau e taea te rapu atu.</verse>
        <verse osisID='Job.36.27'>Ko ia nei hei ngongo ake i nga pata wai, ka tauia i tona kohu hei awha:</verse>
        <verse osisID='Job.36.28'>Ka ringihia iho nei e nga kapua, a ka maturuturu nui ki runga ki te tangata.</verse>
        <verse osisID='Job.36.29'>Ae ra, e mohiotia ana ranei e tetahi nga horahanga o nga kapua, te ngangau o tona tapenakara?</verse>
        <verse osisID='Job.36.30'>Nana, e horahia ana e ia tona marama a tawhio noa i a ia; e hipokina ana hoki e ia te takere o te moana.</verse>
        <verse osisID='Job.36.31'>Ko ana mea hoki ena hei whakawa mo nga iwi, nui tonu te kai e homai ana e ia.</verse>
        <verse osisID='Job.36.32'>E hipokina ana e ia ona ringa ki te uira, a whakahaua iho e ia te wahi e pa atu ai.</verse>
        <verse osisID='Job.36.33'>Hei kaiwhakaatu i a ia tona haruru, e waitohu ana hoki ki nga kararehe i te tupuhi meake puta mai.</verse>
      </chapter>
      <chapter osisID='Job.37'>
        <verse osisID='Job.37.1'> Na konei ano wiri ana toku ngakau, maunu atu ana i tona wahi.</verse>
        <verse osisID='Job.37.2'>Ata whakarangona tona reo e papa ana, te pakutanga hoki e puta mai ana i tona mangai.</verse>
        <verse osisID='Job.37.3'>E whakatikaia atu ana e ia ki nga wahi katoa i raro i te rangi, ko tona uira hoki ki nga pito o te whenua.</verse>
        <verse osisID='Job.37.4'>I muri iho ko te reo e hamama ana; papa ana te whatitiri o te reo o tona nui; e kore ano era a tauhikuhiku ina rangona tona reo.</verse>
        <verse osisID='Job.37.5'>Ko ta te Atua whatitiri he reo whakamiharo; nui atu ana mahi, e kore hoki e mohiotia.</verse>
        <verse osisID='Job.37.6'> E ki ana hoki ia ki te hukarere, Hei runga koe i te whenua; ki te ua punehunehu ano hoki, raua ko te ua ta o tona kaha;</verse>
        <verse osisID='Job.37.7'>Hiritia ake e ia te ringa o nga tangata katoa; kia mohio ai nga tangata katoa nana nei i hanga ki tana mahi.</verse>
        <verse osisID='Job.37.8'>Haere ana nga kirehe ki nga piringa, noho ana i o ratou nohoanga.</verse>
        <verse osisID='Job.37.9'>Puta mai ana te tupuhi i te whare o te tonga: te matao hoki i te hauraro.</verse>
        <verse osisID='Job.37.10'>Na te manawa o te Atua i homai te huka: a kuiti iho te whanuitanga o nga wai.</verse>
        <verse osisID='Job.37.11'>Ae ra, e utaina ana e ia te kapua matotoru ki te houku; tohatohaina ana e ia te kohu o tana uira:</verse>
        <verse osisID='Job.37.12'>E whakakopikopikoa ana ano a tawhio noa, he mea hoki na ona whakaaro: hei mea i nga mea katoa e whakahaua atu ana e ia ki te mata o te ao:</verse>
        <verse osisID='Job.37.13'>E whakaputaina ana e ia hei whiu, hei mea ranei mo tona whenua, hei atawhai ranei.</verse>
        <verse osisID='Job.37.14'> Kia whai taringa mai ki tenei, e Hopa: tu marie, ka whakaaro ki nga mea whakamiharo a te Atua.</verse>
        <verse osisID='Job.37.15'>E mohio ana ranei koe ki ta te Atua whakahautanga ki a ratou i tana, i puta ai te marama o tana kapua?</verse>
        <verse osisID='Job.37.16'>E mohio ana ranei koe ki nga paunatanga o nga kapua, ki nga mahi whakamiharo a te tino o te matauranga?</verse>
        <verse osisID='Job.37.17'>Ki ou kakahu nei ka mahana, ina whakamarietia e ia te whenua ki te hau tonga?</verse>
        <verse osisID='Job.37.18'>Ka taea ranei e koe te whakatakoto ngatahi me ia te rangi hei papatupu, ano he whakaata whakarewa?</verse>
        <verse osisID='Job.37.19'>Whakaaturia mai ki a matou ta matou e korero ai ki a ia; e kore hoki e tika i te pouri ta matou whakatakoto o te korero.</verse>
        <verse osisID='Job.37.20'>E korerotia ranei ki a ia kei te mea ahau ki te korero? Kia hiahia ranei te tangata kia horomia ia?</verse>
        <verse osisID='Job.37.21'> Na inaianei e kore nga tangata e kite ana i te marama e wheriko mai nei i te rangi: otiia ka tika atu te hau, ka whakawateatia ratou.</verse>
        <verse osisID='Job.37.22'>E ahu mai ana i te hauraro te aho ano he koura; kei te Atua te kororia whakawehi.</verse>
        <verse osisID='Job.37.23'>Ko te Kaha Rawa, e kore ia e taea te whakataki e tatou; hira rawa tona kaha; a e kore ia e tukino i tana whakarite whakawa, i te nui o te tika.</verse>
        <verse osisID='Job.37.24'>Koia ka wehi nga tangata i a ia: e kore ia e whai whakaaro ki te hunga ngakau mohio.</verse>
      </chapter>
      <chapter osisID='Job.38'>
        <verse osisID='Job.38.1'> Katahi a Ihowa ka whakahoki kupu ki a Hopa i roto i te tukauati, a ka mea,</verse>
        <verse osisID='Job.38.2'>Ko wai tenei e whakapouri nei i nga whakaaro ki nga kupu kahore ona matauranga?</verse>
        <verse osisID='Job.38.3'>Tena ra, whitikiria tou hope, whakatane; ka ui hoki ahau ki a koe, a mau e whakaatu mai ki ahau.</verse>
        <verse osisID='Job.38.4'> I hea koia koe i ahau e whakatakoto ana i te turanga o te whenua? Whakaaturia mai, ki te mea e mohio ana koe ki te whakaaro.</verse>
        <verse osisID='Job.38.5'>Na wai i whakarite ona ruri? ki te mea e mohio ana koe: na wai hoki i whakamaro te aho ki runga?</verse>
        <verse osisID='Job.38.6'>I whakaukia ona turanga ki runga ki te aha? Na wai hoki i whakatakoto tona kohatu kokonga;</verse>
        <verse osisID='Job.38.7'>I te mea i waiata ngatahi nga whetu o te ata, a i hamama nga tama katoa a te Atua i te koa?</verse>
        <verse osisID='Job.38.8'>Na wai hoki i tutaki te moana ki te tatau, i a ia e puta mai ana, me te mea e whanau mai ana i roto i te kopu?</verse>
        <verse osisID='Job.38.9'>I ahau ra i mea ai i te kapua hei kakahu mona, i te pouri kerekere hei takai mona.</verse>
        <verse osisID='Job.38.10'>A whakapuakina ana e ahau taku tikanga mona, mea rawa ki nga tutaki, ki nga tatau,</verse>
        <verse osisID='Job.38.11'>Me taku ki atu ano, Ka taea mai e koe a konei, kati; hei konei ou ngaru whakakake mau ai?</verse>
        <verse osisID='Job.38.12'> Ko koe koia, i ou ra nei, te kaiwhakahau i te ata; nau ranei te puaotanga i mohio ai ki tona wahi;</verse>
        <verse osisID='Job.38.13'>Kia rurukutia e ia nga pito o te whenua, a ruperupea ake nga tangata kikino i roto?</verse>
        <verse osisID='Job.38.14'>Kua whiti ke, kua pera ano me te paru i te hiri: tu ake ana nga mea katoa ano he kakahu:</verse>
        <verse osisID='Job.38.15'>A e kaiponuhia ana to ratou marama ki te hunga kino, whati iho te ringa whakakake.</verse>
        <verse osisID='Job.38.16'>Kua tae atu ranei koe ki nga matapuna o te moana? Kua whakatakina haeretia ranei e koe te rire?</verse>
        <verse osisID='Job.38.17'>Kua whakapuaretia ranei ki a koe nga kuwaha o te mata? Kua kite ranei koe i nga kuwaha o te atarangi o te mate?</verse>
        <verse osisID='Job.38.18'>Kua oti ranei te whakaaro e koe te whanuitanga o te whenua? Korero mai, ki te mea e mohiotia katoatia ana e koe.</verse>
        <verse osisID='Job.38.19'>Kei hea te ara ki te nohoanga o te marama? Te pouri hoki, kei hea tona wahi?</verse>
        <verse osisID='Job.38.20'>Kia kawea atu ai e koe ki tona rohe, a mohio iho koe ki nga huarahi ki tona whare?</verse>
        <verse osisID='Job.38.21'>I mohio pea koe no te mea i whanau koe i taua wa, a he maha ou ra!</verse>
        <verse osisID='Job.38.22'>Kua tomo ranei koe ki nga takotoranga o te hukarere, kua kite ranei koe i nga takotoranga o te whatu,</verse>
        <verse osisID='Job.38.23'>I aku i rongoa ai mo te wa o te he, mo te ra o te tatauranga, o te pakanga?</verse>
        <verse osisID='Job.38.24'>Tena koa, te ara i marara atu ai te marama, i pakaru atu ai te marangai ki runga ki te whenua?</verse>
        <verse osisID='Job.38.25'> Na wai i wehe he awa mo te waipuke, he ara mo te uira o te whatitiri;</verse>
        <verse osisID='Job.38.26'>Kia ua ai ki te whenua, ki te wahi kahore nei he tangata; ki te koraha, kahore nei o reira tangata;</verse>
        <verse osisID='Job.38.27'>Hei whakamakona i te tuhea, i te ururua; hei mea kia pariri te tupu o te otaota hou?</verse>
        <verse osisID='Job.38.28'>He matua tane ano ranei to te ua? I whanau ranei i a wai nga pata o te tomairangi?</verse>
        <verse osisID='Job.38.29'>I puta mai i roto i to wai kopu te huka tio? Ko te huka o te rangi, he whanau tena na wai?</verse>
        <verse osisID='Job.38.30'>Me te mea he kohatu e huna ana i te wai; a whakatotoka ana te mata o te rire.</verse>
        <verse osisID='Job.38.31'>E taea ranei e koe te here te huihui o Matariki, e wewete ranei nga here o Tautoru?</verse>
        <verse osisID='Job.38.32'>E taea ranei e koe te arahi mai te Mataroto i tona wa, te taki mai ranei a Aketura ratou ko tana ropu?</verse>
        <verse osisID='Job.38.33'>E mohio ana ranei koe ki nga tikanga o te rangi? Mau ranei e whai mana ai ki runga ki te whenua?</verse>
        <verse osisID='Job.38.34'>E ara ranei i a koe tou reo ki nga kapua, kia nui ai nga wai hei taupoki i a koe?</verse>
        <verse osisID='Job.38.35'>E taea ranei e koe nga uira te unga atu, e haere ai ratou, me ta ratou ki ano ki a koe, Tenei matou?</verse>
        <verse osisID='Job.38.36'>Na wai i whakanoho nga whakaaro nunui ki nga wahi o roto? Na wai i homai nga mahara ki te ngakau?</verse>
        <verse osisID='Job.38.37'>Ko wai te mea whakaaro nui hei tatau i nga kapua? Ko wai hei tahoro i nga ipu o te rangi?</verse>
        <verse osisID='Job.38.38'>Ina ka papatupu te puehu ano he mea whakarewa, a ka piri nga pokuru ki a ratou ano?</verse>
        <verse osisID='Job.38.39'>Mau ranei e hopu he kai ma te raiona? Mau e nui ai he oranga mo nga kuao raiona,</verse>
        <verse osisID='Job.38.40'>Ina tapapa iho ratou i o ratou nohoanga, ina noho i te piringa whanga ai?</verse>
        <verse osisID='Job.38.41'>Na wai i rite ai tana kai ma te raweni, ina tangi ana pi ki te Atua, ina kopikopiko ratou i te kore kai?</verse>
      </chapter>
      <chapter osisID='Job.39'>
        <verse osisID='Job.39.1'> E mohiotia ana ranei e koe te wa e whanau ai nga koati mohoao o te kamaka? E kitea putia ana ranei e koe te wa e whakamamae ai nga hata?</verse>
        <verse osisID='Job.39.2'>E taua ano ranei e koe nga marama e rite ana i a ratou? E mohio ana ranei koe ki te wa e whanau ai ratou?</verse>
        <verse osisID='Job.39.3'>Tuohu ana ratou, kua puta mai a ratou kuao, akiritia mai ana e ratou o ratou mea whakapouri.</verse>
        <verse osisID='Job.39.4'>E pai ana te ahua o a ratou kuao, e tupu ana i te parae; ka haere atu ratou, a kahore e hoki mai ano.</verse>
        <verse osisID='Job.39.5'>Na wai i tuku te kaihe mohoao kia haere noa atu; nga here o te kaihe mohoao, na wai i wewete?</verse>
        <verse osisID='Job.39.6'>Ko te whare i whakaritea nei e ahau mona, ko te koraha: ko ona nohoanga ko te wahi titiohea.</verse>
        <verse osisID='Job.39.7'>Whakahaweatia iho e ia te ngangau o te pa; e kore ia e rongo ki te reo o te kaiakiaki.</verse>
        <verse osisID='Job.39.8'>Ko tona wahi kai kei te tuahiwi o nga maunga, e rapua ana e ia nga mea matomato katoa.</verse>
        <verse osisID='Job.39.9'>E pai ranei te unikanga kia mahi ki a koe? Kei tau takotoranga kai ranei he moenga mona?</verse>
        <verse osisID='Job.39.10'>E herea ranei e koe te unikanga ki tona taura i te awa parautanga? E rakarakatia ranei e ia nga raorao me tana whai ano i a koe?</verse>
        <verse osisID='Job.39.11'>E whakawhirinaki atu ranei koe ki a ia, no te mea e nui ana tona kaha? E whakarerea atu ranei e koe tau mahi mana?</verse>
        <verse osisID='Job.39.12'>E whakapono atu ranei koe mana au hua e whakahoki mai; mana e kohikohi mai ki tau patunga witi?</verse>
        <verse osisID='Job.39.13'> E whakamanamana ana te parirau o te otereti; otira he atawhai ano ranei ta ona hou, ta ona raukura?</verse>
        <verse osisID='Job.39.14'>E whakarerea ana e ia ona hua ki te whenua, whakamahanatia iho e ia ki te puehu,</verse>
        <verse osisID='Job.39.15'>Wareware ake ia tera pea e pepe i te waewae, e takahia ranei e te kirehe o te parae.</verse>
        <verse osisID='Job.39.16'>He mea pakeke ia ki ana pi me te mea ehara i a ia: ahakoa ka maumauria tana mahi, kahore ona manawapa;</verse>
        <verse osisID='Job.39.17'>No te mea i whakakahoretia e te Atua he ngakau mahara mona, kihai hoki i homai he whakaaro ki a ia.</verse>
        <verse osisID='Job.39.18'>I te wa e maranga ai ia ki runga, whakahaweatia iho e ia te hoiho raua ko tona kaieke.</verse>
        <verse osisID='Job.39.19'> Nau ranei i hoatu tona kaha ki tae hoiho? Nau ranei tona kaki i whakakakahu ki te huruhuru?</verse>
        <verse osisID='Job.39.20'>Nau ranei ia i mea kia pekepeke, kia pera me te mawhitiwhiti? He hanga whakawehi te kororia o tona whewhengu.</verse>
        <verse osisID='Job.39.21'>E hukari ana ia ia te raorao, me te koa ano ki tona kaha: tika tonu ia ki te hunga mau patu.</verse>
        <verse osisID='Job.39.22'>Whakahawea ana ia ki te wehi, kahore ona mataku; e kore ano ia e nunumi mai i te hoari.</verse>
        <verse osisID='Job.39.23'>Papa ana te papa pere ki tona taha, te tao e rarapa ana, me te timata.</verse>
        <verse osisID='Job.39.24'>E horomia ana e ia te whenua, me te ngangau me te riri; kahore ia i te whakapono ko te reo tera o te tetere.</verse>
        <verse osisID='Job.39.25'>Ka tangi ana te tetere ka mea ia, Ha, ha! I tawhiti ano ka hongia e ia te pakanga, te whatitiri o nga rangatira, me te hamama.</verse>
        <verse osisID='Job.39.26'> He mohio nou i rere ai te kahu, i roha ai i ona parirau, i anga ai whaka te tonga?</verse>
        <verse osisID='Job.39.27'>Nau te kupu i kake ai te ekara? i hanga ai e ia tana ohanga ki te wahi tiketike?</verse>
        <verse osisID='Job.39.28'>Noho ana ia i runga i te kamaka, kei reira tona kainga, kei te kamaka keokeo, kei te pa kaha.</verse>
        <verse osisID='Job.39.29'>A rapua ana e ia he kai i reira; e kite atu ana ona kanohi i tawhiti.</verse>
        <verse osisID='Job.39.30'>Horomititia ake ana hoki nga toto e ana pi; a ko te wahi i nga tupapaku,, kei reira ano ia.</verse>
      </chapter>
      <chapter osisID='Job.40'>
        <verse osisID='Job.40.1'> Korero mai ano a Ihowa ki a Hopa, i mea,</verse>
        <verse osisID='Job.40.2'>E tohe ana ranei ki te Kaha Rawa te tangata whakatohutohu? Ma te tangata e whakatupehupehu ana ki te Atua, mana e korero mai.</verse>
        <verse osisID='Job.40.3'>Ano ra ko Hopa ki a Ihowa; i mea ia,</verse>
        <verse osisID='Job.40.4'>Nana, ehara noa iho ahau. Ko te aha taku e whakahoki atu ai ki a koe? Ka kopania toku ringa ki toku mangai.</verse>
        <verse osisID='Job.40.5'>Kua kotahi taku koreotanga, a e kore ahau e whakahoki kupu atu; a tuarua rawa, otira kahore atu aku.</verse>
        <verse osisID='Job.40.6'> Katahi ka whakahokia mai e Ihowa ki a Hopa i roto i te tukauati, ka mea,</verse>
        <verse osisID='Job.40.7'>Tena ra, whakatane, whitikiria tou hope, a ka ui atu ahau ki a koe, mau ano e whakaatu mai ki ahau.</verse>
        <verse osisID='Job.40.8'>Me whakakahore ano ranei e koe taku whakawa? Me whakahe ki ahau kia whakatikaia ai tau?</verse>
        <verse osisID='Job.40.9'>He ringa pera ranei tou i to te Atua? He reo whatitiri ranei tou, he pera i tona?</verse>
        <verse osisID='Job.40.10'>Tena ra, rakai i a koe inaianei ki te rangatiratanga, ki te kororia; tatai i a koe ki te honore, ki te mana.</verse>
        <verse osisID='Job.40.11'>Ringihia atu te puhaketanga o tou riri; tirohia atu nga mea whakakake katoa, whakaititia iho.</verse>
        <verse osisID='Job.40.12'>Titiro atu ki nga mea whakakake katoa, whakapikoa iho; takahia iho ano hoki te hunga kino i te wahi e tu na ratou.</verse>
        <verse osisID='Job.40.13'>Huihuia atu ratou, huna ki te puehu, herea o ratou mata ki te wahi ngaro.</verse>
        <verse osisID='Job.40.14'>Na ko reira ahau whakaae ai ki a koe, ma tou ringa matau ano koe e whakaora.</verse>
        <verse osisID='Job.40.15'> Na whakaaroa a Pehemoto, he mea hanga ngatahi korua naku; e kai ra i te tarutaru, ano he kau.</verse>
        <verse osisID='Job.40.16'>Nana, ko tona kaha kei tona hope, ko tona pakaritanga kei nga uaua o tona kopu.</verse>
        <verse osisID='Job.40.17'>Ko tona hiawero, ano he hita e tawhiria ana e ia: powhiwhiwhi tonu nga uaua o tona huha.</verse>
        <verse osisID='Job.40.18'>Ko ona wheua, ano he korere parahi; ko ona rara, he poro rino.</verse>
        <verse osisID='Job.40.19'>Ko ia te tino mea nui o nga ara o te Atua: ko tona kaihanga anake hei whakapa i tana hoari ki a ia.</verse>
        <verse osisID='Job.40.20'>He pono ko nga maunga hei homai kai mana; kei reira ano e takaro ana nga kirehe katoa o te parae.</verse>
        <verse osisID='Job.40.21'>Ko tona takotoranga ko raro i nga rakau kouru nui, i te rake kakaho, i te repo.</verse>
        <verse osisID='Job.40.22'>Hei taupoki mona te whakamarumaru o nga rakau kouru nui, kei tetahi taha ona, kei tetahi taha, nga wirou o te awa.</verse>
        <verse osisID='Job.40.23'>Nana, ki te aki mai te waipuke, e kore ia e tuiri; u tonu tona whakaaro, ahakoa kokiri noa mai a Horano ki tona mangai.</verse>
        <verse osisID='Job.40.24'>E hopukia ranei ia e tetahi i a ia e mataara ana, e poka ranei i tona ihu ki te rore, puta noa?</verse>
      </chapter>
      <chapter osisID='Job.41'>
        <verse osisID='Job.41.1'> E taea ranei a Rewiatana te kukume mai e koe ki te matau? te pehi ranei i tona arero ki te aho?</verse>
        <verse osisID='Job.41.2'>E whakanohoia ranei e koe he aho ki tona ihu? E pokaia ranei e koe tona kauae ki te matau?</verse>
        <verse osisID='Job.41.3'>E maha ranei ana inoi ki a koe? E korero ngawari ranei ia ki a koe?</verse>
        <verse osisID='Job.41.4'>E whakarite kawenata ranei ia ki a koe? e riro ai ia i a koe hei pononga oti tonu mai?</verse>
        <verse osisID='Job.41.5'>Ka rite ranei ia ki te manu hei mea takaro mau? E herea ranei ia e koe hei mea ma au kotiro?</verse>
        <verse osisID='Job.41.6'>E waiho ranei ia hei taonga hokohoko ma nga ropu tangata hi ika? E wehewehea atu ranei ma nga kaihokohoko?</verse>
        <verse osisID='Job.41.7'>E kapi ranei tona kiri i o tao? tona pane i nga wero ika?</verse>
        <verse osisID='Job.41.8'>Kia pa tou ringa ki a ia; maharatia te whawhai, a kei pena a mua.</verse>
        <verse osisID='Job.41.9'>Nana, he hori kau te manako ki a ia: e kore ranei tetahi e hinga noa ki te kite kau atu i a ia?</verse>
        <verse osisID='Job.41.10'>Kahore he tangata e maia rawa hei whakaoho i a ia: na ko wai e tu ki toku aroaro?</verse>
        <verse osisID='Job.41.11'> Ko wai te tangata nana te mea kua takoto wawe ki ahau, e whakautu ai ahau ki a ia? Ahakoa he aha te mea i raro i nga rangi, puta noa, naku katoa.</verse>
        <verse osisID='Job.41.12'>E kore e huna e ahau te korero mo ona wahi, mo tona kaha, mo te ataahua hoki o tona hanganga.</verse>
        <verse osisID='Job.41.13'>Ma wai e tihore a waho o tona kakahu? Ko wai e tae ki tana paraire rererua?</verse>
        <verse osisID='Job.41.14'>Ma wai e whakatuwhera nga tatau o tona mata? He wehi kei ona niho a taka noa.</verse>
        <verse osisID='Job.41.15'>Ko tana e whakamanamana ai ko ona unahi pakari; tutaki rawa pera i te hiri piri tonu.</verse>
        <verse osisID='Job.41.16'>Na, i te tata tonu o tetahi ki tetahi, e kore te hau e puta i waenga.</verse>
        <verse osisID='Job.41.17'>Piri tonu ratou ki a ratou ano; mau tonu, e kore ano e taea te wehe.</verse>
        <verse osisID='Job.41.18'>Ka tihe ia, ka kowha mai te marama; a ko te rite i ona kanohi kei nga kamo o te ata.</verse>
        <verse osisID='Job.41.19'>E puta ana mai i tona mangai he rama mura, mokowhiti ana nga koraahi.</verse>
        <verse osisID='Job.41.20'>Puta ana te paowa i ona pongaponga, me te mea no te kohua e koropupu ana, no te otaota e kaia ana.</verse>
        <verse osisID='Job.41.21'>Ngiha ana nga waro i tona ha, rere atu ana te mura i tona mangai.</verse>
        <verse osisID='Job.41.22'>Kei tona kaki te kaha e noho ana, e tuapa ana te pawera i tona aroaro.</verse>
        <verse osisID='Job.41.23'>Ko ona kikokiko tawerewere piri tonu: maro tonu ki runga ki a ia; e kore e taea te whakakorikori.</verse>
        <verse osisID='Job.41.24'>Pakari tonu tona ngakau ano he kamaka; ae ra, maro tonu ano ko to raro kohatu huri..</verse>
        <verse osisID='Job.41.25'>Ka whakarewa ia i a ia ki runga, ka wehi nga tangata nunui: na te pororaru ka porangi noa iho ratou.</verse>
        <verse osisID='Job.41.26'>Ki te whai tetahi i a ia ki te hoari, e kore e taea; ahakoa e te tao, e te pere, e te koikoi ranei.</verse>
        <verse osisID='Job.41.27'>Ki tona whakaaro he kakau witi te rino, he rakau popopopo te parahi.</verse>
        <verse osisID='Job.41.28'>E kore ia e tahuti i te pere: ki a ia ka meinga noatia nga kohatu o te kotaha hei papapa.</verse>
        <verse osisID='Job.41.29'>Kiia ake e ia nga patu hei papapa: e kataina ana e ia te huhu o te tao.</verse>
        <verse osisID='Job.41.30'>Ko raro ona e rite ana ki te kohatu koikoi: e wharikitia ana e ia a runga o te paru ano he patunga witi.</verse>
        <verse osisID='Job.41.31'>E meinga ana e ia te rire kia koropupu ano he kohua, me te moana kia rite ki te hinu.</verse>
        <verse osisID='Job.41.32'>E hangaia ana e ia he huarahi kia marama i muri i a ia; tera e maharatia he hina te moana.</verse>
        <verse osisID='Job.41.33'>I te whenua nei kahore he mea hei rite mona, he mea i hanga nei kahore ona wehi.</verse>
        <verse osisID='Job.41.34'>E titiro ana ia ki nga mea tiketike katoa: he kingi ia mo nga tama katoa a te whakapehapeha.</verse>
      </chapter>
      <chapter osisID='Job.42'>
        <verse osisID='Job.42.1'> A no ra ko Hopa ki a Ihowa; i mea ia,</verse>
        <verse osisID='Job.42.2'>E mohio ana ahau e taea e koe nga mea katoa, a e kore tetahi whakaaro ou e taea te pehi.</verse>
        <verse osisID='Job.42.3'>Ko wai tenei e huna nei i te whakaaro, a kahore nei he matauranga? No reira korerotia ana e ahau he mea kihai i mohiotia e ahau, he mea whakamiharo rawa, e kore nei e taea e ahau, a kihai i mohiotia e ahau.</verse>
        <verse osisID='Job.42.4'>Tena ra, whakarongo, a ka korero ahau; ka ui ahau ki a koe, a mau e whakaatu mai ki ahau.</verse>
        <verse osisID='Job.42.5'>I rongo ahau ki a koe, he rongo na te taringa; tena ko tenei, ka kite a kanohi nei ahau i a koe,</verse>
        <verse osisID='Job.42.6'>Na whakarihariha ana ahau ki ahau ano, a ka ripeneta i roto i te puehu, i te pungarehu.</verse>
        <verse osisID='Job.42.7'> Heoi i te mutunga o ta Ihowa korero i enei kupu ki a Hopa, na ka mea a Ihowa ki a Eripata Temani, Kua mura toku riri ki a koe, ki a koutou ko ou hoa tokorua: no te mea kihai koutou i korero i te mea tika moku, kihai i rite ki ta taku pononga, ki ta Hopa.</verse>
        <verse osisID='Job.42.8'>Na tikina etahi puru ma koutou kia whitu, kia whitu hoki nga hipi toa, a ka haere ki taku pononga, ki a Hopa, ka whakaeke ai i etahi tahunga tinana ma koutou; a ma taku pononga, ma Hopa, e inoi mo koutou; ka manako hoki ahau ki a ia, kia kore ai ahau e mea ki a koutou kia rite ki ta koutou mahi wairangi; kihai hoki koutou i korero i te mea tika moku, kihai i rite ki ta taku pononga, ki to Hopa.</verse>
        <verse osisID='Job.42.9'>Heoi haere ana a Eripata Temani, a Pirirara Huhi, a Topara Naamati, a meatia ana e ratou ta Ihowa i korero ai ki a ratou. A ka manako a Ihowa ki a Hopa.</verse>
        <verse osisID='Job.42.10'> A whakahokia ana a Hopa e Ihowa i te whakarau, i a ia i inoi ra mo ona hoa. Na, ko nga mea katoa i a Hopa i mua, whakanekehia ake ana e Ihowa kia pera atu ano te maha.</verse>
        <verse osisID='Job.42.11'>Katahi ka haere mai ona tuakana, ona teina katoa, ratou ko ona tuahine katoa, me te hunga katoa i mohio ki a ia i mua, hei hoa mona, ki te kai taro i roto i tona whare: tangi ana ki a ia, whakamarie ana i a ia mo te he katoa i whakaekea nei e Ih owa ki a ia; a homai ana ki a ia e tenei, e tenei, tetahi moni me tetahi whakakai koura.</verse>
        <verse osisID='Job.42.12'>Heoi manaakitia ana a Hopa e Ihowa i te whakamutunga, nui atu i to te timatanga; a kotahi tekau ma wha mano ana hipi, e ono mano nga kamera, kotahi mano topu nga kau, kotahi mano nga kaihe uha.</verse>
        <verse osisID='Job.42.13'>Tokowhitu ano ana tama, tokotoru nga tamahine.</verse>
        <verse osisID='Job.42.14'>A tapa iho e ia te ingoa o te tuatahi ko Hemaima, ko te ingoa o te tuarua ko Ketia, a ko te ingoa o te tuatoru ko Kerenehapuku.</verse>
        <verse osisID='Job.42.15'>A kihai i kitea he wahine hei rite mo nga tamahine a Hopa te ataahua i te whenua katoa; a i hoatu hoki e to ratou papa he wahi mo ratou i waenganui i o ratou tungane.</verse>
        <verse osisID='Job.42.16'>A i ora a Hopa i muri i tenei kotahi rau e wha tekau nga tau, i kite ano ia i ana tamariki, i nga tamariki ano hoki a ana tamariki, e wha nga whakatupuranga.</verse>
        <verse osisID='Job.42.17'>Heoi ka mate a Hopa, he koreheke, he maha hoki ona ra.</verse>
      </chapter>
    </div></osisText>
</osis>