<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='Bible.Wycliffe' xml:lang='en'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Wycliffe'>
        <title>John Wycliffe Bible</title>
        <contributor>The Free Bible Group</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Wycliffe</identifier>
        <source>https://sourceforge.net/project/showfiles.php?group_id=89078</source>
        <language type='IETF'>en</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div osisID='Sir' type='book'>
      <chapter osisID='Sir.1'>
        <verse osisID='Sir.1.1'>
Al wisdom is of the Lord God, and was euere with hym, and is bifore the world.
</verse>
        <verse osisID='Sir.1.2'>
Who noumbride the grauel of the see, and the dropis of reyn, and the daies of the world? Who mesuride the hiynesse of heuene, and the breed of erthe, and the depthe of the see?
</verse>
        <verse osisID='Sir.1.3'>
Who enserchide the wisdom of God, that goith bifore alle thingis?
</verse>
        <verse osisID='Sir.1.4'>
Wisdom was formed firste of alle thingis, and the vndurstonding of prudence, fro the world.
</verse>
        <verse osisID='Sir.1.5'>
The welle of wisdom is the sone of God in hiy thingis; and the entryng of that wisdom is euerlastynge comaundementis.
</verse>
        <verse osisID='Sir.1.6'>
To whom was the roote of wisdom schewid? and who knewe the sutilites therof?
</verse>
        <verse osisID='Sir.1.7'>
To whom was the lore of wisdom shewid, and maad opyn? and who vndurstood the multipliyng of the entryng therof?
</verse>
        <verse osisID='Sir.1.8'>
Oon is the hiyeste creatour of alle thingis, almyyti, and a myyti kyng, and worthi to be dred ful miche, sittynge on the trone of that wisdom, and God hauynge lordschipe.
</verse>
        <verse osisID='Sir.1.9'>
He fourmyde `that wisdom in the Hooli Ghost, and he siy, and noumbride, and he mesuride.
</verse>
        <verse osisID='Sir.1.10'>
And he schedde out it on alle hise werkis, and on ech fleisch bi his yifte; he yyueth it to hem that louen hym.
</verse>
        <verse osisID='Sir.1.11'>
The drede of the Lord is glorie, and gloriyng, and gladnesse, and a coroun of ful out ioiyng.
</verse>
        <verse osisID='Sir.1.12'>
The drede of the Lord schal delite the herte; and schal yyue gladnesse and ioie in to lengthe of daies.
</verse>
        <verse osisID='Sir.1.13'>
To hym that dredith God, it schal be wel in the laste thingis; and he schal be blessid in the dai of his deth.
</verse>
        <verse osisID='Sir.1.14'>
Forsothe thei to whiche wisdom apperith in siyt, louen it in siyt, and in knowyng of hise grete thingis.
</verse>
        <verse osisID='Sir.1.15'>
The loue of God is onourable wisdom.
</verse>
        <verse osisID='Sir.1.16'>
The bigynnyng of wisdom is the drede of the Lord; and it is formyd togidere in the wombe with feithful men, and it goith with chosun wymmen, and is knowun with iust men and feithful.
</verse>
        <verse osisID='Sir.1.17'>
The drede of the Lord is religiouste of kunnyng.
</verse>
        <verse osisID='Sir.1.18'>
Religiouste schal kepe, and schal iustifie the herte; and schal yyue myrthe and ioie.
</verse>
        <verse osisID='Sir.1.19'>
It schal be wel to hym that dredith God; and he schal be blessid in the daies of his coumfort.
</verse>
        <verse osisID='Sir.1.20'>
The fulnesse of wisdom is for to drede God; and fulnesse is of the fruytis therof.
</verse>
        <verse osisID='Sir.1.21'>
It schal fille ech yifte of hym of generaciouns, and reseitis of the tresouris therof.
</verse>
        <verse osisID='Sir.1.22'>
The coroun of wisdom is the drede of the Lord, and fillith pees, and the fruyt of heelthe.
</verse>
        <verse osisID='Sir.1.23'>
And he siy, and noumbride it; forsothe euer eithir ben the yiftis of God.
</verse>
        <verse osisID='Sir.1.24'>
Wisdom schal departe the kunnyng and vndurstondyng of prudence; and it enhaunsith the glorie of hem, that holden it.
</verse>
        <verse osisID='Sir.1.25'>
The roote of wisdom is for to drede God; forsothe the braunchis therof ben longe durynge.
</verse>
        <verse osisID='Sir.1.26'>
Vndurstonding, and religiouste of kunnyng ben in the tresouris of wisdom; but wisdom is abhomynacioun to synners.
</verse>
        <verse osisID='Sir.1.27'>
The drede of the Lord puttith awei synne,
</verse>
        <verse osisID='Sir.1.28'>
for he that is with out drede, mai not be iustified; for whi the wrathfulnesse of his pride is the destriyng of hym.
</verse>
        <verse osisID='Sir.1.29'>
A pacient man schal suffre til in to tyme; and aftirward schal be yelding of mirthe.
</verse>
        <verse osisID='Sir.1.30'>
Good wit schal hide the wordis of hym til in to a tyme; and the lippis of many men schulen telle out the wit of hym.
</verse>
        <verse osisID='Sir.1.31'>
In the tresouris of wisdom is signefiyng of kunnyng;
</verse>
        <verse osisID='Sir.1.32'>
but the worschipyng of God is abhomynacioun to a synnere.
</verse>
        <verse osisID='Sir.1.33'>
A! sone, coueitynge wisdom, kepe thou riytfulnesse, and God schal yyue it to thee.
</verse>
        <verse osisID='Sir.1.34'>
For whi the drede of the Lord is wisdom, and kunnyng, and that
</verse>
        <verse osisID='Sir.1.35'>
that is wel plesaunt to hym is feith and myldenesse; and God schal fille the tressours of hym.
</verse>
        <verse osisID='Sir.1.36'>
Be thou not rebel, and vnbileueful to the drede of the Lord; and neiye thou not to hym in double herte.
</verse>
        <verse osisID='Sir.1.37'>
Be thou not an ypocrite in the siyt of men; and be thou not sclaundrid in thi lippis.
</verse>
        <verse osisID='Sir.1.38'>
Take thou kepe to tho, lest thou falle, and brynge disonour to thi soule; and lest God schewe thi priuytees,
</verse>
        <verse osisID='Sir.1.39'>
and hurtle thee doun in the myddis of the synagoge;
</verse>
        <verse osisID='Sir.1.40'>
for thou neiyidist wickidli to the Lord, and thin herte was ful of gile and of falsnesse.
</verse>
      </chapter>
      <chapter osisID='Sir.2'>
        <verse osisID='Sir.2.1'>
Sone, neiyynge to the seruyce of God, stonde thou in riytfulnesse, and drede; and make redi thi soule to temptacioun.
</verse>
        <verse osisID='Sir.2.2'>
Bere doun thin herte, and suffre, and bowe doun thin eere, and take the wordis of vndirstonding, and haaste thou not in to the tyme of deeth.
</verse>
        <verse osisID='Sir.2.3'>
Suffre thou the susteynyngis of God; be thou ioyned to God, and abide thou, that thi lijf wexe in the last tyme.
</verse>
        <verse osisID='Sir.2.4'>
Take thou alle thing that is set to thee, and suffre thou in sorewe, and haue thou pacience in thi lownesse.
</verse>
        <verse osisID='Sir.2.5'>
For whi gold and siluer is preued in fier; forsothe men worthi to be resseyued ben preued in the chymeney of lownesse.
</verse>
        <verse osisID='Sir.2.6'>
Bileue thou to God, and he schal rekeuere thee; and dresse thou thi weie, and hope thou in to hym. Kepe thou his drede, and wexe thou eld ther ynne.
</verse>
        <verse osisID='Sir.2.7'>
Ye that dreden the Lord, abide his merci, and boowe ye not awei fro hym, lest ye falle doun.
</verse>
        <verse osisID='Sir.2.8'>
Ye that dreden the Lord, bileue to hym, and youre mede schal not be auoidid.
</verse>
        <verse osisID='Sir.2.9'>
Ye that dreden the Lord, hope into hym, and merci schal come to you into delityng.
</verse>
        <verse osisID='Sir.2.10'>
Ye that dreden the Lord, loue hym, and youre hertis schulen be liytned.
</verse>
        <verse osisID='Sir.2.11'>
Sones, biholde ye the naciouns of men, and wite ye, that no man hopide in the Lord, and was schent;
</verse>
        <verse osisID='Sir.2.12'>
noon dwellide in hise heestis, and was forsakun; ether who inwardli clepide hym, and he despiside hym `that clepide?
</verse>
        <verse osisID='Sir.2.13'>
For whi God is pitouse, and merciful, and he schal foryyue synnes in the dai of tribulacioun; and he is defendere to alle men, that seken hym in treuthe.
</verse>
        <verse osisID='Sir.2.14'>
Woo to the `man with double herte, and with cursid lippis, and misdoynge hondys; and to a synnere entrynge in to the lond bi twei weies.
</verse>
        <verse osisID='Sir.2.15'>
Wo to hem that ben dissolute of herte, that bileuen not to God; and therfor thei schulen not be defendid of him.
</verse>
        <verse osisID='Sir.2.16'>
Wo to hem that han lost pacience, and that han forsake riytful weies, and han turned awei in to schrewid weies.
</verse>
        <verse osisID='Sir.2.17'>
And what schulen thei do, whanne the Lord schal bigynne to biholde?
</verse>
        <verse osisID='Sir.2.18'>
Thei that dreden the Lord, schulen not be vnbileueful to his word; and thei that louen hym, schulen kepe his weie.
</verse>
        <verse osisID='Sir.2.19'>
Thei that dreden the Lord, schulen enquere tho thingis, that ben wel plesaunt to hym; and thei that louen him, schulen be fillid with his lawe.
</verse>
        <verse osisID='Sir.2.20'>
Thei that dreden the Lord, schulen make redi her hertis, and schulen halewe her soulis in his siyt.
</verse>
        <verse osisID='Sir.2.21'>
Thei that dreden the Lord, schulen kepe hise comaundementis, and schulen haue pacience til to the biholdyng of hym;
</verse>
        <verse osisID='Sir.2.22'>
and schulen seie, If we doon not penaunce, we schulen falle in to the hondis of the Lord, and not in to the hondis of men.
</verse>
        <verse osisID='Sir.2.23'>
For bi the greetnesse of hym, so and his merci is with hym.
</verse>
      </chapter>
      <chapter osisID='Sir.3'>
        <verse osisID='Sir.3.1'>
The sones of wisdom ben the chirche of iust men, and the nacioun of hem is obedience and loue.
</verse>
        <verse osisID='Sir.3.2'>
Dereworthe sones, here ye the doom of the fadir; and do ye so, that ye be saaf.
</verse>
        <verse osisID='Sir.3.3'>
For whi God onouride the fadir in sones, and he sekith, and hath maad stidfast the doom of the modir in to sones.
</verse>
        <verse osisID='Sir.3.4'>
He that loueth God, schal preie for synnes, and he schal absteyne hym silf fro tho, and he schal be herd in the preier of daies.
</verse>
        <verse osisID='Sir.3.5'>
And as he that tresourith, so and he that onourith his modir.
</verse>
        <verse osisID='Sir.3.6'>
He that onourith his fadir, schal be maad myrie in sones, and he schal be herd in the dai of his preier.
</verse>
        <verse osisID='Sir.3.7'>
He that onourith his fadir, schal lyue bi lengere lijf; and he that obeieth to the fader, schal refreische the modir.
</verse>
        <verse osisID='Sir.3.8'>
He that dredith the Lord, onourith fadir and modir; and he schal serue in werk, and word,
</verse>
        <verse osisID='Sir.3.9'>
and al pacience to hem that gendriden hym as to lordis.
</verse>
        <verse osisID='Sir.3.10'>
Onoure thi fadir, that the blessyng of God come to thee; and his blessing dwellith in the laste.
</verse>
        <verse osisID='Sir.3.11'>
The blessyng of the fadir makith stidfast the housis of sones; but the cursyng of the modir drawith out the foundementis.
</verse>
        <verse osisID='Sir.3.12'>
Haue thou not glorie in the dispisyng of thi fadir; for it is not glorie to thee, but confusioun.
</verse>
        <verse osisID='Sir.3.13'>
For whi the glorie of a man is of the onour of his fadir; and the schenschip of the sone is a fadir with out onour.
</verse>
        <verse osisID='Sir.3.14'>
Sone, resseyue the elde of thi fadir, and make thou not hym sori in his lijf;
</verse>
        <verse osisID='Sir.3.15'>
and if he failith in wit, yyue thou foryyuenesse, and dispise thou not hym in thi vertu; for whi the almes of the fadir schal not be foryetyng.
</verse>
        <verse osisID='Sir.3.16'>
For whi good schal be restorid to thee for the synne of the modir,
</verse>
        <verse osisID='Sir.3.17'>
and bildyng schal be maad to thee in riytfulnesse; and it schal remembre of thee in dai of tribulacioun, and thi synnes schulen be releessid, as iys in clerenesse of the sunne.
</verse>
        <verse osisID='Sir.3.18'>
He is of ful yuel fame, that forsakith the fadir; and he that wraththith the modir, is cursid of God.
</verse>
        <verse osisID='Sir.3.19'>
Sone, performe thi werkis in myldenesse, and thou schalt be loued ouer the glorie of men.
</verse>
        <verse osisID='Sir.3.20'>
In as myche as thou art greet, make thee meke in alle thingis, and thou schalt fynde grace bifore God; for whi the power of God aloon is greet,
</verse>
        <verse osisID='Sir.3.21'>
and he is onourid of meke men.
</verse>
        <verse osisID='Sir.3.22'>
Seke thou not hiyere thingis than thou, and enquere thou not strongere thingis than thou; but euere thenke thou tho thingis, whiche God comaundide to thee; and be thou not curiouse in ful many werkis of hym.
</verse>
        <verse osisID='Sir.3.23'>
For it is not nedeful to thee to se with thin iyen tho thingis, that ben hid.
</verse>
        <verse osisID='Sir.3.24'>
In superflu thingis nyle thou seke manyfold; and be thou not curiouse in many werkis of hym;
</verse>
        <verse osisID='Sir.3.25'>
for whi ful many thingis aboue the wit of men ben schewid to thee.
</verse>
        <verse osisID='Sir.3.26'>
For the suspecioun of many men hath disseyued hem, and withhelde her wittis in vanytee.
</verse>
        <verse osisID='Sir.3.27'>
And hard herte schal haue yuel in the laste tyme; and he that loueth perel, schal perische ther ynne.
</verse>
        <verse osisID='Sir.3.28'>
An herte that entrith bi tweie weies, schal not haue prosperitees, ether reste; and a man of schrewid herte schal be sclaundrid in tho.
</verse>
        <verse osisID='Sir.3.29'>
A wickid herte schal be greuyd in sorewis; and a synnere schal `hepe to do synne.
</verse>
        <verse osisID='Sir.3.30'>
Helthe schal not be to the synagoge of proude men; for whi the thicke wode of synne schal be drawun out bi the roote in hem, and it schal not be vndurstondun.
</verse>
        <verse osisID='Sir.3.31'>
The herte of a wise man is vndurstondun in wisdom, and a good eere schal here wisdom with al coueitise.
</verse>
        <verse osisID='Sir.3.32'>
A wijs herte and able to vndurstonde schal absteyne it silf fro synnes, and schal haue prosperitees in the werkis of riytfulnesse.
</verse>
        <verse osisID='Sir.3.33'>
Watir quenchith fier brennynge, and almes ayenstondith synnes.
</verse>
        <verse osisID='Sir.3.34'>
And God, the biholdere of hym that yeldith grace, hath mynde aftirward; and he schal fynde stidefastnesse in the tyme of his fal.
</verse>
      </chapter>
      <chapter osisID='Sir.4'>
        <verse osisID='Sir.4.1'>
Sone, defraude thou not the almes of a pore man, and turne not ouere thin iyen fro a pore man.
</verse>
        <verse osisID='Sir.4.2'>
Dispise thou not an hungri man, and wraththe thou not a pore man in his nedynesse.
</verse>
        <verse osisID='Sir.4.3'>
Turmente thou not the herte of a nedi man, and tarie thou not the yifte to a man that is set in angwisch.
</verse>
        <verse osisID='Sir.4.4'>
Caste thou not awei the preiyng of a man set in tribulacioun, and turne not awei thi face fro a nedi man.
</verse>
        <verse osisID='Sir.4.5'>
Turne not awei thi iyen fro a pore man for ire, and yyue not occasioun to men axynge to curse thee byhynde.
</verse>
        <verse osisID='Sir.4.6'>
For the preyer of hym that cursith thee in the bitternesse of soule, schal be herd; forsothe he that made hym, schal here hym.
</verse>
        <verse osisID='Sir.4.7'>
Make thee eesi to speke to the congregacioun of pore men, and make meke thi soule to a preest, and make meke thin heed to a greet man.
</verse>
        <verse osisID='Sir.4.8'>
Boowe doun with out sorewe thin eere to a pore man, and yelde thi debt, and answere thou pesibli in myldenesse.
</verse>
        <verse osisID='Sir.4.9'>
Delyuere thou hym that suffrith wrong fro the hond of a proude man, and bere thou not heuyli in thi soule.
</verse>
        <verse osisID='Sir.4.10'>
In demynge be thou merciful as a fadir to fadirles children, and be thou for an hosebonde to the modir of hem;
</verse>
        <verse osisID='Sir.4.11'>
and thou schalt be as an obedient sone of the hiyeste, and he schal haue merci on thee more than a modir `hath merci on hir child.
</verse>
        <verse osisID='Sir.4.12'>
Wisdom enspirith lijf to hise sones, and resseyueth men sekinge hym, and schal go bifore in the wei of riytfulnesse; and he that loueth that wisdom,
</verse>
        <verse osisID='Sir.4.13'>
loueth lijf, and thei that waken to it, schulen biclipe the pesiblenesse, ether swetnesse, therof.
</verse>
        <verse osisID='Sir.4.14'>
Thei that holden it, schulen enherite lijf; and whidir it schal entre, God schal blesse.
</verse>
        <verse osisID='Sir.4.15'>
Thei that seruen it, schulen be obeiynge to the hooli; and God loueth hem, that louen it.
</verse>
        <verse osisID='Sir.4.16'>
He that herith it, demeth folkis; and he that biholdith it, schal dwelle tristili.
</verse>
        <verse osisID='Sir.4.17'>
If a man bileueth to it, he schal dwelle, and enherite it; and the creaturis of hem schulen be in confermyng.
</verse>
        <verse osisID='Sir.4.18'>
For in temptacioun it goith with hym, and among the firste it chesith hym.
</verse>
        <verse osisID='Sir.4.19'>
It schal brynge in on hym drede, and feer, and preuyng, and it schal turmente hym in the tribulacioun of his doctryn, til it tempte hym in hise thouytis, and bileue to his soule.
</verse>
        <verse osisID='Sir.4.20'>
And it schal make hym stidefast, and schal brynge riyt weie to hym, and it schal make hym glad;
</verse>
        <verse osisID='Sir.4.21'>
and schal make nakid hise priuytees to hym, and schal tresore on hym kunnyng, and vndurstondyng of riytfulnesse.
</verse>
        <verse osisID='Sir.4.22'>
Forsothe if he errith, God schal forsake hym, and schal bitake hym in to the hondis of his enemy.
</verse>
        <verse osisID='Sir.4.23'>
Sone, kepe thou tyme, and eschewe thou fro yuel.
</verse>
        <verse osisID='Sir.4.24'>
Be thou not aschamed for thi lijf to seie treuthe; for whi ther is schame that bryngith synne,
</verse>
        <verse osisID='Sir.4.25'>
and ther is schame that bryngith glorie and grace.
</verse>
        <verse osisID='Sir.4.26'>
Take thou not a face ayens thi face, nethir a leesyng ayens thi soule.
</verse>
        <verse osisID='Sir.4.27'>
Schame thou not thi neiybore in his fal,
</verse>
        <verse osisID='Sir.4.28'>
nether withholde thou a word in the tyme of helthe. Hide not thi wisdom in the fairnesse therof;
</verse>
        <verse osisID='Sir.4.29'>
for whi wisdom is knowun in tunge, and wit, and kunnyng, and techyng in the word of a wijs man; and stidfastnesse is in the werkis of riytfulnesse.
</verse>
        <verse osisID='Sir.4.30'>
Ayenseie thou not the word of treuthe in ony maner; and be thou aschamed of the leesyng of thi mislernyng.
</verse>
        <verse osisID='Sir.4.31'>
Be thou not aschamed to knouleche thi synnes; and make thee not suget to ech man for synne.
</verse>
        <verse osisID='Sir.4.32'>
Nyle thou stonde ayens the face of the myyti, nethir enforse thou ayens the strok of the flood.
</verse>
        <verse osisID='Sir.4.33'>
For riytfulnesse fiyte thou for thi soule, and til to the deth stryue thou for riytfulnesse; and God schal ouercome thin enemyes for thee.
</verse>
        <verse osisID='Sir.4.34'>
Nyle thou be swift in thi tunge, and vnprofitable and slak in thi werkis.
</verse>
        <verse osisID='Sir.4.35'>
Nyle thou be as a lioun in thin hous, turnynge vpsedoun thi meneals, and oppressynge hem that ben sugetis to thee.
</verse>
        <verse osisID='Sir.4.36'>
Thin hond be not redi to take, and closid togidere to yyue.
</verse>
      </chapter>
      <chapter osisID='Sir.5'>
        <verse osisID='Sir.5.1'>
Nile thou take heed to wickid possessiouns, and seie thou not, Sufficient lijf is to me; for it schal no thing profite in the tyme of veniaunce, and of failynge, ether deth.
</verse>
        <verse osisID='Sir.5.2'>
Sue thou not the coueitise of thin herte in thi strengthe,
</verse>
        <verse osisID='Sir.5.3'>
and seie thou not, As Y myyte, ether who schal make me suget for my dedis? For whi God vengynge schal venge.
</verse>
        <verse osisID='Sir.5.4'>
Seie thou not, Y haue synned, and what sorewful thing bifelle to me? For the hiyeste is a pacient yeldere.
</verse>
        <verse osisID='Sir.5.5'>
Of the foryyuenesse of synnes, nyle thou be without drede, nether heepe thou synne on synne.
</verse>
        <verse osisID='Sir.5.6'>
And seie thou not, The merciful doyng of God is greet; he schal haue merci on the multitude of my synnes.
</verse>
        <verse osisID='Sir.5.7'>
For whi merci and ire neiyeth soone fro hym, and his ire biholdith on synneris.
</verse>
        <verse osisID='Sir.5.8'>
Tarie thou not to be conuertid to the Lord, and dilaie thou not fro dai in to dai.
</verse>
        <verse osisID='Sir.5.9'>
For whi his ire schal come sodeynli, and he schal leese thee in the time of veniaunce.
</verse>
        <verse osisID='Sir.5.10'>
Nyle thou be angwischid in vniust richessis; for tho schulen not profite in the dai of failing, ether of deth, and of veniaunce.
</verse>
        <verse osisID='Sir.5.11'>
Wyndewe thee not in to ech wynd, and go thou not in to ech weie; for so a synnere is preued in double tunge.
</verse>
        <verse osisID='Sir.5.12'>
Be thou stidfast in the weie of the Lord, and in treuthe and kunnyng of thi wit; and the word of pees and riytfulnesse sue thee perfitli.
</verse>
        <verse osisID='Sir.5.13'>
Be thou mylde to here the word of God, that thou vndurstonde, and with wisdom brynge thou forth a trewe answere.
</verse>
        <verse osisID='Sir.5.14'>
If thou hast vndirstondyng, answere thi neiybore; ellis thin hond be on thi mouth, lest thou be takun in a word vnwiseli tauyt, and be aschamed.
</verse>
        <verse osisID='Sir.5.15'>
Onour and glorie is in the word of a wijs man; but the tunge of an vnprudent man is his distriyng.
</verse>
        <verse osisID='Sir.5.16'>
Be thou not clepid a preuy yuel spekere in thi lijf, and be thou not takun in thi tunge, and be aschamed.
</verse>
        <verse osisID='Sir.5.17'>
Schame and penaunce is on a theef, and worst schenschip is on a man of double tunge. Forsothe hatrede and enemytee and dispisyng is to a preuy bacbitere.
</verse>
        <verse osisID='Sir.5.18'>
Iustifie thou a litil man and a greet man in lijk maner.
</verse>
      </chapter>
      <chapter osisID='Sir.6'>
        <verse osisID='Sir.6.1'>
Nile thou for a freend be maad enemye to the neiybore; for whi an yuele man schal enherite vpbreidyng and dispisyng, and ech synnere enuyouse and double tungid.
</verse>
        <verse osisID='Sir.6.2'>
Enhaunse thee not in the thouyt of thi soule, as a bole doith; lest thi vertu be hurtlid doun bi foli,
</verse>
        <verse osisID='Sir.6.3'>
and it ete thi leeues, and leese thi fruytis, and thou be left as a drye tree in deseert.
</verse>
        <verse osisID='Sir.6.4'>
Forsothe a wickid soule schal leese hym that hath it, and it yyueth hym in to the ioie of the enemye, and it schal leede forth in to the part of wickid men.
</verse>
        <verse osisID='Sir.6.5'>
A swete word multiplieth frendis, and swagith enemyes; and a tunge wel graciouse schal be plenteuouse in a good man.
</verse>
        <verse osisID='Sir.6.6'>
Many pesible men be to thee, and oon of a thousynde be a counselour to thee.
</verse>
        <verse osisID='Sir.6.7'>
If thou hast a frend, haue hym in temptacioun, and bitake not liytli thi silf to hym.
</verse>
        <verse osisID='Sir.6.8'>
For ther is a frend bi his time, and he schal not dwelle in the dai of tribulacioun.
</verse>
        <verse osisID='Sir.6.9'>
And ther is a frend which is turned to enemytee; and ther is a freend, that schal schewe opynli hatrede, and chiding, and dispisyngis.
</verse>
        <verse osisID='Sir.6.10'>
Forsothe ther is a frend, felowe of table, and dwellith not in the dai of nede.
</verse>
        <verse osisID='Sir.6.11'>
If a frend dwellith stidfast, he schal be as a man euene with thee, and he schal do tristili in thi meyneal thingis.
</verse>
        <verse osisID='Sir.6.12'>
If he mekith hym silf bifore thee, and hidith hym fro thi face, thou schalt haue good frendschip of oon acord.
</verse>
        <verse osisID='Sir.6.13'>
Be thou departid fro thin enemyes, and take heede of thi frendis.
</verse>
        <verse osisID='Sir.6.14'>
A feithful frend is a strong defendyng; forsothe he that fyndith him, fyndith tresour.
</verse>
        <verse osisID='Sir.6.15'>
No comparisoun is to a feithful frend; weiyng of gold and of siluer is not worthi ayens the goodnesse of his feithfulnesse.
</verse>
        <verse osisID='Sir.6.16'>
A feithful frend is medicyn of lijf, and of vndeedlynesse; and thei that dreden the Lord, schulen fynde hym.
</verse>
        <verse osisID='Sir.6.17'>
He that dredith the Lord, schal haue euenli good frendschip; for whi his frend schal be at the licnesse of hym.
</verse>
        <verse osisID='Sir.6.18'>
Sone, fro thi yongthe take thou doctryn, and til to hoor heeris thou schalt fynde wisdom.
</verse>
        <verse osisID='Sir.6.19'>
As he that erith, and that sowith, neiye thou to it, and abide thou the goode fruytis therof.
</verse>
        <verse osisID='Sir.6.20'>
For thou schalt trauele a litil in the werk therof, and thou schalt ete soone of the generaciouns therof.
</verse>
        <verse osisID='Sir.6.21'>
Wisdom is ouer scharp to vntauyt men, and an hertles man schal not dwelle there ynne.
</verse>
        <verse osisID='Sir.6.22'>
As the vertu of a stoon, preuyng schal be in hem; and thei schulen not tarie to caste awei it.
</verse>
        <verse osisID='Sir.6.23'>
Forsothe the wisdom of techyng is bi the name therof, and it is not opyn to many men; but it dwellith with hem, of whiche it is knowun, til to the siyt of God.
</verse>
        <verse osisID='Sir.6.24'>
Sone, here thou, and take the counsel of vndurstondyng, and caste thou not awei my counsel.
</verse>
        <verse osisID='Sir.6.25'>
Set in thi foot in to the stockis therof, and thi necke in to the bies therof.
</verse>
        <verse osisID='Sir.6.26'>
Make suget thi schuldir, and bere it, and be thou not anoied in the boondis therof.
</verse>
        <verse osisID='Sir.6.27'>
In al thi wille go to it, and in al thi vertu kepe the weies therof.
</verse>
        <verse osisID='Sir.6.28'>
Enquere thou it, and it schal be maad opyn to thee; and thou made holdinge wisdom forsake not it.
</verse>
        <verse osisID='Sir.6.29'>
For in the laste thingis thou schalt fynde reste ther ynne, and it schal turne to thee in to deliting.
</verse>
        <verse osisID='Sir.6.30'>
And the stockis therof schulen be to thee in defence of strengthe, and the foundementis of vertu, and the bie therof in a stoole of glorie.
</verse>
        <verse osisID='Sir.6.31'>
For whi the fairnesse of lijf is in wisdom, and the boondis therof ben heelful byndyng.
</verse>
        <verse osisID='Sir.6.32'>
Thou schalt `were it as a stoole of glorie, and thou schalt sette on thee a coroun of thankyng.
</verse>
        <verse osisID='Sir.6.33'>
Sone, if thou takist heede to me, thou schalt lerne wisdom; and if thou yyuest thi wille, thou schalt be wijs.
</verse>
        <verse osisID='Sir.6.34'>
If thou bowist doun thin eere, thou schalt take teching; and if thou louest for to here, thou schalt be wijs.
</verse>
        <verse osisID='Sir.6.35'>
Stonde thou in the multitude of prudent preestis, and be thou ioyned of herte to the wisdom of hem; that thou maist here ech telling of God, and the prouerbis of preisyng fle not awey fro thee.
</verse>
        <verse osisID='Sir.6.36'>
And if thou seest a wijs man, wake thou to hym, and thi foot trede on the greeces of his doris.
</verse>
        <verse osisID='Sir.6.37'>
Haue thou thouyt in the comaundementis of God, and be thou most bisi in his heestis; and he schal yyue to thee herte, and coueitise of wisdom schal be youun to thee.
</verse>
      </chapter>
      <chapter osisID='Sir.7'>
        <verse osisID='Sir.7.1'>
Nile thou do yuels, and tho schulen not take thee.
</verse>
        <verse osisID='Sir.7.2'>
Departe thou fro wickidnesse, and yuels schulen faile fro thee.
</verse>
        <verse osisID='Sir.7.3'>
Sowe thou not yuels in the forewis of vnriytfulnesse, and thou schalt not repe tho in seuene fold.
</verse>
        <verse osisID='Sir.7.4'>
Nyle thou seke of a man ledyng, nethir of a kyng the chaier of onour.
</verse>
        <verse osisID='Sir.7.5'>
Iustifie thou not thee bifore God, for he is the knowere of the herte; and nyle thou wilne to be seyn wijs anentis the king.
</verse>
        <verse osisID='Sir.7.6'>
Nile thou seke to be maad a iuge, no but thou maist breke wickidnessis bi vertu; lest thou drede the face of a myyti man, and sette sclaundre in thi swiftnesse.
</verse>
        <verse osisID='Sir.7.7'>
Do thou not synne in the multitude of a cytee, nether sende thee in to the puple;
</verse>
        <verse osisID='Sir.7.8'>
nether bynde thou double synnes, for thou schalt not be giltles in oon.
</verse>
        <verse osisID='Sir.7.9'>
Nyle thou be a coward in thi soule, to preie;
</verse>
        <verse osisID='Sir.7.10'>
and dispise thou not to do almes.
</verse>
        <verse osisID='Sir.7.11'>
Seie thou not, God schal biholde in the multitude of my yiftis; and whanne Y schal offre to God alther hiyeste, he schal take my yiftis.
</verse>
        <verse osisID='Sir.7.12'>
Scorne thou not a man in the bitternesse of soule; for whi God is the biholdere, that makith meke, and enhaunsith.
</verse>
        <verse osisID='Sir.7.13'>
Nyle thou loue a leesyng ayens thi brother; nether do thou in lijk maner ayens a frend.
</verse>
        <verse osisID='Sir.7.14'>
Nyle thou wilne to lie ony leesing; for whi the contynuaunce therof is not good.
</verse>
        <verse osisID='Sir.7.15'>
Nyle thou be a ianglere in the multitude of preestis; and reherse thou not a word in thi preier.
</verse>
        <verse osisID='Sir.7.16'>
Haate thou not trauelouse werkis, and erthetilthe maad of the hiyeste.
</verse>
        <verse osisID='Sir.7.17'>
Arette thou not thee in the multitude of vnlernyd men.
</verse>
        <verse osisID='Sir.7.18'>
Haue thou mynde on ire, for it schal not tarie.
</verse>
        <verse osisID='Sir.7.19'>
Make thou meke greetli thi spirit, for whi the veniaunce of the fleisch of an vnpitouse man is fier, and worm.
</verse>
        <verse osisID='Sir.7.20'>
Nyle thou trespasse ayens thi frend dilaiynge monei; nether dispise thou a ful dereworth brother for gold.
</verse>
        <verse osisID='Sir.7.21'>
Nyle thou departe fro a wijs womman, and good, whom thou hast gete in the drede of the Lord; for whi the grace of hir schamefastnesse is aboue gold.
</verse>
        <verse osisID='Sir.7.22'>
Hirte thou not a seruaunt worchynge in treuthe, nether an hirid man yyuynge his lijf.
</verse>
        <verse osisID='Sir.7.23'>
A witti seruaunt be dereworthe to thee as thi soule; defraude thou not hym of fredom, nether forsake thou hym nedi.
</verse>
        <verse osisID='Sir.7.24'>
Beestis ben to thee? take thou heede to tho; and if tho ben profitable, dwelle tho stille at thee.
</verse>
        <verse osisID='Sir.7.25'>
Sones ben to thee? teche thou hem, and bowe thou hem fro her childheed.
</verse>
        <verse osisID='Sir.7.26'>
Douytris ben to thee? kepe thou the bodi of hem, and schewe thou not glad face to hem.
</verse>
        <verse osisID='Sir.7.27'>
Yyue thi douyter to mariage, and thou doist a greet werk; and yyue thou hir to a wijs man.
</verse>
        <verse osisID='Sir.7.28'>
If a womman is to thee aftir thi soule, caste hir not awei; and bitake thou not thee in alle thin herte to an hateful womman.
</verse>
        <verse osisID='Sir.7.29'>
Onoure thi fadir; and foryete thou not the weilyngis of thi modir.
</verse>
        <verse osisID='Sir.7.30'>
Haue thou mynde that thou haddist not be, no but bi hem, and yelde thou to hem as and thei diden to thee.
</verse>
        <verse osisID='Sir.7.31'>
In al thi soule drede thou God, and halewe thou hise preestis.
</verse>
        <verse osisID='Sir.7.32'>
In al thi vertu loue thou him that made thee; and forsake thou not hise mynystris.
</verse>
        <verse osisID='Sir.7.33'>
Onoure thou God of al thi soule; and onoure thou preestis, and clense thee with armes.
</verse>
        <verse osisID='Sir.7.34'>
Yyue thou to hem the part of the firste fruytis, and of purgyng, as also it is comaundid to thee; and of thi negligence purge thou thee with fewe men.
</verse>
        <verse osisID='Sir.7.35'>
Thou schalt offre to the Lord the yyfte of thin armes, and the sacrifice of halewyng, the bigynnyngis of hooli men.
</verse>
        <verse osisID='Sir.7.36'>
And dresse thin hond to a pore man, that thi merci and blessyng be performyd.
</verse>
        <verse osisID='Sir.7.37'>
Grace is youun in the siyt of ech that lyueth; and forbede thou not grace to a deed man.
</verse>
        <verse osisID='Sir.7.38'>
Faile thou not in coumfort to hem that wepen; and go thou with hem that morenen.
</verse>
        <verse osisID='Sir.7.39'>
Be thou not slow to visite a sijk man; for bi these thingis thou schalt be maad stidfast in loue.
</verse>
        <verse osisID='Sir.7.40'>
In alle thi werkis haue thou mynde on thi laste thingis; and thou schalt not do synne withouten ende.
</verse>
      </chapter>
      <chapter osisID='Sir.8'>
        <verse osisID='Sir.8.1'>
Chide thou not with a miyti man, leste thou falle in to hise hondis.
</verse>
        <verse osisID='Sir.8.2'>
Stryue thou not with a riche man, lest perauenture he make ple ayenward to thee.
</verse>
        <verse osisID='Sir.8.3'>
For whi gold and siluer hath lost many men; and it stretchith forth til to the herte of kyngis, and turneth.
</verse>
        <verse osisID='Sir.8.4'>
Chide thou not with a man, a ianglere, and leie thou not trees in to his fier.
</verse>
        <verse osisID='Sir.8.5'>
Comyne thou not with an vntauyt man, lest he speke yuele of thi kynrede.
</verse>
        <verse osisID='Sir.8.6'>
Dispise thou not a man turnynge awei hym silf fro synne, nether vpbreide thou hym; haue thou mynde, that alle we ben in corrupcioun.
</verse>
        <verse osisID='Sir.8.7'>
Dispise thou not a man in his eelde; for whi of vs men wexen eld.
</verse>
        <verse osisID='Sir.8.8'>
Nyle thou make ioye of thin enemy deed, witynge that alle we dien, and wolen not come in to ioie of oure enemys.
</verse>
        <verse osisID='Sir.8.9'>
Dispise thou not the tellyng of wise preestes, and be thou conuersaunt in the prouerbis of hem;
</verse>
        <verse osisID='Sir.8.10'>
for of hem thou schalt lerne wisdom, and techyng of vndurstondyng, and to serue without pleynt to grete men.
</verse>
        <verse osisID='Sir.8.11'>
The tellyng of eldere men passe not thee; for thei han lerned of her fadris.
</verse>
        <verse osisID='Sir.8.12'>
For of hem thou schalt lerne vndurstondyng; and in the tyme of nede thou schalt yyue answere.
</verse>
        <verse osisID='Sir.8.13'>
Kyndle thou not the coolis of synneris, and repreue hem; and be thou not brent with the flawme of fier of her synnes.
</verse>
        <verse osisID='Sir.8.14'>
Stonde thou not ayens the face of a man ful of dispisyng; lest he sitte as a spiere to thi mouth.
</verse>
        <verse osisID='Sir.8.15'>
Nyle thou leene to a man strongere than thou; that if thou hast lent, haue thou it as lost.
</verse>
        <verse osisID='Sir.8.16'>
Biheete thou not aboue thi power; that if thou hast bihiyt, bithenke thou as yeldynge.
</verse>
        <verse osisID='Sir.8.17'>
Deme thou not ayens a iuge; for he demeth vp that, that is iust.
</verse>
        <verse osisID='Sir.8.18'>
Go thou not in the weie with an hardi man, lest perauenture he agregge hise yuels in thee; for he goith aftir his wille, and thou schalt perische togidere with his foli.
</verse>
        <verse osisID='Sir.8.19'>
Make thou not chidyng with a wrathful man, and go thou not in to desert with an hardi man; for whi blood is as nouyt bifore hym, and where noon help is, he schal hurtle thee doun.
</verse>
        <verse osisID='Sir.8.20'>
Haue thou not councel with foolis; for thei moun not loue, no but tho thingis that plesen hem.
</verse>
        <verse osisID='Sir.8.21'>
Make thou not a counsel bifore a straunger; for thou noost, what he schal bringe forth. Make not thin herte knowun to ech man; lest perauenture he brynge to thee fals grace, and dispise thee.
</verse>
      </chapter>
      <chapter osisID='Sir.9'>
        <verse osisID='Sir.9.1'>
Loue thou not gelousli the womman of thi bosum; lest sche schewe on thee the malice of yuel doctryn.
</verse>
        <verse osisID='Sir.9.2'>
Yyue thou not to a womman the power of thi soule; lest sche entre in thi vertu, and thou be schent.
</verse>
        <verse osisID='Sir.9.3'>
Biholde thou not a womman of many willis; lest perauenture thou falle in to the snaris of hir.
</verse>
        <verse osisID='Sir.9.4'>
Be thou not customable with a daunseresse, nethir here thou hir; lest perauenture thou perische in the spedi werk of hir.
</verse>
        <verse osisID='Sir.9.5'>
Biholde thou not a virgyn; lest perauenture thou be sclaundrid in the feirnesse of hir.
</verse>
        <verse osisID='Sir.9.6'>
Yyue not thi soule to hooris in ony thing; lest thou leese thee, and thi soule, and thin eritage.
</verse>
        <verse osisID='Sir.9.7'>
Nyle thou biholde aboute in the lanys of the cytee; nethir erre thou in the large streetis therof.
</verse>
        <verse osisID='Sir.9.8'>
Turne awei thi face fro a womman `wel arayed; and biholde thou not aboute the fairnesse of othere.
</verse>
        <verse osisID='Sir.9.9'>
Many men han perischid for the fairnesse of a womman; and `herbi couetise brenneth `an hiy as fier.
</verse>
        <verse osisID='Sir.9.10'>
Ech womman which is an hoore, ethir customable to fornycacioun, schal be defoulid as a fen in the weie.
</verse>
        <verse osisID='Sir.9.11'>
Many men wondrynge on the fairnesse of an alien womman weren maad repreuable, for whi the speche of hir brenneth an hiy as fier.
</verse>
        <verse osisID='Sir.9.12'>
Sitte thou not in ony maner with an alien womman, nether reste thou with hir on a bed;
</verse>
        <verse osisID='Sir.9.13'>
and iangle thou not with hir in wyn, lest perauenture thin herte boowe in to hir, and thou falle in to perdicioun bi thi blood.
</verse>
        <verse osisID='Sir.9.14'>
Forsake thou not an eld frend; for a newe frend schal not be lijk hym.
</verse>
        <verse osisID='Sir.9.15'>
Newe wijn is a newe frend; it schal wexe eld, and thou schalt drinke it with swetnesse.
</verse>
        <verse osisID='Sir.9.16'>
Coueyte thou not the glorie and richessis of a synnere; for thou noost, what distriyng of hym schal come.
</verse>
        <verse osisID='Sir.9.17'>
The wrong of vniust men plese not thee, and wite thou that a wickid man schal not plese til to hellis.
</verse>
        <verse osisID='Sir.9.18'>
Be thou fer fro a man that hath power to sle, and thou schalt not haue suspicioun of the drede of deth;
</verse>
        <verse osisID='Sir.9.19'>
and if thou neiyest to hym, nyle thou do ony trespasse, lest perauenture he take awei thi lijf.
</verse>
        <verse osisID='Sir.9.20'>
Knowe thou the comynyng of deth; for thou schalt entre in to the myddis of snaris, and thou schalt go on the armuris of hem that sorewen.
</verse>
        <verse osisID='Sir.9.21'>
Bi thi vertu kepe thee fro thi neiybore; and trete thou with wise men and prudent men.
</verse>
        <verse osisID='Sir.9.22'>
Just men be gestis, ethir mete feris, to thee; and gloriyng be `to thee in the dreed of God.
</verse>
        <verse osisID='Sir.9.23'>
And the thouyt of God be to thee in wit; and al thi tellynge be in the heestis of the hiyeste.
</verse>
        <verse osisID='Sir.9.24'>
Werkis schulen be preisid in the hond of crafti men, and the prince of the puple in the wisdom of his word; forsothe in the wit of eldere men a word.
</verse>
        <verse osisID='Sir.9.25'>
A man, a ianglere, is dredeful in his citee; and a fool hardi man in his word schal be hateful.
</verse>
      </chapter>
      <chapter osisID='Sir.10'>
        <verse osisID='Sir.10.1'>
A wijs iuge schal deme his puple; and the prinshed of a witti man schal be stidfast.
</verse>
        <verse osisID='Sir.10.2'>
Aftir the iuge of the puple, so and hise mynystris; and what maner man is the gouernour of the citee, siche ben also men dwellinge ther ynne.
</verse>
        <verse osisID='Sir.10.3'>
An vnwijs king schal leese his puple; and citees schulen be enhabitid bi the wit of prudent men.
</verse>
        <verse osisID='Sir.10.4'>
The power of erthe is in the hond of God, and al the wickidnesse of hethene men is abhomynable; and he schal reise a profitable gouernour at a tyme on it.
</verse>
        <verse osisID='Sir.10.5'>
The power of man is in the hond of God; and he schal sette his onour on the face of a wijs man in the lawe.
</verse>
        <verse osisID='Sir.10.6'>
Haue thou not mynde on al the wrong of the neiybore; and do thou no thing in the werkis of wrong.
</verse>
        <verse osisID='Sir.10.7'>
Pride is hateful bifore God and men; and al the wickidnesse of hethene men is abhomynable.
</verse>
        <verse osisID='Sir.10.8'>
A rewme is translatid fro a folk in to folk, for vnriytfulnessis, and wrongis, and dispisyngis, and dyuerse gilis.
</verse>
        <verse osisID='Sir.10.9'>
No thing is cursidere than an auerouse man. What art thou proude, thou erthe and aische?
</verse>
        <verse osisID='Sir.10.10'>
No thing is worse, than for to loue monei; for whi this man hath also his soule set to sale, for in his lijf he hath cast awei hise ynneste thingis.
</verse>
        <verse osisID='Sir.10.11'>
Ech power is schort lijf; lengere siknesse greueth the leche.
</verse>
        <verse osisID='Sir.10.12'>
A leche kittith awei schort siknesse; so and a king is to dai, and to morewe he schal die.
</verse>
        <verse osisID='Sir.10.13'>
Forsothe whanne a man schal die, he schal enherite serpentis, and beestis, and wormes.
</verse>
        <verse osisID='Sir.10.14'>
The bigynnyng of pride of man was to be apostata fro God;
</verse>
        <verse osisID='Sir.10.15'>
for his herte yede awei fro hym that made hym. For whi pride is the bigynnyng of al synne; he that holdith it, schal be fillid with cursyngis, and it schal distrye hym in to the ende.
</verse>
        <verse osisID='Sir.10.16'>
Therfor the Lord hath schent the couentis of yuele men, and hath destried hem til `in to the ende.
</verse>
        <verse osisID='Sir.10.17'>
God destriede the seetis of proude duykis; and made mylde men to sitte for hem.
</verse>
        <verse osisID='Sir.10.18'>
God made drie the rootis of proude folkis; and plauntide meke men of tho folkis.
</verse>
        <verse osisID='Sir.10.19'>
The Lord destriede the londis of folkis; and loste tho `til to the foundement.
</verse>
        <verse osisID='Sir.10.20'>
He made drie the rootis of hem, and loste hem; and made the mynde of hem to ceesse fro the erthe.
</verse>
        <verse osisID='Sir.10.21'>
God loste the mynde of proude men; and lefte the mynde of meke men in wit.
</verse>
        <verse osisID='Sir.10.22'>
Pride was not maad to men; nether wrathfulnesse to the nacioun of wymmen.
</verse>
        <verse osisID='Sir.10.23'>
This seed of men that dredith God, schal be onourid; but this seed schal be disonourid, that passith the comaundementis of the Lord.
</verse>
        <verse osisID='Sir.10.24'>
In the myddis of britheren the gouernour of hem is in onour; and thei that dreden God, schulen be in hise iyen.
</verse>
        <verse osisID='Sir.10.25'>
The glorie of riche men onourid and of pore men is the drede of God.
</verse>
        <verse osisID='Sir.10.26'>
Nyle thou dispise a iust pore man; and nyle thou magnefie a riche synful man.
</verse>
        <verse osisID='Sir.10.27'>
The iuge is greet, and is miyti in onour; and he is not grettere than that man that dredith God.
</verse>
        <verse osisID='Sir.10.28'>
Fre children seruen a witti seruaunt; and a prudent man and lerned schal not grutche, whanne he is blamed, and an vnkunnynge man schal not be onourid.
</verse>
        <verse osisID='Sir.10.29'>
Nyle thou enhaunse thee in thi werk to be don; and nyle thou be slow in the tyme of angwisch.
</verse>
        <verse osisID='Sir.10.30'>
He is betere that worchith, and hath plente in alle thingis, than he that hath glorie, and nedith breed.
</verse>
        <verse osisID='Sir.10.31'>
Sone, kepe thi soule in myldenesse; and yyue thou onour to it, aftir his merit.
</verse>
        <verse osisID='Sir.10.32'>
Who schal iustifie hym that synneth ayens his soule? and who schal onoure hym that disonourith his soule?
</verse>
        <verse osisID='Sir.10.33'>
A pore man hath glorie bi his lernyng and drede; and ther is a man that is onourid for his catel.
</verse>
        <verse osisID='Sir.10.34'>
Forsothe if a man hath glorie in pouert, hou myche more in catel? and he that hath glorie in catel, drede pouerte.
</verse>
      </chapter>
      <chapter osisID='Sir.11'>
        <verse osisID='Sir.11.1'>
The wisdom of a man maad meke schal enhaunse his heed; and schal make hym to sitte in the middis of grete men.
</verse>
        <verse osisID='Sir.11.2'>
Preise thou not a man in his fairnesse; nether dispise thou a man in his siyt.
</verse>
        <verse osisID='Sir.11.3'>
A bee is litil among briddis; and his fruyt hath the bigynnyng of swetnesse.
</verse>
        <verse osisID='Sir.11.4'>
Haue thou neuere glorie in clothing, and be thou not enhaunsid in the dai of thin onour; for whi the werkis of the hiyeste aloon ben wondurful, and hise werkis ben gloriouse, and hid, and vnseyn.
</verse>
        <verse osisID='Sir.11.5'>
Many tyrauntis han sete in trone; and a man of whom was no supposyng bar the diademe.
</verse>
        <verse osisID='Sir.11.6'>
Many myyty men ben oppressid strongli; and gloriouse men ben youun in to the hondis of othere men.
</verse>
        <verse osisID='Sir.11.7'>
Bifore that thou axe, blame thou not ony man; and whanne thou hast axid, blame thou iustli.
</verse>
        <verse osisID='Sir.11.8'>
Bifor that thou here, answere thou not a word; and in the myddis of eldere men adde thou not to speke.
</verse>
        <verse osisID='Sir.11.9'>
Stryue thou not, of that thing that disesith not thee; and stonde thou not in the dom of synnes.
</verse>
        <verse osisID='Sir.11.10'>
Sone, thi dedis be not in many thingis; and if thou art riche, thou schalt not be with out part of gilt. For if thou suest, thou schalt not take; and thou schalt not ascape, if thou rennist bifore.
</verse>
        <verse osisID='Sir.11.11'>
Ther is a man trauelynge, and hastynge, and sorewynge, and vnpitouse; and bi so myche more he schal not haue plentee.
</verse>
        <verse osisID='Sir.11.12'>
Ther is a man fade, nedi of rekyueryng, failynge more in vertu, and plenteuouse in pouert;
</verse>
        <verse osisID='Sir.11.13'>
and the iye of God bihelde hym in good, and reiside hym fro his lownesse, and enhaunsid his heed; and many men wondriden in him, and onouriden God.
</verse>
        <verse osisID='Sir.11.14'>
Goodis and yuels, lijf and deth, pouert and oneste, ben of God.
</verse>
        <verse osisID='Sir.11.15'>
Wisdom, and lernyng, and kunnyng of the lawe ben anentis the Lord; loue and the weies of goode men ben at him.
</verse>
        <verse osisID='Sir.11.16'>
Errour and derknessis ben maad togidere to synneris; forsothe thei that maken ful out ioye in yuel, wexen eld togidere in to yuels.
</verse>
        <verse osisID='Sir.11.17'>
The yifte of God dwellith to iust men; and encreessyngis of hym schulen haue prosperitees without ende.
</verse>
        <verse osisID='Sir.11.18'>
A man is that is maad riche in doynge scarsli, and this is the part of his mede,
</verse>
        <verse osisID='Sir.11.19'>
in that that he seith, Y haue founden reste to me, and now Y aloone schal ete of my goodis.
</verse>
        <verse osisID='Sir.11.20'>
And he noot that tyme passith hym, and deth neiyeth, and he schal leeue alle thingis to othere men, and schal die.
</verse>
        <verse osisID='Sir.11.21'>
Stonde thou in thi testament, and speke thou togidere in it; and wexe thou eld in the werk of thin heestis.
</verse>
        <verse osisID='Sir.11.22'>
Dwelle thou not in the werkis of synneris; but triste thou in God, and dwelle in thi place.
</verse>
        <verse osisID='Sir.11.23'>
For it is esy in the iyen of God, sudeynli to make onest a pore man.
</verse>
        <verse osisID='Sir.11.24'>
The blessing of God haastith in to the meede of a iust man; and the going forth of hym makith fruyt in swift onour.
</verse>
        <verse osisID='Sir.11.25'>
Seie thou not, What is nede to me? and what goodis schulen be me her aftir?
</verse>
        <verse osisID='Sir.11.26'>
Seie thou not, Y am sufficient, and what schal Y be maad worse heraftir?
</verse>
        <verse osisID='Sir.11.27'>
In the dai of goodis be thou not vnmyndeful of yuels, and in the dai of yuels be thou not vnmyndeful of goodis;
</verse>
        <verse osisID='Sir.11.28'>
for it is esi bifor God to yelde in the dai of deth to ech man aftir hise weies.
</verse>
        <verse osisID='Sir.11.29'>
The malice of oon our makith foryeting of moost letcherie; and in the ende of a man is makyng nakid of hise werkis.
</verse>
        <verse osisID='Sir.11.30'>
Preise thou not ony man bifore his deth; for whi a man is knowun in hise sones.
</verse>
        <verse osisID='Sir.11.31'>
Brynge thou not ech man in to thin hous; for whi many tresouns ben of a gileful man.
</verse>
        <verse osisID='Sir.11.32'>
For whi as the entrailis of stynkynge thingis breken out, and as a partrich is led in to a trap, ether net, and as a capret is led in to a snare, so and the herte of proude men; and as a biholdere seynge the fal of his neiybore.
</verse>
        <verse osisID='Sir.11.33'>
For he turneth goodis in to yuels, and settith tresouns, and puttith a wem on chosun men.
</verse>
        <verse osisID='Sir.11.34'>
Fier is encreessid of a sparcle, and blood is encreessid of a gileful man; for whi a synful man settith tresoun to blood.
</verse>
        <verse osisID='Sir.11.35'>
Take heede to thee fro a gileful man, for he makith yuels; lest perauenture he bringe yn on thee scornyng with outen ende.
</verse>
        <verse osisID='Sir.11.36'>
Resseyue thou an alien to thee, and he schal distrie thee in whirlwynd, and he schal make thee alien fro thin owne weies.
</verse>
      </chapter>
      <chapter osisID='Sir.12'>
        <verse osisID='Sir.12.1'>
If thou doist wel, wite thou to whom thou doist; and miche grace schal be to thi goodis.
</verse>
        <verse osisID='Sir.12.2'>
Do thou wel to a iust man, and thou schalt fynde greet yelding; thouy not of hym, certis of the Lord.
</verse>
        <verse osisID='Sir.12.3'>
It is not wel to hym that is customable in yuels, and to hym that yyueth not almes; for whi the hiyeste bothe hatith synneris, and doith merci to hem that doen penaunce.
</verse>
        <verse osisID='Sir.12.4'>
Yyue thou to a merciful man, and resseyue thou not a synnere; God schal yelde veniaunce bothe to vnfeithful men and to synneris, kepynge hem in the dai of veniaunce.
</verse>
        <verse osisID='Sir.12.5'>
Yyue thou to a good man, and resseyue thou not a synnere.
</verse>
        <verse osisID='Sir.12.6'>
Do thou good to a meke man, and yyue thou not to an vnpitouse man; forbede thou to yyue looues to hym, lest in tho he be myytiere than thou.
</verse>
        <verse osisID='Sir.12.7'>
For thou schalt fynde double yuels in alle goodis, whiche euere thou doist to hym; for whi the hiyeste bothe hatith synneris, and schal yelde veniaunce to vnfeithful men.
</verse>
        <verse osisID='Sir.12.8'>
A frend schal not be knowun in goodis, and an enemy schal not be hid in yuels.
</verse>
        <verse osisID='Sir.12.9'>
In the goodis of a man hise enemyes ben sori; and a frend is knowun in the sorewe and malice of him.
</verse>
        <verse osisID='Sir.12.10'>
Bileue thou neuer to thin enemy; for his wickidnesse roustith as irun.
</verse>
        <verse osisID='Sir.12.11'>
Thouy he be maad meke, and go lowe, caste awei thi soule, and kepe thee fro him.
</verse>
        <verse osisID='Sir.12.12'>
Sette thou not him bisidis thee, nether sitte he at thi riytside, lest he turne and stonde in thi place; lest perauenture he turne in to thi place, and enquere thi chaier, and in the laste tyme thou know mi wordis, and be prickid in my wordis.
</verse>
        <verse osisID='Sir.12.13'>
Who schal do medecyn to an enchauntere smytun of a serpent, and to alle men that neiyen to beestis, and to him that goith with an yuel man, and is wlappid in the synnes of him?
</verse>
        <verse osisID='Sir.12.14'>
In oon our he schal dwelle with thee; sotheli if thou bowist awei, he schal not bere vp.
</verse>
        <verse osisID='Sir.12.15'>
The enemy makith swete in hise lippis, and in his herte he settith tresoun to ouerturne thee in to the dich.
</verse>
        <verse osisID='Sir.12.16'>
The enemy wepith in hise iyen; and if he fyndith tyme, he schal not be fillid of blood.
</verse>
        <verse osisID='Sir.12.17'>
If yuels bifallen to thee, thou schalt fynde hym the formere there.
</verse>
        <verse osisID='Sir.12.18'>
The enemy schal wepe bifore thin iyen, and he as helpynge schal vndurmyne thi feet.
</verse>
        <verse osisID='Sir.12.19'>
He schal stire his heed, and he schal beete with hond; and he schal speke priuyli many yuels of thee, and schal chaunge his chere.
</verse>
      </chapter>
      <chapter osisID='Sir.13'>
        <verse osisID='Sir.13.1'>
He that touchith pitch, schal be defoulid of it; and he that comyneth with a proude man, schal clothe pride.
</verse>
        <verse osisID='Sir.13.2'>
He reisith a weiyte on hym silf, that comyneth with a more onest man than hym silf; and be thou not felowe to a man richere than thou.
</verse>
        <verse osisID='Sir.13.3'>
What schal a cawdroun comyne to a pot? for whanne tho hirtlen hem silf togidere, the pot schal be brokun.
</verse>
        <verse osisID='Sir.13.4'>
A riche man schal do vniustli, and schal gnaste; but a pore man hirt schal be stille.
</verse>
        <verse osisID='Sir.13.5'>
If thou yyuest, he schal take thee; and if thou hast not, he schal forsake thee.
</verse>
        <verse osisID='Sir.13.6'>
If thou hast, he schal lyue togidere with thee, and schal make thee voide; and he schal not haue sorewe on thee.
</verse>
        <verse osisID='Sir.13.7'>
If thou art nedeful to hym, he schal disseyue thee; and he schal flatere, and schal yyue hope, tellinge to thee alle goodis; and schal seie, What is nede to thee?
</verse>
        <verse osisID='Sir.13.8'>
And he schal schende thee in hise metis, til he anyntische thee twies and thries, and at the laste he schal scorne thee; aftirward he schal se, and schal forsake thee, and he schal moue his heed to thee.
</verse>
        <verse osisID='Sir.13.9'>
Be thou maad meke to God, and abide thou hise hondis.
</verse>
        <verse osisID='Sir.13.10'>
Take heede, lest thou be disseyued, and be maad lowe in foli.
</verse>
        <verse osisID='Sir.13.11'>
Nyle thou be lowe in thi wisdom, lest thou be maad low, and be disseyued in to foli.
</verse>
        <verse osisID='Sir.13.12'>
Whanne thou art clepid of a miytiere man, go thou awei; for bi this he schal more clepe thee.
</verse>
        <verse osisID='Sir.13.13'>
Be thou not greetli pressyng, lest thou be hurtlid doun; and be thou not fer fro hym, lest thou go in to foryetyng.
</verse>
        <verse osisID='Sir.13.14'>
Witholde thou not to speke with hym euenli, and bileue thou not to hise many wordis; for of myche speche he schal tempte thee, and he schal leiye priuyli, and schal axe thee of thin hid thingis.
</verse>
        <verse osisID='Sir.13.15'>
His cruel soule schal kepe thi wordis, and he schal not spare of malice, and of bondis.
</verse>
        <verse osisID='Sir.13.16'>
Be war to thee, and take heede diligentli to thin heryng; for thou goist with thi distriyng.
</verse>
        <verse osisID='Sir.13.17'>
But thou heringe tho thingis, se as in sleep, and thou schalt wake.
</verse>
        <verse osisID='Sir.13.18'>
In al thi lijf loue thou God, and inwardli clepe thou him in thin heelthe.
</verse>
        <verse osisID='Sir.13.19'>
Ech beeste loueth a beeste lijk it silf; so and ech man owith to loue his neiybore.
</verse>
        <verse osisID='Sir.13.20'>
Ech fleisch schal be ioyned to fleisch lijk it silf, and ech man schal be felouschipid to a man lijk hym silf.
</verse>
        <verse osisID='Sir.13.21'>
As a wulf schal comyne sum tyme with a lomb, so a synnere with a iust man.
</verse>
        <verse osisID='Sir.13.22'>
What comininge is of an hooli man to a dogge? ethir what good part is of a riche man to a pore man?
</verse>
        <verse osisID='Sir.13.23'>
The huntyng of a lioun is a wielde asse in desert; so the lesewis of riche men ben pore men.
</verse>
        <verse osisID='Sir.13.24'>
And as mekenesse is abhomynacioun to a proude man, so and a pore man is abhomynacioun of a riche man.
</verse>
        <verse osisID='Sir.13.25'>
A riche man moued is confermed of hise frendis; but a meke man, whanne he fallith, schal be cast out, yhe, of knowun men.
</verse>
        <verse osisID='Sir.13.26'>
Many rekyuereris ben to a riche man disseyued; he spak proudli, and thei iustifieden hym.
</verse>
        <verse osisID='Sir.13.27'>
A meke man is disseiued, ferthermore also he is repreuyd; he spak wiseli, and no place was youun to hym.
</verse>
        <verse osisID='Sir.13.28'>
The riche man spak, and alle men weren stille; and thei schulen brynge his word til to the cloudis.
</verse>
        <verse osisID='Sir.13.29'>
A pore man spak, and thei seien, Who is this? and if he offendith, thei schulen destrye hym.
</verse>
        <verse osisID='Sir.13.30'>
Catel is good to hym, to whom is no synne in conscience; and `the worste pouert is in the mouth of a wickid man.
</verse>
        <verse osisID='Sir.13.31'>
The herte of a man chaungith his face, ethir in good ethir in yuel.
</verse>
        <verse osisID='Sir.13.32'>
Of hard and with trauel thou schalt fynde the step of a good herte, and a good face.
</verse>
      </chapter>
      <chapter osisID='Sir.14'>
        <verse osisID='Sir.14.1'>
Blessid is the man, that stood not bi the word of his mouth, and was not prickid in the sorewe of trespas.
</verse>
        <verse osisID='Sir.14.2'>
He is blessid, that hath not sorewe of his soule, and fallith not doun fro his hope.
</verse>
        <verse osisID='Sir.14.3'>
Catel is with out resoun to a coueitouse man, and hard nygard; and wherto is gold to an enuyouse man?
</verse>
        <verse osisID='Sir.14.4'>
He that gaderith of his wille vniustli, gaderith to othere men; and another man schal mak wast in hise goodis.
</verse>
        <verse osisID='Sir.14.5'>
To what othere man schal he be good, which is wickid to hym silf? and he schal not be myrye in hise goodis.
</verse>
        <verse osisID='Sir.14.6'>
No thing is worse, than he that hath enuye to hym silf; and this is the yelding of his malice.
</verse>
        <verse osisID='Sir.14.7'>
And if he doith good, he doith vnwityngli, and not wilfuli; and at the laste he schewith his malice.
</verse>
        <verse osisID='Sir.14.8'>
The iye of an enuyous man is wickid, and turnynge awei the face, and dispisynge his soule.
</verse>
        <verse osisID='Sir.14.9'>
The iye of the coueitouse man is neuere fillid; he schal not be fillid in to the part of wickidnesse, til he performe vnriytfulnesse, and make drie his soule.
</verse>
        <verse osisID='Sir.14.10'>
An yuel iye to yuels, and the nedi man schal not be fillid of breed; and he schal be in sorewe on his table.
</verse>
        <verse osisID='Sir.14.11'>
Sone, if thou hast, do wel with thi silf, and offre thou worthi offryngis to God.
</verse>
        <verse osisID='Sir.14.12'>
Be thou myndeful that deth schal not tarie, and the testament of hellis, which is schewid to thee; for whi the testament of this world schal die bi deth.
</verse>
        <verse osisID='Sir.14.13'>
Bifore deth do thou good to thi frend, and bi thi miytis stretche thou forth, and yyue to a pore man.
</verse>
        <verse osisID='Sir.14.14'>
Be thou not disseyued of a good dai, and a litil part of a good day passe not thee.
</verse>
        <verse osisID='Sir.14.15'>
Whether thou schalt not leeue to othere men thi sorewis, and trauels?
</verse>
        <verse osisID='Sir.14.16'>
In the departyng of lot yyue thou, and take; and iustifie thi soule.
</verse>
        <verse osisID='Sir.14.17'>
Bifore thi deth worche thou riytfulnesse; for at hellis it is not to fynde mete.
</verse>
        <verse osisID='Sir.14.18'>
Ech man schal wexe eld as hey, and as a leef bryngynge fruit in a greene tree.
</verse>
        <verse osisID='Sir.14.19'>
Othere ben gendrid, and othere ben cast doun; so the generacioun of fleisch and blood, another is endid, and another is borun.
</verse>
        <verse osisID='Sir.14.20'>
Ech corruptible werk schal faile in the ende; and he that worchith it, schal go with it.
</verse>
        <verse osisID='Sir.14.21'>
And al chosun werk schal be iustified; and he that worchith it, schal be onourid in it.
</verse>
        <verse osisID='Sir.14.22'>
Blessid is the man, that schal dwelle in wisdom, and that schal bithenke in riytfulnesse, and schal thenke in wit the biholding of God.
</verse>
        <verse osisID='Sir.14.23'>
Which thenkith out, ether fyndith out, the weies of hym in his herte, and schal be vndurstondynge in the hid thingis of hym; goynge as a serchere aftir it, and stondynge in the weies of it.
</verse>
        <verse osisID='Sir.14.24'>
Which biholdith bi the wyndows therof, and herith in the yatis therof;
</verse>
        <verse osisID='Sir.14.25'>
which restith nyy the hous therof, and settith a stak in the wallis therof. He schal sette his litil hous at the hondis of hym, and goodis schulen reste in his litil hous, bi duryng of the world;
</verse>
        <verse osisID='Sir.14.26'>
he schal sette hise sones vndur the hilyng therof, and he schal dwelle vndur the boowis therof;
</verse>
        <verse osisID='Sir.14.27'>
he schal be kyuerid vndur the hilyng therof fro heete, and he schal reste in the glorie therof.
</verse>
      </chapter>
      <chapter osisID='Sir.15'>
        <verse osisID='Sir.15.1'>
He that dredith God, schal do goode werkis; and he that holdith riytfulnesse, schal take it.
</verse>
        <verse osisID='Sir.15.2'>
And it as a modir onourid schal meete hym, and as a womman fro virgynyte it schal take hym.
</verse>
        <verse osisID='Sir.15.3'>
It shal feede hym with the breed of lijf, and of vndurstonding; and it schal yyue drynke to hym with watir of heelful wisdom; it schal be maad stidfast in hym, and he schal not be bowid.
</verse>
        <verse osisID='Sir.15.4'>
And it schal holde hym, and he schal not be schent; and it schal enhaunse hym at his neiyboris.
</verse>
        <verse osisID='Sir.15.5'>
And in the myddis of the chirche he schal opene his mouth; and God schal fille hym with the spirit of wisdom, and of vndurstonding, and schal clothe hym with the stoole of glorie.
</verse>
        <verse osisID='Sir.15.6'>
God schal tresore on hym myrthe, and ful out ioiyng; and schal enherite hym with euerlastynge name.
</verse>
        <verse osisID='Sir.15.7'>
Fonned men schulen not take that wisdom, and witti men schulen meete it. Fonned men schulen not se it; for whi it goith awey fer fro pride, and gile.
</verse>
        <verse osisID='Sir.15.8'>
Men leesyngmongeris schulen not be myndful therof, and sothefast men ben foundun ther ynne; and schulen haue prosperite `til to the biholding of God.
</verse>
        <verse osisID='Sir.15.9'>
Preisyng is not fair in the mouth of a synnere, for he is not sent of the Lord.
</verse>
        <verse osisID='Sir.15.10'>
For whi wisdom yede forth fro God; forsothe heriyng schal stonde nyy the wisdom of God, and it schal be plenteuouse in a feithful mouth, and the Lord schal yyue it to him.
</verse>
        <verse osisID='Sir.15.11'>
Seie thou not, It goith awei bi God; for whi do thou not tho thingis, whiche God hatith.
</verse>
        <verse osisID='Sir.15.12'>
Seie thou not, He made me for to erre; for whi wickid men ben not nedeful to hym.
</verse>
        <verse osisID='Sir.15.13'>
The Lord hatith al cursidnesse of errour, and it schal not be amyable to hem, that dreden hym.
</verse>
        <verse osisID='Sir.15.14'>
At the bigynnyng God made man, and lefte him in the hond of his councel.
</verse>
        <verse osisID='Sir.15.15'>
He addide hise comaundementis, and lawis;
</verse>
        <verse osisID='Sir.15.16'>
if thou wolt kepe the comaundementis, tho schulen kepe thee, and kepe plesaunt feith with outen ende.
</verse>
        <verse osisID='Sir.15.17'>
He hath set to thee watir and fier; dresse thin hond to that, that thou wolt.
</verse>
        <verse osisID='Sir.15.18'>
Bifor man is lijf and deth, good and yuel; that, that plesith hym, schal be youun to hym.
</verse>
        <verse osisID='Sir.15.19'>
For whi the wisdom of God is myche, and he is strong in power, and seeth alle men without ceessing.
</verse>
        <verse osisID='Sir.15.20'>
The iyen of the Lord ben to hem, that dreden hym; and he knowith al the trauel of man.
</verse>
        <verse osisID='Sir.15.21'>
He comaundide not to ony man to do wickidli; and he yaf not to ony man space to do synne.
</verse>
        <verse osisID='Sir.15.22'>
For he coueytith not the multitude of sones vnfeithful and vnprofitable.
</verse>
      </chapter>
      <chapter osisID='Sir.16'>
        <verse osisID='Sir.16.1'>
Be thou not glad in wickid sones, if thei ben multiplied; nether delite thou on hem, if the drede of God is not in hem.
</verse>
        <verse osisID='Sir.16.2'>
Bileue thou not to the lijf of hem, and biholde thou not in to the trauels of hem.
</verse>
        <verse osisID='Sir.16.3'>
For whi betere is oon dredynge God, than a thousynde wickid sones.
</verse>
        <verse osisID='Sir.16.4'>
And it is more profitable to die with out sones, than to leeue wickid sones.
</verse>
        <verse osisID='Sir.16.5'>
A cuntrei shal be enhabitid of o witti man; and it schal be maad desert of thre wickid men.
</verse>
        <verse osisID='Sir.16.6'>
Myn iye siy many othere thingis, and myn eere herde strongere thingis than these.
</verse>
        <verse osisID='Sir.16.7'>
Fier schal brenne an hiy in the synagoge of synneris, and yre schal brenne an hiy in a folk vnbileuful.
</verse>
        <verse osisID='Sir.16.8'>
Elde giauntis that weren distried, tristynge on her vertu, preieden not for her synnes;
</verse>
        <verse osisID='Sir.16.9'>
and God sparide not the pilgrymage of hem, but he killide hem, and curside hem, for the pride of her word.
</verse>
        <verse osisID='Sir.16.10'>
He hadde not merci on hem, and he loste al the folk enhaunsynge hem silf in her synnes.
</verse>
        <verse osisID='Sir.16.11'>
And as he killide sixe hundrid thousynde of foot men, that weren gaderid togidere in the hardnesse of her herte; and if oon hadde be hard nollid, wondur if he hadde be giltles.
</verse>
        <verse osisID='Sir.16.12'>
For whi merci and ire is with hym; preier is myyti, and schedynge out ire.
</verse>
        <verse osisID='Sir.16.13'>
Bi his merci, so is the chastisyng of ech man; he is demyd bi hise werkis.
</verse>
        <verse osisID='Sir.16.14'>
A synnere in raueyn schal not ascape; and the sufferaunce of hym that doith merci schal not tarie.
</verse>
        <verse osisID='Sir.16.15'>
Al merci schal make place to ech man, aftir the merit of his werkis, and aftir the vndurstonding of his pilgrymage.
</verse>
        <verse osisID='Sir.16.16'>
Seie thou not, Y schal be hid fro God; and fro the hiyeste, who schal haue mynde on me?
</verse>
        <verse osisID='Sir.16.17'>
Seie thou not, Y schal not be knowun in a greet puple; for whi which is my soule in so greet a creature?
</verse>
        <verse osisID='Sir.16.18'>
Lo! heuene, and the heuenes of heuenes, the greet occian, and al erthe, and tho thingis that ben in tho, schulen be mouyd in his siyt;
</verse>
        <verse osisID='Sir.16.19'>
munteyns togidere, and litle hillis, and the foundementis of erthe; and whanne God biholdith tho, tho schulen be schakun togidere with tremblyng.
</verse>
        <verse osisID='Sir.16.20'>
And in alle these thingis the herte is vnwijs, and ech herte is vndurstondun of hym.
</verse>
        <verse osisID='Sir.16.21'>
And who vndurstondith hise weies? and `who vndurstondith a tempest, which the iye of man siy not?
</verse>
        <verse osisID='Sir.16.22'>
For whi ful many werkis of hym ben `in hid thingis, but who schal telle out the werkis of his riytfulnesse, ether who schal suffre? For whi the testament is fer fro summe men; and the axyng of men is in the endyng.
</verse>
        <verse osisID='Sir.16.23'>
He that is maad litil in herte, thenkith veyn thingis; and a man vnprudent and a fool thenkith fonned thingis.
</verse>
        <verse osisID='Sir.16.24'>
Sone, here thou me, and lerne thou techyng of wit, and yyue thou tent to my wordis in thin herte; and Y schal seie techyng in equyte, and Y schal seke to telle out wisdom. And yyue thou tent to my wordis in thin herte;
</verse>
        <verse osisID='Sir.16.25'>
and Y seie in equyte of spirit the vertues, whiche God hath set on hise werkis at the bigynnyng, and in treuthe Y telle out the kunnyng of him.
</verse>
        <verse osisID='Sir.16.26'>
In the doom of God ben hise werkis fro the bigynnyng; and in the ordynaunce of tho he departyde the partis of tho, and he departide the bigynnyngis of tho in hise folkis.
</verse>
        <verse osisID='Sir.16.27'>
He ournede with outen ende the werkis of hem; thei hungriden not, nether traueliden, and thei ceessiden not of her werkis.
</verse>
        <verse osisID='Sir.16.28'>
Ech schal not make streit the nexte to hym, til in to with outen ende.
</verse>
        <verse osisID='Sir.16.29'>
Be thou not vnbileueful to the word of him.
</verse>
        <verse osisID='Sir.16.30'>
Aftir these thingis God bihelde `in to the erthe, and fillide it with hise goodis.
</verse>
        <verse osisID='Sir.16.31'>
Forsothe the soule of ech lyuynge thing teld bifore his face; and thilke soule is eft the turnyng ayen of tho thinges.
</verse>
      </chapter>
      <chapter osisID='Sir.17'>
        <verse osisID='Sir.17.1'>
God formede man of erthe; and aftir his ymage he made man.
</verse>
        <verse osisID='Sir.17.2'>
And eft he turnede man in to that ymage; and aftir hym silf he clothide hym with vertu.
</verse>
        <verse osisID='Sir.17.3'>
He yaf to hym the noumbre of daies, and tyme; and he yaf to him power of tho thingis that ben on erthe.
</verse>
        <verse osisID='Sir.17.4'>
He settide the drede of man on al fleisch, and he was lord of beestis and fliynge briddis.
</verse>
        <verse osisID='Sir.17.5'>
He formyde of man an help lijk hym; he yaf to hem councel, and tunge, and iyen, and eeris, and herte to thenke out; and he fillide hem with techyng of vndurstondyng.
</verse>
        <verse osisID='Sir.17.6'>
He made to hem the kunnyng of spirit, he fillide the herte of hem with wit; and he schewide to hem yuels and goodis.
</verse>
        <verse osisID='Sir.17.7'>
He settide the iye of hem on the hertes of hem, to schewe to hem the grete thingis of hise werkis,
</verse>
        <verse osisID='Sir.17.8'>
that thei preise togidere the name of halewyng; and to haue glorie in hise meruels, that thei telle out the grete thingis of hise werkis.
</verse>
        <verse osisID='Sir.17.9'>
He addide to hem techyng; and he enheritide hem with the lawe of lijf.
</verse>
        <verse osisID='Sir.17.10'>
He ordeynyde an euerlastynge testament with hem; and he schewide to hem hise riytfulnesse, and domes.
</verse>
        <verse osisID='Sir.17.11'>
And the iye of hem siy the grete thingis of his onour, and the eeris of hem herden the onour of vois; and he seide to hem, Take heede to you fro al wickid thing.
</verse>
        <verse osisID='Sir.17.12'>
And he comaundide to hem, to ech man of his neiybore.
</verse>
        <verse osisID='Sir.17.13'>
The weies of hem ben euere bifore hym; tho ben not hid fro hise iyen.
</verse>
        <verse osisID='Sir.17.14'>
On ech folk he made souereyn a gouernour;
</verse>
        <verse osisID='Sir.17.15'>
and Israel was maad the opyn part of God.
</verse>
        <verse osisID='Sir.17.16'>
And alle the werkis of hem ben as the sunne in the siyt of God; and hise iyen biholden with out ceessyng in the weies of hem.
</verse>
        <verse osisID='Sir.17.17'>
Testamentis weren not hid fro the wickidnesse of hem; and alle the wickydnessis of hem weren in the siyt of God.
</verse>
        <verse osisID='Sir.17.18'>
The almes of a man is as a bagge with hym, and it schal kepe the grace of a man as the appil of the iye;
</verse>
        <verse osisID='Sir.17.19'>
and afterward man schal rise ayen, and it schal yelde to hem a yelding, to ech man in to the heed of hem; and schal turne in to the lower partis of erthe.
</verse>
        <verse osisID='Sir.17.20'>
Forsothe it yaf to men repentinge the weie of riytfulnesse, and confermede men failynge to suffre, and ordeynede to hem the part of treuthe.
</verse>
        <verse osisID='Sir.17.21'>
Turne thou to the Lord, and forsake thi synnes;
</verse>
        <verse osisID='Sir.17.22'>
preye thou bifore the face of the Lord, and make thou lesse hirtingis.
</verse>
        <verse osisID='Sir.17.23'>
Turne thou ayen to the Lord, and turne thou awei fro thin vnriytfulnesse, and hate thou greetli cursyng.
</verse>
        <verse osisID='Sir.17.24'>
And knowe thou the riytfulnessis, and domes of God; and stonde thou in the part of good purpos, and of preier of the hiyeste God.
</verse>
        <verse osisID='Sir.17.25'>
Go thou in to the partis of the hooli world, with men lyuynge, and yyuynge knouleching to God.
</verse>
        <verse osisID='Sir.17.26'>
Dwelle thou not in the errour of wickid men. Knouleche thou bifore deth; knouleching perischith fro a deed man, as no thing.
</verse>
        <verse osisID='Sir.17.27'>
Lyuynge thou schalt knouleche, lyuynge and hool thou schalt knowleche, and schalt herie God; and thou schalt haue glorie in the merciful doyngis of hym.
</verse>
        <verse osisID='Sir.17.28'>
The merci of God is ful greet, and his help to hem that conuerten to hym.
</verse>
        <verse osisID='Sir.17.29'>
For whi not alle thingis moun be in men; for whi the sone of man is not vndeedli, and malices plesiden in to vanyte.
</verse>
        <verse osisID='Sir.17.30'>
What is clerere than the sunne? and this schal faile; ethir what is worse than that, that fleisch and blood thouyte out? and of this he schal be repreued.
</verse>
        <verse osisID='Sir.17.31'>
He biholdith the vertu of hiynesse of heuene; and alle men ben erthe and aische.
</verse>
      </chapter>
      <chapter osisID='Sir.18'>
        <verse osisID='Sir.18.1'>
He that lyueth with out bigynnyng and ende, made of nouyt alle thingis togidere; God alone schal be iustified, and he dwellith a king vnouercomun with outen ende.
</verse>
        <verse osisID='Sir.18.2'>
Who schal suffice to telle out his werkis?
</verse>
        <verse osisID='Sir.18.3'>
for whi who schal seke the grete thingis of hym?
</verse>
        <verse osisID='Sir.18.4'>
But who schal telle out the vertu of his greetnesse? ether who schal leie to for to telle out his mercy?
</verse>
        <verse osisID='Sir.18.5'>
It is not to make lesse, nether to leie to; nethir it is to fynde the grete thingis of God.
</verse>
        <verse osisID='Sir.18.6'>
Whanne a man hath endid, thanne he schal bigynne; and whanne he hath restid, he schal worche.
</verse>
        <verse osisID='Sir.18.7'>
What is a man, and what is the glorie of him? and what is good, ether what is the wickid thing of him?
</verse>
        <verse osisID='Sir.18.8'>
The noumbre of the daies of men, that ben comynli an hundrid yeer, ben arettid as the dropis of the watir of the see; and as the stoon of grauel, so a fewe yeeris in the dai of euerlastyngnesse.
</verse>
        <verse osisID='Sir.18.9'>
For this thing God is pacient in hem, and schedith out on hem his merci.
</verse>
        <verse osisID='Sir.18.10'>
He siy the presumpcioun of her herte, for it was yuel; and he knew the distriyng of hem, for it was wickid.
</verse>
        <verse osisID='Sir.18.11'>
Therfor he fillide his merci in hem, and schewide to hem the weie of equite.
</verse>
        <verse osisID='Sir.18.12'>
The merciful doyng of man is aboute his neiybore; but the merci of the Lord is ouer ech fleisch.
</verse>
        <verse osisID='Sir.18.13'>
He that hath merci, and techith, and chastisith as a scheepherde his floc,
</verse>
        <verse osisID='Sir.18.14'>
do merci, takynge the techyng of merciful doyng; and he that hastith in the domes therof.
</verse>
        <verse osisID='Sir.18.15'>
Sone, in goodis yyue thou not pleynt, and in ech yifte yyue thou not heuynesse of an yuel word.
</verse>
        <verse osisID='Sir.18.16'>
Whether dew schal not kele heete? so and a word is betere than yifte.
</verse>
        <verse osisID='Sir.18.17'>
Lo! whether a word is not aboue a good yifte? but euer ethir is with a man iustified.
</verse>
        <verse osisID='Sir.18.18'>
A fool schal vpbreide scharpli; and the yifte of an vntauyt man makith iyen to faile.
</verse>
        <verse osisID='Sir.18.19'>
Bifore the doom make thou redi riytfulnesse to thee; and lerne thou, bifore that thou speke.
</verse>
        <verse osisID='Sir.18.20'>
Bifore sikenesse yyue thou medicyn; and bifore the doom axe thi silf, and thou schalt fynde merci in the siyt of God.
</verse>
        <verse osisID='Sir.18.21'>
Bifore sikenesse make the meke, and in the tyme of sikenesse schewe thi lyuyng.
</verse>
        <verse osisID='Sir.18.22'>
Be thou not lettid to preye euere, and drede thou not to be iustified til to deth; for whi the meede of God dwellith with outen ende.
</verse>
        <verse osisID='Sir.18.23'>
Bifore preier make redi thi soule; and nyle thou be as a man that temptith God.
</verse>
        <verse osisID='Sir.18.24'>
Haue thou mynde of ire in the dai of endyng; and make thou in lyuyng the tyme of yelding.
</verse>
        <verse osisID='Sir.18.25'>
Haue thou mynde of pouert in the dai of abundaunce; and the nede of pouert in the tyme of richessis.
</verse>
        <verse osisID='Sir.18.26'>
Fro the morewtid `til to the euentid the tyme schal be chaungid; and alle these thingis ben swift in the iyen of God.
</verse>
        <verse osisID='Sir.18.27'>
A wise man schal drede in alle thingis; and in the daies of trespassis he schal fle fro vnkunnyng, ether slouthe.
</verse>
        <verse osisID='Sir.18.28'>
Ech fel man knowith wisdom; and to hym that fyndith it, he schal yyue knouleching.
</verse>
        <verse osisID='Sir.18.29'>
Witti men in wordis also thei diden wiseli, and vndurstoden treuthe, and riytfulnesse; and bisouyten prouerbis and domes.
</verse>
        <verse osisID='Sir.18.30'>
Go thou not aftir thi coueitises; and be thou turned awei fro thi wille.
</verse>
        <verse osisID='Sir.18.31'>
If thou yyuest to thi soule the coueitisis therof, it schal make thee in to ioie to thin enemyes.
</verse>
        <verse osisID='Sir.18.32'>
Delite thou not in cumpenyes, nether in litle cumpenyes; for whi the synnyng of hem is contynuel.
</verse>
        <verse osisID='Sir.18.33'>
Be thou not meene in the stryuyng of looue, and sum thing is to thee in the world; for whi thou schalt be enuyouse to thi soule.
</verse>
      </chapter>
      <chapter osisID='Sir.19'>
        <verse osisID='Sir.19.1'>
A drunkelew werk man schal not be maad riche; and he that chargith not litle synnes, fallith doun litil and litil.
</verse>
        <verse osisID='Sir.19.2'>
Wyn and wymmen maken to be apostataas, yhe, wise men; and thei repreuen witti men.
</verse>
        <verse osisID='Sir.19.3'>
And he that ioyneth hym silf to hooris, schal be wickid; rot and wormes schulen enherite hym, and he schal be set an hiy in to more ensaumple, and his soule schal be takun awei fro noumbre.
</verse>
        <verse osisID='Sir.19.4'>
He that bileueth soone, is vnstable in herte, and schal be maad lesse; and he that trespassith ayens his soule, schal be had ferthermore.
</verse>
        <verse osisID='Sir.19.5'>
He that ioieth in wickidnesse, schal be cursid; and he that hatith blamyng, schal be maad lesse in lijf; and he that hatith ianglyng, quenchith malice.
</verse>
        <verse osisID='Sir.19.6'>
He that synneth ayens his soule, schal repente; and he that is myrie in malice, schal be cursid.
</verse>
        <verse osisID='Sir.19.7'>
Reherse thou not an hard word, and wickid; and thou schalt not be maad lesse.
</verse>
        <verse osisID='Sir.19.8'>
Nyle thou telle thi wit to frend and enemye; and if trespas is to thee, nyle thou make nakid.
</verse>
        <verse osisID='Sir.19.9'>
For he schal here thee, and schal kepe thee, and he as defendynge the synne schal hate thee; and so he schal be euere with thee.
</verse>
        <verse osisID='Sir.19.10'>
Thou hast herd a word ayens thi neiybore; die it togidere in thee, and triste thou that it schal not breke thee.
</verse>
        <verse osisID='Sir.19.11'>
A fool trauelith greetli of the face of a word, as the sorewe of beryng of a yong child.
</verse>
        <verse osisID='Sir.19.12'>
An arowe fastned in the hipe of a dogge, so a word in the herte of a fool.
</verse>
        <verse osisID='Sir.19.13'>
Repreue thou a frend, lest perauenture he vndurstonde not, and seie, Y dide not; ether if he hath do, lest he adde to do eft.
</verse>
        <verse osisID='Sir.19.14'>
Repreue thou a neiybore, lest perauenture he seie not; and if he seith, lest perauenture he reherse.
</verse>
        <verse osisID='Sir.19.15'>
Repreue thou a frend, for whi trespassynge is don ofte;
</verse>
        <verse osisID='Sir.19.16'>
and bileue thou not to ech word. Ther is a man that fallith bi his tunge, but not of wille.
</verse>
        <verse osisID='Sir.19.17'>
For `whi who is he, that trespassith not in his tunge? Repreue thou a neiybore, bifore that thou manaasse;
</verse>
        <verse osisID='Sir.19.18'>
and yyue thou place to the drede of the hiyeste. For whi al wisdom is the drede of God, and in that wisdom for to drede God; and the ordynaunce of lawe is in al wisdom.
</verse>
        <verse osisID='Sir.19.19'>
And the teching of wickidnesse is not wisdom; and the prudence of synnes is not good thouyt.
</verse>
        <verse osisID='Sir.19.20'>
Ther is wickidnesse of prudence, and cursidnesse is ther ynne; and ther is an vnwijs man, which is maad litil in wisdom.
</verse>
        <verse osisID='Sir.19.21'>
Betere is a man that hath litil in wisdom, and failynge in wit in the drede of God, than he that hath plentee of wit, and brekith the lawe of the hiyeste.
</verse>
        <verse osisID='Sir.19.22'>
Ther is certeyn sutilte, and it is wickid.
</verse>
        <verse osisID='Sir.19.23'>
And ther is a man, that sendith out a certeyn word, tellynge out treuthe. Ther is a man, that mekith hym silf wickidly; and hise ynnere thingis ben ful of gile.
</verse>
        <verse osisID='Sir.19.24'>
And ther is a iust man, that makith low greetli hym silf of myche mekenesse; and ther is a iust man, that bowith the face, and feyneth hym to se not that, that is vnknowun.
</verse>
        <verse osisID='Sir.19.25'>
Thouy he is forbodun of feblenesse of strengthis to do synne; if he fyndith tyme to do yuele, he schal do yuel.
</verse>
        <verse osisID='Sir.19.26'>
A man is knowun bi siyt; and a witti man is knowun bi meetyng of face.
</verse>
        <verse osisID='Sir.19.27'>
The clothing of bodi, and the leiyyng of teeth, and the entring of a man, tellen out of hym.
</verse>
        <verse osisID='Sir.19.28'>
Ther is fals repreuyng in the ire of a man ful of dispisyng; and ther is dom which is not preued to be good; and ther is a stille man, and he is prudent.
</verse>
      </chapter>
      <chapter osisID='Sir.20'>
        <verse osisID='Sir.20.1'>
It is ful good to repreue, more than to be wrooth, and to forbede not a man knoulechyng in preiere.
</verse>
        <verse osisID='Sir.20.2'>
The coueitise of a geldyng hath defoulid the maidynhed of a yong womman,
</verse>
        <verse osisID='Sir.20.3'>
so he that makith wickid dom bi violence.
</verse>
        <verse osisID='Sir.20.4'>
It is ful good, that a man `that is repreued schewe opynli penaunce; for so thou schalt ascape wilful synne.
</verse>
        <verse osisID='Sir.20.5'>
Ther is a stil man, which is foundun wijs; and he is hateful, which is fool hardi to speke.
</verse>
        <verse osisID='Sir.20.6'>
Sotheli ther is a stille man, not hauynge wit of speche; and ther is a stille man, knowynge the sesoun of couenable tyme.
</verse>
        <verse osisID='Sir.20.7'>
A wijs man schal be stille til to tyme; but a ioli man and vnprudent man schulen not kepe tyme.
</verse>
        <verse osisID='Sir.20.8'>
He that vsith many wordis, hirtith his soule; and he that takith power to hym silf vniustli, schal be hatid.
</verse>
        <verse osisID='Sir.20.9'>
Ther is goyng forth in yuels to a man vnlernyd; and ther is fyndyng in to peiryng.
</verse>
        <verse osisID='Sir.20.10'>
Ther is a yifte, which is not profitable; and ther is a yifte, whos yeldyng is double.
</verse>
        <verse osisID='Sir.20.11'>
Ther is makyng lesse for glorie; and ther is a man, which schal reise the heed fro mekenesse.
</verse>
        <verse osisID='Sir.20.12'>
Ther is a man, that ayen bieth many synnes for litil prijs, and restorith tho in seuenfold.
</verse>
        <verse osisID='Sir.20.13'>
A wijs man in wordis makith hym silf amyable; but the graces of foolis schulen be sched out.
</verse>
        <verse osisID='Sir.20.14'>
The yifte of an vnwijs man schal not be profitable to thee; for hise iyen ben seuenfold.
</verse>
        <verse osisID='Sir.20.15'>
He schal yyue litle thingis, and he schal vpbreide many thingis; and the openyng of his mouth is enflawming.
</verse>
        <verse osisID='Sir.20.16'>
To dai a man leeneth, and to morewe he axith; and siche a man is hateful.
</verse>
        <verse osisID='Sir.20.17'>
A frend schal not be to a fool, and grace schal not be to hise goodis.
</verse>
        <verse osisID='Sir.20.18'>
For thei that eten his breed, ben of fals tunge; hou ofte and hou many men schulen scorne hym?
</verse>
        <verse osisID='Sir.20.19'>
For he departith not bi euene wit that, that was worthi to be had; in lijk maner and that, that was not worthi to be had.
</verse>
        <verse osisID='Sir.20.20'>
The falling of a fals tunge is as he that fallith in the pawment; so the fallis of yuele men schulen come hastili.
</verse>
        <verse osisID='Sir.20.21'>
A man with out grace is as a veyn fable; and it schal be customable in the mouth of vnlerned men.
</verse>
        <verse osisID='Sir.20.22'>
A parable schal be repreued of the mouth of a fool; for he seith not it in his tyme. Ther is a man, that is forbodun to do synne, for pouert; and he schal be prickid in his reste.
</verse>
        <verse osisID='Sir.20.23'>
Ther is a man, that schal leese his soule for schame; and for the vnprudence of a persoone he schal leese it.
</verse>
        <verse osisID='Sir.20.24'>
Forsothe he schal leese hym silf for the takyng of a persoone.
</verse>
        <verse osisID='Sir.20.25'>
Ther is a man, that for schame biheetith to a frend; and he hath gete hym enemy with out cause.
</verse>
        <verse osisID='Sir.20.26'>
Leesyng is a wickid schenschip in a man; and it schal be customabli in the mouth of vnlerned men.
</verse>
        <verse osisID='Sir.20.27'>
Betere is a theef than the customablenesse of a man, a leesyngmongere; forsothe bothe thei schulen enherite perdicioun.
</verse>
        <verse osisID='Sir.20.28'>
The maneres of men leesyngmongeris ben with outen onour; and her schenschype is with hem with out ceessyng.
</verse>
        <verse osisID='Sir.20.29'>
A wijs man in wordis schal brynge forth hym silf; and a prudent man schal pleese grete men.
</verse>
        <verse osisID='Sir.20.30'>
He that worchith his lond, shal make hiy the heep of fruytis; and he that worchith riytfulnesse, schal be enhaunsid. Sotheli he that plesith grete men, schal ascape wickidnesse.
</verse>
        <verse osisID='Sir.20.31'>
Presentis and yiftis blynden the iyen of iugis; and as doumb in the mouth it turneth awei the chastisyngis of hem.
</verse>
        <verse osisID='Sir.20.32'>
Wisdom hid, and tresour vnseyn, what profit is in euer eithir?
</verse>
        <verse osisID='Sir.20.33'>
He is betere, that hidith his vnwisdom, than a man that hidith his wisdom.
</verse>
      </chapter>
      <chapter osisID='Sir.21'>
        <verse osisID='Sir.21.1'>
Sone, thou hast do synne? adde thou not eft; but biseche thou for the formere synnes, that tho be foryouun to thee.
</verse>
        <verse osisID='Sir.21.2'>
As fro the face of a serpent fle thou synnes; and if thou neiyest to `tho synnes, tho schulen take thee.
</verse>
        <verse osisID='Sir.21.3'>
The teeth of a lioun ben the teeth therof, that sleen the soulis of men.
</verse>
        <verse osisID='Sir.21.4'>
Al wickidnesse is as a scharp swerd on either syde; heelthe is not to the wounde therof.
</verse>
        <verse osisID='Sir.21.5'>
Chidyngis and wrongis schulen distrie catel; and an houe that is ouer riche, schal be distriede bi pride; so the catel of a proude man schal be drawun vp bi the roote.
</verse>
        <verse osisID='Sir.21.6'>
The preyer of a pore man schal come fro the mouth `til to eeris; and doom schal come to hym hastili.
</verse>
        <verse osisID='Sir.21.7'>
He that hatith repreuyng, is a step of the synnere; and he that dredith God, schal be turned to his herte.
</verse>
        <verse osisID='Sir.21.8'>
A miyti man with an hardi tunge is knowun afer; and a witti man kan kepe him silf fro that man.
</verse>
        <verse osisID='Sir.21.9'>
He that bildith his hous with othere mennus costis, is as he that gaderith hise stonys in wyntir.
</verse>
        <verse osisID='Sir.21.10'>
Scheuys gaderid togidere is the synagoge of synneris; and the endyng of hem is the flawme of fier.
</verse>
        <verse osisID='Sir.21.11'>
The weie of synneris is set togidere with stoonys; and in the ende of hem ben hellis, and derknessis, and peynes.
</verse>
        <verse osisID='Sir.21.12'>
He that kepith riytfulnesse, schal holde the wit therof.
</verse>
        <verse osisID='Sir.21.13'>
The perfeccioun of Goddis drede is wisdom and wit.
</verse>
        <verse osisID='Sir.21.14'>
He schal not be tauyt, which is not wijs in good.
</verse>
        <verse osisID='Sir.21.15'>
Forsothe vnwisdom is, which is plenteuouse in yuel; and wit is not, where is bittirnesse.
</verse>
        <verse osisID='Sir.21.16'>
The kunnyng of a wijs man schal be plenteuouse as flowyng; and the councel of hym dwellith as a welle of lijf.
</verse>
        <verse osisID='Sir.21.17'>
The herte of a fool is as a brokun vessel; and it schal not holde ony wisdom.
</verse>
        <verse osisID='Sir.21.18'>
What euer wijs word a kunnynge man herith, he schal preise, and leie to. A letcherouse man herde, and it schal displese hym; and he schal caste it awei bihynde his bak.
</verse>
        <verse osisID='Sir.21.19'>
The tellynge of a fool is as a birthun in the weie; for whi grace schal be foundun in the lippis of a wijs man.
</verse>
        <verse osisID='Sir.21.20'>
The mouth of a prudent man is souyt in the chirche; and men schulen thenke hise wordis in her hertis.
</verse>
        <verse osisID='Sir.21.21'>
As an hous distried, so is wisdom to a fool; and the kunnyng of an vnwijs man is wordis that moun not be teld out.
</verse>
        <verse osisID='Sir.21.22'>
Stockis in the feet is techyng to a fool; and as bondis of hondis on the riyt hond.
</verse>
        <verse osisID='Sir.21.23'>
A fool enhaunsith his vois in leiyyng; but a wijs man schal leiye vnnethis stilli.
</verse>
        <verse osisID='Sir.21.24'>
Techyng is a goldun ournement to a prudent man; and as an ournement of the arm in the riyt arm.
</verse>
        <verse osisID='Sir.21.25'>
The foot of a fool is liyt in to the hous of a neiybore; and a wijs man schal be aschamed of the persoone of a miyti man.
</verse>
        <verse osisID='Sir.21.26'>
A fool biholdith fro the wyndow in to the hous; but a lerned man schal stonde with out forth.
</verse>
        <verse osisID='Sir.21.27'>
It is foli of a man to herkene bi the dore; and a prudent man schal be greuyd bi dispisyng.
</verse>
        <verse osisID='Sir.21.28'>
The lippis of `vnprudent men schulen telle fonned thingis; but the wordis of prudent men schulen be weied in a balaunce.
</verse>
        <verse osisID='Sir.21.29'>
The herte of foolis is in her mouth; and the mouth of wise men is in her herte.
</verse>
        <verse osisID='Sir.21.30'>
Whanne a wickid man cursith the deuel, he cursith his owne soule.
</verse>
        <verse osisID='Sir.21.31'>
A priuy bacbitere schal defoule his soule, and in alle thingis he schal be hatid, and he that dwellith, schal be hatid; a stil man and wijs schal be onourid.
</verse>
      </chapter>
      <chapter osisID='Sir.22'>
        <verse osisID='Sir.22.1'>
A slow man is stonyd in a stoon of cley; and alle men schulen speke on the dispisyng of him.
</verse>
        <verse osisID='Sir.22.2'>
A slow man is stonyd of the dung of oxis; and ech man that touchith hym, schal schake the hondis.
</verse>
        <verse osisID='Sir.22.3'>
The schame of a fadir is of a sone vnlerned; but a fonned douyter schal be in decreessyng.
</verse>
        <verse osisID='Sir.22.4'>
A prudent douyter is eritage to hir hosebonde; for sche that schendith hir hosebonde, is in dispisyng of the fadir.
</verse>
        <verse osisID='Sir.22.5'>
A `schameles womman schendith the fadir and hosebonde, and schal not be maad lesse than vnfeithful men; forsothe sche schal not be onourid of euer either.
</verse>
        <verse osisID='Sir.22.6'>
Melodie in morenyng is vncouuenable tellyng; betyngis and techyng in al tyme with wisdom.
</verse>
        <verse osisID='Sir.22.7'>
He that techith a fool, as he that glueth togidere a tiel stoon.
</verse>
        <verse osisID='Sir.22.8'>
He that tellith a word to hym that herith not, is as he that reisith a man slepynge fro a greuouse sleep.
</verse>
        <verse osisID='Sir.22.9'>
He that tellith wisdom to a fool, spekith with a man slepynge; and in the ende of the tellyng he schal seie, Who is this?
</verse>
        <verse osisID='Sir.22.10'>
Wepe thou on a deed man, for whi his liyt failide; and wepe thou on a fool, for he failide of wit.
</verse>
        <verse osisID='Sir.22.11'>
Wepe thou a litil on a deed man, for he hath restid.
</verse>
        <verse osisID='Sir.22.12'>
Forsothe the lijf of a ful wickid man is ful wickid, more than the deth of a fool.
</verse>
        <verse osisID='Sir.22.13'>
The morenyng of a deed man is seuene daies; but the morenyng of a fool and of a wickid man is alle the daies of her lijf.
</verse>
        <verse osisID='Sir.22.14'>
Speke thou not myche with a fool, and go thou not with an vnwijs man.
</verse>
        <verse osisID='Sir.22.15'>
Keep thee fro hym, that thou haue not disese; and thou schalt not be defoulid in the synne of hym.
</verse>
        <verse osisID='Sir.22.16'>
Boowe thou awei fro hym, and thou schalt fynde reste; and be thou not anoied by his foly.
</verse>
        <verse osisID='Sir.22.17'>
What schal be maad heuyere than leed? and what othere name than a fool is to it?
</verse>
        <verse osisID='Sir.22.18'>
It is liytere to bere grauel, and salt, and a gobet of yrun, than a man vnprudent, and a fool, and vnfeithful.
</verse>
        <verse osisID='Sir.22.19'>
As an heep of trees, boundun togidere in the foundement of the bilding, schal not be vnboundun, so and an herte confermed in the thouyt of counsel.
</verse>
        <verse osisID='Sir.22.20'>
The thouyt of a wijs man shal not be maad schrewid in ony tyme, nether drede.
</verse>
        <verse osisID='Sir.22.21'>
As chaffis in hiye places, and soond with out medling of hym, set ayens the face of wynd, schulen not dwelle;
</verse>
        <verse osisID='Sir.22.22'>
so and a dreedful herte in the thouyt of a fool ayenstondith not ayens the feersnesse of drede.
</verse>
        <verse osisID='Sir.22.23'>
As ournyng, ether pargetyng, ful of grauel in a cleer wal, so and a ferdful herte in the thouyt of a fool schal not drede in ony tyme; so and he that dwellith euere in the heestis of God.
</verse>
        <verse osisID='Sir.22.24'>
He that prickith the iye, schal leede out teeris; and he that prickith the herte, bryngith forth wit.
</verse>
        <verse osisID='Sir.22.25'>
He that castith a stoon to briddis, schal caste doun tho; so and he that doith wrong to a frend, departith frenschipe.
</verse>
        <verse osisID='Sir.22.26'>
Thouy thou bryngist forth a swerd to a frend, dispeire thou not; for ther is going ayen to the frend.
</verse>
        <verse osisID='Sir.22.27'>
If he openeth a soreuful mouth, drede thou not; for whi ther is acordyng, outakun dispisynge, and schenschipe, and pride, and schewyng of preuyte, and a tretcherouse wounde; in alle these thingis a frend schal fle awei.
</verse>
        <verse osisID='Sir.22.28'>
Haue thou feith with a frend in his pouert, that thou be glad also in hise goodis.
</verse>
        <verse osisID='Sir.22.29'>
In the tyme of his tribulacioun dwelle thou feithful to hym, that also thou be euene eir in the eritage of hym.
</verse>
        <verse osisID='Sir.22.30'>
Heete and smook of fier is maad hiy bifore the fier of a chymenei; so and cursyngis, and dispisyngis, and manaassis, comen bifore blood.
</verse>
        <verse osisID='Sir.22.31'>
I schal not be aschamed for to grete a frend, and Y schal not hide me fro his face; thouy yuels comen to me bi hym, Y schal suffre.
</verse>
        <verse osisID='Sir.22.32'>
Ech man that schal here, schal kepe warli hym silf fro hym.
</verse>
        <verse osisID='Sir.22.33'>
Who schal yyue keping to my mouth, and a certeyn ceelyng on my lippis, that Y falle not bi tho, and that my tunge leese not me?
</verse>
      </chapter>
      <chapter osisID='Sir.23'>
        <verse osisID='Sir.23.1'>
Lord, fadir, and lordli gouernour of my lijf, forsake thou me not in the thouyt and counsel of hem; nether suffre thou me to falle in that schenschipe.
</verse>
        <verse osisID='Sir.23.2'>
Who settith aboue in my thouyt beetyngis, and in myn hert the techyng of wisdom, that in the vnkunnyngis of hem he spare not me, and that the trespassis of hem appere not?
</verse>
        <verse osisID='Sir.23.3'>
Lest myn vnkunnyngis encreesse, and my trespassis be multiplied, and my synnes be plenteuouse; and lest Y falle in the siyt of myn aduersaries, and myn enemy haue ioie.
</verse>
        <verse osisID='Sir.23.4'>
Lord, fadir, and God of my lijf, forsake thou not me in the thouyt of hem.
</verse>
        <verse osisID='Sir.23.5'>
Yyue thou not to me enhaunsyng of myn iyen; and turne thou awei fro me al schrewid desijr.
</verse>
        <verse osisID='Sir.23.6'>
Do thou awei fro me the coueitisis of the wombe, and the coueitisis of letcherie take me not; and yyue thou not `me to a soule vnreuerent and vndiscreet.
</verse>
        <verse osisID='Sir.23.7'>
Sones, here ye the techyng of mouth; and he that kepith it, schal not perische bi hise lippis, nether schal be
</verse>
        <verse osisID='Sir.23.8'>
sclaundrid in worste werkis A synnere and proude man schal be takun in his vanite; and a cursid man schal be sclaundrid in tho.
</verse>
        <verse osisID='Sir.23.9'>
Thy mouth be not customable to swering; for whi many fallyngis ben ther ynne.
</verse>
        <verse osisID='Sir.23.10'>
Forsothe the nemyng of God be not customable in thi mouth, and be thou not meddlid to the names of seyntis; for thou schalt not be giltles of hem.
</verse>
        <verse osisID='Sir.23.11'>
For as a seruaunt that is axid bisili, schal not wante wannesse; so ech man swerynge and nemynge schal not be purgid of synne in al.
</verse>
        <verse osisID='Sir.23.12'>
A man swerynge myche schal be fillid with wickidnesse; and veniaunce schal not go awei fro his hous.
</verse>
        <verse osisID='Sir.23.13'>
And if he disseyueth a brother, his trespas schal be aboue hym; and if he feyneth, he schal trespasse doubli.
</verse>
        <verse osisID='Sir.23.14'>
And if he swerith in veyn, he schal not be iustified; for whi his hous schal be fillid with worst yelding.
</verse>
        <verse osisID='Sir.23.15'>
Also ayenward another speche is in to deth; be it not found in the eritage of Jacob.
</verse>
        <verse osisID='Sir.23.16'>
For whi alle these thingis schulen be don awei fro merciful men; and thei schulen not delite in trespassis.
</verse>
        <verse osisID='Sir.23.17'>
Thi mouth be not customable to vnreuerent speche; for whi a word of synne is in it.
</verse>
        <verse osisID='Sir.23.18'>
Haue thou mynde on thi fadir and modir; for thou stondist in the myddis of grete men.
</verse>
        <verse osisID='Sir.23.19'>
Lest perauenture God foryete thee in the siyt of hem; and lest thou maad a fool bi thi customablenesse, suffre schenschipe, and haddist leuere to be not borun, and curse the dai of thi birthe.
</verse>
        <verse osisID='Sir.23.20'>
A man customable in the wordis of schenschipe, in alle daies schal not be tauyt.
</verse>
        <verse osisID='Sir.23.21'>
Twei kyndis ben plenteuouse in synnes, and the thridde bringith ire and perdicioun.
</verse>
        <verse osisID='Sir.23.22'>
An hoot soule brennynge as fier schal not be quenchid, til it swolewe sum thing;
</verse>
        <verse osisID='Sir.23.23'>
and a wickid man in the mouth of his fleisch schal not faile, til he kyndle fier.
</verse>
        <verse osisID='Sir.23.24'>
Ech breed is swete to a letcherouse man; he schal not be maad weri, trespassynge `til to the ende.
</verse>
        <verse osisID='Sir.23.25'>
Ech man that passith his bed, doith dispit ayens his soule, and seith, Who seeth me?
</verse>
        <verse osisID='Sir.23.26'>
Derknessis cumpassen me, and wallis kyueren me, and no man biholdith me. Whom drede Y? The hiyeste schal not haue mynde on my synnes.
</verse>
        <verse osisID='Sir.23.27'>
And he vndirstondith not, that the iye of him seeth alle thingis; for whi the drede of siche a man puttith awei fro him the drede of God, and the iyen of men that dreden hym putten awei fro hym Goddis drede.
</verse>
        <verse osisID='Sir.23.28'>
And he knew not, that the iyen of the Lord ben myche more clerere than the sunne, and biholden alle the weies of men, and the depthe of the see, and biholden the hertis of men in to hid partis.
</verse>
        <verse osisID='Sir.23.29'>
For whi alle thingis weren knowun to the Lord, bifore that thei weren maad of nouyt; so and aftir the makyng he biholdith alle thingis.
</verse>
        <verse osisID='Sir.23.30'>
This man schal be punyschid in the stretis of the citee; he schal be dryuun a wei as an horse colt, and he schal be takun, where he hopith not.
</verse>
        <verse osisID='Sir.23.31'>
And he schal be schenschip to alle men; for he vndurstood not the drede of the Lord.
</verse>
        <verse osisID='Sir.23.32'>
So and ech womman forsakynge hir hosebonde schal do synne, and ordeynynge eritage of an alien matrimonye.
</verse>
        <verse osisID='Sir.23.33'>
For firste sche was vnbileueful in the lawe of the hiyeste, and the secounde tyme sche forsook hir hosebonde; and the thridde tyme sche was defoulid in auowtrie, and ordeynede to hym sones of another man.
</verse>
        <verse osisID='Sir.23.34'>
`This womman schal be brouyt in to the chirche, and me schal biholde on hir sones.
</verse>
        <verse osisID='Sir.23.35'>
Hir sones schulen not yyue rootis, and hir braunchis schulen not yyue fruyt.
</verse>
        <verse osisID='Sir.23.36'>
Thei schulen leeue the mynde of hir in to cursyng, and the schenschipe of hir schal not be don awei.
</verse>
        <verse osisID='Sir.23.37'>
And thei that ben left schulen knowe, that no thing is betere than the drede of God, and nothing is swettere than to biholde in the comaundementis of the Lord.
</verse>
        <verse osisID='Sir.23.38'>
It is greet glorie to sue the Lord; for whi lengthe of daies schulen be takun of hym.
</verse>
      </chapter>
      <chapter osisID='Sir.24'>
        <verse osisID='Sir.24.1'>
Wisdom schal preise his soule, and he schal be onourid in God; and he schal haue glorie in the myddis of his puple.
</verse>
        <verse osisID='Sir.24.2'>
And he schal opene his mouth in the chirchis of the hiyeste; and he schal haue glorie in the siyt of his vertu.
</verse>
        <verse osisID='Sir.24.3'>
And he schal be enhaunsid in the myddis of his puple; and he schal wondre in hooli plentee.
</verse>
        <verse osisID='Sir.24.4'>
And in the multitude of chosun men he schal haue preisyng; and among blessid men he schal be blessid,
</verse>
        <verse osisID='Sir.24.5'>
and seie, I, the firste gendrid bifore ech creature, cam forth fro the mouth of the hiyeste.
</verse>
        <verse osisID='Sir.24.6'>
I made in heuenes, that liyt neuere failynge roos vp, and as a cloude Y hilide al erthe.
</verse>
        <verse osisID='Sir.24.7'>
Y dwellide in hiyeste thingis, and my trone in a piler of cloude.
</verse>
        <verse osisID='Sir.24.8'>
Y aloone yede aboute the cumpas of heuene, and Y perside the depthe of the see; and Y yede in the wawis of the see,
</verse>
        <verse osisID='Sir.24.9'>
and Y stood in al the lond.
</verse>
        <verse osisID='Sir.24.10'>
And Y hadde the firste dignite in ech puple, and in ech folk;
</verse>
        <verse osisID='Sir.24.11'>
and Y trad bi vertu on the neckis of alle excelent men and meke; and in alle these men Y souyte reste, and Y schal dwelle in the eritage of the Lord.
</verse>
        <verse osisID='Sir.24.12'>
Thanne the creatour of alle comaundide, and seide to me; and he that formyde me, restide in my tabernacle; and he seide to me,
</verse>
        <verse osisID='Sir.24.13'>
Dwelle thou in Jacob, and take thou eritage in Israel, and sende thou rootis in my chosun men.
</verse>
        <verse osisID='Sir.24.14'>
Y was gendrid of the bigynnyng and bifore worldis, and Y schal not faile `til to the world to comynge; and Y mynystride in an hooli dwellyng bifore hym.
</verse>
        <verse osisID='Sir.24.15'>
And so Y was maad stidfast in Syon, and in lijk maner Y restide in a citee halewid, and my power was in Jerusalem.
</verse>
        <verse osisID='Sir.24.16'>
And Y rootid in a puple onourid; and the eritage therof in to the partis of my God, and my witholding in the plentee of seyntis.
</verse>
        <verse osisID='Sir.24.17'>
Y was enhaunsid as a cedre in Liban, and as a cipresse tree in the hil of Syon.
</verse>
        <verse osisID='Sir.24.18'>
Y was enhaunsid as a palm tree in Cades, and as the plauntyng of roose in Jeryco.
</verse>
        <verse osisID='Sir.24.19'>
As a fair olyue tree in feeldis; and Y was enhaunsid as a plane tree bisidis watir in stretis.
</verse>
        <verse osisID='Sir.24.20'>
As canel and bawme yyuynge greet smelle, Y yaf odour; as chosun myrre Y yaf the swetnesse of odour.
</verse>
        <verse osisID='Sir.24.21'>
And as storax, and galban, and vngula, and gumme, and as Liban not kit doun, Y made hoot my dwellyng place; and myn odour as bawme not meddlid.
</verse>
        <verse osisID='Sir.24.22'>
Y as a terebynte stretchide forth my boowis; and my boowis ben boowis of onour, and of glorie.
</verse>
        <verse osisID='Sir.24.23'>
Y as a vyne made fruyt the swetnesse of odour; and my flouris ben the fruytis of onour, and of oneste.
</verse>
        <verse osisID='Sir.24.24'>
I am a modir of fair loue, and of drede, and of knowyng, and of hooli hope.
</verse>
        <verse osisID='Sir.24.25'>
In me is al grace of weie, and of treuthe; in me is al hope of lijf and of vertu.
</verse>
        <verse osisID='Sir.24.26'>
Alle ye that coueiten me, passe to me; and be ye fillid of my generaciouns.
</verse>
        <verse osisID='Sir.24.27'>
For whi my spirit is swete aboue hony; and myn eritage is aboue hony, and hony comb.
</verse>
        <verse osisID='Sir.24.28'>
My mynde is in the generacioun of worldis.
</verse>
        <verse osisID='Sir.24.29'>
Thei that eten me, schulen hungre yit; and thei that drynken me, schulen thirste yit.
</verse>
        <verse osisID='Sir.24.30'>
He that herith me, shal not be schent; and thei that worchen in me, schulen not do synne; and thei that declaren me,
</verse>
        <verse osisID='Sir.24.31'>
schulen haue euere lastynge lijf.
</verse>
        <verse osisID='Sir.24.32'>
Alle these thingis is the book of lijf, and the testament of the hiyeste, and the knowyng of treuthe.
</verse>
        <verse osisID='Sir.24.33'>
Moises comaundide a lawe in the comaundementis of riytfulnessis, and eritage to the hous of Jacob, and biheestis to Israel.
</verse>
        <verse osisID='Sir.24.34'>
He settide to Dauid, his child, to reise of hym a kyng moost strong, and sittynge with outen ende in the trone of onour.
</verse>
        <verse osisID='Sir.24.35'>
Which kyng fillith wisdom, as Phison schedith out watir; and as Tigris in the daies of newe thingis.
</verse>
        <verse osisID='Sir.24.36'>
Which, as Eufrates, fillith wit; which multiplieth, as Jordan in the tyme of heruest.
</verse>
        <verse osisID='Sir.24.37'>
Which sendith techyng as liyt; and is niy alle men, as Gion in the dai of vendage.
</verse>
        <verse osisID='Sir.24.38'>
Which makith perfitli first to knowe that wisdom; and a feblere man schal not enserche it.
</verse>
        <verse osisID='Sir.24.39'>
For whi the thouyt therof schal be plenteuouse of the see; and his counsel in the greet occian.
</verse>
        <verse osisID='Sir.24.40'>
Y wisdom schedde out floodis;
</verse>
        <verse osisID='Sir.24.41'>
Y as a weie of ful greet watir of the flood. Y as the flood Dorix, and as a watir cundit Y yede out of paradis.
</verse>
        <verse osisID='Sir.24.42'>
Y seide, I schal watir my gardyn of plauntyngis; and Y schal greetli fille the fruyt of my child beryng.
</verse>
        <verse osisID='Sir.24.43'>
And lo! a plenteuouse weie of watir is maad to me; and my flood neiyede to the see.
</verse>
        <verse osisID='Sir.24.44'>
For Y liytne techyng as the cheer morewtid to alle men; and Y schal telle out it `til to fer.
</verse>
        <verse osisID='Sir.24.45'>
Y schal perse alle the lowere partis of erthe, and Y schal biholde alle that slepen; and Y schal liytne alle that hopen in the Lord.
</verse>
        <verse osisID='Sir.24.46'>
Yit Y schal schede out teching as profesie, and Y schal leeue it to hem that seken wisdom; and Y schal not faile in to the generaciouns of hem, til in to the hooli world.
</verse>
        <verse osisID='Sir.24.47'>
Se ye, that Y trauelide not to me aloone, but to alle that seken out treuthe.
</verse>
      </chapter>
      <chapter osisID='Sir.25'>
        <verse osisID='Sir.25.1'>
In thre thingis it is plesid to my spirit, which ben appreued bifore God and men; acordyng of britheren,
</verse>
        <verse osisID='Sir.25.2'>
and loue of neiyboris, a man and womman wel consentynge to hem silf.
</verse>
        <verse osisID='Sir.25.3'>
My soule hatide thre spicis, and Y am greued greetli to the soule of hem;
</verse>
        <verse osisID='Sir.25.4'>
a pore man proud, and a riche man liere, and an eld man a fool and vnwitti.
</verse>
        <verse osisID='Sir.25.5'>
Hou schalt thou fynde in thin eelde tho thingis, whiche thou gaderist not in thi yongthe?
</verse>
        <verse osisID='Sir.25.6'>
Doom is ful fair in hoornesse, and to preestis to knowe councel.
</verse>
        <verse osisID='Sir.25.7'>
Wisdom is ful fair to eelde men, and gloriouse vndirstondyng, and councel.
</verse>
        <verse osisID='Sir.25.8'>
The coroun of eelde men is in myche kunnyng; and the glorie of hem is the drede of God.
</verse>
        <verse osisID='Sir.25.9'>
I magnefiede nyne thingis vnsuspect of the herte; and Y schal seie the tenthe thing bi tunge to men.
</verse>
        <verse osisID='Sir.25.10'>
A man which lyuynge is myrie in sones, and seynge the distriyng of hise enemyes.
</verse>
        <verse osisID='Sir.25.11'>
He is blessid that dwellith with a witty womman, and he that felle not bi his tunge, and he that seruyde not to men vnworthi to hym silf.
</verse>
        <verse osisID='Sir.25.12'>
He is blessid that fyndith a very frend, and he that tellith out riytfulnesse to an eere heringe.
</verse>
        <verse osisID='Sir.25.13'>
He is ful greet that fyndith wisdom and kunnyng; but he is not aboue him that dredith God.
</verse>
        <verse osisID='Sir.25.14'>
The drede of God hath set it silf aboue alle thingis.
</verse>
        <verse osisID='Sir.25.15'>
Blessid is the man to whom it is youun to have the drede of God; to whom schal he be licned, that holdith that drede?
</verse>
        <verse osisID='Sir.25.16'>
The drede of God is the bigynnyng of his loue; forsothe the bigynnyng of feith is to be faste ioyned therto.
</verse>
        <verse osisID='Sir.25.17'>
The sorewe of herte is ech wounde; and the wickidnesse of a womman is al malice.
</verse>
        <verse osisID='Sir.25.18'>
A leche shal se ech wounde, and not the wounde of herte; and al wickidnesse,
</verse>
        <verse osisID='Sir.25.19'>
and not the wickidnesse of a womman;
</verse>
        <verse osisID='Sir.25.20'>
and ech hilyng, and not hilyng of hateris;
</verse>
        <verse osisID='Sir.25.21'>
and ech veniaunce, and not the veniaunce of enemyes.
</verse>
        <verse osisID='Sir.25.22'>
Noon heed is worse than the heed of an eddre dwellynge in schadewe;
</verse>
        <verse osisID='Sir.25.23'>
and noon ire is aboue the ire of a womman. It schal plese more to dwelle with a lioun and a dragoun, than to dwelle with a wickid womman.
</verse>
        <verse osisID='Sir.25.24'>
The wickidnesse of a womman chaungith hir face; and sche blyndide her cheer as a beer doith, and sche schal schewe as a sak in the myddis of neiyboris.
</verse>
        <verse osisID='Sir.25.25'>
Hir hosebonde weilide; and his wickid wijf herde, and siyyide a litil.
</verse>
        <verse osisID='Sir.25.26'>
Al malice is schort on the malice of a womman; the parte of synneris falle on hir.
</verse>
        <verse osisID='Sir.25.27'>
As a stiynge ful of grauel in the feet of an elde man, so is a womman a greet ianglere to a pesible man.
</verse>
        <verse osisID='Sir.25.28'>
Biholde thou not the fairnesse of a womman, and coueyte thou not a womman for fairnesse.
</verse>
        <verse osisID='Sir.25.29'>
The ire and vnreuerence of a womman is grete schenschipe.
</verse>
        <verse osisID='Sir.25.30'>
If a womman hath the firste dignyte, ethir cheef gouernail, sche is contrarie to hir hosebonde.
</verse>
        <verse osisID='Sir.25.31'>
A low herte, and soreuful face, and wounde of deeth, is a wickid womman.
</verse>
        <verse osisID='Sir.25.32'>
Feble hondis and knees vnboundun, a womman that blessith not hir hosebonde.
</verse>
        <verse osisID='Sir.25.33'>
The bygynnyng of synne was maad of a womman; and alle we dien bi hir.
</verse>
        <verse osisID='Sir.25.34'>
Yyue thou not issu to thi watir, yhe, not a litil issu; nether to a wickid womman fredom of goyng forth.
</verse>
        <verse osisID='Sir.25.35'>
If sche goith not at thin hond, sche schal schende thee in the siyt of enemyes.
</verse>
        <verse osisID='Sir.25.36'>
Kitte hir a wei fro thi fleischis, lest euere sche mysvse thee.
</verse>
      </chapter>
      <chapter osisID='Sir.26'>
        <verse osisID='Sir.26.1'>
The hosebonde of a good womman is blessid; for whi the noumbre of her yeeris is double.
</verse>
        <verse osisID='Sir.26.2'>
A strong womman delitith hir hosebonde; and shal fille in pees the yeeris of his lijf.
</verse>
        <verse osisID='Sir.26.3'>
A good womman is a good part; in the good part of hem that dreden God, sche schal be youun to a man for goode dedis.
</verse>
        <verse osisID='Sir.26.4'>
Forsothe the herte of a riche man and of a pore man is good; in al tyme her cheer is glad.
</verse>
        <verse osisID='Sir.26.5'>
Myn herte dredde of thre thingis, and my face dredde in the fourthe thing.
</verse>
        <verse osisID='Sir.26.6'>
Bitraiyng of a citee, and the gadering togidere of puple,
</verse>
        <verse osisID='Sir.26.7'>
and fals chaleng; alle thingis greuouse on deth.
</verse>
        <verse osisID='Sir.26.8'>
The sorewe of herte, and morenyng is a ielouse womman.
</verse>
        <verse osisID='Sir.26.9'>
In a gelouse womman is betyng of tunge, and sche comyneth with alle men.
</verse>
        <verse osisID='Sir.26.10'>
As a yok of oxis which is mouyd, so and a wickid womman; he that holdith hir, is as he that takith a scorpioun.
</verse>
        <verse osisID='Sir.26.11'>
A drunkelew womman is greet ire, and dispisyng; and hir filthe schal not be hilid.
</verse>
        <verse osisID='Sir.26.12'>
The fornycacioun of a womman is in the reisyng of yyen; and schal be knowun in the iye liddis of hir.
</verse>
        <verse osisID='Sir.26.13'>
Make thou sad kepyng in a douytir not turnynge a wei hir silf; lest sche mysvse hir silf, if sche fyndith occasioun.
</verse>
        <verse osisID='Sir.26.14'>
Be thou war of al vnreuerence of hir iyen; and wondre thou not, if sche dispisith thee.
</verse>
        <verse osisID='Sir.26.15'>
As a weiegoere thirstynge schal opene the mouth at a welle, and schal drynke of ech watir next; and the forseid douytir schal sitte ayens ech pale, and schal opene the arowe caas ayens ech arowe, til sche faile.
</verse>
        <verse osisID='Sir.26.16'>
The grace of a bisi womman schal delite hir hosebonde; and schal make fat hise boonus.
</verse>
        <verse osisID='Sir.26.17'>
The kunnyng of hir is the yifte of God.
</verse>
        <verse osisID='Sir.26.18'>
A wijs womman and stille is not chaungyng of a lernyd soule.
</verse>
        <verse osisID='Sir.26.19'>
Grace on grace is an hooli womman, and schamfast.
</verse>
        <verse osisID='Sir.26.20'>
Forsothe al weiyng is not worth a contynent soule.
</verse>
        <verse osisID='Sir.26.21'>
As the sunne risynge in the world in the hiyeste thingis of God, so the fairnesse of a good womman is in to the ournement of hir hous.
</verse>
        <verse osisID='Sir.26.22'>
A lanterne schynynge on an hooli candilstike, and the fairnesse of a face on stidfast age.
</verse>
        <verse osisID='Sir.26.23'>
Goldun pileris on siluerne foundementis, and stidfast feet on the soolis of a stidfast womman.
</verse>
        <verse osisID='Sir.26.24'>
Euerlastynge foundementis on a sad stoon, and the heestis of God in the herte of an hooli womman.
</verse>
        <verse osisID='Sir.26.25'>
In twei thingis myn herte was maad sori, and in the thridde thing wrathfulnesse cam to me.
</verse>
        <verse osisID='Sir.26.26'>
A man a werriour failynge bi nedynesse, and a wijs man dispisid.
</verse>
        <verse osisID='Sir.26.27'>
And God hath maad hym redi to the swerd, that passith ouer fro riytfulnesse to synne.
</verse>
        <verse osisID='Sir.26.28'>
Twei spices apperiden harde and perilouse to me; a marchaunt is delyuered of hard fro his necgligence, and a tauerner schal not be iustified of synnes of lippis.
</verse>
      </chapter>
      <chapter osisID='Sir.27'>
        <verse osisID='Sir.27.1'>
Many men han trespassid for nedynesse; and he that sekith to be maad riche, turneth a wei his iye.
</verse>
        <verse osisID='Sir.27.2'>
As a stake is fastned in the myddis of a heep of stoonys, so and a man schal be angwischid bi synnes bitwixe the middis of sillyng and biyng.
</verse>
        <verse osisID='Sir.27.3'>
Trespas schal be al to-brokun with hym that trespassith.
</verse>
        <verse osisID='Sir.27.4'>
If thou holdist not thee diligentli in the drede of the Lord, thin hous schal soone be turned vpsedoun.
</verse>
        <verse osisID='Sir.27.5'>
As dust schal dwelle in the hoolis of a riddil, so the angwisch of a man schal dwelle in the thouyt of hym.
</verse>
        <verse osisID='Sir.27.6'>
A furneis preueth the vessels of a pottere; and the temptacioun of tribulacioun preueth iust men.
</verse>
        <verse osisID='Sir.27.7'>
As cherliche trauel aboute a tree schewith the fruyt therof, so a word of thouyt schewith the herte of man.
</verse>
        <verse osisID='Sir.27.8'>
Preise thou not a man bifore a word; for whi this is the temptacioun of men.
</verse>
        <verse osisID='Sir.27.9'>
If thou suest riytfulnesse, thou schalt take it; thou schalt clothe it as a long cloth of onour, and thou schalt dwelle with it, and it schal defende thee with outen ende, and in the dai of knowing thou shalt fynde stidfastnesse.
</verse>
        <verse osisID='Sir.27.10'>
Volatilis comen togidere to briddis lijk hem silf; and treuthe schal turne ayen to hem that worchen it.
</verse>
        <verse osisID='Sir.27.11'>
A lioun settith aspies euere to huntyng; so synnes to hem that worchen wickidnesse.
</verse>
        <verse osisID='Sir.27.12'>
An hooly man dwellith in wisdom, as the sunne dwellith stabli; for whi a fool is chaungid as the moone.
</verse>
        <verse osisID='Sir.27.13'>
In the myddis of vnwise men kepe thou a word to tyme; but be thou bisi in the myddis of hem that thenken the lawe of God.
</verse>
        <verse osisID='Sir.27.14'>
The tellyng of synneris is hateful; and the leiyyng of hem is in the trespassis of synne.
</verse>
        <verse osisID='Sir.27.15'>
Speche sweringe myche schal make stondyng up of heeris, for astonying, to the heed; and vnreuerence therof is stoppyng of eeris.
</verse>
        <verse osisID='Sir.27.16'>
The schedyng out of blood is in the chidyng of proude men; and the cursyng of hem is greuouse heryng.
</verse>
        <verse osisID='Sir.27.17'>
He that schewith opynli the priuytees of a frend, leesith feithfulnesse; and he schal not fynde a frend to his soule.
</verse>
        <verse osisID='Sir.27.18'>
Loue thou a neiybore, and be thou ioyned with hym in feith.
</verse>
        <verse osisID='Sir.27.19'>
For if thou schewist opynli the priuytees of hym, thou schalt not perfitli sue aftir hym.
</verse>
        <verse osisID='Sir.27.20'>
For as a man that leesith his frend, so he that leesith the frenschipe of his neiybore.
</verse>
        <verse osisID='Sir.27.21'>
And as a man that latith go a brid fro his hond, so thou that hast forsake thi neiybore, and thou schalt not take hym.
</verse>
        <verse osisID='Sir.27.22'>
Thou schalt not sue hym, for he is fer absent; for he ascapid as a capret fro a snare, for the soule of hym is woundid.
</verse>
        <verse osisID='Sir.27.23'>
Thou schalt no more mow bynde hym togidere; but of yuel seiyng is acordyng.
</verse>
        <verse osisID='Sir.27.24'>
Sotheli to schewe opynli the pryuytees of a frend, is dispeir of a soule vnblessid.
</verse>
        <verse osisID='Sir.27.25'>
He that twynclith with the iye, makith wickid thingis;
</verse>
        <verse osisID='Sir.27.26'>
and no man schal caste hym awei. In the siyt of thin iyen he schal defoule his mouth, and he schal wondre on thi wordis; but at the laste he schal turne weiwerdli his mouth, and in his wordis he schal yyue sclaundre.
</verse>
        <verse osisID='Sir.27.27'>
Y herde mani thingis, and Y made not euene to hym; and the Lord schal hate hym.
</verse>
        <verse osisID='Sir.27.28'>
If a man throwith a stoon an hiy, it schal falle on his heed; and the gileful wounde of a gyleful man schal departe woundis.
</verse>
        <verse osisID='Sir.27.29'>
And he that diggith a diche, schal falle in to it; and he that settith a stoon to a neiybore, schal offende therynne; and he that settith a snare to a nother man, schal perische ther ynne.
</verse>
        <verse osisID='Sir.27.30'>
If a man makith worst councel, it schal be turned on hym; and he schal not knowe fro whennus it schal come to him.
</verse>
        <verse osisID='Sir.27.31'>
The scornyng and dispisyng of proude men and veniaunce schal sette a spie to hym, as a lioun doith.
</verse>
        <verse osisID='Sir.27.32'>
Thei that deliten in the fal of iust men, schulen perische bi a snare; forsothe sorewe schal waste hem, bifore that thei dien.
</verse>
        <verse osisID='Sir.27.33'>
Ire and woodnesse, euer either ben abhomynable; and a synful man schal holde tho.
</verse>
      </chapter>
      <chapter osisID='Sir.28'>
        <verse osisID='Sir.28.1'>
He that wole be vengid, schal fynde of the Lord veniaunce; and he kepynge schal kepe hise synnes.
</verse>
        <verse osisID='Sir.28.2'>
Foryyue thou to thi neiybore that anoieth thee, and thanne synnes schulen be releessid to thee preiynge.
</verse>
        <verse osisID='Sir.28.3'>
A man kepith ire to man; and sekith he of God medicyn?
</verse>
        <verse osisID='Sir.28.4'>
He hath no merci on a man lijk hym silf; and bisechith he the hiyeste for hise owne synnes?
</verse>
        <verse osisID='Sir.28.5'>
He the while he is fleisch, reserueth ire; and axith he of God merci? who schal preie for hise synnes?
</verse>
        <verse osisID='Sir.28.6'>
Haue thou mynde on the laste thingis, and ceesse thou to be enemy.
</verse>
        <verse osisID='Sir.28.7'>
For whi failyng and deth neiyen not in the comaundementis of God.
</verse>
        <verse osisID='Sir.28.8'>
Haue thou mynde on the drede of the Lord, and be thou not wrooth to the neiybore.
</verse>
        <verse osisID='Sir.28.9'>
Haue thou mynde on the testament of the hiyeste, and dispise thou the ignoraunce of thi neiybore.
</verse>
        <verse osisID='Sir.28.10'>
Absteyne thee fro strijf, and thou schalt abregge synnes.
</verse>
        <verse osisID='Sir.28.11'>
For whi a wrathful man kyndlith strijf; and a synful man schal disturble frendis, and he schal sende in enemyte in the myddis of men hauynge pees.
</verse>
        <verse osisID='Sir.28.12'>
For whi aftir the trees of the wode, so fier schal brenne an hiy; and after the myyte of a man, so his wrathfulnesse schal be, and aftir his catel he schal enhaunse his ire.
</verse>
        <verse osisID='Sir.28.13'>
Hasti stryuyng schal kyndle fier, and hasti chidyng schal schede out blood; and a tunge berynge witnessing schal brynge deth.
</verse>
        <verse osisID='Sir.28.14'>
If thou blowist, as fier it schal brenne an hiy; and if thou spetist theron, it schal be quenchid; euer either comen forth of the mouth.
</verse>
        <verse osisID='Sir.28.15'>
A preuy bacbiter, and a double tungid man is cursid; for he disturblide many men hauynge pees.
</verse>
        <verse osisID='Sir.28.16'>
The thridde tunge hath stirid many men, and hath scaterid hem fro folc in to folc.
</verse>
        <verse osisID='Sir.28.17'>
It hath distried wallid citees of riche men, and hath myned doun the housis of grete men.
</verse>
        <verse osisID='Sir.28.18'>
It hath kit doun the vertues of puplis, and hath vnknit strong folkis.
</verse>
        <verse osisID='Sir.28.19'>
The thridde tunge hath cast out weddid wymmen, and hath priued hem of her trauelis.
</verse>
        <verse osisID='Sir.28.20'>
He that biholdith the thridde tunge, schal not haue rest; nether schal haue a frend, in whom he schal reste.
</verse>
        <verse osisID='Sir.28.21'>
The wounde of betyng makith wannesse; but the wounde of tunge schal make lesse the boonys.
</verse>
        <verse osisID='Sir.28.22'>
Many men fellen doun bi the scharpnesse of swerd; but not so as thei that perischiden bi her tunge.
</verse>
        <verse osisID='Sir.28.23'>
He is blessid that is kyuerid fro a wickid tunge; and he that passide not in the wrathfulnesse therof, and he that drow not the yok therof, and was not boundun in the bondis therof.
</verse>
        <verse osisID='Sir.28.24'>
For whi the yok therof is an irun yok, and the boond therof is a brasun boond.
</verse>
        <verse osisID='Sir.28.25'>
The deth therof is the worste deth; and helle is more profitable than it.
</verse>
        <verse osisID='Sir.28.26'>
The perseueraunce therof schal not dwelle, but it schal holde the weies of vniust men; in his flawme it schal not brenne iust men.
</verse>
        <verse osisID='Sir.28.27'>
Thei that forsaken God, schulen falle in to it; and it schal brenne greetli in hem, and it schal not be quenchid; and as a lioun it schal be sent in to hem, and as a parde it schal hirte hem.
</verse>
        <verse osisID='Sir.28.28'>
Bisette thin eeris with thornes, and nyle thou here a wickid tunge; and make thou doris to thi mouth, and lockis to thin eeris.
</verse>
        <verse osisID='Sir.28.29'>
Welle thou togidere thi gold, and thi siluer; and make thou a balaunce to thi wordis, and riytful bridels to thi mouth.
</verse>
        <verse osisID='Sir.28.30'>
And take heede, lest perauenture thou slide in tunge, and falle in the siyt of enemyes, settynge tresoun to thee, and thi falle be vncurable in to deth.
</verse>
      </chapter>
      <chapter osisID='Sir.29'>
        <verse osisID='Sir.29.1'>
He that doith merci, leeneth to his neiybore; and he that is ful myyti in hond, kepith the comaundementis.
</verse>
        <verse osisID='Sir.29.2'>
Leene thou to thi neiybore in the tyme of his nede; and eft yelde thou to a neiybore in his tyme.
</verse>
        <verse osisID='Sir.29.3'>
Conferme thou a word, and do thou feithfuli with hym; and in al tyme thou schalt fynde that, that is nedeful to thee.
</verse>
        <verse osisID='Sir.29.4'>
Many men gessiden borewyng as fyndyng, and yauen disese to tho men that helpiden hem.
</verse>
        <verse osisID='Sir.29.5'>
Til thei taken, thei kissen the hondis of the yyuer; and in biheestis thei maken meke her vois.
</verse>
        <verse osisID='Sir.29.6'>
And in the time of yelding he schal axe tyme, and he schal speke wordis of anoie, and of grutchingis, and he schal calenge falsli the tyme.
</verse>
        <verse osisID='Sir.29.7'>
Forsothe if he mai yelde, he schal be aduersarie; of a schilling vnnethis he schal yelde the half, and he schal rekyn that as fyndyng.
</verse>
        <verse osisID='Sir.29.8'>
Ellis he schal defraude him in his monei, and the leenere schal haue him an enemy with outen cause.
</verse>
        <verse osisID='Sir.29.9'>
And he schal yelde to hym, that is, to the leenere, wrongis and cursyngis; and for onour and benefice he schal yelde to hym dispisyng.
</verse>
        <verse osisID='Sir.29.10'>
Many men lenten not `to pore neiyboris, not for cause of wickidnesse, but thei dredden to be defraudid with outen cause.
</verse>
        <verse osisID='Sir.29.11'>
Netheles on a meke man in soule be thou strongere; and for almes drawe thou not hym.
</verse>
        <verse osisID='Sir.29.12'>
For the comaundement of God take thou a pore man; and for his nedynesse leeue thou not hym voide.
</verse>
        <verse osisID='Sir.29.13'>
Leese thou monei for a brother and frend, and hide thou not it vndur a stoon, in to perdicioun.
</verse>
        <verse osisID='Sir.29.14'>
Putte thi tresour in the comaundementis of the hiyeste; and it schal profite to thee more than gold `schal profite.
</verse>
        <verse osisID='Sir.29.15'>
Close thou almes in the bosum of a pore man; and this almes schal preye for thee `to be delyuered of God fro al yuel.
</verse>
        <verse osisID='Sir.29.16'>
The almes of a man is as a bagge with hym; and it schal kepe the grace of man as the appil of the iye.
</verse>
        <verse osisID='Sir.29.17'>
And aftirward it schal rise ayen, and schal yelde to hem a yelding, to ech man in to the heed of hem.
</verse>
        <verse osisID='Sir.29.18'>
Aboue a scheld of the myyti man, and aboue a spere it schal fiyte ayens thin enemye.
</verse>
        <verse osisID='Sir.29.19'>
A good man makith feith to his neiybore; and he that leesith, schal leeue schame to hym.
</verse>
        <verse osisID='Sir.29.20'>
Foryete thou not the grace of the borewe; for he yaf his lijf for thee.
</verse>
        <verse osisID='Sir.29.21'>
A synful man and vncleene fleeth the biheetere.
</verse>
        <verse osisID='Sir.29.22'>
A synnere arretteth to hym silf the goode wordis of the borowe; and the vnkynde man in wit forsakith a man delyuerynge hym.
</verse>
        <verse osisID='Sir.29.23'>
A man biheetith for his neiybore; and whanne `the neiybore hath lost reuerence, the borew schal be forsakun of hym.
</verse>
        <verse osisID='Sir.29.24'>
Worst biheest hath lost many louynge men, and hath moued hem as the wawis of the see.
</verse>
        <verse osisID='Sir.29.25'>
It goynge in cumpas made myyti men to passe ouer; and thei wandriden aboute among alien folkis.
</verse>
        <verse osisID='Sir.29.26'>
A synnere brekynge the comaundement of the Lord schal falle in to a wickid biheest; and he that enforsith to do many thingis, schal falle in to dom.
</verse>
        <verse osisID='Sir.29.27'>
Rekiuere thi neiybore bi thi vertu; and take heed to thi silf, lest thou falle.
</verse>
        <verse osisID='Sir.29.28'>
The bigynnyng of lijf of a man is watir, and breed, and clothing, and hous hilynge filthe.
</verse>
        <verse osisID='Sir.29.29'>
Betere is the lijflode of a pore man vndur the hilyng of sparris, than schynynge feestis in pilgrymage with outen hous.
</verse>
        <verse osisID='Sir.29.30'>
The leeste thing pleese thee for a greet thing; and thou schalt not here the schenschipe of pilgrymage.
</verse>
        <verse osisID='Sir.29.31'>
It is wickid lijf to seke herbore fro hous in to hous; and where he schal be herborid, he schal not do tristili, nethir he schal opene the mouth.
</verse>
        <verse osisID='Sir.29.32'>
He schal be herborid, and he schal feede, and yyue drinke to vnkynde men; and yit he schal here bittir thingis.
</verse>
        <verse osisID='Sir.29.33'>
Passe, thou that art herborid, and araye a table; and yyue thou meetis to othere men, tho thingis that thou hast in the hond.
</verse>
        <verse osisID='Sir.29.34'>
Go thou out fro the face of the onour of my frendis, for the frendschipe, ethir affinyte, of myn hous; bi herboryng thou art maad a brother to me.
</verse>
        <verse osisID='Sir.29.35'>
These thingis ben greuouse to a man hauynge wit; the repreuyng of hous, and the dispising of the vsurer.
</verse>
      </chapter>
      <chapter osisID='Sir.30'>
        <verse osisID='Sir.30.1'>
He that loueth his sone, yyueth bisili betingis to hym, that he be glad in hise laste thing, and that the sone touche not the doris of neiyboris.
</verse>
        <verse osisID='Sir.30.2'>
He that techith his sone, schal be preisid in hym; and schal haue glorie in hym in the myddis of menyals.
</verse>
        <verse osisID='Sir.30.3'>
He that techith his sone, sendith the enemye in to enuye; and in the myddis of frendis he schal haue glorie in that sone.
</verse>
        <verse osisID='Sir.30.4'>
The fadir of hym is deed, and he is as not deed; for he hath left aftir hym a sone lijk hym.
</verse>
        <verse osisID='Sir.30.5'>
He siy in his lijf, and was glad in hym; and in his deth he was not sori, nether was aschamed bifore enemyes.
</verse>
        <verse osisID='Sir.30.6'>
For he lefte a defendere of the hous ayens enemyes; and yeldynge grace to frendis.
</verse>
        <verse osisID='Sir.30.7'>
For the soulis of sones he schal bynde togidere hise woundis; and hise entrails schulen be disturblid on ech vois.
</verse>
        <verse osisID='Sir.30.8'>
An hors vntemyd, `ether vnchastisid, schal ascape hard, and a sone vnchastisid schal ascape heedi.
</verse>
        <verse osisID='Sir.30.9'>
Flatere thou the sone, and he schal make thee dredinge; pleie thou with hym, and he schal make thee sory.
</verse>
        <verse osisID='Sir.30.10'>
Leiye thou not with hym, lest thou haue sorewe togidere, and at the laste thi teeth schulen be astonyed.
</verse>
        <verse osisID='Sir.30.11'>
Yyue thou not power to hym in yongthe, and dispise thou not hise thouytis.
</verse>
        <verse osisID='Sir.30.12'>
Boowe thou his necke in yongthe, and bete thou hise sidis, while he is a yong child; lest perauenture he wexe hard, and bileue not to thee, and he schal be sorewe of soule to thee.
</verse>
        <verse osisID='Sir.30.13'>
Teche thi sone, and worche in hym; lest thou offende in to the filthe of hym.
</verse>
        <verse osisID='Sir.30.14'>
Betere is a pore man hool, and strong in myytis, than a riche man feble, and betun with malice.
</verse>
        <verse osisID='Sir.30.15'>
The helthe of soule is in the hoolynesse of riytfulnesse, and it is betere than ony gold and siluer; and a strong bodi is betere than ful myche catel.
</verse>
        <verse osisID='Sir.30.16'>
No catel is aboue the catel of helthe of bodi; and no likyng is aboue the ioie of herte.
</verse>
        <verse osisID='Sir.30.17'>
Betere is deth than bittir lijf, and euerlastinge reste is betere than siknesse dwellynge contynueli.
</verse>
        <verse osisID='Sir.30.18'>
Goodis hid in a closid mouth ben as settyngis forth of metis set aboute a sepulcre.
</verse>
        <verse osisID='Sir.30.19'>
What schal sacrifice profite to an idol? for whi it schal not ete, nether schal smelle.
</verse>
        <verse osisID='Sir.30.20'>
So he that is dryuun awei fro the Lord, and berith the medis of wickidnesse,
</verse>
        <verse osisID='Sir.30.21'>
seynge with iyen and weilynge inwardli, as a geldynge biclippynge a virgyn, and siyyynge.
</verse>
        <verse osisID='Sir.30.22'>
Yyue thou not sorewe to thi soule, and turmente not thi silf in thi counsel.
</verse>
        <verse osisID='Sir.30.23'>
Mirthe of herte, this is the lijf of man, and is tresour of hoolynesse with outen failyng; and ful out ioiyng of a man is long lijf.
</verse>
        <verse osisID='Sir.30.24'>
Haue thou mercy on thi soule, and plese thou God; and holde togidere and gadere togidere thin herte in the hoolynesse of hym, and putte fer awei sorewe fro thee.
</verse>
        <verse osisID='Sir.30.25'>
For whi sorewe hath slayn many men; and noon heelthe is ther ynne.
</verse>
        <verse osisID='Sir.30.26'>
Enuye and wrathfulnesse schulen make lesse daies; and thouytys schulen brynge eldnesse bifore the tyme.
</verse>
        <verse osisID='Sir.30.27'>
A schynynge herte is good in metis; for whi meetis therof ben maad diligentli.
</verse>
      </chapter>
      <chapter osisID='Sir.31'>
        <verse osisID='Sir.31.1'>
Wakyng of oneste schal make fleischis to faile; and thouyt therof schal take awei sleep.
</verse>
        <verse osisID='Sir.31.2'>
Thouyt of bifore knowyng turneth awey wit; and greuouse siknesse makith sobre the soule.
</verse>
        <verse osisID='Sir.31.3'>
A ryche man trauelide in the gaderyng of catel; and in his reste he schal be fillyd with hise goodis.
</verse>
        <verse osisID='Sir.31.4'>
A pore man trauelide in decreessyng of lijflode; and in the ende he is maad nedi.
</verse>
        <verse osisID='Sir.31.5'>
He that loueth gold, schal not be iustified; and he that sueth wastyng, schal be fillid therof.
</verse>
        <verse osisID='Sir.31.6'>
Many men ben youun in to the fallyngis of gold; and the perdicioun of hem was maad in the feirnesse therof.
</verse>
        <verse osisID='Sir.31.7'>
A tre of offencioun is the gold of hem that maken sacrifice; wo to hem that suen it, and ech vnprudent man schal perische ther ynne.
</verse>
        <verse osisID='Sir.31.8'>
Blissid is a riche man, which is foundun with out wem; and that yede not aftir gold, nether hopide in money, and tresouris.
</verse>
        <verse osisID='Sir.31.9'>
Who is this, and we schulen preyse hym? for he dide merueils in his lijf.
</verse>
        <verse osisID='Sir.31.10'>
Which is preued ther ynne, and is foundun perfit, and euerlastynge glorye schal be to hym? which myyte trespasse, and trespasside not, and do yuels, and dide not.
</verse>
        <verse osisID='Sir.31.11'>
Therfor hise goodis ben stablischid in the Lord; and al the chirche of seyntis schal telle out hise almesdedis.
</verse>
        <verse osisID='Sir.31.12'>
Thou hast sete at a greet boord; opene thou not firste thi cheke on it.
</verse>
        <verse osisID='Sir.31.13'>
Seie thou not, whether tho ben many thingis, that ben on it.
</verse>
        <verse osisID='Sir.31.14'>
Haue thou mynde, that an yuel iye is weiward.
</verse>
        <verse osisID='Sir.31.15'>
What thing worse, than an iye is maad? therfor of al his face he schal wepe, whanne he seeth.
</verse>
        <verse osisID='Sir.31.16'>
Stretche thou not forth first thin hond; and thou defoulid bi enuye, be aschamed.
</verse>
        <verse osisID='Sir.31.17'>
Be thou not oppressid of wyn in a feeste.
</verse>
        <verse osisID='Sir.31.18'>
Vnderstonde of thi silf the thingis, that ben of thi neiybore.
</verse>
        <verse osisID='Sir.31.19'>
Vse thou as a discreet and temperat man these thingis that ben set forth to thee; and be thou not hatid, whanne thou etist myche.
</verse>
        <verse osisID='Sir.31.20'>
Ceesse thou first bicause of lernyng, ethir nurture; and nyle thou be outrageouse, lest perauenture thou offende.
</verse>
        <verse osisID='Sir.31.21'>
And if thou hast sete in the myddis of many men, stretche not forth thin hond sunnere than thei; and axe thou not firste for to drynke.
</verse>
        <verse osisID='Sir.31.22'>
A litil wyn is ful sufficient to a lerned man; and in slepynge thou schalt not trauele for that wyn, and thou schalt not feele trauel.
</verse>
        <verse osisID='Sir.31.23'>
Wakyng, and colre, ether bittir moisture, and gnawyng to an vndiscreet `either vntemperat man.
</verse>
        <verse osisID='Sir.31.24'>
But the sleep of heelthe is in a scars man; he schal slepe `til to the morewtid, and his soule schal delite with hym.
</verse>
        <verse osisID='Sir.31.25'>
And if thou art constreyned in etyng myche, ryse thou fro the myddis, and brake thou; and it schal refreische thee, and thou schalt not brynge sikenesse to thi bodi.
</verse>
        <verse osisID='Sir.31.26'>
Sone, here thou me, and dispise thou not me; and at the laste thou schalt fynde my wordis.
</verse>
        <verse osisID='Sir.31.27'>
In alle thi werkis be thou swift; and al sikenesse schal not come to thee.
</verse>
        <verse osisID='Sir.31.28'>
The lippis of many men schulen blesse a schynynge man in looues; and the witnessyng of his treuthe is feithful.
</verse>
        <verse osisID='Sir.31.29'>
The citee schal grutche in the worste breed; and the witnessyng of wickidnesse therof is soth.
</verse>
        <verse osisID='Sir.31.30'>
Nyle thou excite hem that ben diligent in wyn; for whi wyn hath distried many men.
</verse>
        <verse osisID='Sir.31.31'>
Fier preueth hard irun; so wyn drunkun in drunkenesse schal repreue the hertis of proude men.
</verse>
        <verse osisID='Sir.31.32'>
Euene lijf to men is wyn drunkun in sobrenesse; if thou drynkist it mesurably, thou schalt be sobre.
</verse>
        <verse osisID='Sir.31.33'>
What is the lijf which is maad lesse bi wyn?
</verse>
        <verse osisID='Sir.31.34'>
What defraudith lijf? deth.
</verse>
        <verse osisID='Sir.31.35'>
Wyn was maad in gladnesse, not in drunkenesse, at the bigynnyng.
</verse>
        <verse osisID='Sir.31.36'>
Wyn drunkun mesurabli is ful out ioiyng of soule and of bodi.
</verse>
        <verse osisID='Sir.31.37'>
Sobre drynk is helthe of soule and of bodi.
</verse>
        <verse osisID='Sir.31.38'>
Wyn drunkun myche makith avoiding, and ire, and many fallyngis.
</verse>
        <verse osisID='Sir.31.39'>
Wyn drunkun myche is bitternesse of soule.
</verse>
        <verse osisID='Sir.31.40'>
Strengthe of drunkenesse and hirting of an vnprudent man makith vertu lesse, and makynge woundis.
</verse>
        <verse osisID='Sir.31.41'>
In the feeste of wyn repreue thou not a neiybore; and dispise thou not hym in his mirthe.
</verse>
        <verse osisID='Sir.31.42'>
Seye thou not wordis of schenschipe to hym; and oppresse thou not hym in axynge.
</verse>
      </chapter>
      <chapter osisID='Sir.32'>
        <verse osisID='Sir.32.1'>
Thei han set thee a gouernour, nyle thou be enhaunsid; be thou among hem as oon of hem.
</verse>
        <verse osisID='Sir.32.2'>
Haue thou cure of hem, and so biholde thou; and whanne al thi cure is fillid, sitte thou to mete.
</verse>
        <verse osisID='Sir.32.3'>
That thou be glad for hem, and take the ournement of grace; and gete coroun, and dignyte of congregacioun.
</verse>
        <verse osisID='Sir.32.4'>
Speke thou the gretter man in birthe;
</verse>
        <verse osisID='Sir.32.5'>
for whi the word of hym that loueth kunnyng bicome thee first; and lette thou not musik.
</verse>
        <verse osisID='Sir.32.6'>
Where heryng is not, schede thou not out a word; and nyle thou be enhaunsid vncouenabli in thi wisdom.
</verse>
        <verse osisID='Sir.32.7'>
A iemme of carbuncle in the ournement of gold; and comparisoun of musikis in the feeste of wyn.
</verse>
        <verse osisID='Sir.32.8'>
As in the makyng of gold is a signe of smaragde, so the noumbre of musikis is in myrie and mesurable wyn.
</verse>
        <verse osisID='Sir.32.9'>
Here thou stille, and good grace schal come to thee for reuerence.
</verse>
        <verse osisID='Sir.32.10'>
Yonge man, speke thou vnnethis in thi cause, whanne nede is.
</verse>
        <verse osisID='Sir.32.11'>
If thou art axid twies, the heed haue thin answere.
</verse>
        <verse osisID='Sir.32.12'>
In many thingis be thou as vnkunnyng, and here thou stille togidere and axynge.
</verse>
        <verse osisID='Sir.32.13'>
And presume thou not to speke in the myddis of grete men; and where elde men ben, speke thou not myche.
</verse>
        <verse osisID='Sir.32.14'>
Leityng schal go bifore hail, and grace schal go bifore schamfastnesse, and good grace schal come to thee for reuerence.
</verse>
        <verse osisID='Sir.32.15'>
And in the our of risyng tifle thee not; forsothe renne thou bifore first in to thin hous, and there clepe thou thee to answer, and there pleie thou.
</verse>
        <verse osisID='Sir.32.16'>
And do thi conseitis, and not in synnes, and in a proud word.
</verse>
        <verse osisID='Sir.32.17'>
On alle these thingis blesse thou the Lord, that made thee, and fillynge thee greetli of alle hise goodis.
</verse>
        <verse osisID='Sir.32.18'>
He that dredith God, schal take his techyng; and thei that waken to hym, schulen fynde blessyng.
</verse>
        <verse osisID='Sir.32.19'>
He that sekith the lawe, schal be fillid therof; and he that doith tretourousli, schal be sclaundrid ther ynne.
</verse>
        <verse osisID='Sir.32.20'>
Thei that dreden God, schulen fynde iust dom; and schulen kyndle riytfulnesse as liyt.
</verse>
        <verse osisID='Sir.32.21'>
A synful man schal eschewe blamyng; and aftir his wille he schal fynde comparisoun.
</verse>
        <verse osisID='Sir.32.22'>
A man of counsel schal not leese vndirstonding; a man alien and proud schal not drede dredyng.
</verse>
        <verse osisID='Sir.32.23'>
Yhe, aftir that he hath do with that drede with out councel, and he schal be repreued bi hise suyngis.
</verse>
        <verse osisID='Sir.32.24'>
Sone, do thou no thing with out councel; and aftir the dede thou schalt not repente.
</verse>
        <verse osisID='Sir.32.25'>
Go thou not in the weie of fallyng, and offende thou not ayens stoonys. Bitake thou not thee to a trauelouse weie, lest thou sette sclaundir to thi soule;
</verse>
        <verse osisID='Sir.32.26'>
and be thou war of thi sones, and perseyue thou of thi meyneals.
</verse>
        <verse osisID='Sir.32.27'>
In al thi werk bileue thou bi feith of thi soule; for whi this is the keping of comaundementis.
</verse>
        <verse osisID='Sir.32.28'>
He that bileueth to God, takith heede to the comaundementis; and he that tristith in hym, schal not be maad lesse.
</verse>
      </chapter>
      <chapter osisID='Sir.33'>
        <verse osisID='Sir.33.1'>
Iuelis schulen not come to hym that dredith God; but God schal kepe hym in temptacioun, and schal delyuere fro yuelis.
</verse>
        <verse osisID='Sir.33.2'>
A wijs man hatith not the comaundementis, and riytfulnessis; and he schal not be hurtlid doun, as in the tempest of a schip.
</verse>
        <verse osisID='Sir.33.3'>
A wijs man bileeueth to the lawe of God, and the lawe is feithful to hym.
</verse>
        <verse osisID='Sir.33.4'>
He that makith opene axyng, schal make redi a word; and so he schal preie, and schal be herd, and he schal kepe techyng, and thanne he schal answere.
</verse>
        <verse osisID='Sir.33.5'>
The entraylis of a fool ben as a wheel of a carte, and his thouytis as an extre able to turne aboute.
</verse>
        <verse osisID='Sir.33.6'>
An hors a staloun, so and a frend a scornere, neiyeth vndur ech sittynge aboue.
</verse>
        <verse osisID='Sir.33.7'>
Whi a dai ouercometh a dai, and eft the liyt ouercometh liyt, and a yeer ouercometh a yeer, the sunne ouercometh the sunne?
</verse>
        <verse osisID='Sir.33.8'>
Tho ben departid of the kunnyng of the Lord, bi the sunne maad, and kepynge the comaundement of God.
</verse>
        <verse osisID='Sir.33.9'>
And it schal chaunge tymes and the feeste daies of hem, and in tho tymes the Jewis halewiden hali daies at an our.
</verse>
        <verse osisID='Sir.33.10'>
God enhaunside and magnyfiede of tho hali daies; and of tho he settide in to the noumbre of daies; and God made alle men of sad erthe, and of neische erthe, whereof Adam was formed.
</verse>
        <verse osisID='Sir.33.11'>
In the multitude of kunnyng of the Lord he departide hem, and chaungide the weies of hem.
</verse>
        <verse osisID='Sir.33.12'>
Of hem God blesside, and enhaunside; and of hem he halewide, and chees to hym silf; of hem he curside, and made lowe, and turnyde hem fro the departyng of hem.
</verse>
        <verse osisID='Sir.33.13'>
As cley of a pottere is in the hond of hym,
</verse>
        <verse osisID='Sir.33.14'>
to make and dispose, that alle the weies therof ben aftir the ordynaunce of hym; so a man is in the hond of hym that made hym; and he schal yelde to hym bi his dom.
</verse>
        <verse osisID='Sir.33.15'>
Ayens yuel is good, and ayens lijf is deth; so and a synnere is ayens a iust man. And so biholde thou in to alle the werkis of the hiyeste; twey thingis ayens tweyne, and o thing ayens oon.
</verse>
        <verse osisID='Sir.33.16'>
And Y the laste wakide, and as he that gaderith draf of grapis, aftir the gadereris of grapis.
</verse>
        <verse osisID='Sir.33.17'>
And Y hopide in the blessyng of God; and as he that gaderith grapis, Y fillide the pressour.
</verse>
        <verse osisID='Sir.33.18'>
Biholde ye, for Y trauelide not to me aloone, but to alle that seken kunnyng.
</verse>
        <verse osisID='Sir.33.19'>
Grete men, and alle puplis, here ye me; and ye gouernouris of the chirche, perseyue with eeris.
</verse>
        <verse osisID='Sir.33.20'>
Yyue thou not power ouer thee in thi lijf to a sone, and to a womman, to a brothir, and to a freend; and yyue thou not thi possessioun to another man, lest perauenture it repente thee, and thou biseche for tho.
</verse>
        <verse osisID='Sir.33.21'>
While thou art alyue, and brethist yit, ech man schal not chaunge thee.
</verse>
        <verse osisID='Sir.33.22'>
For it is betere, that thi sones preye thee, than that thou biholde in to the hondis of thi sones.
</verse>
        <verse osisID='Sir.33.23'>
In alle thi werkis be thou souereyn;
</verse>
        <verse osisID='Sir.33.24'>
yyue thou not a wem in to thi glorie. In the day of endyng of daies of thi lijf, and in tyme of thi goyng out departe thin erytage.
</verse>
        <verse osisID='Sir.33.25'>
Metis, and a yerde, and birthun to an asse; breed, and chastisyng, and werk to a seruaunt.
</verse>
        <verse osisID='Sir.33.26'>
He worchith in chastisyng, and sekith to haue reste; slake thou hondis to hym, and he sekith fredom.
</verse>
        <verse osisID='Sir.33.27'>
A yok and bridil bowen doun an hard necke; and bisi worchingis bowen doun a seruaunt.
</verse>
        <verse osisID='Sir.33.28'>
Turment and stockis to an yuel willid seruaunt; sende thou hym in to worchyng, lest he be ydel;
</verse>
        <verse osisID='Sir.33.29'>
for whi idilnesse hath tauyte miche malice.
</verse>
        <verse osisID='Sir.33.30'>
Ordeyne thou hym in werk, for so it bicometh hym; that if he obeieth not, bowe thou doun hym in stockis, and make thou not hym large ouer ony man, but with out dom do thou no thing greuouse.
</verse>
        <verse osisID='Sir.33.31'>
If a feithful seruaunt is to thee, be he as thi soule to thee; trete thou him so as a brother, for thou hast bouyt hym in the blood of lijf.
</verse>
        <verse osisID='Sir.33.32'>
If thou hurtist hym vniustli, he schal be turned in to fleyng awei;
</verse>
        <verse osisID='Sir.33.33'>
and if he enhaunsynge goith awei, thou noost whom thou schalt seke, and in what weie thou schalt seke hym.
</verse>
      </chapter>
      <chapter osisID='Sir.34'>
        <verse osisID='Sir.34.1'>
Veyn hope and a leesyng to an vnwijs man; and dremes enhaunsen vnprudent men.
</verse>
        <verse osisID='Sir.34.2'>
As he that takith schadewe, and pursueth wynd, so and he that takith heede to leesyngis seyn.
</verse>
        <verse osisID='Sir.34.3'>
Vpe this thing is the siyt of dremes; bifore the face of a man is the licnesse of another man.
</verse>
        <verse osisID='Sir.34.4'>
What schal be clensid of him that is vnclene, and what trewe thing schal be seid of a liere?
</verse>
        <verse osisID='Sir.34.5'>
Fals dyuynyng of errour, and fals dyuynyngis bi chiteryng of briddis, and dremes of witchis, is vanyte.
</verse>
        <verse osisID='Sir.34.6'>
And as the herte of a womman trauelynge of child, thin herte suffrith fantasies; no but visitacioun is sent out of the hiyeste, yyue thou not thin herte in tho dremes.
</verse>
        <verse osisID='Sir.34.7'>
For whi dremes han maad many men for to erre, and men hopynge in tho fellen doun.
</verse>
        <verse osisID='Sir.34.8'>
The word of the lawe `of God and of hise profetis, schal be maad perfit with out leesyng; and wisdom in the mouth of a feithful man schal be maad pleyn.
</verse>
        <verse osisID='Sir.34.9'>
What kan he, that is not asaied? A man asaied in many thingis, schal thenke many thingis; and he that lernyde many thingis, schal telle out vndirstondyng.
</verse>
        <verse osisID='Sir.34.10'>
He that is not asaied, knowith fewe thingis; forsothe he that is a fool in many thingis, schal multiplie malice.
</verse>
        <verse osisID='Sir.34.11'>
What maner thingis kan he, that is not asaied? He that is not plauntid, schal be plenteuouse in wickidnesse.
</verse>
        <verse osisID='Sir.34.12'>
I siy many thingis in tellyng out, and ful many customs of wordis.
</verse>
        <verse osisID='Sir.34.13'>
Sum tyme Y was in perel `til to deth, for the cause of these thingis; and Y was delyuered bi the grace of God.
</verse>
        <verse osisID='Sir.34.14'>
The spirit of hem that dreden God is souyt, and schal be blessid in the biholding of hym.
</verse>
        <verse osisID='Sir.34.15'>
For whi the hope of hem is in to God sauynge hem; and the iyen of the Lord ben in to hem, that louen hym.
</verse>
        <verse osisID='Sir.34.16'>
He that dredith God, schal not tremble for ony thing, and he schal not drede; for whi God is his hope.
</verse>
        <verse osisID='Sir.34.17'>
The soule of hym that dredith the Lord, is blessid.
</verse>
        <verse osisID='Sir.34.18'>
To whom biholdith he, and who is his strengthe?
</verse>
        <verse osisID='Sir.34.19'>
The iyen of the Lord ben on hem that dreden hym. God is a defendere of myyt, stidfastnesse of vertu, hilyng of heete, and a schadewyng place of myddai;
</verse>
        <verse osisID='Sir.34.20'>
bisechyng of offendyng, and help of fallyng, enhaunsynge the soule, and liytnynge the iyen, and yyuynge heelthe, and lijf, and blessyng.
</verse>
        <verse osisID='Sir.34.21'>
The offryng of hym that offrith of wickid thing, is defoulid; and the scornyngis of vniust men ben not wel plesaunt.
</verse>
        <verse osisID='Sir.34.22'>
The Lord aloone is to hem that abiden hym in the weie of treuthe, and of riytfulnesse.
</verse>
        <verse osisID='Sir.34.23'>
The hiyeste appreueth not the yiftis of wickid men, nethir biholdith in the offryngis of wickid men, nether in the multitude of her sacrifices he schal do mercy to synnes.
</verse>
        <verse osisID='Sir.34.24'>
He that offrith sacrifice of the catel of pore men, is as he that sleeth the sone in the siyt of his fadir.
</verse>
        <verse osisID='Sir.34.25'>
The breed of nedi men is the lijf of a pore man; he that defraudith hym, is a man of blood.
</verse>
        <verse osisID='Sir.34.26'>
He that takith awei breed in swoot, is as he that sleeth his neiybore.
</verse>
        <verse osisID='Sir.34.27'>
He that schedith out blood, and he that doith fraude to an hirid man, ben britheren.
</verse>
        <verse osisID='Sir.34.28'>
Oon bildynge, and oon distriynge; what profitith it to hem, no but trauel?
</verse>
        <verse osisID='Sir.34.29'>
Oon preiynge, and oon cursynge; whos vois schal the Lord here?
</verse>
        <verse osisID='Sir.34.30'>
What profitith the waischyng of hym, that is waischun for a deed bodi, and touchith eft a deed bodi?
</verse>
        <verse osisID='Sir.34.31'>
So a man that fastith in hise synnes, and eft doynge the same synnes, what profitith he in mekynge hym silf? who schal here his preyer?
</verse>
      </chapter>
      <chapter osisID='Sir.35'>
        <verse osisID='Sir.35.1'>
He that kepith the word, multiplieth preier.
</verse>
        <verse osisID='Sir.35.2'>
Heelful sacrifice is to take heede to the comaundementis, and to departe fro al wickidnesse.
</verse>
        <verse osisID='Sir.35.3'>
And to offre the plesyng of sacrifice for vnriytfulnesses, and bisechyng for synnes, is to go awey fro vnriytfulnesse.
</verse>
        <verse osisID='Sir.35.4'>
He that offrith purest flour of wheete, schal yelde grace; and he that doith merci, offrith a sacrifice.
</verse>
        <verse osisID='Sir.35.5'>
It is wel plesaunt to the Lord, to go awei fro wickidnesse; and preier is to go awei fro vnriytfulnesse.
</verse>
        <verse osisID='Sir.35.6'>
Thou schalt not appere voide bifore the siyt of God;
</verse>
        <verse osisID='Sir.35.7'>
for whi alle these thingis ben doon for the heestis of God.
</verse>
        <verse osisID='Sir.35.8'>
The offryng of a iust man makith fat the auter, and is odour of swetnesse in the siyt of the hiyeste.
</verse>
        <verse osisID='Sir.35.9'>
The sacrifice of a iust man is acceptable, and the Lord schal not foryete the mynde of hym.
</verse>
        <verse osisID='Sir.35.10'>
With good wille yelde thou glorie to God, and make thou not lesse the firste fruytis of thin hondis.
</verse>
        <verse osisID='Sir.35.11'>
In ech yifte make glad thi cheer, and in ful out ioiyng halewe thi tithis.
</verse>
        <verse osisID='Sir.35.12'>
Yyue thou to the hiyeste aftir his yifte; and with good iye make thou the fyndyng of thin hondis.
</verse>
        <verse osisID='Sir.35.13'>
For whi the Lord is a yeldere, and he schal yelde seuene fold so myche to thee.
</verse>
        <verse osisID='Sir.35.14'>
Nyle thou offre schrewid yiftis; for he schal not resseyue tho.
</verse>
        <verse osisID='Sir.35.15'>
And nyle thou biholde an vniust sacrifice; for the Lord is iuge, and glorie of persoone is not at hym.
</verse>
        <verse osisID='Sir.35.16'>
The Lord schal not take a persoone ayens a pore man; and he schal here the preier of hym that is hirt.
</verse>
        <verse osisID='Sir.35.17'>
He schal not dispise the preyeris of a fadirles child, nether a widewe, if sche schedith out speche of weilyng.
</verse>
        <verse osisID='Sir.35.18'>
Whether the teeris of a widew goen not doun to the cheke, and the criyng of hir on hym that ledith forth tho teeris?
</verse>
        <verse osisID='Sir.35.19'>
For whi tho stien fro the cheke `til to heuene, and the Lord herere schal not delite in tho.
</verse>
        <verse osisID='Sir.35.20'>
He that worschipith God in delityng, schal be resseyued; and his preyer schal neiye `til to the clowdis.
</verse>
        <verse osisID='Sir.35.21'>
The preier of hym that mekith hym silf schal perse clowdis, and til it neiyeth, he schal not be coumfortid, and he schal not go awey, til the hiyeste biholde.
</verse>
        <verse osisID='Sir.35.22'>
And the Lord schal not be fer, but he schal iuge iust men, and schal make doom; and the strongeste schal not haue pacience in tho, that he troble the bak of hem.
</verse>
        <verse osisID='Sir.35.23'>
And he schal yelde veniaunce to folkis, til he take awei the fulnesse of proude men, and troble togidere the ceptris of wickid men;
</verse>
        <verse osisID='Sir.35.24'>
til he yelde to men aftir her dedis, and aftir the werkis of Adam, and aftir the presumpcioun of hym;
</verse>
        <verse osisID='Sir.35.25'>
til he deme the dome of his puple, and schal delite iust men in his merci.
</verse>
        <verse osisID='Sir.35.26'>
The merci of God is fair in the tyme of tribulacioun, as clowdis of reyn in the tyme of drynesse.
</verse>
      </chapter>
      <chapter osisID='Sir.36'>
        <verse osisID='Sir.36.1'>
God of alle thingis, haue thou merci on vs; and biholde thou vs, and schewe thou to vs the liyt of thi merciful doyngis.
</verse>
        <verse osisID='Sir.36.2'>
And sende thi drede on hethene men, that souyten not thee, that thei knowe that no God is, no but thou; that thei telle out thi grete dedis.
</verse>
        <verse osisID='Sir.36.3'>
Reise thin hond on hethene men aliens, that thei se thi power.
</verse>
        <verse osisID='Sir.36.4'>
For as thou were halewid in vs in the siyt of hem, so in oure siyt thou schalt be magnefyed in hem;
</verse>
        <verse osisID='Sir.36.5'>
that thei knowe thee, as and we han knowe, that noon othere is God, outakun thee, Lord.
</verse>
        <verse osisID='Sir.36.6'>
Make thou newe signes, and chaunge thou merueilis;
</verse>
        <verse osisID='Sir.36.7'>
glorifie the hond, and the riyt arm.
</verse>
        <verse osisID='Sir.36.8'>
Reise thou stronge veniaunce, and schede out ire;
</verse>
        <verse osisID='Sir.36.9'>
take awei the aduersarie, and turmente the enemye.
</verse>
        <verse osisID='Sir.36.10'>
Haaste thou the tyme, and haue thou mynde on the ende, that thei telle out thi merueils.
</verse>
        <verse osisID='Sir.36.11'>
And he that is sauyd, be deuourid in the ire of flawme; and thei that treten worst thi puple, fynde perdicioun.
</verse>
        <verse osisID='Sir.36.12'>
Al to-breke thou the heed of princis, and of enemyes, seiynge, Noon othere is, outakun vs.
</verse>
        <verse osisID='Sir.36.13'>
Gadere thou togidere alle the lynagis of Jacob, and knowe thei that no God is, no but thou, that thei telle out thi grete dedis; and thou schalt enherite hem, as at the bigynnyng.
</verse>
        <verse osisID='Sir.36.14'>
Haue thou merci on thi puple, on which thi name is clepid in to help; and on Israel, whom thou madist euene to thi firste gendrid sone.
</verse>
        <verse osisID='Sir.36.15'>
Haue thou merci on Jerusalem, the citee of thin halewyng, on the citee of thi reste.
</verse>
        <verse osisID='Sir.36.16'>
Fille thou Syon with thi vertues, that moun not be teld out, and fille thi puple with thi glorie.
</verse>
        <verse osisID='Sir.36.17'>
Yyue thou witnessyng, that at the bigynnyng thei weren thi creaturis; and reise thou preieris, whiche the formere profetis spaken in thi name.
</verse>
        <verse osisID='Sir.36.18'>
Lord, yyue thou meede to hem that abiden thee, that thi prophetis be foundun trewe; and here thou the preier of thi seruauntis.
</verse>
        <verse osisID='Sir.36.19'>
Aftir the blessyng of Aaron yyue thou to thi puple, and dresse thou vs in to the weie of riytfulnesse; that alle men wite, that dwellen in erthe, that thou art God, the biholdere of worldis.
</verse>
        <verse osisID='Sir.36.20'>
The wombe schal ete alle mete, and o mete is betere than another mete.
</verse>
        <verse osisID='Sir.36.21'>
Chekis touchen mete almest, and an vnwise herte resseyueth false wordis.
</verse>
        <verse osisID='Sir.36.22'>
A schrewid herte schal yyue heuynesse, and a wijs man schal ayenstonde it.
</verse>
        <verse osisID='Sir.36.23'>
A womman schal take ech knaue child, and a douytir is betere than a sone.
</verse>
        <verse osisID='Sir.36.24'>
The fairnesse of a womman makith glad the face of hir hosebonde, and sche schal brynge desir ouer al the coueitise of man.
</verse>
        <verse osisID='Sir.36.25'>
If ther is a tunge of heelyng, ther is also of swagyng, and of merci; the hosebonde of hir is not aftir the sones of men.
</verse>
        <verse osisID='Sir.36.26'>
He that hath in possessioun a good womman, bigynneth possessioun; sche is an help lijk hym, and a piler as reste.
</verse>
        <verse osisID='Sir.36.27'>
Where an hegge is not, the possessioun schal be rauyschid awei; and where a womman is not, a nedi man weilith.
</verse>
        <verse osisID='Sir.36.28'>
To whom bileueth he that hath no nest, and bowith doun where euer it is derk, as a theef girt, skippynge out fro citee in to citee?
</verse>
      </chapter>
      <chapter osisID='Sir.37'>
        <verse osisID='Sir.37.1'>
Ech frend schal seie, And Y haue couplid frenschip; but that is a frend, a frend bi name aloone. Whether sorewe is not til to deth?
</verse>
        <verse osisID='Sir.37.2'>
Forsothe a felowe of table and a frend schulen be turned to enemyte.
</verse>
        <verse osisID='Sir.37.3'>
A! the worste presumpcioun, wherof art thou maad to hile drie malice, and the gilefulnesse therof?
</verse>
        <verse osisID='Sir.37.4'>
A felowe of table schal be myrie with a frend in delityngis, and in the dai of tribulacioun he schal be aduersarie.
</verse>
        <verse osisID='Sir.37.5'>
A felowe of table schal haue sorewe with a frend, for cause of the wombe; and he schal take scheeld ayens an enemye.
</verse>
        <verse osisID='Sir.37.6'>
Foryete thou not thi frend in thi soule, and be thou not vnmyndeful of hym in thi werkis.
</verse>
        <verse osisID='Sir.37.7'>
Nyle thou take councel with the fadir of thi wijf; and hide thou councel fro hem that han enuye to thee.
</verse>
        <verse osisID='Sir.37.8'>
Ech councelour schewith councel, but ther is a councelour to hym silf.
</verse>
        <verse osisID='Sir.37.9'>
Kepe thi soule fro an yuel counselour; firste wite thou, what is his nede, and what he schal thenke in his soule;
</verse>
        <verse osisID='Sir.37.10'>
lest perauenture he sende a stake in to the erthe, and seie to thee,
</verse>
        <verse osisID='Sir.37.11'>
Thi weie is good, and he stonde ayenward, to se what schal bifalle to thee.
</verse>
        <verse osisID='Sir.37.12'>
With an vnreligiouse man trete thou of holynesse, and with an vniust man of riytfulnesse, and with a womman of these thingis whiche sche hatith. With a ferdful man trete thou of batel, with a marchaunt, of cariyng ouer of marchaundies to chepyng; with a biere, of sillyng, with an enuyouse man, of graces to be don;
</verse>
        <verse osisID='Sir.37.13'>
with an vnpitouse man, of pytee, with an vnonest man, of oneste, with a werk man of the feeld, of ech werk;
</verse>
        <verse osisID='Sir.37.14'>
with a werk man hirid bi the yeer, of the endyng of the yeer, with a slowe seruaunt, of myche worchyng. Yyue thou not tent to these men in al councel,
</verse>
        <verse osisID='Sir.37.15'>
but be thou bisi with an hooli man, whom euere thou knowist kepynge Goddis drede,
</verse>
        <verse osisID='Sir.37.16'>
whos soule is aftir thi soule. Who euer doutith in derknessis, schal not haue sorewe with thee.
</verse>
        <verse osisID='Sir.37.17'>
And stablische thou the herte of good councel with thee; for whi another thing is not more than it to thee.
</verse>
        <verse osisID='Sir.37.18'>
The soule of an hooli man tellith out treuthis sum tyme; more than seuene biholderis sittynge an hiy for to biholde.
</verse>
        <verse osisID='Sir.37.19'>
And in alle these thingis biseche thou the hiyeste, that he dresse thi weie in treuthe.
</verse>
        <verse osisID='Sir.37.20'>
Bifore alle werkis a sothefast word go bifore thee; and a stidfast councel go bifore ech dede.
</verse>
        <verse osisID='Sir.37.21'>
A wickid word schal chaunge the herte, of which herte foure partis comen forth; good and yuel, lijf and deth; and a bisi tunge is lord of tho.
</verse>
        <verse osisID='Sir.37.22'>
A wijs man hath tauyt many men, and he is swete to his soule.
</verse>
        <verse osisID='Sir.37.23'>
He that spekith `bi soffym, is hateful; he schal be defraudid in ech thing.
</verse>
        <verse osisID='Sir.37.24'>
For whi grace is not youun of the Lord to hym, for he is defraudid of al wisdom.
</verse>
        <verse osisID='Sir.37.25'>
A wijs man is wijs to his soule, and the fruytis of his wit ben worthi to be preisid.
</verse>
        <verse osisID='Sir.37.26'>
A wijs man techith his puple, and the fruytis of his wit ben feithful.
</verse>
        <verse osisID='Sir.37.27'>
A wijs man schal be fillid with blessyngis, and thei that seen hym schulen preise hym.
</verse>
        <verse osisID='Sir.37.28'>
The lijf of a man is in the noumbre of daies; but the daies of Israel ben vnnoumbrable.
</verse>
        <verse osisID='Sir.37.29'>
A wijs man in the puple schal enherite onour, and his name schal be lyuynge with outen ende.
</verse>
        <verse osisID='Sir.37.30'>
Sone, asaie thi soule in thi lijf; and if it is wickid, yyue thou not power to it;
</verse>
        <verse osisID='Sir.37.31'>
for whi not alle thingis speden to alle men, and not ech kynde plesith ech soule.
</verse>
        <verse osisID='Sir.37.32'>
Nyle thou be gredi in ech etyng, and schede thou not out thee on ech mete.
</verse>
        <verse osisID='Sir.37.33'>
For in many metis schal be sikenesse, and gredynesse schal neiye `til to colrye.
</verse>
        <verse osisID='Sir.37.34'>
Many men dieden for glotenye; but he that is abstinent, schal encreesse lijf.
</verse>
      </chapter>
      <chapter osisID='Sir.38'>
        <verse osisID='Sir.38.1'>
Onoure thou a leche, for nede; for whi the hiyeste hath maad hym.
</verse>
        <verse osisID='Sir.38.2'>
For whi al medicyn is of God; and he schal take of the kyng a yifte.
</verse>
        <verse osisID='Sir.38.3'>
The kunnyng of a leche schal enhaunse his heed; and he schal be preisid in the siyt of grete men.
</verse>
        <verse osisID='Sir.38.4'>
The hiyeste hath maad of the erthe medicyn; and a prudent man schal not wlate it.
</verse>
        <verse osisID='Sir.38.5'>
Whether bittir watir was not maad swete of a tre?
</verse>
        <verse osisID='Sir.38.6'>
The vertu of tho thingis cam bi experience to the knowing of men; and the hiyeste yaf kunnyng to men, for to be onourid in his merueils.
</verse>
        <verse osisID='Sir.38.7'>
A man heelynge in these thingis schal aswage sorewe, and an oynement makere schal make pymentis of swetnesse, and schal make anoyntyngis of heelthe; and hise werkis schulen not be endid.
</verse>
        <verse osisID='Sir.38.8'>
For whi the pees of God is on the face of erthe.
</verse>
        <verse osisID='Sir.38.9'>
Mi sone, dispise not thi silf in thi sikenesse; but preie thou the Lord, and he schal heele thee.
</verse>
        <verse osisID='Sir.38.10'>
Turne thou awei fro synne, and dresse thin hondis, and clense thin herte fro al synne.
</verse>
        <verse osisID='Sir.38.11'>
Yyue thou swetnesse, and the mynde of cleene flour of wheete, and make thou fat offryng; and yyue thou place to a leche.
</verse>
        <verse osisID='Sir.38.12'>
For the Lord made hym, and departe he not fro thee; for hise werkis ben nedeful to thee.
</verse>
        <verse osisID='Sir.38.13'>
For whi tyme is, whanne thou schalt falle in to the hondis of hem.
</verse>
        <verse osisID='Sir.38.14'>
Forsothe thei schulen biseche the Lord, that he dresse the werk of hem, and helthe for her lyuyng.
</verse>
        <verse osisID='Sir.38.15'>
He that trespassith in the siyt of hym, that made hym, schal falle in to the hondis of the leche.
</verse>
        <verse osisID='Sir.38.16'>
Sone, brynge thou forth teeris on a deed man, and thou as suffrynge hard thingis bigynne to wepe; and bi doom hile thou the bodi of hym, and dispise thou not his biriyng.
</verse>
        <verse osisID='Sir.38.17'>
But for bacbityng bere thou bittirli the morenyng of hym o dai; and be thou coumfortid for sorewe.
</verse>
        <verse osisID='Sir.38.18'>
And make thou morenyng aftir his merit o dai, ether tweyne, for bacbityng.
</verse>
        <verse osisID='Sir.38.19'>
For whi deth hastith of sorewe, and hilith vertu; and the sorewe of herte bowith the heed.
</verse>
        <verse osisID='Sir.38.20'>
Sorewe dwellith in ledyng awei; and the catel of a nedi man is aftir his herte.
</verse>
        <verse osisID='Sir.38.21'>
Yyue thou not thin herte in sorewe, but put it awei fro thee; and haue thou mynde on the laste thingis, and nyle thou foryete.
</verse>
        <verse osisID='Sir.38.22'>
For whi no turning is, and thou schalt no thing profite to this deed man; and thou schalt harme worste thi silf.
</verse>
        <verse osisID='Sir.38.23'>
Be thou myndeful of mi dom; for also thin schal be thus, to me yistirdai, and to thee to dai.
</verse>
        <verse osisID='Sir.38.24'>
In the reste of a deed man make thou hys mynde to haue reste; and coumforte thou hym in the goyng out of his spirit.
</verse>
        <verse osisID='Sir.38.25'>
Write thou wisdom in the tyme of voidenesse; and he that is made lesse in dede, schal perseyue wisdom; for he schal be fillid of wisdom.
</verse>
        <verse osisID='Sir.38.26'>
He that holdith the plow, and he that hath glorie in a gohode, dryueth oxis with a pricke, and he lyueth in the werkis of tho; and his tellyng is in the sones of bolis.
</verse>
        <verse osisID='Sir.38.27'>
He schal yyue his herte to turne forewis; and his wakyng schal be aboute the fatnesse of kien.
</verse>
        <verse osisID='Sir.38.28'>
So ech carpenter, and principal werk man, that passith the niyt as the dai; that graueth ymagis grauun, and the bisynesse of hym dyuersith the peynture; he schal yyue his herte to the licnesse of peynture, and bi his wakyng he perfourmeth the werk.
</verse>
        <verse osisID='Sir.38.29'>
So a smyth sittynge bisidis the anefelt, and biholdynge the werk of yrun, the heete of fier brenneth hise fleischis; and he stryueth in the heete of the furneis.
</verse>
        <verse osisID='Sir.38.30'>
The vois of a hamer makith newe his eere; and his iye is ayens the licnesse of a vessel.
</verse>
        <verse osisID='Sir.38.31'>
He schal yyue his herte in to the perfourmyng of werkis; and bi his wakyng he schal ourne vnperfeccioun.
</verse>
        <verse osisID='Sir.38.32'>
So a potter sittynge at his werk, turnynge a wheel with hise feet, which is put euere in bisynesse for his werk; and al his worchyng is vnnoumbrable.
</verse>
        <verse osisID='Sir.38.33'>
In his arm he schal fourme clei; and bifore hise feet he schal bowe his vertu.
</verse>
        <verse osisID='Sir.38.34'>
He schal yyue his herte to ende perfitli sum thing; and bi his wakyng he schal clense the furneis.
</verse>
        <verse osisID='Sir.38.35'>
Alle these men hopiden in her hondis; and ech man is wijs in his craft.
</verse>
        <verse osisID='Sir.38.36'>
A citee is not bildid with outen alle these men.
</verse>
        <verse osisID='Sir.38.37'>
And thei schulen not dwelle, nether go; and thei schulen not skippe ouer in to the chirche.
</verse>
        <verse osisID='Sir.38.38'>
Thei schulen not sitte on the seete of a iuge; and thei schulen not vndirstonde the testament of doom, nether thei schulen make opyn techyng and doom; and thei schulen not be foundun in parablis.
</verse>
        <verse osisID='Sir.38.39'>
But thei schulen conferme the creature of the world, and her preyer is in the worching of craft; and thei yyuen her soule, and thei axen togidere in the lawe of the hiyeste.
</verse>
      </chapter>
      <chapter osisID='Sir.39'>
        <verse osisID='Sir.39.1'>
A wijs man schal seke out the wisdom of alle elde men; and he schal yyue tent in profetis.
</verse>
        <verse osisID='Sir.39.2'>
He schal kepe the tellyng of named men; and he schal entre togidere in to the hard sentensis of parablis.
</verse>
        <verse osisID='Sir.39.3'>
He schal seke out the pryuy thingis of prouerbis; and he schal be conuersaunt in the hid thingis of parablis.
</verse>
        <verse osisID='Sir.39.4'>
He schal mynystre in the myddis of grete men; and he schal appere in the siyt of the cheef iuge.
</verse>
        <verse osisID='Sir.39.5'>
He schal passe in to the lond of alien folkis; for he schal asaie goodis, and yuels in alle thingis.
</verse>
        <verse osisID='Sir.39.6'>
He schal yyue his herte to wake eerli to the Lord that made hym; and he schal biseche in the siyt of the hiyeste.
</verse>
        <verse osisID='Sir.39.7'>
He schal opene his mouth in preier; and he schal biseche for hise trespassis.
</verse>
        <verse osisID='Sir.39.8'>
For if the grete Lord wole, he schal fille hym with the spirit of vndurstondyng.
</verse>
        <verse osisID='Sir.39.9'>
And he schal sende the wordis of his wisdom, as reynes; and in preier he schal knouleche to the Lord.
</verse>
        <verse osisID='Sir.39.10'>
And he schal dresse his counsel, and techyng; and schal councele in hise hid thingis.
</verse>
        <verse osisID='Sir.39.11'>
He schal make opene the wisdom of his techyng; and he schal haue glorie in the lawe of the testament of the Lord.
</verse>
        <verse osisID='Sir.39.12'>
Many men schulen preyse his wisdom; and it schal not be don awey til in to the world.
</verse>
        <verse osisID='Sir.39.13'>
His mynde schal not go awei; and his name schal be souyt fro generacioun in to generacioun.
</verse>
        <verse osisID='Sir.39.14'>
Folkis schulen telle out his wisdom; and the chirche schal telle his preisyng.
</verse>
        <verse osisID='Sir.39.15'>
If his name dwellith, he schal leeue more than a thousynde; and if he restith, it schal profite to hym.
</verse>
        <verse osisID='Sir.39.16'>
Yit Y schal take councel to telle out, for Y am fillid as with woodnesse;
</verse>
        <verse osisID='Sir.39.17'>
and myn ynnere spirit seith in vois, Ye fruytis of God, here me, and make ye fruyt, as roosis plauntide on the ryuers of watris.
</verse>
        <verse osisID='Sir.39.18'>
Haue ye odour of swetnesse, as the Liban hath.
</verse>
        <verse osisID='Sir.39.19'>
Bringe forth flouris, as a lilee; yyue ye odour, and make ye boowis in to grace. And preise ye togidere a song; and blesse ye the Lord in hise werkis.
</verse>
        <verse osisID='Sir.39.20'>
Yyue ye greet onour to his name, and knouleche ye to him in the vois of youre lippis, in songis of lippis, and in harpis; and thus ye schulen seie in knouleching,
</verse>
        <verse osisID='Sir.39.21'>
Alle the werkis of the Lord ben ful goode.
</verse>
        <verse osisID='Sir.39.22'>
Forsothe watir as an heepe of stoonys stood at his word; and as resettis of watris in the word of his mouth.
</verse>
        <verse osisID='Sir.39.23'>
For whi pesiblenesse is maad in his comaundement; and no defaute is in the heelthe of hym.
</verse>
        <verse osisID='Sir.39.24'>
The werkis of ech fleisch ben bifore hym; and no thing is hid fro hise iyen.
</verse>
        <verse osisID='Sir.39.25'>
He biholdith fro the world til in to the world; and no thing is wondurful in his siyt.
</verse>
        <verse osisID='Sir.39.26'>
It is not to seie, What is this thing, ether, What is that thing? for whi alle thingis schulen be souyt in her tyme.
</verse>
        <verse osisID='Sir.39.27'>
The blessyng of hym schal flowe as a flood;
</verse>
        <verse osisID='Sir.39.28'>
and as the grete flood fillide greteli the erthe, so his yre schal enherite in folkis, that souyten not hym.
</verse>
        <verse osisID='Sir.39.29'>
As he turnede watris in to drynessis, and the erthe was dried, and hise weies weren dressid to the weies of hem; so offenciouns in his ire ben dressid to synneris.
</verse>
        <verse osisID='Sir.39.30'>
Goode thingis weren maad at the bigynnyng to goode men; so goode thingis and yuele ben maad to worste men.
</verse>
        <verse osisID='Sir.39.31'>
The bigynnyng of nedeful thing to the lijf of men, watir, fier, and yrun, and salt, and mylk, and breed of cleene flour of whete, and hony, and a clustre of grape, and oile, and cloth.
</verse>
        <verse osisID='Sir.39.32'>
Alle these thingis schulen turne to hooli men in to goodis; so and to vnfeithful men and synneris in to yuels.
</verse>
        <verse osisID='Sir.39.33'>
Spiritis ben that ben maad to veniaunce; and in her woodnesse thei confermyden her turmentis.
</verse>
        <verse osisID='Sir.39.34'>
And in the tyme of endyng thei schulen schede out vertu; and thei schulen confounde the strong veniaunce of hym that made hem.
</verse>
        <verse osisID='Sir.39.35'>
Fier, hail, hungur, and deth; alle these thingis ben maad to veniaunce; the teeth of beestis,
</verse>
        <verse osisID='Sir.39.36'>
and scorpiouns, and serpentis, and a swerd punyschynge wickid men in to destriyng.
</verse>
        <verse osisID='Sir.39.37'>
In the comaundementis of hym tho schulen ete, and tho schulen be maad redi on the erthe in nede; and in her tymes tho schulen not passe o word.
</verse>
        <verse osisID='Sir.39.38'>
Therfor fro the bigynnyng Y was confermed; and Y counselide, and thouyte, and lefte writun.
</verse>
        <verse osisID='Sir.39.39'>
Alle the werkis of the Lord ben goode; and ech werk schal serue in his our.
</verse>
        <verse osisID='Sir.39.40'>
It is not to seie, This is worse than that; for whi alle thingis schulen be preued in her tyme.
</verse>
        <verse osisID='Sir.39.41'>
And now in al the herte and mouth preise ye togidere, and blesse ye the name of the Lord.
</verse>
      </chapter>
      <chapter osisID='Sir.40'>
        <verse osisID='Sir.40.1'>
Greet occupacioun is maad to alle men, and an heuy yok on the sones of Adam, fro the dai of the goyng out of the wombe of her modir, til in to the dai of biriyng in to the modir of alle men.
</verse>
        <verse osisID='Sir.40.2'>
The thouytis of hem, and the dredis of herte, fyndyngis of abidyng, and the dai of endyng;
</verse>
        <verse osisID='Sir.40.3'>
fro hym that sittith bifore on a gloriouse seete, `til to a man maad lowe in to erthe and aische;
</verse>
        <verse osisID='Sir.40.4'>
fro hym that vsith iacynct, and berith a coroun, `til to hym that is hilid with raw lynnun cloth, woodnesse, enuye, noise, doutyng, and drede of deth, wrathfulnesse dwellynge contynueli, and strijf;
</verse>
        <verse osisID='Sir.40.5'>
and in the tyme of restyng in the bed, the sleep of nyyt chaungith his kunnyng.
</verse>
        <verse osisID='Sir.40.6'>
Forsothe a litil is as nouyt in reste; biholdyng is of hym in sleep as in the dai.
</verse>
        <verse osisID='Sir.40.7'>
He is disturblid in the siyt of his herte, as he that ascapith in the dai of batel. He roos vp in the dai of his helthe, and dredynge not at ony drede, with al fleisch,
</verse>
        <verse osisID='Sir.40.8'>
fro man `til to beeste, and seuenefold schal come on synneris.
</verse>
        <verse osisID='Sir.40.9'>
At these thingis, deth, blood, stryuyng, and swerd, oppressyngis, hungur, and sorewe, and beetyngis;
</verse>
        <verse osisID='Sir.40.10'>
alle these thingis ben maad on wickid men, and the greet flood was maad for hem.
</verse>
        <verse osisID='Sir.40.11'>
For whi alle thingis that ben of the erthe, schulen turne in to the erthe; and alle watris schulen turne in to the see.
</verse>
        <verse osisID='Sir.40.12'>
Al yifte and wickidnesse schal be don awei; and feith schal stonde in to the world.
</verse>
        <verse osisID='Sir.40.13'>
The richessis of vniust men schulen be maad drie as a flood; and schulen sowne as a greet thundur in reyn.
</verse>
        <verse osisID='Sir.40.14'>
An vniust man schal be glad in openynge hise hondis; so trespassouris schulen faile in the ende.
</verse>
        <verse osisID='Sir.40.15'>
The sones of sones of wickid men schulen not multiplie braunchis; and vncleene rootis sownen on the cop of a stoon.
</verse>
        <verse osisID='Sir.40.16'>
Grenenesse bisidis ech watir; and at the brynk of the flood it schal be drawun out bi the roote bifor al hey.
</verse>
        <verse osisID='Sir.40.17'>
Grace as paradiss in blessyngis; and merci dwellith in to the world.
</verse>
        <verse osisID='Sir.40.18'>
The lijf of a werk man sufficient to hym silf schal be maad swete; and thou schalt fynde tresour ther ynne.
</verse>
        <verse osisID='Sir.40.19'>
Bildyng of a citee schal conferme a name; and a womman with out wem schal be rikenyd aboue this.
</verse>
        <verse osisID='Sir.40.20'>
Wyn and musik maken glad the herte; and loue of wisdom gladith aboue euer either.
</verse>
        <verse osisID='Sir.40.21'>
Pipis and sawtree maken swete melodie; and a swete tunge aboue euer either.
</verse>
        <verse osisID='Sir.40.22'>
An yye schal desire grace and fairnesse; and greene sowyngis aboue these thingis.
</verse>
        <verse osisID='Sir.40.23'>
A frend and felowe comynge togidere in tyme; and a womman with man aboue euer either.
</verse>
        <verse osisID='Sir.40.24'>
Britheren in to help in the tyme of tribulacioun `coumforten myche; and merci schal delyuere more than thei.
</verse>
        <verse osisID='Sir.40.25'>
Gold and siluer, and settyng of feet; and counsel wel plesing is aboue euer either.
</verse>
        <verse osisID='Sir.40.26'>
Richessis and vertues enhaunsen the herte; and the drede of the Lord more than this.
</verse>
        <verse osisID='Sir.40.27'>
Making lesse is not in the drede of the Lord; and in that drede it is not to seke help.
</verse>
        <verse osisID='Sir.40.28'>
The drede of the Lord is as paradijs of blessyng; and `the blessyngis of God kyueriden hym aboue al glorie.
</verse>
        <verse osisID='Sir.40.29'>
Sone, in the tyme of thi lijf be thou not nedi; for it is betere to die, than to be nedi.
</verse>
        <verse osisID='Sir.40.30'>
A man biholdinge in to another mannus boord, his lijf is not in the thouyt of lijflode; for he susteyneth his lijf with othere mennus metis.
</verse>
        <verse osisID='Sir.40.31'>
Forsothe a chastisid man and lernd schal kepe him silf.
</verse>
        <verse osisID='Sir.40.32'>
Nedynesse schal be defoulid in the mouth of an vnprudent man; and fier schal brenne in his wombe.
</verse>
      </chapter>
      <chapter osisID='Sir.41'>
        <verse osisID='Sir.41.1'>
A! deth, thi mynde is ful bittir to an vniust man, and hauynge pees in hise richessis;
</verse>
        <verse osisID='Sir.41.2'>
to a restful man, and whose weies ben dressid in alle thingis, and yit myyti to take mete.
</verse>
        <verse osisID='Sir.41.3'>
A! deth, thi doom is good to a nedi man, and which is maad lesse in strengthis,
</verse>
        <verse osisID='Sir.41.4'>
and failith for age, and to whom is care of alle thingis, and vnbileueful, that leesith wisdom.
</verse>
        <verse osisID='Sir.41.5'>
Nyle thou drede the doom of deth; haue thou mynde what thingis weren byfore thee, and what thingis schulen come on thee; this dom is of the Lord to ech man.
</verse>
        <verse osisID='Sir.41.6'>
And tho thingis that schulen come on thee in the good plesaunce of the hiyeste; whethir ten yeer, ether an hundrid, ether a thousynde.
</verse>
        <verse osisID='Sir.41.7'>
For whi noon accusyng of lijf is in helle.
</verse>
        <verse osisID='Sir.41.8'>
The sones of abhomynaciouns ben the sones of synneris; and thei that dwellen bisidis the housis of wickid men.
</verse>
        <verse osisID='Sir.41.9'>
The eritage of the sones of synneris schal perische; and the contynuaunce of schenschipe with the seed of hem.
</verse>
        <verse osisID='Sir.41.10'>
Sones playnen of a wickid fadir; for thei ben in schenschip for hym.
</verse>
        <verse osisID='Sir.41.11'>
Wo to you, ye wickid men, that han forsake the lawe of the hiyeste.
</verse>
        <verse osisID='Sir.41.12'>
And if ye be borun, ye schulen be borun in cursidnesse; and if ye ben deed, youre part schal be in cursidnesse.
</verse>
        <verse osisID='Sir.41.13'>
Alle thingis that ben of the erthe, schulen turne in to the erthe; so wickid men schulen turne fro cursyng in to perdicioun.
</verse>
        <verse osisID='Sir.41.14'>
The morenyng of men is in the bodi of hem; but the name of wickid men schal be doon awei.
</verse>
        <verse osisID='Sir.41.15'>
Haue thou bisynesse of a good name; for whi this schal dwelle more with thee, than a thousynde tresouris grete and preciouse.
</verse>
        <verse osisID='Sir.41.16'>
The noumbre of daies is the terme of good lijf; but a good name schal dwelle with outen ende.
</verse>
        <verse osisID='Sir.41.17'>
Sones, kepe ye techyng in pees; for whi wisdom hid, and tresour vnseyn, what profit is in euer either?
</verse>
        <verse osisID='Sir.41.18'>
Betere is a man that hidith his foli, than a man that hidith his wisdom.
</verse>
        <verse osisID='Sir.41.19'>
Netheles turne ye ayen in these thingis that comen forth of my mouth.
</verse>
        <verse osisID='Sir.41.20'>
For it is not good to kepe alle vnreuerence, and not alle thingis plesen alle men in feith.
</verse>
        <verse osisID='Sir.41.21'>
Be ye aschamed of fornycacioun, bifor fadir, and bifor modir; and of a leesyng, bifore a iustice, and bifore a myyti man;
</verse>
        <verse osisID='Sir.41.22'>
and of trespas, bifor a prince, and bifore a iuge; and of wickidnesse, bifore a synagoge, and a puple; and of vnriytwisnesse,
</verse>
        <verse osisID='Sir.41.23'>
bifore a felow, and a frend;
</verse>
        <verse osisID='Sir.41.24'>
and of thefte, in the place where ynne thou dwellist; of the treuthe and testament of God; of sittyng at the mete in looues, and of the blemyschyng of yifte, and takyng;
</verse>
        <verse osisID='Sir.41.25'>
of stilnesse, bifore hem that greeten; of the biholdyng of a letcherouse womman, and of the turnyng a wey of the cheer of a cosyn.
</verse>
        <verse osisID='Sir.41.26'>
Turne thou not awey the face fro thi neiybore; and be thou war of takyng a wei a part, and not restorynge.
</verse>
        <verse osisID='Sir.41.27'>
Biholde thou not the womman of an othere man; and enserche thou not her hand maide, nether stonde thou at hir bed.
</verse>
        <verse osisID='Sir.41.28'>
Be thou war of frendis, of the wordis of vpbreidyng; and whanne thou hast youe, vpbreide thou not.
</verse>
      </chapter>
      <chapter osisID='Sir.42'>
        <verse osisID='Sir.42.1'>
Double thou not a word of heryng, of the schewyng of an hid word; and thou schalt be verily with out schame, and thou schalt fynde grace in the siyt of alle men. Be thou not schent for alle these thingis; and take thou not a persoone, that thou do trespas.
</verse>
        <verse osisID='Sir.42.2'>
Be thou war of the lawe and testament of the hiyeste, of doom to iustifie a wickid man;
</verse>
        <verse osisID='Sir.42.3'>
of the word of felowis, and of weigoeris, and of the yyuyng of eritage of frendis;
</verse>
        <verse osisID='Sir.42.4'>
of the euennesse of balaunce, and of weiytis, of the getyng of many thingis, and of fewe thingis;
</verse>
        <verse osisID='Sir.42.5'>
of corrupcioun of biyng, and of marchauntis, and of myche chastising of sones; and of a worste seruaunt, to make the side to bleede.
</verse>
        <verse osisID='Sir.42.6'>
A seelyng is good on a wickid man.
</verse>
        <verse osisID='Sir.42.7'>
Where ben many hondis, close thou; and what euer thing thou schalt bitake, noumbre thou, and weie thou; forsothe discryue thou, ether write, ech yifte, and takyng.
</verse>
        <verse osisID='Sir.42.8'>
Absteine thou fro the techyng of an vnwitti man, and fool, and of eldere men that ben demed of yonge men; and thou schalt be lernd in alle thingis, and thou schalt be comendable in the siyt of alle men.
</verse>
        <verse osisID='Sir.42.9'>
An hid douyter of a fadir is wakynge and bisynesse of hym; sche schal take awei sleep; lest perauenture sche be maad auowtresse in hir yong wexynge age, and lest sche dwellynge with the hosebonde, be maad hateful;
</verse>
        <verse osisID='Sir.42.10'>
lest ony tyme sche be defoulid in hir virginytee, and be foundun with child in the kepyng of hir fadir; leste perauenture sche dwellynge with the hosebonde, do trespasse, ether certis be maad bareyn.
</verse>
        <verse osisID='Sir.42.11'>
Ordeyne thou kepyng on a letcherouse douyter, lest ony tyme sche make thee to come in to schenschipe to enemyes, of bacbityng in the citee, and of castyng out of the puple; and sche make thee aschamed in the multitude of puple.
</verse>
        <verse osisID='Sir.42.12'>
Nyle thou take heed to ech man in the fairnesse; and nyle thou dwelle in the myddis of wymmen.
</verse>
        <verse osisID='Sir.42.13'>
For whi a mouyte cometh forth of clothis, and the wickidnesse of a man cometh forth of a womman.
</verse>
        <verse osisID='Sir.42.14'>
For whi the wickidnesse of a man is betere than a womman doynge wel, and a womman schendyng in to schenschipe.
</verse>
        <verse osisID='Sir.42.15'>
Therfor be thou myndeful of the werkis of the Lord; and Y schal telle the werkis of the Lord, whiche Y siy, in the wordis of the Lord.
</verse>
        <verse osisID='Sir.42.16'>
The sunne liytnynge bihelde by alle thingis; and the werk therof is ful of the glorie of the Lord.
</verse>
        <verse osisID='Sir.42.17'>
Whether the Lord made not hooli men to telle out alle hise merueilis, whiche the Lord almyyti stidfast in his glorie schal conferme?
</verse>
        <verse osisID='Sir.42.18'>
He schal enserche the depthe, and the herte of men; and he schal thenke in the felnesse of hem.
</verse>
        <verse osisID='Sir.42.19'>
For the Lord knew al kunnyng, and bihelde in to the signe of the world; tellynge tho thingis that ben passid, and tho thingis that schulen come; schewynge the steppis of hid thingis.
</verse>
        <verse osisID='Sir.42.20'>
And no thouyt passith hym, and no word hidith it silf fro hym.
</verse>
        <verse osisID='Sir.42.21'>
He made fair the grete werkis of his wisdom, which is bifore the world, and til in to the world; nether ony thing is encreessid,
</verse>
        <verse osisID='Sir.42.22'>
nether is decreessid, and he hath no nede to the counsel of ony.
</verse>
        <verse osisID='Sir.42.23'>
Alle hise werkis ben ful desirable, and to biholde, as a sparcle which is.
</verse>
        <verse osisID='Sir.42.24'>
Alle these thingis lyuen, and dwellen in to the world; and alle thingis obeien to hym in al nede.
</verse>
        <verse osisID='Sir.42.25'>
Alle thingis ben double, oon ayens oon; and he made not ony thing to faile. He schal conferme the goodis of ech; and who schal be fillid, seynge his glorie?
</verse>
      </chapter>
      <chapter osisID='Sir.43'>
        <verse osisID='Sir.43.1'>
The firmament of hiynesse is the fairnesse therof; the fairnesse of heuene in the siyt of glorie.
</verse>
        <verse osisID='Sir.43.2'>
The sunne in biholdyng, tellynge in goyng out, is a woundurful vessel, the werk of hiy God.
</verse>
        <verse osisID='Sir.43.3'>
In the tyme of myddai it brenneth the erthe; and who schal mow suffre in the siyt of his heete? Kepynge a furneis in the werkis of heete;
</verse>
        <verse osisID='Sir.43.4'>
the sunne brennynge hillis in thre maneris, sendynge out beemys of fier, and schynynge ayen with hise beemys, blyndith iyen.
</verse>
        <verse osisID='Sir.43.5'>
The Lord is greet, that made it; and in the wordis of hym it hastide iourney.
</verse>
        <verse osisID='Sir.43.6'>
And the moone in alle men in his tyme is shewing of tyme, and a signe of the world.
</verse>
        <verse osisID='Sir.43.7'>
A signe of the feeste dai is takun of the moone; the liyt which is maad litil in the ende.
</verse>
        <verse osisID='Sir.43.8'>
The monethe is encreessynge bi the name therof, wondirfuli in to the ending.
</verse>
        <verse osisID='Sir.43.9'>
A vessel of castels in hiy thingis, schynynge gloriousli in the firmament of heuene.
</verse>
        <verse osisID='Sir.43.10'>
The fairnesse of heuene is the glorie of sterris; the Lord an hiy liytneth the world.
</verse>
        <verse osisID='Sir.43.11'>
In the wordis of the hooli tho schulen stonde at the doom; and tho schulen not faile in her wakyngis.
</verse>
        <verse osisID='Sir.43.12'>
Se thou the bouwe, and blesse thou hym that made it; it is ful fair in his schynyng.
</verse>
        <verse osisID='Sir.43.13'>
It yede aboute heuene in the cumpas of his glorie; the hondis of hiy God openyden it.
</verse>
        <verse osisID='Sir.43.14'>
Bi his comaundement he hastide the snow; and he hastith to sende out the leiytyngis of his dom.
</verse>
        <verse osisID='Sir.43.15'>
Therfor tresouris weren opened, and clowdis fledden out as been.
</verse>
        <verse osisID='Sir.43.16'>
In his greetnesse he settide clowdis; and stoonys of hail weren brokun.
</verse>
        <verse osisID='Sir.43.17'>
Hillis schulen be moued in his siyt; and the south wynd schal blowe in his wille.
</verse>
        <verse osisID='Sir.43.18'>
The vois of his thundur schal beete the erthe; the tempest of the north, and the gaderyng togidere of wynd.
</verse>
        <verse osisID='Sir.43.19'>
And as a brid puttynge doun to sitte sprengith snow, and the comyng doun of that snow is as a locust drenchynge doun.
</verse>
        <verse osisID='Sir.43.20'>
The iye schal wondre on the fairnesse of whitnesse therof; and an herte dredith on the reyn therof.
</verse>
        <verse osisID='Sir.43.21'>
He schal schede out frost as salt on the erthe; and while the wynd blowith, it schal be maad as coppis of a brere.
</verse>
        <verse osisID='Sir.43.22'>
The coold northun wynd blew, and cristal of watir frees togidre; it restith, on al the gedering togidere of watris, and it clothith it silf with watris, as with an haburioun.
</verse>
        <verse osisID='Sir.43.23'>
And it schal deuoure hillis, and it schal brenne the desert; and it schal quenche grene thing as fier.
</verse>
        <verse osisID='Sir.43.24'>
The medicyn of alle thingis is in the haasting of a cloude; a deewe, meetynge the heete comynge of brennyng, schal make it low.
</verse>
        <verse osisID='Sir.43.25'>
The wynd was stille in the word of God; bi his thouyt he made peesible the depthe of watris; and the Lord Jhesu plauntide it.
</verse>
        <verse osisID='Sir.43.26'>
Thei that seilen in the see, tellen out the perels therof; and we heeringe with oure eeris schulen wondre.
</verse>
        <verse osisID='Sir.43.27'>
There ben ful cleer werkis, and wonderful, dyuerse kindis of beestis, and of alle litle beestis, and the creature of wondurful fischis.
</verse>
        <verse osisID='Sir.43.28'>
The ende of weie is confermyd for it; and alle thingis ben maad in the word of hym.
</verse>
        <verse osisID='Sir.43.29'>
We seien many thingis, and we faylen in wordis; forsothe he is the endyng of wordis.
</verse>
        <verse osisID='Sir.43.30'>
To what thing schulen we be myyti, that han glorie in alle thingis? for he is al myyti aboue alle hise werkis.
</verse>
        <verse osisID='Sir.43.31'>
The Lord is ferdful, and ful greet; and his power is wondurful.
</verse>
        <verse osisID='Sir.43.32'>
Glorifie ye the Lord as myche as euere ye moun, yit he schal be myytiere; and his grete doynge is wondurful.
</verse>
        <verse osisID='Sir.43.33'>
Ye blessynge the Lord, enhaunse hym as myche as ye moun; for he is more than al preisyng.
</verse>
        <verse osisID='Sir.43.34'>
Ye enhaunsynge hym schulen be fillid with vertu; trauele ye not, for ye schulen not take perfitli.
</verse>
        <verse osisID='Sir.43.35'>
Who siy hym, and schal telle out? and who schal magnefie hym, as he is fro the bigynnyng?
</verse>
        <verse osisID='Sir.43.36'>
Many thingis gretter than these ben hid fro vs; for we han seyn fewe thingis of hise werkis.
</verse>
        <verse osisID='Sir.43.37'>
Forsothe the Lord made alle thingis; and he yaf wisdom to men doynge feithfuli.
</verse>
      </chapter>
      <chapter osisID='Sir.44'>
        <verse osisID='Sir.44.1'>
Preise we gloriouse men, and oure fadris in her generacioun.
</verse>
        <verse osisID='Sir.44.2'>
The Lord made myche glorie bi his greet doyng, fro the world.
</verse>
        <verse osisID='Sir.44.3'>
Grete men in vertu weren lordis in her poweris, and riche in her prudence; tellynge in profetis the dignete of profetis, and comaundynge in present puple,
</verse>
        <verse osisID='Sir.44.4'>
and tellynge hoolieste wordis to puplis, bi the vertu of prudence.
</verse>
        <verse osisID='Sir.44.5'>
Sekynge maneres of musik in her childhod, and tellynge songis of scripturis.
</verse>
        <verse osisID='Sir.44.6'>
Riche men in vertu, hauynge the studie of fairnesse, makynge pees in her housis.
</verse>
        <verse osisID='Sir.44.7'>
Alle these men gaten glorie in the generaciouns of her folk; and ben had in preysyngis in her daies.
</verse>
        <verse osisID='Sir.44.8'>
Thei that weren borun of hem, leften a name to telle the preisyngis of hem.
</verse>
        <verse osisID='Sir.44.9'>
And summe ben, of whiche is no mynde; thei perischiden as thei that weren not, and thei weren borun as not borun; and her sones perischiden with hem.
</verse>
        <verse osisID='Sir.44.10'>
But also tho men of mercy ben, whose pitees failiden not;
</verse>
        <verse osisID='Sir.44.11'>
and good eritage dwellide contynueli with the seed of hem.
</verse>
        <verse osisID='Sir.44.12'>
And the seed of her sones sones stood in testament,
</verse>
        <verse osisID='Sir.44.13'>
and the eritage of her sones dwellith for hem, til in to with outen ende; the seed of hem, and the glorie of hem, schal not be forsakun.
</verse>
        <verse osisID='Sir.44.14'>
The bodies of hem ben biried in pees; and the name of hem schal lyue in to generaciouns and generaciouns.
</verse>
        <verse osisID='Sir.44.15'>
Puplis tellen the wisdom of hem; and the chirche tellith the preysyng of hem.
</verse>
        <verse osisID='Sir.44.16'>
Enok pleside God, and was translatid in to paradis, that he yyue wisdom to folkis.
</verse>
        <verse osisID='Sir.44.17'>
Noe was foundun parfit and iust, and he was maad recouncelynge in the tyme of wrathfulnesse.
</verse>
        <verse osisID='Sir.44.18'>
Therfor residue seed was left to erthe, whanne the greet flood was maad.
</verse>
        <verse osisID='Sir.44.19'>
Testamentis of the world weren set anentis hym, lest al fleisch myyte be doon awei bi the greet flood.
</verse>
        <verse osisID='Sir.44.20'>
Abraham was the greet fadir of the multitude of folkis; and noon was foundun lijk hym in glorie, which kepte the lawe of hiy God, and was in the testament with hym.
</verse>
        <verse osisID='Sir.44.21'>
He made a testament to stonde in his fleisch; and he was foundun feithful in temptacioun.
</verse>
        <verse osisID='Sir.44.22'>
Therfor God with an ooth yaf to hym glorie in his folk; God made hym to encreesse, as an heep of erthe,
</verse>
        <verse osisID='Sir.44.23'>
and to enhaunse his seed as sterris, and to enherite hem fro the see `til to the see, and fro the flood `til to the endis of erthe.
</verse>
        <verse osisID='Sir.44.24'>
And to Isaac God dide in the same maner, for Abraham, his fadir.
</verse>
        <verse osisID='Sir.44.25'>
The Lord yaf to hym the blessing of alle folkis; and confermyde his testament on the heed of Jacob.
</verse>
        <verse osisID='Sir.44.26'>
He knew hym in hise blessyngis, and yaf eritage to hym; and departide to hym a part in twelue lynagis.
</verse>
        <verse osisID='Sir.44.27'>
And he kepte to hym men of merci, fyndynge grace in the siyt of eche man.
</verse>
      </chapter>
      <chapter osisID='Sir.45'>
        <verse osisID='Sir.45.1'>
Moises was loued of God and of men; whose mynde is in blessyng.
</verse>
        <verse osisID='Sir.45.2'>
He made him lijk in the glorie of seyntis, and he magnefiede hym in the drede of enemyes; and in his wordis he made peesible the wondris ayens kynde.
</verse>
        <verse osisID='Sir.45.3'>
He glorifiede hym in the siyt of kyngis, and he `comaundide to hym bifore his puple, and schewide his glorie to hym.
</verse>
        <verse osisID='Sir.45.4'>
In the feith and myldenesse of hym God made hym hooli; and chees him of alle men.
</verse>
        <verse osisID='Sir.45.5'>
For he herde hym, and his vois; and ledde in hym in a cloude.
</verse>
        <verse osisID='Sir.45.6'>
And yaf to hym an herte to comaundementis, and to the lawe of lijf, and of techyng; to teche Jacob a testament, and Israel hise domes.
</verse>
        <verse osisID='Sir.45.7'>
He made hiy Aaron, his brother, and lijk hym of the lynage of Leuy.
</verse>
        <verse osisID='Sir.45.8'>
He ordeynede to hym euerlastynge testament, and yaf to hym the preesthod of the folk. And he made hym blissful in glorie,
</verse>
        <verse osisID='Sir.45.9'>
and girte hym with a girdil of riytfulnesse; and clothide hym with a stoole of glorie, and crownede hym in the ournementis of vertu.
</verse>
        <verse osisID='Sir.45.10'>
He settide on hym sandalies, and breeches, and a clooth on the schuldur, and girte hym aboute with ful many small goldun bellis in cumpas;
</verse>
        <verse osisID='Sir.45.11'>
to yyue soun in his goyng, to make soun herd in the temple, in to mynde to the sones of his folk.
</verse>
        <verse osisID='Sir.45.12'>
God yaf to hym an hooli stoole, a wouun werk, with gold, and iacynct, and purpur, the werk of a wijs man, maad riche with doom and treuthe;
</verse>
        <verse osisID='Sir.45.13'>
the werk of a crafti man, in writhun reed threed, with preciouse iemmes grauun in the byndyng of gold, and grauun bi the werk of a crafti man of stoonys, in to mynde, bi the noumbre of the lynagis of Israel.
</verse>
        <verse osisID='Sir.45.14'>
A goldun coroun on his mytre, set forth with the signe of hoolynesse, the glorie of onour, and the werk of vertu, ourned to desijr of iyen.
</verse>
        <verse osisID='Sir.45.15'>
Siche thingis so faire weren not bifore hym, `til to the eest.
</verse>
        <verse osisID='Sir.45.16'>
Noon alien was clothid ther ynne, but oneli hise sones, and hise sones sones aloone, bi al tyme.
</verse>
        <verse osisID='Sir.45.17'>
Hise sacrifices weren endid ech dai bi fyer.
</verse>
        <verse osisID='Sir.45.18'>
Moises fillide hise hondis, and anoyntide hym with hooli oile.
</verse>
        <verse osisID='Sir.45.19'>
It was maad to hym in to euerlastynge testament, and to his seed as the daies of heuene, to vse presthod, and to haue preisyng, and to glorifie his puple in his name.
</verse>
        <verse osisID='Sir.45.20'>
God chees hym of ech lyuynge man, to offre sacrifice to God, encense, and good odour, in to mynde, for to plese for his puple.
</verse>
        <verse osisID='Sir.45.21'>
And he yaf to hym power in hise comaundementis, and in the testamentis of domes, to teche Jacob witnessyngis, and in his lawe to yyue liyt to Israel.
</verse>
        <verse osisID='Sir.45.22'>
For aliens stooden ayens hym, and men that weren with Datan and Abiron, and the congregacioun of Chore, in wrathfulnesse cumpassiden hym for enuye, in desert.
</verse>
        <verse osisID='Sir.45.23'>
The Lord siy, and it pleside not hym; and thei weren wastid in the feersnesse of wrathfulnesse.
</verse>
        <verse osisID='Sir.45.24'>
He made to hem wondris ayens kynde, and in the flawme of fier he wastide hem.
</verse>
        <verse osisID='Sir.45.25'>
And he encreesside glorie to Aaron, and yaf eritage to hym; and he departide to Aaron the firste thingis of fruytis of the erthe.
</verse>
        <verse osisID='Sir.45.26'>
He made redi his breed in the firste thingis, in to fulnesse; for whi and thei shulen ete the sacrifices of the Lord, whiche he yaf to hym, and to his seed.
</verse>
        <verse osisID='Sir.45.27'>
But in the lond of his folk he schal not haue eritage, and no part is to hym among the folk; for whi God is the part and eritage of hym.
</verse>
        <verse osisID='Sir.45.28'>
Fynees, the sone of Eleazarus, was the thridde in glorie, in suynge hym in the drede of God,
</verse>
        <verse osisID='Sir.45.29'>
and to stonde in the reuerence of folk; in the goodnesse and gladnesse of his soule he pleside God of Israel.
</verse>
        <verse osisID='Sir.45.30'>
Therfor God ordeynede to hym the testament of pees, and made hym prince of hooli men, and of his folk; that the dignete of presthod be to hym and to his seed, with outen ende.
</verse>
        <verse osisID='Sir.45.31'>
And the testament of Dauid, the sone of Jesse, of the lynage of Juda, was eritage to hym, and to his seed; that he schulde yyue wisdom in to oure herte, to deme his folk in riytfulnesse, lest her goodis schulen be don awei; and he made the glorie of hem to be euerlastinge, in the folk of hem.
</verse>
      </chapter>
      <chapter osisID='Sir.46'>
        <verse osisID='Sir.46.1'>
Jhesus Naue, the successour of Moises in profetis, was strong in batel, that was greet bi his name.
</verse>
        <verse osisID='Sir.46.2'>
The gretteste in to the helthe of chosun men of God, to ouercome enemyes risynge ayens hem, that he schulde gete the erytage of Israel.
</verse>
        <verse osisID='Sir.46.3'>
Which glorie he gat in reysynge his hondis, and in castynge scharpe arowis ayens citees.
</verse>
        <verse osisID='Sir.46.4'>
Who bifore hym ayenstood so? for whi the Lord hym silf smoot the enemyes.
</verse>
        <verse osisID='Sir.46.5'>
Whether the sunne was not lettid in the wrathfulnesse of hym, and o dai was maad as tweyne?
</verse>
        <verse osisID='Sir.46.6'>
He clepide to help the hiyeste God, myyti in ouercomynge enemyes on ech side; and God, greet and hooli, herde hym, in stoonys of hail of ful greet vertu.
</verse>
        <verse osisID='Sir.46.7'>
He made asauyt ayens the folk enemy, and in the comynge doun he loste the aduersaries;
</verse>
        <verse osisID='Sir.46.8'>
that hethene men knowe the myyt of hym, for it is not esy to fiyte ayens the Lord; and he suede myyti men at the bak.
</verse>
        <verse osisID='Sir.46.9'>
And in the daies of Moises he and Caleph, the sone of Jephone, diden merci; to stonde ayens the enemye, and to forbede the folk fro synnes, and to refreyne the grutchyng of malice.
</verse>
        <verse osisID='Sir.46.10'>
And thei tweyne weren stidfast, and weren delyuered fro perel, of the noumbre of sixe hundrid thousynde `foot men, to brynge hem in to the eritage, in to the lond that flowith mylk and hony.
</verse>
        <verse osisID='Sir.46.11'>
And the Lord yaf strengthe to thilke Caleph, and til in to elde vertu dwellide perfitli to hym; that he stiede in to the hiy place of the lond, and his seed gat eritage.
</verse>
        <verse osisID='Sir.46.12'>
And alle the children of Israel sien, that it is good to obeie to hooli God.
</verse>
        <verse osisID='Sir.46.13'>
And alle iugis bi her name, the herte of whiche was not corrupt, weren strong in batel, which weren not turned awei fro the Lord;
</verse>
        <verse osisID='Sir.46.14'>
that the mynde of hem be in blessyng, and her boonys apperen fro her place;
</verse>
        <verse osisID='Sir.46.15'>
and her name dwellith with outen ende, for the glorie of hooli men dwellith at the sones of hem.
</verse>
        <verse osisID='Sir.46.16'>
Samuel, the profete of the Lord, that was louyd of his Lord God, made newe the empire, and anoyntide prynces in his folk.
</verse>
        <verse osisID='Sir.46.17'>
In the lawe of the Lord he demyde the congregacioun, and he siy the Lord of Jacob, and in his feith he was preued a profete.
</verse>
        <verse osisID='Sir.46.18'>
And he was knowun feithful in hise wordis, for he siy the Lord of liyt.
</verse>
        <verse osisID='Sir.46.19'>
And he clepide in to help the Lord almyyti, in ouercomynge enemyes stondynge aboute on ech side, in the offrynge of a man vndefoulid.
</verse>
        <verse osisID='Sir.46.20'>
And the Lord thundride fro heuene, and in greet soun he made his vois herd.
</verse>
        <verse osisID='Sir.46.21'>
And he al to-brak the princes of men of Tyre, and alle the duykis of Filisteis.
</verse>
        <verse osisID='Sir.46.22'>
And bifore the tyme of ende of his lijf, and of the world, he yaf witnessyng in the siyt of the Lord, and of Crist; he took not of ony man richessis, yhe, til to schoon; and no man accuside hym.
</verse>
        <verse osisID='Sir.46.23'>
And after this he slepte, and he made knowun to the kyng, and he schewide to hym the ende of his lijf; and he enhaunside his vois fro the erthe in profesie, to do awei the wickidnesse of the folc.
</verse>
      </chapter>
      <chapter osisID='Sir.47'>
        <verse osisID='Sir.47.1'>
Aftir these thingis Nathan, the profete, roos, in the daies of Dauid.
</verse>
        <verse osisID='Sir.47.2'>
And as ynnere fatnesse departide fro the fleisch, so Dauid fro the sones of Israel.
</verse>
        <verse osisID='Sir.47.3'>
He pleiede with liouns, as with lambren; he dide in lijk maner with beris, as with lambren of scheep.
</verse>
        <verse osisID='Sir.47.4'>
Whether in his yongthe he killide not a giaunt, and took awei schenschip fro the folk?
</verse>
        <verse osisID='Sir.47.5'>
In reisynge the hond in a stoon of a slynge, he castide doun the ful out ioiyng of Golias,
</verse>
        <verse osisID='Sir.47.6'>
where he clepide to help the Lord almyyti; and he yaf in his riyt hond to do awei a stronge man in batel, and to enhaunse the horn of his folk.
</verse>
        <verse osisID='Sir.47.7'>
So he glorifiede hym in ten thousynde, and he preiside hym in the blessyngis of the Lord, in offrynge to hym the coroun of glorie.
</verse>
        <verse osisID='Sir.47.8'>
For he al to-brak enemyes on ech side, and drow out bi the roote Filisteis contrarie, `til in to this dai; he al to-brak the horn of hem, `til in to with outen ende.
</verse>
        <verse osisID='Sir.47.9'>
Dauid in ech werk yaf knouleching to hooli God, and hiy in the word of glorie.
</verse>
        <verse osisID='Sir.47.10'>
Of al his herte he heriede God, and he louyde the Lord that made hym, and yaf to hym power ayens enemyes.
</verse>
        <verse osisID='Sir.47.11'>
And he made syngeris to stonde ayens the auter; and he made swete motetis in the soun of hem.
</verse>
        <verse osisID='Sir.47.12'>
And he yaf fairnesse in halewyngis, and he ournede tymes `til to the endyng of lijf; that thei schulden preise the hooli name of the Lord, and make large eerli the hoolynesse of God.
</verse>
        <verse osisID='Sir.47.13'>
Crist purgide the synnes of hym, and enhaunside his horn with outen ende; and he yaf to hym the testament of kyngis, and the seete of glorie in Israel.
</verse>
        <verse osisID='Sir.47.14'>
Aftir hym roos a witti sone; and for hym he castide doun al the power of enemyes.
</verse>
        <verse osisID='Sir.47.15'>
Salomon regnede in the daies of pees, to whom God made suget alle enemyes, that he schulde make an hous in the name of God, and make redi hoolynesse with outen ende, as he was lerned in his yongthe.
</verse>
        <verse osisID='Sir.47.16'>
And he was fillid with wisdom as a flood is fillid; and his soule vnhilide the erthe.
</verse>
        <verse osisID='Sir.47.17'>
And thou, Salomon, fillidist derk figuratif spechis in licnessis; and thi name was pupplischid to ilis afer, and thou were louyde in thi pees.
</verse>
        <verse osisID='Sir.47.18'>
Londis wondriden in songis, and in prouerbis, and in licnessis, and interpretyngis, ether exposiciouns; and in the name of the Lord,
</verse>
        <verse osisID='Sir.47.19'>
to whom the surname is God of Israel.
</verse>
        <verse osisID='Sir.47.20'>
Thou gaderidist togidere gold as latoun, and thou fillidist siluer as leed.
</verse>
        <verse osisID='Sir.47.21'>
And thou bouwidist thi thies to wymmen; thou haddist power in thi bodi.
</verse>
        <verse osisID='Sir.47.22'>
Thou hast youe a wem in thi glorie, and madist vnhooli thi seed, to brynge in wrathfulnesse to thi children, and thi foli in othere men;
</verse>
        <verse osisID='Sir.47.23'>
that thou schuldist make the rewme departid in to tweyne, and of Effrem to comaunde an hard comaundement.
</verse>
        <verse osisID='Sir.47.24'>
But God schal not forsake his merci, and schal not distrie, nether do awei hise werkis, nether he schal leese fro generacioun the sones sones of his chosun kyng Dauid; and he schal not distrie the seed of hym that loueth the Lord.
</verse>
        <verse osisID='Sir.47.25'>
Forsothe God yaf remenaunt to Jacob, and to Dauid of that generacioun.
</verse>
        <verse osisID='Sir.47.26'>
And Salomon hadde an ende with hise fadris.
</verse>
        <verse osisID='Sir.47.27'>
And he lefte aftir hym of his seed Roboam,
</verse>
        <verse osisID='Sir.47.28'>
the foli of the folk, and made lesse fro prudence; which Roboam turnede awei the folk bi his councel.
</verse>
        <verse osisID='Sir.47.29'>
And Jeroboam, the sone of Nabath, that made Israel to do synne, and yaf to Effraym weie to do synne; and ful many synnes of hem weren plenteuouse,
</verse>
        <verse osisID='Sir.47.30'>
for thei turneden hem awei greetli fro her lond.
</verse>
        <verse osisID='Sir.47.31'>
And the lynage of Effraym souyte al wickidnessis, til defence cam to hem; and delyuerede hem fro alle synnes.
</verse>
      </chapter>
      <chapter osisID='Sir.48'>
        <verse osisID='Sir.48.1'>
And Elie, the profete, roos as fier; for whi his word brente as a brond.
</verse>
        <verse osisID='Sir.48.2'>
Which brouyte yn hungur on hem, and thei suynge hym weren maad fewe for enuye; for thei myyten not suffre the comaundementis of the Lord.
</verse>
        <verse osisID='Sir.48.3'>
Bi the word of the Lord he held togidere heuene, and castide doun fro it fier to the erthe.
</verse>
        <verse osisID='Sir.48.4'>
So Elie was alargid in his merueils; and who may haue glorie in lijk maner with thee, which tokist awei a deed man fro hellis,
</verse>
        <verse osisID='Sir.48.5'>
fro the eritage of deth, in the word of the Lord God?
</verse>
        <verse osisID='Sir.48.6'>
Which castidist doun kyngis to deth, and hast broke togidere liytli the power of hem, and gloriouse men fro her bed.
</verse>
        <verse osisID='Sir.48.7'>
Which herdist dom in Syna, and in Oreb domes of defence.
</verse>
        <verse osisID='Sir.48.8'>
Which anoyntist kyngis to penaunce, and makist prophetis successouris aftir thee.
</verse>
        <verse osisID='Sir.48.9'>
Which were reseyued in a whirlwynde of fier, in a chare of horsis of fier.
</verse>
        <verse osisID='Sir.48.10'>
Which art writun in the domes of tymes, to plese the wrathfulnesse of the Lord, to recounsele the herte of the fadir to the sone, and to restore the lynagis of Jacob.
</verse>
        <verse osisID='Sir.48.11'>
Thei ben blessid, that siyen thee, and weren maad feir in thi frenschipe;
</verse>
        <verse osisID='Sir.48.12'>
for whi we lyuen oneli in lijf, but after deth oure name schal not be siche.
</verse>
        <verse osisID='Sir.48.13'>
Elie, that was hilid in a whirlewynd; and his spirit was fillid in Elisee. Elisee in hise daies dredde not the prince, and no man ouercam hym bi power;
</verse>
        <verse osisID='Sir.48.14'>
nether ony word ouercam hym, and his deed bodi profesiede.
</verse>
        <verse osisID='Sir.48.15'>
In his lijf he dide wondris ayens kynde; and in deth he wrouyte merueilis.
</verse>
        <verse osisID='Sir.48.16'>
In alle these thingis the puple dide not penaunce, and yeden not awei fro her synnes, til whanne thei weren cast awei fro her lond, and weren scatered in to ech lond.
</verse>
        <verse osisID='Sir.48.17'>
And a ful fewe folk was left, and a prince in the hous of Dauid.
</verse>
        <verse osisID='Sir.48.18'>
Summe of hem diden that, that pleside God; but othere diden many synnes.
</verse>
        <verse osisID='Sir.48.19'>
Ezechie maad strong his citee, and brouyte watir in to the myddis therof; and diggide a rooche with irun, and bildide a pit to watir.
</verse>
        <verse osisID='Sir.48.20'>
In hise daies Senacherib stiede, and sente Rapsaces; and he reiside his hond ayens hem, and he reiside his hond ayens Syon, and was maad proud in his power.
</verse>
        <verse osisID='Sir.48.21'>
Thanne the hertis and hondis of hem weren moued; and thei hadden sorewe as wymmen trauelynge of child.
</verse>
        <verse osisID='Sir.48.22'>
And thei clepiden to help the merciful Lord, and thei spredden abrood the hondis, and reisiden to heuene; and the hooli Lord God herde soone the vois of hem.
</verse>
        <verse osisID='Sir.48.23'>
He hadde not mynde on her synnes, nether yaf hem to her enemyes; but he purgide hem in the hond of Isaie, the hooli profete.
</verse>
        <verse osisID='Sir.48.24'>
The aungel of the Lord castide doun the castels of Assiriens, and al to-brak hem.
</verse>
        <verse osisID='Sir.48.25'>
For whi Ezechie dide that that pleside the Lord, and yede strongli in the weie of Dauith, his fadir; which weie Isaie, the grete profete, and feithful in the siyt of God, comaundide to hym.
</verse>
        <verse osisID='Sir.48.26'>
In the daies of hym the sunne yede ayen abak; and God encreesside lijf to the kyng.
</verse>
        <verse osisID='Sir.48.27'>
With greet spirit Ysaie siy the laste thingis; and he coumfortide the moreneris in Sion, `in to with outen ende.
</verse>
        <verse osisID='Sir.48.28'>
He schewide thingis to comynge, and hid thingis, bifore that tho camen.
</verse>
      </chapter>
      <chapter osisID='Sir.49'>
        <verse osisID='Sir.49.1'>
The mynde of Josie maad in the makyng of odour, is the werk of a pyment makere.
</verse>
        <verse osisID='Sir.49.2'>
In ech mouth his mynde schal be maad swete as hony, and as musik in the feeste of wyn.
</verse>
        <verse osisID='Sir.49.3'>
He was dressid of God in the penaunce of folk; and he took awei the abhomynaciouns of wickidnesse.
</verse>
        <verse osisID='Sir.49.4'>
And the herte of hym gouernede to the Lord; and in the daies of synnes he strengthide pitee.
</verse>
        <verse osisID='Sir.49.5'>
Outakun Dauid, Ezechie and Josie, alle kyngis diden synne.
</verse>
        <verse osisID='Sir.49.6'>
For whi the kyngis of Juda leften the lawe of myyti God, and dispisiden the drede of God.
</verse>
        <verse osisID='Sir.49.7'>
For thei yauen her rewme to othere men, and her glorie to an alien folk.
</verse>
        <verse osisID='Sir.49.8'>
Thei brenten the chosun citee of hoolynesse; and thei maden the weies therof forsakun in the hond of Jeremye.
</verse>
        <verse osisID='Sir.49.9'>
For thei tretiden yuel hym, which from the wombe of the modir was halewid a profete, to turne vpsedoun, and to leese, and efte to bilde, and make newe.
</verse>
        <verse osisID='Sir.49.10'>
Ezechiel, that siy the siyt of glorie, which the Lord schewide to hym in the chare of cherubyn.
</verse>
        <verse osisID='Sir.49.11'>
For he made mynde of enemyes in reyn, to do wel to hem, that schewiden riytful weies.
</verse>
        <verse osisID='Sir.49.12'>
And the boonys of twelue profetis apperen fro her place; and thei strengthiden Jacob, and ayenbouyten hem in the feith of her vertu.
</verse>
        <verse osisID='Sir.49.13'>
Hou schulen we alarge Zorobabel? for whi and he was a signe in the riyt hond of God to Israel;
</verse>
        <verse osisID='Sir.49.14'>
and Jhesu, the sone of Josedech? whiche in her daies bildiden an hous, and enhaunsiden the hooli temple to the Lord, maad redi in to euerlastynge glorie.
</verse>
        <verse osisID='Sir.49.15'>
And Neemye in the mynde of myche tyme, that reiside to vs the wallis, `that weren cast doun, and made the yatis and lockis to stonde; which Neemye reiside oure housis.
</verse>
        <verse osisID='Sir.49.16'>
No man borun in erthe was such as Enok; for whi and he was resseyued fro the erthe.
</verse>
        <verse osisID='Sir.49.17'>
And Joseph, that was borun a man, the prince of britheren, the stidfastnesse of folk, the gouernour of britheren, the stablischyng of puple;
</verse>
        <verse osisID='Sir.49.18'>
and his boonys weren visitid, and profesieden after deth.
</verse>
        <verse osisID='Sir.49.19'>
Seth and Sem, these gaten glorie anentis men, and ouer ech man in the generacioun of Adam.
</verse>
      </chapter>
      <chapter osisID='Sir.50'>
        <verse osisID='Sir.50.1'>
Symount, the sone of Onyas, was a greet preest, which in his lijf vndursettide the hous, and in hise daies strengthide the temple.
</verse>
        <verse osisID='Sir.50.2'>
Also the hiynesse of the temple was bildide of hym, the double bildyng, and hiy wallis of the temple.
</verse>
        <verse osisID='Sir.50.3'>
In the daies of hym the pittis of watris camen forth; and as the see tho weren fillid aboue mesure.
</verse>
        <verse osisID='Sir.50.4'>
Which Symount helide his folk, and delyuerede it fro perdicioun.
</verse>
        <verse osisID='Sir.50.5'>
Which was myyti to alarge the citee; which gat glorie in the conuersacioun of folk; and alargide the entryng of the hous, and of the large cumpas aboute.
</verse>
        <verse osisID='Sir.50.6'>
As the dai sterre in the myddis of a cloude, and as a ful moone schyneth in hise daies;
</verse>
        <verse osisID='Sir.50.7'>
and as the sunne schynynge, so he schynede in the temple of God;
</verse>
        <verse osisID='Sir.50.8'>
as a reyn bouwe schynynge among the cloudis of glorie, and as a flour of rosis in the daies of veer, and as lilies, that ben in the passyng of watir, and as encense smellynge in the daies of somer; as fier schynynge,
</verse>
        <verse osisID='Sir.50.9'>
and ensence brennynge in fier;
</verse>
        <verse osisID='Sir.50.10'>
as a sad vessel of gold, ourned with ech preciouse stoon;
</verse>
        <verse osisID='Sir.50.11'>
as an olyue tree spryngynge forth, and a cipresse tree reisynge it silf an hiy; while he took the stoole of glorie, and was clothid in the perfeccioun of vertu.
</verse>
        <verse osisID='Sir.50.12'>
In the stiyng of the hooli auter, the clothing of hoolynesse yaf glorie.
</verse>
        <verse osisID='Sir.50.13'>
Forsothe in takynge partis of the hoond of prestis, and he stood bisidis the auter. The coroun of britheren, as a plauntyng of cedre in the hil Liban, was aboute hym;
</verse>
        <verse osisID='Sir.50.14'>
so thei stoden aboute hym as boowis of palm tree, and alle the sones of Aaron stoden in her glorie.
</verse>
        <verse osisID='Sir.50.15'>
Sotheli the offryng of the Lord was in the hondis of hem, bifore al the synagoge of Israel; and he vside ful endyng on the auter, to alarge the offryng of the hiy kyng.
</verse>
        <verse osisID='Sir.50.16'>
And he dresside his hond in moiste sacrifice; and sacrifiside in the blood of grape.
</verse>
        <verse osisID='Sir.50.17'>
He schedde out in the foundement of the auter, the odour of God to the hiy prince.
</verse>
        <verse osisID='Sir.50.18'>
Thanne the sones of Aaron crieden lowde; thei sowneden in trumpis betun out with hameris, and maden a grete vois herd in to mynde bifore God.
</verse>
        <verse osisID='Sir.50.19'>
Thanne al the puple hastiden togidere, and fellen doun on the face on the erthe, for to worschipe her Lord God, and to yyue preyers to almyyti God an hiy.
</verse>
        <verse osisID='Sir.50.20'>
And men syngynge in her voices alargiden; and a soun ful of swetnesse was maad in the greet hous.
</verse>
        <verse osisID='Sir.50.21'>
And the puple preiede the hiy Lord in preier, til that the onour of the Lord was doon perfitli, and thei parformeden her yifte.
</verse>
        <verse osisID='Sir.50.22'>
Thanne Symount cam doun, and reiside hise hondis in to al the congregacioun of the sones of Israel, to yyue glorie to God bi hise lippis, and to haue glorie in the name of hym.
</verse>
        <verse osisID='Sir.50.23'>
And he reherside his preier, willynge to schewe the vertu of God.
</verse>
        <verse osisID='Sir.50.24'>
And he preyede more the Lord of alle, that made grete thingis in ech lond; which encreesside oure daies fro the wombe of oure modir, and dide with vs bi his mercy.
</verse>
        <verse osisID='Sir.50.25'>
Yyue he gladnesse of herte to vs, and that pees be maad in Israel bi euerlastynge daies;
</verse>
        <verse osisID='Sir.50.26'>
that Israel bileue, that Goddis merci is with vs, that he delyuere hem in her dayes.
</verse>
        <verse osisID='Sir.50.27'>
Mi soule hatith twei folkis; but the thridde is not a folk, whom Y hate.
</verse>
        <verse osisID='Sir.50.28'>
Thei that sitten in the hil of Seir, and the Filisteis, and the fonned puple, that dwellith in Sichemys.
</verse>
        <verse osisID='Sir.50.29'>
Jhesus, the sone of Sirach, a man of Jerusalem, wroot in this book the techyng of wisdom, and of kunnyng; and he renulide wisdom of his herte.
</verse>
        <verse osisID='Sir.50.30'>
He is blessid, that dwellith in these goodis; he that settith tho in his herte, schal euere be wijs.
</verse>
        <verse osisID='Sir.50.31'>
For if he doith these thingis, he schal be miyti to alle thingis; for whi the liyt of God is the step of hym.
</verse>
      </chapter>
      <chapter osisID='Sir.51'>
        <verse osisID='Sir.51.1'>
Lord kyng, Y schal knouleche to thee; and Y schal togidere herie thee, my sauyour.
</verse>
        <verse osisID='Sir.51.2'>
Y schal knouleche to thi name, for thou art maad an helpere and defendere to me;
</verse>
        <verse osisID='Sir.51.3'>
and thou hast delyuered my bodi fro perdicioun, fro the snare of a wickid tunge, and fro the lippis of hem that worchen a leesyng; and in the siyt of hem that stonden nyy thou art maad an helpere to me.
</verse>
        <verse osisID='Sir.51.4'>
And thou hast delyuered me, bi the multitude of merci of thi name, fro roreris maad redi to mete;
</verse>
        <verse osisID='Sir.51.5'>
fro the hondis of hem that souyten my soule, and fro many tribulaciouns that cumpassiden me;
</verse>
        <verse osisID='Sir.51.6'>
fro ouerleiyng of flawme that cumpasside me, and in the myddis of fier Y was not brent;
</verse>
        <verse osisID='Sir.51.7'>
fro the depthe of the wombe of helle, and fro a tunge defoulyd, and fro a word of leesyng; fro a wickid kyng, and fro a tunge vniust.
</verse>
        <verse osisID='Sir.51.8'>
`Til to the deth my soule schal preise thee, Lord;
</verse>
        <verse osisID='Sir.51.9'>
and my lijf was neiyynge in helle bynethe.
</verse>
        <verse osisID='Sir.51.10'>
Thei cumpassiden me on ech side, and noon was that helpide; Y was biholdynge to the help of men, and noon was.
</verse>
        <verse osisID='Sir.51.11'>
Lord, Y hadde mynde on thi merci, and on thi worchyng togidere, that ben fro the world;
</verse>
        <verse osisID='Sir.51.12'>
for thou delyuerst hem that abiden thee, and thou delyuerst hem fro the hond of hethene men.
</verse>
        <verse osisID='Sir.51.13'>
Thou enhaunsidist my dwellyng on erthe; and Y bisouyte for deth fletynge doun.
</verse>
        <verse osisID='Sir.51.14'>
Y clepyde to help the Lord, fadir of my Lord, that he forsake not me in the dai of my tribulacioun, and forsake not me with outen help, in the tyme of hem that ben proude.
</verse>
        <verse osisID='Sir.51.15'>
Y schal preise thi name contynueli, and Y schal herie it togidere in knoulechyng; and my preier is herd.
</verse>
        <verse osisID='Sir.51.16'>
And thou hast delyuered me fro perdicioun, and thou hast delyuered me fro the wickid tyme.
</verse>
        <verse osisID='Sir.51.17'>
Therfor Y schal knouleche, and Y schal seie heriyng to thee; and Y schal blesse the name of the Lord.
</verse>
        <verse osisID='Sir.51.18'>
Whanne yit Y was yongere, bifore that Y erride, Y souyte wisdom opynli in my preier.
</verse>
        <verse osisID='Sir.51.19'>
Bifore the tyme of eelde Y axide for it, and `til in to the laste thingis Y schal enquere it; and it schal flour as a grape ripe bifore othere.
</verse>
        <verse osisID='Sir.51.20'>
Myn herte was glad ther ynne, my foot yede a riytful weye; fro my yongthe Y souyte it.
</verse>
        <verse osisID='Sir.51.21'>
Y bowide doun a litil myn eere, and Y took it.
</verse>
        <verse osisID='Sir.51.22'>
Y foonde myche wisdom in my silf, and Y profitide myche ther ynne.
</verse>
        <verse osisID='Sir.51.23'>
Y schal yyue glorie to hym, that yyueth wisdom to me.
</verse>
        <verse osisID='Sir.51.24'>
For whi Y took councel to do it; Y loued feruentli good, and Y schal not be schent.
</verse>
        <verse osisID='Sir.51.25'>
My soule wrastlide togidere ther ynne; and Y was confermyd in doynge it.
</verse>
        <verse osisID='Sir.51.26'>
Y stretchide forth myn hondis an hiy; and my soule schynede in the wisdom of hym, and he liytnyde myn vnkunnyngis.
</verse>
        <verse osisID='Sir.51.27'>
Y dresside my soule to it; and Y foond it in knowyng.
</verse>
        <verse osisID='Sir.51.28'>
Y hadde pesibli fro the bigynnyng an herte with tho; for this thing Y schal not be forsakun.
</verse>
        <verse osisID='Sir.51.29'>
My soule was disturblid in sekynge it; therfor Y schal haue pesibli a good possessioun.
</verse>
        <verse osisID='Sir.51.30'>
For whi the Lord yaf to me a tunge my meede; and in it Y schal preise hym.
</verse>
        <verse osisID='Sir.51.31'>
Ye vntauyt men, neiye to me; and gadere ye you in to the hous of techyng.
</verse>
        <verse osisID='Sir.51.32'>
What tarien ye yit? and what seien ye in these thingis? youre soules thristen greetli.
</verse>
        <verse osisID='Sir.51.33'>
Y openyde my mouth, and Y spak, Bie ye wisdom to you with out siluer,
</verse>
        <verse osisID='Sir.51.34'>
and make youre necke suget to the yok therof, and youre soule resseyue techyng; for whi it is in the nexte to fynde it.
</verse>
        <verse osisID='Sir.51.35'>
Se ye with youre iyen, that Y trauelide a litil, and Y foond myche reste to me.
</verse>
        <verse osisID='Sir.51.36'>
Take ye techyng in myche noumbre of siluere, and welde ye plenteuouse gold ther ynne.
</verse>
        <verse osisID='Sir.51.37'>
Youre soule be glad in the merci of hym; and ye schulen not be schent in the preysing of hym.
</verse>
        <verse osisID='Sir.51.38'>
Worche ye youre werk bifore the tyme; and he schal yyue to you youre meede in his tyme.
</verse>
      </chapter>
    </div></osisText>
</osis>