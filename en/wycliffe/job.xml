<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='Bible.Wycliffe' xml:lang='en'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Wycliffe'>
        <title>John Wycliffe Bible</title>
        <contributor>The Free Bible Group</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Wycliffe</identifier>
        <source>https://sourceforge.net/project/showfiles.php?group_id=89078</source>
        <language type='IETF'>en</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div osisID='Job' type='book'>
      <chapter osisID='Job.1'>
        <verse osisID='Job.1.1'>
`A man, Joob bi name, was in the lond of Hus; and thilke man was symple, and riytful, and dredynge God, and goynge awey fro yuel.
</verse>
        <verse osisID='Job.1.2'>
And seuene sones and thre douytris weren borun to hym;
</verse>
        <verse osisID='Job.1.3'>
and his possessioun was seuene thousynde of scheep, and thre thousynde of camels, and fyue hundrid yockis of oxis, and fyue hundrid of femal assis, and ful myche meynee; and `thilke man was grete among alle men of the eest.
</verse>
        <verse osisID='Job.1.4'>
And hise sones yeden, and maden feestis bi housis, ech man in his day; and thei senten, and clepiden her thre sistris, `that thei schulden ete, and drynke wiyn with hem.
</verse>
        <verse osisID='Job.1.5'>
And whanne the daies of feeste hadden passid in to the world, Joob sente to hem, and halewide hem, and he roos eerli, and offride brent sacrifices `bi alle. For he seide, Lest perauenture my sones do synne, and curse God in her hertis. Joob dide so in alle daies.
</verse>
        <verse osisID='Job.1.6'>
Forsothe in sum day, whanne the sones of God `weren comun to be present bifor the Lord, also Sathan cam among hem.
</verse>
        <verse osisID='Job.1.7'>
To whom the Lord seide, Fro whennus comest thou? Which answeride, and seide, Y haue cumpassid the erthe, and Y haue walkid thorouy it.
</verse>
        <verse osisID='Job.1.8'>
And the Lord seide to hym, Whether thou hast biholde my seruaunt Joob, that noon in erthe is lyik hym; he is a symple man, and riytful, and dredynge God, and goynge awei fro yuel?
</verse>
        <verse osisID='Job.1.9'>
To whom Sathan answeride, Whether Joob dredith God veynli?
</verse>
        <verse osisID='Job.1.10'>
Whethir thou hast not cumpassid hym, and his hows, and al his catel bi cumpas? Thou hast blessid the werkis of hise hondis, and hise possessioun encreesside in erthe.
</verse>
        <verse osisID='Job.1.11'>
But stretche forth thin hond a litil, and touche thou alle thingis whiche he hath in possessioun; if he cursith not thee `in the face, `bileue not to me.
</verse>
        <verse osisID='Job.1.12'>
Therfor the Lord seide to Sathan, Lo! alle thingis, whiche he hath, ben in thin hond; oneli stretche thou not forth thin hond in to hym. And Sathan yede out fro the face of the Lord.
</verse>
        <verse osisID='Job.1.13'>
Sotheli whanne in sum dai `hise sones and douytris eeten, and drunken wiyn in the hows of her firste gendrid brothir,
</verse>
        <verse osisID='Job.1.14'>
a messanger cam to Job, `whiche messanger seide, Oxis eriden, and femal assis `weren lesewid bisidis tho;
</verse>
        <verse osisID='Job.1.15'>
and Sabeis felden yn, and token awey alle thingis, and `smytiden the children with swerd; and Y aloone ascapide for to telle to thee.
</verse>
        <verse osisID='Job.1.16'>
And whanne he spak yit, anothir cam, and seide, Fier of God cam doun fro heuene, and wastide scheep, and `children touchid; and Y aloone ascapide for to telle `to thee.
</verse>
        <verse osisID='Job.1.17'>
But yit the while he spak, also anothir cam, and seide, Caldeis maden thre cumpenyes, and assailiden the camels, and token tho awei, and thei smytiden `also the children with swerd; and Y aloone ascapide to telle to thee.
</verse>
        <verse osisID='Job.1.18'>
And yit he spak, and, lo! anothir entride, and seide, While thi sones and douytris eeten, and drunken wiyn in the hows of her firste gendrid brothir,
</verse>
        <verse osisID='Job.1.19'>
a greet wynde felde yn sudenli fro the coost of desert, and schook foure corneris of the hows, `which felde doun, and oppresside thi children, and thei ben deed; and Y aloone fledde to telle to thee.
</verse>
        <verse osisID='Job.1.20'>
Thanne Joob roos, and to-rente hise clothis, and `with pollid heed he felde doun on the erthe, and worschipide God,
</verse>
        <verse osisID='Job.1.21'>
and seide, Y yede nakid out of the wombe of my modir, Y schal turne ayen nakid thidur; the Lord yaf, the Lord took awei; as it pleside the Lord, so `it is doon; the name of the Lord be blessid.
</verse>
        <verse osisID='Job.1.22'>
In alle these thingis Joob synnede not in hise lippis, nether spak ony fonned thing ayens God.
</verse>
      </chapter>
      <chapter osisID='Job.2'>
        <verse osisID='Job.2.1'>
Forsothe it was doon, whanne in sum dai the sones of God `weren comun, and stoden bifor the Lord, and Sathan `was comun among hem, and stood in his siyt,
</verse>
        <verse osisID='Job.2.2'>
that the Lord seide to Sathan, Fro whennus comest thou? Which answeride, and seide, Y haue cumpassid the erthe, `and Y haue go thury it.
</verse>
        <verse osisID='Job.2.3'>
And the Lord seide to Sathan, Whethir thou hast biholde my seruaunt Joob, that noon in erthe is lijk hym; he is a symple man, and riytful, and dredynge God, and goynge awei fro yuel, and yit holdynge innocence? `But thou hast moued me ayens him, that `Y schulde turmente hym in veyn.
</verse>
        <verse osisID='Job.2.4'>
To whom Sathan answeride, and seide, `A man schal yyue skyn for skyn, and alle thingis that he hath for his lijf;
</verse>
        <verse osisID='Job.2.5'>
`ellis sende thin hond, and touche his boon and fleisch, and thanne thou schalt se, that he schal curse thee in the face.
</verse>
        <verse osisID='Job.2.6'>
Therfor the Lord seide to Sathan, Lo! he is in `thin hond; netheles kepe thou his lijf.
</verse>
        <verse osisID='Job.2.7'>
Therfor Sathan yede out fro the face of the Lord, and smoot Joob with `a ful wickid botche fro the sole of the foot `til to his top;
</verse>
        <verse osisID='Job.2.8'>
which Joob schauyde the quytere with a schelle, `and sat in the dunghil.
</verse>
        <verse osisID='Job.2.9'>
Forsothe his wijf seide to hym, Dwellist thou yit in thi symplenesse? Curse thou God, and die.
</verse>
        <verse osisID='Job.2.10'>
And Joob seide, Thou hast spoke as oon of the fonned wymmen; if we han take goodis of the hond of the Lord, whi forsothe suffren we not yuels? In alle these thingis Joob synnede not in hise lippis.
</verse>
        <verse osisID='Job.2.11'>
Therfor thre frendis of Joob herden al the yuel, that hadde bifelde to hym, and camen ech man fro his place, Eliphath Temanytes, and Baldach Suythes, and Sophar Naamathites; for thei `hadden seide togidere to hem silf, that thei wolden come togidere, and visite hym, and coumforte.
</verse>
        <verse osisID='Job.2.12'>
And whanne thei hadden reisid afer `her iyen, thei knewen not hym; and thei crieden, and wepten, and to-renten her clothis, and spreynten dust on her heed `in to heuene.
</verse>
        <verse osisID='Job.2.13'>
And thei saten with hym in the erthe seuene daies and seuene nyytis, and no man spak a word to hym; for thei sien, that his sorewe was greet.
</verse>
      </chapter>
      <chapter osisID='Job.3'>
        <verse osisID='Job.3.1'>
Aftir these thingis Joob openyde his mouth,
</verse>
        <verse osisID='Job.3.2'>
and curside his dai, and seide, Perische the dai in which Y was borun,
</verse>
        <verse osisID='Job.3.3'>
and the nyyt in which it was seid, The man is conceyued.
</verse>
        <verse osisID='Job.3.4'>
Thilke dai be turnede in to derknessis; God seke not it aboue, and be it not in mynde, nethir be it liytned with liyt.
</verse>
        <verse osisID='Job.3.5'>
Derknessis make it derk, and the schadewe of deeth and myist occupie it; and be it wlappid with bittirnesse.
</verse>
        <verse osisID='Job.3.6'>
Derk whirlwynde holde that niyt; be it not rikynyd among the daies of the yeer, nethir be it noumbrid among the monethes.
</verse>
        <verse osisID='Job.3.7'>
Thilke nyyt be soleyn, and not worthi of preisyng.
</verse>
        <verse osisID='Job.3.8'>
Curse thei it, that cursen the dai, that ben redi to reise Leuyathan.
</verse>
        <verse osisID='Job.3.9'>
Sterris be maad derk with the derknesse therof; abide it liyt, and se it not, nethir the bigynnyng of the morwetid risyng vp.
</verse>
        <verse osisID='Job.3.10'>
For it closide not the doris of the wombe, that bar me, nethir took awei yuels fro min iyen.
</verse>
        <verse osisID='Job.3.11'>
Whi was not Y deed in the wombe? whi yede Y out of the wombe, and perischide not anoon?
</verse>
        <verse osisID='Job.3.12'>
Whi was Y takun on knees? whi was Y suclid with teetis?
</verse>
        <verse osisID='Job.3.13'>
For now Y slepynge schulde be stille, and schulde reste in my sleep,
</verse>
        <verse osisID='Job.3.14'>
with kyngis, and consuls of erthe, that bilden to hem soleyn places;
</verse>
        <verse osisID='Job.3.15'>
ethir with prynces that han gold in possessioun, and fillen her housis with siluer;
</verse>
        <verse osisID='Job.3.16'>
ethir as a `thing hid not borun Y schulde not stonde, ethir whiche conseyued sien not liyt.
</verse>
        <verse osisID='Job.3.17'>
There wickid men ceessiden of noise, and there men maad wery of strengthe restiden.
</verse>
        <verse osisID='Job.3.18'>
And sum tyme boundun togidere with out disese thei herden not the voys of the wrongful axere.
</verse>
        <verse osisID='Job.3.19'>
A litil man and greet man be there, and a seruaunt free fro his lord.
</verse>
        <verse osisID='Job.3.20'>
Whi is liyt youun to the wretche, and lijf to hem that ben in bitternesse of soule?
</verse>
        <verse osisID='Job.3.21'>
Whiche abiden deeth, and it cometh not;
</verse>
        <verse osisID='Job.3.22'>
as men diggynge out tresour and ioien greetly, whanne thei han founde a sepulcre?
</verse>
        <verse osisID='Job.3.23'>
Whi is liyt youun to a man, whos weie is hid, and God hath cumpassid hym with derknessis?
</verse>
        <verse osisID='Job.3.24'>
Bifore that Y ete, Y siyhe; and as of watir flowynge, so is my roryng.
</verse>
        <verse osisID='Job.3.25'>
For the drede, which Y dredde, cam to me; and that, that Y schamede, bifelde.
</verse>
        <verse osisID='Job.3.26'>
Whether Y dissymilide not? whether Y was not stille? whether Y restide not? and indignacioun cometh on me.
</verse>
      </chapter>
      <chapter osisID='Job.4'>
        <verse osisID='Job.4.1'>
Forsothe Eliphat Themanytes answeride, and seide,
</verse>
        <verse osisID='Job.4.2'>
If we bigynnen to speke to thee, in hap thou schalt take it heuyli; but who may holde a word conseyued?
</verse>
        <verse osisID='Job.4.3'>
Lo! thou hast tauyt ful many men, and thou hast strengthid hondis maad feynt.
</verse>
        <verse osisID='Job.4.4'>
Thi wordis confermyden men doutynge, and thou coumfortidist knees tremblynge.
</verse>
        <verse osisID='Job.4.5'>
But now a wounde is comun on thee, and thou hast failid; it touchide thee, and thou art disturblid.
</verse>
        <verse osisID='Job.4.6'>
Where is thi drede, thi strengthe, and thi pacience, and the perfeccioun of thi weies?
</verse>
        <verse osisID='Job.4.7'>
Y biseche thee, haue thou mynde, what innocent man perischide euere, ethir whanne riytful men weren doon awei?
</verse>
        <verse osisID='Job.4.8'>
Certis rathir Y siy hem, that worchen wickidnesse, and sowen sorewis,
</verse>
        <verse osisID='Job.4.9'>
and repen tho, to haue perischid bi God blowynge, and to be wastid bi the spirit of his ire.
</verse>
        <verse osisID='Job.4.10'>
The roryng of a lioun, and the vois of a lionesse, and the teeth of `whelpis of liouns ben al to-brokun.
</verse>
        <verse osisID='Job.4.11'>
Tigris perischide, for sche hadde not prey; and the whelpis of a lioun ben distried.
</verse>
        <verse osisID='Job.4.12'>
Certis an hid word was seid to me, and myn eere took as theueli the veynes of priuy noise therof.
</verse>
        <verse osisID='Job.4.13'>
In the hidousnesse of `nyytis siyt, whanne heuy sleep is wont to occupie men,
</verse>
        <verse osisID='Job.4.14'>
drede and tremblyng helde me; and alle my boonys weren aferd.
</verse>
        <verse osisID='Job.4.15'>
And whanne the spirit `yede in my presence, the heiris of `my fleisch hadden hidousnesse.
</verse>
        <verse osisID='Job.4.16'>
Oon stood, whos chere Y knewe not, an ymage bifor myn iyen; and Y herde a vois as of softe wynd.
</verse>
        <verse osisID='Job.4.17'>
Whether a man schal be maad iust in comparisoun of God? ethir whethir a man schal be clennere than his Makere?
</verse>
        <verse osisID='Job.4.18'>
Lo! thei that seruen hym ben not stidefast; and he findith schrewidnesse in hise aungels.
</verse>
        <verse osisID='Job.4.19'>
Hou myche more thei that dwellen in housis of cley, that han an ertheli foundement, schulen be wastyd as of a mouyte.
</verse>
        <verse osisID='Job.4.20'>
Fro morewtid til to euentid thei schulen be kit doun; and for no man vndurstondith, thei schulen perische with outen ende.
</verse>
        <verse osisID='Job.4.21'>
Sotheli thei, that ben residue, schulen be takun awei; thei schulen die, and not in wisdom.
</verse>
      </chapter>
      <chapter osisID='Job.5'>
        <verse osisID='Job.5.1'>
Therfor clepe thou, if `ony is that schal answere thee, and turne thou to summe of seyntis.
</verse>
        <verse osisID='Job.5.2'>
Wrathfulnesse sleeth `a fonned man, and enuye sleeth a litil child.
</verse>
        <verse osisID='Job.5.3'>
Y siy a fool with stidefast rote, and Y curside his feirnesse anoon.
</verse>
        <verse osisID='Job.5.4'>
Hise sones schulen be maad fer fro helthe, and thei schulen be defoulid in the yate, and `noon schal be that schal delyuere hem.
</verse>
        <verse osisID='Job.5.5'>
Whos ripe corn an hungri man schal ete, and an armed man schal rauysche hym, and thei, that thirsten, schulen drynke hise richessis.
</verse>
        <verse osisID='Job.5.6'>
No thing is doon in erthe with out cause, and sorewe schal not go out of the erthe.
</verse>
        <verse osisID='Job.5.7'>
A man is borun to labour, and a brid to fliyt.
</verse>
        <verse osisID='Job.5.8'>
Wherfor Y schal biseche the Lord, and Y schal sette my speche to my God.
</verse>
        <verse osisID='Job.5.9'>
That makith grete thingis, and that moun not be souyt out, and wondurful thingis with out noumbre.
</verse>
        <verse osisID='Job.5.10'>
Which yyueth reyn on the face of erthe, and moistith alle thingis with watris.
</verse>
        <verse osisID='Job.5.11'>
Which settith meke men an hiy, and reisith with helthe hem that morenen.
</verse>
        <verse osisID='Job.5.12'>
Which distrieth the thouytis of yuel willid men, that her hondis moun not fille tho thingis that thei bigunnen.
</verse>
        <verse osisID='Job.5.13'>
Which takith cautelouse men in the felnesse `of hem, and distrieth the counsel of schrewis.
</verse>
        <verse osisID='Job.5.14'>
Bi dai thei schulen renne in to derknessis, and as in nyyt so thei schulen grope in myddai.
</verse>
        <verse osisID='Job.5.15'>
Certis God schal make saaf a nedi man fro the swerd of her mouth, and a pore man fro the hond of the violent, `ethir rauynour.
</verse>
        <verse osisID='Job.5.16'>
And hope schal be to a nedi man, but wickidnesse schal drawe togidere his mouth.
</verse>
        <verse osisID='Job.5.17'>
Blessid is the man, which is chastisid of the Lord; therfor repreue thou not the blamyng of the Lord.
</verse>
        <verse osisID='Job.5.18'>
For he woundith, and doith medicyn; he smytith, and hise hondis schulen make hool.
</verse>
        <verse osisID='Job.5.19'>
In sixe tribulaciouns he schal delyuere thee, and in the seuenthe tribulacioun yuel schal not touche thee.
</verse>
        <verse osisID='Job.5.20'>
In hungur he schal delyuere thee fro deeth, and in batel fro the power of swerd.
</verse>
        <verse osisID='Job.5.21'>
Thou schalt be hid fro the scourge of tunge, and thou schalt not drede myseiste, `ethir wretchidnesse, whanne it cometh.
</verse>
        <verse osisID='Job.5.22'>
In distriyng maad of enemyes and in hungur thou schalt leiye, and thou schalt not drede the beestis of erthe.
</verse>
        <verse osisID='Job.5.23'>
But thi couenaunt schal be with the stonys of erthe, and beestis of erthe schulen be pesible to thee.
</verse>
        <verse osisID='Job.5.24'>
And thou schalt wite, that thi tabernacle hath pees, and thou visitynge thi fairnesse schalt not do synne.
</verse>
        <verse osisID='Job.5.25'>
And thou schalt wite also, that thi seed schal be many fold, and thi generacioun schal be as an erbe of erthe.
</verse>
        <verse osisID='Job.5.26'>
In abundaunce thou schalt go in to the sepulcre, as an heep of wheete is borun in his tyme.
</verse>
        <verse osisID='Job.5.27'>
Lo! this is so, as we han souyt; which thing herd, trete thou in minde.
</verse>
      </chapter>
      <chapter osisID='Job.6'>
        <verse osisID='Job.6.1'>
Forsothe Joob answeride, and seide,
</verse>
        <verse osisID='Job.6.2'>
Y wolde, that my synnes, bi whiche Y `desseruede ire, and the wretchidnesse which Y suffre, weren peisid in a balaunce.
</verse>
        <verse osisID='Job.6.3'>
As the grauel of the see, this wretchidnesse schulde appere greuousere; wherfor and my wordis ben ful of sorewe.
</verse>
        <verse osisID='Job.6.4'>
For the arowis of the Lord ben in me, the indignacioun of whiche drynkith vp my spirit; and the dredis of the Lord fiyten ayens me.
</verse>
        <verse osisID='Job.6.5'>
Whether a feeld asse schal rore, whanne he hath gras? Ethir whether an oxe schal lowe, whanne he stondith byfor a `ful cratche?
</verse>
        <verse osisID='Job.6.6'>
Ether whethir a thing vnsauery may be etun, which is not maad sauery bi salt? Ether whether ony man may taaste a thing, which tastid bryngith deeth? For whi to an hungri soule, yhe, bittir thingis semen to be swete; tho thingis whiche my soule nolde touche bifore, ben now my meetis for angwisch.
</verse>
        <verse osisID='Job.6.8'>
Who yyueth, that myn axyng come; and that God yyue to me that, that Y abide?
</verse>
        <verse osisID='Job.6.9'>
And he that bigan, al to-breke me; releesse he his hond, and kitte me doun?
</verse>
        <verse osisID='Job.6.10'>
And `this be coumfort to me, that he turmente me with sorewe, and spare not, and that Y ayenseie not the wordis of the hooli.
</verse>
        <verse osisID='Job.6.11'>
For whi, what is my strengthe, that Y suffre? ethir which is myn ende, that Y do pacientli?
</verse>
        <verse osisID='Job.6.12'>
Nethir my strengthe is the strengthe of stoonus, nether my fleisch is of bras.
</verse>
        <verse osisID='Job.6.13'>
Lo! noon help is to me in me; also my meyneal frendis `yeden awey fro me.
</verse>
        <verse osisID='Job.6.14'>
He that takith awei merci fro his frend, forsakith the drede of the Lord.
</verse>
        <verse osisID='Job.6.15'>
My britheren passiden me, as a stronde doith, that passith ruschyngli in grete valeis.
</verse>
        <verse osisID='Job.6.16'>
Snow schal come on hem, that dreden frost.
</verse>
        <verse osisID='Job.6.17'>
In the tyme wherynne thei ben scaterid, thei schulen perische; and as thei ben hoote, thei schulen be vnknyt fro her place.
</verse>
        <verse osisID='Job.6.18'>
The pathis of her steppis ben wlappid; thei schulen go in veyn, and schulen perische.
</verse>
        <verse osisID='Job.6.19'>
Biholde ye the pathis of Theman, and the weies of Saba; and abide ye a litil.
</verse>
        <verse osisID='Job.6.20'>
Thei ben schent, for Y hopide; and thei camen `til to me, and thei ben hilid with schame.
</verse>
        <verse osisID='Job.6.21'>
Now ye ben comun, and now ye seen my wounde, and dreden.
</verse>
        <verse osisID='Job.6.22'>
Whether Y seide, Brynge ye to me, and yiue ye of youre catel to me? ethir,
</verse>
        <verse osisID='Job.6.23'>
Delyuere ye me fro the hond of enemy, and rauysche ye me fro the hond of stronge men?
</verse>
        <verse osisID='Job.6.24'>
Teche ye me, and Y schal be stille; and if in hap Y vnknew ony thing, teche ye me.
</verse>
        <verse osisID='Job.6.25'>
Whi han ye depraued the wordis of trewthe? sithen noon is of you, that may repreue me.
</verse>
        <verse osisID='Job.6.26'>
Ye maken redi spechis oneli for to blame, and ye bryngen forth wordis in to wynde.
</verse>
        <verse osisID='Job.6.27'>
Ye fallen in on a fadirles child, and enforsen to peruerte youre frend.
</verse>
        <verse osisID='Job.6.28'>
Netheles fille ye that, that ye han bigunne; yyue ye the eere, and se ye, whether Y lie.
</verse>
        <verse osisID='Job.6.29'>
Y biseche, answere ye with out strijf, and speke ye, and deme ye that, that is iust.
</verse>
        <verse osisID='Job.6.30'>
And ye schulen not fynde wickidnesse in my tunge, nethir foli schal sowne in my chekis.
</verse>
      </chapter>
      <chapter osisID='Job.7'>
        <verse osisID='Job.7.1'>
Knyythod is lijf of man on erthe, and his daies ben as the daies of an hired man.
</verse>
        <verse osisID='Job.7.2'>
As an hert desireth schadowe, and as an hirede man abideth the ende of his werk;
</verse>
        <verse osisID='Job.7.3'>
so and Y hadde voide monethis, and Y noumbrede trauailous niytes to me.
</verse>
        <verse osisID='Job.7.4'>
If Y schal slepe, Y schal seie, Whanne schal Y rise? and eft Y schal abide the euentid, and Y schal be fillid with sorewis `til to derknessis.
</verse>
        <verse osisID='Job.7.5'>
Mi fleisch is clothid with rot, and filthis of dust; my skyn driede vp, and is drawun togidere.
</verse>
        <verse osisID='Job.7.6'>
My daies passiden swiftliere thanne a web is kit doun `of a webstere; and tho daies ben wastid with outen ony hope.
</verse>
        <verse osisID='Job.7.7'>
God, haue thou mynde, for my lijf is wynde, and myn iye schal not turne ayen, that it se goodis.
</verse>
        <verse osisID='Job.7.8'>
Nethir the siyt of man schal biholde me; but thin iyen ben in me, and Y schal not `be in deedli lijf.
</verse>
        <verse osisID='Job.7.9'>
As a cloude is wastid, and passith, so he that goith doun to helle, schal not stie;
</verse>
        <verse osisID='Job.7.10'>
nether schal turne ayen more in to his hows, and his place schal no more knowe hym.
</verse>
        <verse osisID='Job.7.11'>
Wherfor and Y schal not spare my mouth; Y schal speke in the tribulacioun of my spirit, Y schal talke togidere with the bitternesse of my soule.
</verse>
        <verse osisID='Job.7.12'>
Whether Y am the see, ethir a whal, for thou hast cumpassid me with prisoun?
</verse>
        <verse osisID='Job.7.13'>
If Y seie, My bed schal coumfort me, and Y schal be releeuyd, spekynge with me in my bed;
</verse>
        <verse osisID='Job.7.14'>
thou schalt make me aferd bi dremys, and thou schalt schake me with `orrour, ethir hidousnesse, `bi siytis.
</verse>
        <verse osisID='Job.7.15'>
Wherfor my soule `chees hangyng, and my boonys cheesiden deth.
</verse>
        <verse osisID='Job.7.16'>
`Y dispeiride, now Y schal no more lyue; Lord, spare thou me, for my daies ben nouyt.
</verse>
        <verse osisID='Job.7.17'>
What is a man, for thou `magnifiest hym? ether what settist thou thin herte toward hym?
</verse>
        <verse osisID='Job.7.18'>
Thou visitist hym eerly, and sudeynli thou preuest hym.
</verse>
        <verse osisID='Job.7.19'>
Hou long sparist thou not me, nether suffrist me, that Y swolowe my spotele?
</verse>
        <verse osisID='Job.7.20'>
Y haue synned; A! thou kepere of men, what schal Y do to thee? Whi hast thou set me contrarie to thee, and Y am maad greuouse to my silf?
</verse>
        <verse osisID='Job.7.21'>
Whi doist thou not awei my sinne, and whi takist thou not awei my wickidnesse? Lo! now Y schal slepe in dust, and if thou sekist me eerli, Y schal not abide.
</verse>
      </chapter>
      <chapter osisID='Job.8'>
        <verse osisID='Job.8.1'>
Sotheli Baldath Suytes answeride, and seide,
</verse>
        <verse osisID='Job.8.2'>
Hou longe schalt thou speke siche thingis? The spirit of the word of thi mouth is manyfold.
</verse>
        <verse osisID='Job.8.3'>
Whether God supplauntith, `ethir disseyueth, doom, and whether Almyyti God distrieth that, that is iust?
</verse>
        <verse osisID='Job.8.4'>
Yhe, thouy thi sones synneden ayens hym, and he lefte hem in the hond of her wickidnesse;
</verse>
        <verse osisID='Job.8.5'>
netheles, if thou risist eerli to God, and bisechist `Almyyti God, if thou goist clene and riytful,
</verse>
        <verse osisID='Job.8.6'>
anoon he schal wake fulli to thee, and schal make pesible the dwellyng place of thi ryytfulnesse;
</verse>
        <verse osisID='Job.8.7'>
in so miche that thi formere thingis weren litil, and that thi laste thingis be multiplied greetli.
</verse>
        <verse osisID='Job.8.8'>
For whi, axe thou the formere generacioun, and seke thou diligentli the mynde of fadris. For we ben men of yistirdai, and `kunnen not; for oure daies ben as schadewe on the erthe.
</verse>
        <verse osisID='Job.8.10'>
And thei schulen teche thee, thei schulen speke to thee, and of her herte thei schulen bring forth spechis.
</verse>
        <verse osisID='Job.8.11'>
Whether a rusche may lyue with out moysture? ethir a spier `may wexe with out watir?
</verse>
        <verse osisID='Job.8.12'>
Whanne it is yit in the flour, nethir is takun with hond, it wexeth drie bifor alle erbis.
</verse>
        <verse osisID='Job.8.13'>
So the weies of alle men, that foryeten God; and the hope of an ypocrite schal perische.
</verse>
        <verse osisID='Job.8.14'>
His cowardise schal not plese hym, and his trist schal be as a web of yreyns.
</verse>
        <verse osisID='Job.8.15'>
He schal leene, `ether reste, on his hows, and it schal not stonde; he schal vndursette it, and it schal not rise togidere.
</verse>
        <verse osisID='Job.8.16'>
The rusche semeth moist, bifor that the sunne come; and in the risyng of the sunne the seed therof schal go out.
</verse>
        <verse osisID='Job.8.17'>
Rootis therof schulen be maad thicke on an heep of stoonys, and it schal dwelle among stoonys.
</verse>
        <verse osisID='Job.8.18'>
If a man drawith it out of `his place, his place schal denye it, and schal seie, Y knowe thee not.
</verse>
        <verse osisID='Job.8.19'>
For this is the gladnesse of his weie, that eft othere ruschis springe out of the erthe.
</verse>
        <verse osisID='Job.8.20'>
Forsothe God schal not caste a wei a symple man, nethir schal dresse hond to wickid men;
</verse>
        <verse osisID='Job.8.21'>
til thi mouth be fillid with leiytir, and thi lippis with hertli song.
</verse>
        <verse osisID='Job.8.22'>
Thei that haten thee schulen be clothid with schenschip; and the tabernacle of wickid men schal not stonde.
</verse>
      </chapter>
      <chapter osisID='Job.9'>
        <verse osisID='Job.9.1'>
Joob answeride, and seide, Verili Y woot, that it is so,
</verse>
        <verse osisID='Job.9.2'>
and that a man comparisound to God schal not be maad iust.
</verse>
        <verse osisID='Job.9.3'>
If he wole stryue with God, he may not answere to God oon for a thousynde.
</verse>
        <verse osisID='Job.9.4'>
He is wiys in herte, and strong in myyt; who ayenstood hym, and hadde pees?
</verse>
        <verse osisID='Job.9.5'>
Which bar hillis fro o place to anothir, and thei wisten not; whiche he distriede in his strong veniaunce.
</verse>
        <verse osisID='Job.9.6'>
Which stirith the erthe fro his place, and the pilers therof schulen `be schakun togidere.
</verse>
        <verse osisID='Job.9.7'>
Which comaundith to the sunne, and it risith not; and he closith the sterris, as vndur a signet.
</verse>
        <verse osisID='Job.9.8'>
Which aloone stretchith forth heuenes, and goith on the wawis of the see.
</verse>
        <verse osisID='Job.9.9'>
Which makith Ariture, and Orionas, and Hiadas, `that is, seuene sterris, and the innere thingis of the south.
</verse>
        <verse osisID='Job.9.10'>
Which makith grete thingis, and that moun not be souyt out, and wondurful thingis, of whiche is noon noumbre.
</verse>
        <verse osisID='Job.9.11'>
If he cometh to me, `that is, bi his grace, Y schal not se hym; if he goith awey, `that is, in withdrawynge his grace, Y schal not vndurstonde.
</verse>
        <verse osisID='Job.9.12'>
If he axith sodeynli, who schal answere to hym? ethir who may seie to hym, Whi doist thou so?
</verse>
        <verse osisID='Job.9.13'>
`God is he, whos wraththe no man may withstonde; and vndur whom thei ben bowid, that beren the world.
</verse>
        <verse osisID='Job.9.14'>
Hou greet am Y, that Y answere to hym, and speke bi my wordis with hym?
</verse>
        <verse osisID='Job.9.15'>
Which also schal not answere, thouy Y haue ony thing iust; but Y schal biseche my iuge.
</verse>
        <verse osisID='Job.9.16'>
And whanne he hath herd me inwardli clepynge, Y bileue not, that he hath herd my vois.
</verse>
        <verse osisID='Job.9.17'>
For in a whirlewynd he schal al to-breke me, and he schal multiplie my woundis, yhe, without cause.
</verse>
        <verse osisID='Job.9.18'>
He grauntith not, that my spirit haue reste, and he fillith me with bittirnesses.
</verse>
        <verse osisID='Job.9.19'>
If strengthe is souyt, `he is moost strong; if equyte of doom is souyt, no man dar yelde witnessynge for me.
</verse>
        <verse osisID='Job.9.20'>
If Y wole make me iust, my mouth schal dampne me; if Y schal schewe me innocent, he schal preue me a schrewe.
</verse>
        <verse osisID='Job.9.21'>
Yhe, thouy Y am symple, my soule schal not knowe this same thing; and it schal anoye me of my lijf.
</verse>
        <verse osisID='Job.9.22'>
O thing is, which Y spak, he schal waste `bi deth also the innocent and wickid man.
</verse>
        <verse osisID='Job.9.23'>
If he betith, sle he onys, and leiye he not of the peynes of innocent men.
</verse>
        <verse osisID='Job.9.24'>
The erthe is youun in to the hondis of the wickid; he hilith the face of iugis; that if he is not, who therfor is?
</verse>
        <verse osisID='Job.9.25'>
Mi daies weren swiftere than a corour; thei fledden, and sien not good.
</verse>
        <verse osisID='Job.9.26'>
Thei passiden as schippis berynge applis, as an egle fleynge to mete.
</verse>
        <verse osisID='Job.9.27'>
Whanne Y seie, Y schal not speke so; Y chaunge my face, and Y am turmentid with sorewe.
</verse>
        <verse osisID='Job.9.28'>
Y drede alle my werkis, witynge that thou `woldist not spare the trespassour.
</verse>
        <verse osisID='Job.9.29'>
Sotheli if Y am also thus wickid, whi haue Y trauelid in veyn?
</verse>
        <verse osisID='Job.9.30'>
Thouy Y am waischun as with watris of snow, and thouy myn hondis schynen as moost cleene,
</verse>
        <verse osisID='Job.9.31'>
netheles thou schalt dippe me in filthis, and my clothis, `that is, werkis, schulen holde me abhomynable.
</verse>
        <verse osisID='Job.9.32'>
Trewli Y schal not answere a man, which is lijk me; nether that may be herd euenli with me in doom.
</verse>
        <verse osisID='Job.9.33'>
`Noon is, that may repreue euer eithir, and sette his hond in bothe.
</verse>
        <verse osisID='Job.9.34'>
Do he awei his yerde fro me, and his drede make not me aferd.
</verse>
        <verse osisID='Job.9.35'>
Y schal speke, and Y schal not drede hym; for Y may not answere dredynge.
</verse>
      </chapter>
      <chapter osisID='Job.10'>
        <verse osisID='Job.10.1'>
Yt anoieth my soule of my lijf; Y schal lete my speche ayens me, Y schal speke in the bitternesse of my soule.
</verse>
        <verse osisID='Job.10.2'>
Y schal seie to God, Nyle thou condempne me; schewe thou to me, whi thou demest me so.
</verse>
        <verse osisID='Job.10.3'>
Whether it semeth good to thee, if thou `falsli chalengist and oppressist me, the werk of thin hondis; and if thou helpist the counsel of wickid men?
</verse>
        <verse osisID='Job.10.4'>
Whethir fleischli iyen ben to thee, ethir, as a man seeth, also thou schalt se?
</verse>
        <verse osisID='Job.10.5'>
Whether thi daies ben as the daies of man, and `thi yeeris ben as mannus tymes;
</verse>
        <verse osisID='Job.10.6'>
that thou enquere my wickidnesse, and enserche my synne?
</verse>
        <verse osisID='Job.10.7'>
And wite, that Y haue do no `wickid thing; sithen no man is, that may delyuere fro thin hond?
</verse>
        <verse osisID='Job.10.8'>
Thin hondis han maad me, and han formed me al in cumpas; and thou castist me doun so sodeynli.
</verse>
        <verse osisID='Job.10.9'>
Y preye, haue thou mynde, that thou madist me as cley, and schalt brynge me ayen in to dust.
</verse>
        <verse osisID='Job.10.10'>
Whether thou hast not mylkid me as mylk, and hast cruddid me togidere as cheese?
</verse>
        <verse osisID='Job.10.11'>
Thou clothidist me with skyn and fleisch; thou hast ioyned me togidere with boonys and senewis.
</verse>
        <verse osisID='Job.10.12'>
Thou hast youe lijf and mercy to me, and thi visiting hath kept my spirit.
</verse>
        <verse osisID='Job.10.13'>
Thouy thou helist these thingis in thin herte, netheles Y woot, that thou hast mynde of alle thingis.
</verse>
        <verse osisID='Job.10.14'>
If Y dide synne, and thou sparidist me at an our; whi suffrist thou not me to be cleene of my wickidnesse?
</verse>
        <verse osisID='Job.10.15'>
And if Y was wickid, wo is to me; and if Y was iust, Y fillid with turment and wretchidnesse `schal not reise the heed.
</verse>
        <verse osisID='Job.10.16'>
And if Y reise `the heed for pride, thou schalt take me as a lionesse; and thou turnest ayen, and turmentist me wondirli.
</verse>
        <verse osisID='Job.10.17'>
Thou gaderist in store thi witnessis ayens me, and thou multipliest thin yre, `that is, veniaunce, ayens me; and peynes holden knyythod in me.
</verse>
        <verse osisID='Job.10.18'>
Whi hast thou led me out of the wombe? `And Y wolde, that Y were wastid, lest an iye `schulde se me.
</verse>
        <verse osisID='Job.10.19'>
That Y hadde be, as if Y were not, and `were translatid, ethir borun ouer, fro the wombe to the sepulcre.
</verse>
        <verse osisID='Job.10.20'>
Whether the fewnesse of my daies schal not be endid in schort? Therfor suffre thou me, that Y biweile `a litil my sorewe,
</verse>
        <verse osisID='Job.10.21'>
bifor that Y go, and turne not ayen, to the derk lond, and hilid with the derknesse of deth, to the lond of wrecchidnesse and of derknessis;
</verse>
        <verse osisID='Job.10.22'>
where is schadewe of deeth, and noon ordre, but euerlastynge hidousnesse dwellith.
</verse>
      </chapter>
      <chapter osisID='Job.11'>
        <verse osisID='Job.11.1'>
Forsothe Sophar Naamathites answeride, and seide,
</verse>
        <verse osisID='Job.11.2'>
Whether he, that spekith many thingis, schal not also here? ether whethir a man ful of wordis schal be maad iust?
</verse>
        <verse osisID='Job.11.3'>
Schulen men be stille to thee aloone? whanne thou hast scorned othere men, schalt thou not be ouercomun of ony man?
</verse>
        <verse osisID='Job.11.4'>
For thou seidist, My word is cleene, and Y am cleene in thi siyt.
</verse>
        <verse osisID='Job.11.5'>
And `Y wolde, that God spak with thee, and openyde hise lippis to thee;
</verse>
        <verse osisID='Job.11.6'>
to schewe to thee the priuetees of wisdom, and that his lawe is manyfold, and thou schuldist vndurstonde, that thou art requirid of hym to paie myche lesse thingis, than thi wickidnesse disserueth.
</verse>
        <verse osisID='Job.11.7'>
In hap thou schalt comprehende the steppis of God, and thou schalt fynde Almyyti God `til to perfeccioun.
</verse>
        <verse osisID='Job.11.8'>
He is hiyere than heuene, and what schalt thou do? he is deppere than helle, and wherof schalt thou knowe?
</verse>
        <verse osisID='Job.11.9'>
His mesure is lengere than erthe, and brodere than the see.
</verse>
        <verse osisID='Job.11.10'>
If he distrieth alle thingis, ethir dryueth streitli `in to oon, who schal ayenseie hym? Ethir who may seie to hym, Whi doest thou so?
</verse>
        <verse osisID='Job.11.11'>
For he knowith the vanyte of men; and whether he seynge byholdith not wickidnesse?
</verse>
        <verse osisID='Job.11.12'>
A veyn man is reisid in to pride; and gessith hym silf borun fre, as the colt of a wilde asse.
</verse>
        <verse osisID='Job.11.13'>
But thou hast maad stidefast thin herte, and hast spred abrood thin hondis to hym.
</verse>
        <verse osisID='Job.11.14'>
If thou doest awei `fro thee the wickidnesse, which is in thin hond, and vnriytfulnesse dwellith not in thi tabernacle,
</verse>
        <verse osisID='Job.11.15'>
thanne thou schalt mowe reise thi face with out wem, and thou schalt be stidefast, and thou schalt not drede.
</verse>
        <verse osisID='Job.11.16'>
And thou schalt foryete wretchidnesse, and thou schalt not thenke of it, as of watris that han passid.
</verse>
        <verse osisID='Job.11.17'>
And as myddai schynynge it schal reise to thee at euentid; and whanne thou gessist thee wastid, thou schalt rise vp as the dai sterre.
</verse>
        <verse osisID='Job.11.18'>
And thou schalt haue trist, while hope schal be set forth to thee; and thou biried schalt slepe sikurli.
</verse>
        <verse osisID='Job.11.19'>
Thou schalt reste, and `noon schal be that schal make thee aferd; and ful many men schulen biseche thi face.
</verse>
        <verse osisID='Job.11.20'>
But the iyen of wickid men schulen faile; and socour schal perische fro hem, and the hope of hem schal be abhominacyioun of soule.
</verse>
      </chapter>
      <chapter osisID='Job.12'>
        <verse osisID='Job.12.1'>
Sotheli Joob answeride, and seide,
</verse>
        <verse osisID='Job.12.2'>
Therfor ben ye men aloone, that wisdom dwelle with you?
</verse>
        <verse osisID='Job.12.3'>
And to me is an herte, as and to you, and Y am not lowere than ye; for who knowith not these thingis, whiche ye knowen?
</verse>
        <verse osisID='Job.12.4'>
He that is scorned of his frend, as Y am, schal inwardli clepe God, and God schal here hym; for the symplenesse of a iust man is scorned.
</verse>
        <verse osisID='Job.12.5'>
A laumpe is dispisid at the thouytis of riche men, and the laumpe is maad redi to a tyme ordeyned.
</verse>
        <verse osisID='Job.12.6'>
The tabernaclis of robberis ben plenteuouse, `ether ful of goodis; and boldli thei terren God to wraththe, whanne he hath youe alle thingis in to her hondis.
</verse>
        <verse osisID='Job.12.7'>
No wondur, ax thou beestis, and tho schulen teche thee; and axe thou volatilis of the eir, and tho schulen schewe to thee.
</verse>
        <verse osisID='Job.12.8'>
Speke thou to the erthe, and it schal answere thee; and the fischis of the see schulen telle tho thingis.
</verse>
        <verse osisID='Job.12.9'>
Who knowith not that the hond of the Lord made alle these thingis?
</verse>
        <verse osisID='Job.12.10'>
In whos hond the soule is of ech lyuynge thing, and the spirit, `that is, resonable soule, of ech fleisch of man.
</verse>
        <verse osisID='Job.12.11'>
Whether the eere demeth not wordis, and the chekis of the etere demen sauour?
</verse>
        <verse osisID='Job.12.12'>
Wisdom is in elde men, and prudence is in myche tyme.
</verse>
        <verse osisID='Job.12.13'>
Wisdom and strengthe is at God; he hath counsel and vndurstondyng.
</verse>
        <verse osisID='Job.12.14'>
If he distrieth, no man is that bildith; if he schittith in a man, `noon is that openith.
</verse>
        <verse osisID='Job.12.15'>
If he holdith togidere watris, alle thingis schulen be maad drie; if he sendith out tho watris, tho schulen distrie the erthe.
</verse>
        <verse osisID='Job.12.16'>
Strengthe and wisdom is at God; he knowith bothe hym that disseyueth and hym that is disseyued.
</verse>
        <verse osisID='Job.12.17'>
And he bryngith conselours in to a fonned eende, and iugis in to wondryng, ethir astonying.
</verse>
        <verse osisID='Job.12.18'>
He vnbindith the girdil of kyngis, and girdith her reynes with a coorde.
</verse>
        <verse osisID='Job.12.19'>
He ledith her prestis with out glorie, and he disseyueth the principal men, `ethir counselours;
</verse>
        <verse osisID='Job.12.20'>
and he chaungith the lippis of sothefast men, and takith awei the doctrine of elde men.
</verse>
        <verse osisID='Job.12.21'>
He schedith out dispisyng on princes, and releeueth hem, that weren oppressid.
</verse>
        <verse osisID='Job.12.22'>
Which schewith depe thingis fro derknessis; and bryngith forth in to liyt the schadewe of deeth.
</verse>
        <verse osisID='Job.12.23'>
Which multiplieth folkis, and leesith hem, and restorith hem destried in to the hool.
</verse>
        <verse osisID='Job.12.24'>
Which chaungith the herte of princes of the puple of erthe; and disseyueth hem, that thei go in veyn out of the weie.
</verse>
        <verse osisID='Job.12.25'>
Thei schulen grope, as in derknessis, and not in liyt; and he schal make hem to erre as drunken men.
</verse>
      </chapter>
      <chapter osisID='Job.13'>
        <verse osisID='Job.13.1'>
Lo! myn iye siy alle thingis, and myn eere herde; and Y vndurstood alle thingis.
</verse>
        <verse osisID='Job.13.2'>
Euene with youre kunnyng also Y kan, and Y am not lowere than ye.
</verse>
        <verse osisID='Job.13.3'>
But netheles Y schal speke to Almyyti God, and Y coueite to dispute with God;
</verse>
        <verse osisID='Job.13.4'>
and firste Y schewe you makeris of leesyng, and louyeris of weyward techyngis.
</verse>
        <verse osisID='Job.13.5'>
And `Y wolde that ye weren stille, that ye weren gessid to be wise men.
</verse>
        <verse osisID='Job.13.6'>
Therfor here ye my chastisyngis; and perseyue ye the doom of my lippis.
</verse>
        <verse osisID='Job.13.7'>
Whether God hath nede to youre leesyng, that ye speke gilis for hym?
</verse>
        <verse osisID='Job.13.8'>
Whether ye taken his face, and enforsen to deme for God?
</verse>
        <verse osisID='Job.13.9'>
Ethir it schal plese hym, fro whom no thing mai be hid? Whether he as a man schal be disseyued with youre falsnessis?
</verse>
        <verse osisID='Job.13.10'>
He schal repreue you; for ye taken his face in hiddlis.
</verse>
        <verse osisID='Job.13.11'>
Anoon as he schal stire hym, he schal disturble you; and his drede schal falle on you.
</verse>
        <verse osisID='Job.13.12'>
Youre mynde schal be comparisound to aische; and youre nollis schulen be dryuun in to clei.
</verse>
        <verse osisID='Job.13.13'>
Be ye stille a litil, that Y speke, what euer thing the mynde hath schewid to me.
</verse>
        <verse osisID='Job.13.14'>
Whi to-rende Y my fleischis with my teeth, and bere my lijf in myn hondis?
</verse>
        <verse osisID='Job.13.15'>
Yhe, thouy God sleeth me, Y schal hope in hym; netheles Y schal preue my weies in his siyt.
</verse>
        <verse osisID='Job.13.16'>
And he schal be my sauyour; for whi ech ypocrite schal not come in his siyt.
</verse>
        <verse osisID='Job.13.17'>
Here ye my word, and perseyue ye with eeris derke and harde figuratif spechis.
</verse>
        <verse osisID='Job.13.18'>
Yf Y schal be demed, Y woot that Y schal be foundun iust.
</verse>
        <verse osisID='Job.13.19'>
Who is he that is demed with me? Come he; whi am Y stille, and am wastid?
</verse>
        <verse osisID='Job.13.20'>
Do thou not to me twei thingis oneli; and thanne Y schal not be hid fro thi face.
</verse>
        <verse osisID='Job.13.21'>
Make thin hond fer fro me; and thi drede make not me aferd.
</verse>
        <verse osisID='Job.13.22'>
Clepe thou me, and Y schal answere thee; ethir certis Y schal speke, and thou schalt answere me.
</verse>
        <verse osisID='Job.13.23'>
Hou grete synnes and wickidnessis haue Y? Schewe thou to me my felonyes, and trespassis.
</verse>
        <verse osisID='Job.13.24'>
Whi hidist thou thi face, and demest me thin enemy?
</verse>
        <verse osisID='Job.13.25'>
Thou schewist thi myyt ayens a leef, which is rauyschid with the wynd; and thou pursuest drye stobil.
</verse>
        <verse osisID='Job.13.26'>
For thou writist bitternessis ayens me; and wolt waste me with the synnes of my yong wexynge age.
</verse>
        <verse osisID='Job.13.27'>
Thou hast set my foot in a stok, and thou hast kept alle my pathis; and thou hast biholde the steppis of my feet.
</verse>
        <verse osisID='Job.13.28'>
And Y schal be wastid as rot, and as a cloth, which is etun of a mouyte.
</verse>
      </chapter>
      <chapter osisID='Job.14'>
        <verse osisID='Job.14.1'>
A man is borun of a womman, and lyueth schort tyme, and is fillid with many wretchidnessis.
</verse>
        <verse osisID='Job.14.2'>
Which goith out, and is defoulid as a flour; and fleeth as schadewe, and dwellith neuere perfitli in the same staat.
</verse>
        <verse osisID='Job.14.3'>
And gessist thou it worthi to opene thin iyen on siche a man; and to brynge hym in to doom with thee?
</verse>
        <verse osisID='Job.14.4'>
Who may make a man clene conseyued of vnclene seed? Whether not thou, which art aloone?
</verse>
        <verse osisID='Job.14.5'>
The daies of man ben schorte, the noumbre of his monethis is at thee; thou hast set, ethir ordeyned, hise termes, whiche moun not be passid.
</verse>
        <verse osisID='Job.14.6'>
Therfor go thou awey fro hym a litil, `that is, bi withdrawyng of bodili lijf, that he haue reste; til the meede coueitid come, and his dai is as the dai of an hirid man.
</verse>
        <verse osisID='Job.14.7'>
A tree hath hope, if it is kit doun; and eft it wexith greene, and hise braunches spreden forth.
</verse>
        <verse osisID='Job.14.8'>
If the roote therof is eeld in the erthe, and the stok therof is nyy deed in dust;
</verse>
        <verse osisID='Job.14.9'>
it schal buriowne at the odour of watir, and it schal make heer, as whanne it was plauntid first.
</verse>
        <verse osisID='Job.14.10'>
But whanne a man is deed, and maad nakid, and wastid; Y preye, where is he?
</verse>
        <verse osisID='Job.14.11'>
As if watris goen awei fro the see, and a ryuer maad voide wexe drie,
</verse>
        <verse osisID='Job.14.12'>
so a man, whanne he hath slept, `that is, deed, he schal not rise ayen, til heuene be brokun, `that is, be maad newe; he schal not wake, nether he schal ryse togidere fro his sleep.
</verse>
        <verse osisID='Job.14.13'>
Who yiueth this to me, that thou defende me in helle, and that thou hide me, til thi greet veniaunce passe; and thou sette to me a tyme, in which thou haue mynde on me?
</verse>
        <verse osisID='Job.14.14'>
Gessist thou, whethir a deed man schal lyue ayen? In alle the daies, in whiche Y holde knyythod, now Y abide, til my chaungyng come.
</verse>
        <verse osisID='Job.14.15'>
Thou schalt clepe me, and Y schal answere thee; thou schalt dresse the riyt half, `that is, blis, to the werk of thin hondis.
</verse>
        <verse osisID='Job.14.16'>
Sotheli thou hast noumbrid my steppis; but spare thou my synnes.
</verse>
        <verse osisID='Job.14.17'>
Thou hast seelid as in a bagge my trespassis, but thou hast curid my wickidnesse.
</verse>
        <verse osisID='Job.14.18'>
An hil fallynge droppith doun; and a rooche of stoon is borun ouer fro his place.
</verse>
        <verse osisID='Job.14.19'>
Watris maken stoonys holowe, and the erthe is wastid litil and litil bi waischyng a wey of watir; and therfor thou schalt leese men in lijk maner.
</verse>
        <verse osisID='Job.14.20'>
Thou madist a man strong a litil, that he schulde passe with outen ende; thou schalt chaunge his face, and schalt sende hym out.
</verse>
        <verse osisID='Job.14.21'>
Whether hise sones ben noble, ether vnnoble, he schal not vndurstonde.
</verse>
        <verse osisID='Job.14.22'>
Netheles his fleisch, while he lyueth, schal haue sorewe, and his soule schal morne on hym silf.
</verse>
      </chapter>
      <chapter osisID='Job.15'>
        <verse osisID='Job.15.1'>
Forsothe Eliphat Themanytes answeride, and seide,
</verse>
        <verse osisID='Job.15.2'>
Whether a wise man schal answere, as spekynge ayens the wynd, and schal fille his stomac with brennyng, `that is, ire?
</verse>
        <verse osisID='Job.15.3'>
For thou repreuest hym bi wordis, which is not lijk thee, and thou spekist that, that spedith not to thee.
</verse>
        <verse osisID='Job.15.4'>
As myche as is in thee, thou hast avoidid drede; and thou hast take awey preyeris bifor God.
</verse>
        <verse osisID='Job.15.5'>
For wickidnesse hath tauyt thi mouth, and thou suest the tunge of blasfemeris.
</verse>
        <verse osisID='Job.15.6'>
Thi tunge, and not Y, schal condempne thee, and thi lippis schulen answere thee.
</verse>
        <verse osisID='Job.15.7'>
Whether thou art borun the firste man, and art formed bifor alle little hillis?
</verse>
        <verse osisID='Job.15.8'>
Whether thou herdist the counsel of God, and his wisdom is lower than thou?
</verse>
        <verse osisID='Job.15.9'>
What thing knowist thou, whiche we knowen not? What thing vndurstondist thou, whiche we witen not?
</verse>
        <verse osisID='Job.15.10'>
Bothe wise men and elde, myche eldre than thi fadris, ben among vs.
</verse>
        <verse osisID='Job.15.11'>
Whether it is greet, that God coumforte thee? But thi schrewid wordis forbeden this.
</verse>
        <verse osisID='Job.15.12'>
What reisith thin herte thee, and thou as thenkynge grete thingis hast iyen astonyed?
</verse>
        <verse osisID='Job.15.13'>
What bolneth thi spirit ayens God, that thou brynge forth of thi mouth siche wordis?
</verse>
        <verse osisID='Job.15.14'>
What is a man, that he be with out wem, and that he borun of a womman appere iust?
</verse>
        <verse osisID='Job.15.15'>
Lo! noon among hise seyntis is vnchaungable, and heuenes ben not cleene in his siyt.
</verse>
        <verse osisID='Job.15.16'>
How myche more a man abhomynable and vnprofitable, that drynkith wickidnesse as water?
</verse>
        <verse osisID='Job.15.17'>
I schal schewe to thee, here thou me; Y schal telle to thee that, that Y siy.
</verse>
        <verse osisID='Job.15.18'>
Wise men knoulechen, and hiden not her fadris.
</verse>
        <verse osisID='Job.15.19'>
To whiche aloone the erthe is youun, and an alien schal not passe bi hem.
</verse>
        <verse osisID='Job.15.20'>
A wickid man is proud in alle hise daies; and the noumbre of hise yeeris and of his tirauntrie is vncerteyn.
</verse>
        <verse osisID='Job.15.21'>
The sown of drede is euere in hise eeris, and whanne pees is, he supposith euere tresouns.
</verse>
        <verse osisID='Job.15.22'>
He bileueth not that he may turne ayen fro derknessis to liyt; and biholdith aboute on ech side a swerd.
</verse>
        <verse osisID='Job.15.23'>
Whanne he stirith hym to seke breed, he woot, that the dai of derknessis is maad redi in his hond.
</verse>
        <verse osisID='Job.15.24'>
Tribulacioun schal make hym aferd, and angwisch schal cumpas hym, as a kyng which is maad redi to batel.
</verse>
        <verse osisID='Job.15.25'>
For he helde forth his hond ayens God, and he was maad strong ayens Almyyti God.
</verse>
        <verse osisID='Job.15.26'>
He ran with neck reisid ayens God, and he was armed with fat nol.
</verse>
        <verse osisID='Job.15.27'>
Fatnesse, that is, pride `comyng forth of temporal aboundaunce, hilide his face, `that is, the knowyng of vndurstondyng, and outward fatnesse hangith doun of his sidis.
</verse>
        <verse osisID='Job.15.28'>
He schal dwelle in desolat citees, and in deseert, `ethir forsakun, housis, that ben turned in to biriels.
</verse>
        <verse osisID='Job.15.29'>
He schal not be maad riche, nether his catel schal dwelle stidefastli; nether he schal sende his roote in the erthe,
</verse>
        <verse osisID='Job.15.30'>
nether he schal go awei fro derknessis. Flawme schal make drie hise braunchis, and he schal be takun a wey bi the spirit of his mouth.
</verse>
        <verse osisID='Job.15.31'>
Bileue he not veynli disseyued bi errour, that he schal be ayenbouyt bi ony prijs.
</verse>
        <verse osisID='Job.15.32'>
Bifor that hise daies ben fillid, he schal perische, and hise hondis schulen wexe drye;
</verse>
        <verse osisID='Job.15.33'>
he schal be hirt as a vyne in the firste flour of his grape, and as an olyue tre castinge awei his flour.
</verse>
        <verse osisID='Job.15.34'>
For the gaderyng togidere of an ipocrite is bareyn, and fier schal deuoure the tabernaclis of hem, that taken yiftis wilfuli.
</verse>
        <verse osisID='Job.15.35'>
He conseyuede sorewe, and childide wickidnesse, and his wombe makith redi tretcheries.
</verse>
      </chapter>
      <chapter osisID='Job.16'>
        <verse osisID='Job.16.1'>
Forsothe Joob answeride, and seide, Y `herde ofte siche thingis;
</verse>
        <verse osisID='Job.16.2'>
alle ye ben heuy coumfortouris.
</verse>
        <verse osisID='Job.16.3'>
Whether wordis ful of wynd schulen haue an ende? ether ony thing is diseseful to thee, if thou spekist?
</verse>
        <verse osisID='Job.16.4'>
Also Y myyte speke thingis lijk to you, and `Y wolde, that youre soule were for my soule;
</verse>
        <verse osisID='Job.16.5'>
and Y wolde coumfort you by wordis, and Y wolde moue myn heed on you;
</verse>
        <verse osisID='Job.16.6'>
Y wolde make you stronge bi my mouth, and Y wolde moue lippis as sparynge you.
</verse>
        <verse osisID='Job.16.7'>
But what schal Y do? If Y speke, my sorewe restith not; and if Y am stille, it goith not awei fro me.
</verse>
        <verse osisID='Job.16.8'>
But now my sorewe hath oppressid me, and alle my lymes ben dryuun in to nouyt.
</verse>
        <verse osisID='Job.16.9'>
My ryuelyngis seien witnessyng ayens me, and a fals spekere is reisid ayens my face, and ayenseith me.
</verse>
        <verse osisID='Job.16.10'>
He gaderide togidere his woodnesse in me, and he manaasside me, and gnastide ayens me with his teeth; myn enemye bihelde me with ferdful iyen.
</verse>
        <verse osisID='Job.16.11'>
Thei openyden her mouthis on me, and thei seiden schenschip, and smytiden my cheke; and thei ben fillid with my peynes.
</verse>
        <verse osisID='Job.16.12'>
God hath closid me togidere at the wickid, and hath youe me to the hondis of wickid men.
</verse>
        <verse osisID='Job.16.13'>
Y thilke riche man and famouse sum tyme, am al to brokun sudeynli; `he helde my nol; he hath broke me, and hath set me as in to a signe.
</verse>
        <verse osisID='Job.16.14'>
He hath cumpasside me with hise speris, he woundide togidere my leendis; he sparide not, and schedde out myn entrails in to the erthe.
</verse>
        <verse osisID='Job.16.15'>
He beet me with wounde on wounde; he as a giaunt felde in on me.
</verse>
        <verse osisID='Job.16.16'>
Y sewide togidere a sak on my skyn; and Y hilide my fleisch with aische.
</verse>
        <verse osisID='Job.16.17'>
My face bolnyde of wepynge, and myn iyeliddis wexiden derke.
</verse>
        <verse osisID='Job.16.18'>
Y suffride these thingis with out wickidnesse of myn hond, `that is, werk, whanne Y hadde cleene preieris to God.
</verse>
        <verse osisID='Job.16.19'>
Erthe, hile thou not my blood, and my cry fynde not in thee a place of hidyng.
</verse>
        <verse osisID='Job.16.20'>
`For, lo! my witnesse is in heuene; and the knowere of my consience is in hiye places.
</verse>
        <verse osisID='Job.16.21'>
A! my frendis, ful of wordis, myn iye droppith to God.
</verse>
        <verse osisID='Job.16.22'>
And `Y wolde, that a man were demed so with God, as the sone of man is demed with his felowe.
</verse>
        <verse osisID='Job.16.23'>
`For lo! schorte yeeris passen, and Y go a path, bi which Y schal not turne ayen.
</verse>
      </chapter>
      <chapter osisID='Job.17'>
        <verse osisID='Job.17.1'>
Mi spirit schal be maad feble; my daies schulen be maad schort, and oneli the sepulcre is left to me.
</verse>
        <verse osisID='Job.17.2'>
Y have not synned, and myn iye dwellith in bittirnessis.
</verse>
        <verse osisID='Job.17.3'>
Lord, delyuere thou me, and sette thou me bisidis thee; and the hond of ech fiyte ayens me.
</verse>
        <verse osisID='Job.17.4'>
Thou hast maad the herte of hem fer fro doctryn, `ethir knowyng of treuthe; therfor thei schulen not be enhaunsid.
</verse>
        <verse osisID='Job.17.5'>
He bihetith prey to felowis, and the iyen of hise sones schulen faile.
</verse>
        <verse osisID='Job.17.6'>
He hath set as in to a prouerbe of the comyn puple, and his saumple bifor hem.
</verse>
        <verse osisID='Job.17.7'>
Myn `iye dasewide at indignacioun; and my membris ben dryuun as in to nouyt.
</verse>
        <verse osisID='Job.17.8'>
Iust men schulen wondre on this thing; and an innocent schal be reisid ayens an ypocrite.
</verse>
        <verse osisID='Job.17.9'>
And a iust man schal holde his weie, and he schal adde strengthe to clene hondis.
</verse>
        <verse osisID='Job.17.10'>
Therfor alle `ye be conuertid, and come ye; and Y schal not fynde in you ony wiys man.
</verse>
        <verse osisID='Job.17.11'>
My daies ben passid; my thouytis ben scaterid, turmentynge myn herte.
</verse>
        <verse osisID='Job.17.12'>
Tho han turned the nyyt `in to day; and eft aftir derknessis hope liyt.
</verse>
        <verse osisID='Job.17.13'>
If Y `susteyne, ether suffre pacientli, helle is myn hous; and Y haue arayede my bed in derknessis.
</verse>
        <verse osisID='Job.17.14'>
Y seide to rot, Thou art my fadur; and to wormes, Ye ben my modir and my sister.
</verse>
        <verse osisID='Job.17.15'>
Therfor where is now myn abidyng? and who biholdith my pacience?
</verse>
        <verse osisID='Job.17.16'>
Alle my thingis schulen go doun in to deppeste helle; gessist thou, whether reste schal be to me, nameli there.
</verse>
      </chapter>
      <chapter osisID='Job.18'>
        <verse osisID='Job.18.1'>
Forsothe Baldach Suythes answeride, and seide,
</verse>
        <verse osisID='Job.18.2'>
`Til to what ende schalt thou booste with wordis? Vndurstonde thou first, and so speke we.
</verse>
        <verse osisID='Job.18.3'>
Whi ben we arettid as beestis, and han we be foule bifor thee?
</verse>
        <verse osisID='Job.18.4'>
What leesist thou thi soule in thi woodnes? Whether the erthe schal be forsakun `for thee, and hard stoonys schulen be borun ouer fro her place?
</verse>
        <verse osisID='Job.18.5'>
Whethir the liyt of a wickid man schal not be quenchid; and the flawme of his fier schal not schyne?
</verse>
        <verse osisID='Job.18.6'>
Liyt schal wexe derke in his tabernacle; and the lanterne, which is on hym, schal be quenchid.
</verse>
        <verse osisID='Job.18.7'>
The steppis of his vertu schulen be maad streit; and his counsel schal caste hym doun.
</verse>
        <verse osisID='Job.18.8'>
For he hath sent hise feet in to a net; and he goith in the meschis therof.
</verse>
        <verse osisID='Job.18.9'>
His foot schal be holdun with a snare; and thirst schal brenne out ayens hym.
</verse>
        <verse osisID='Job.18.10'>
The foot trappe of hym is hid in the erthe, and his snare on the path.
</verse>
        <verse osisID='Job.18.11'>
Dredis schulen make hym aferd on ech side, and schulen biwlappe hise feet.
</verse>
        <verse osisID='Job.18.12'>
His strengthe be maad feble bi hungur; and pouert asaile hise ribbis.
</verse>
        <verse osisID='Job.18.13'>
Deuoure it the fairnesse of his skyn; the firste gendrid deth waste hise armes.
</verse>
        <verse osisID='Job.18.14'>
His trist be takun awei fro his tabernacle; and perischyng, as a kyng, aboue trede on hym.
</verse>
        <verse osisID='Job.18.15'>
The felowis of hym that is not, dwelle in his tabernacle; brymston be spreynt in his tabernacle.
</verse>
        <verse osisID='Job.18.16'>
The rootis of hym be maad drie bynethe; sotheli his ripe corn be al to-brokun aboue.
</verse>
        <verse osisID='Job.18.17'>
His mynde perische fro the erthe; and his name be not maad solempne in stretis.
</verse>
        <verse osisID='Job.18.18'>
He schal put hym out fro `liyt in to derknessis; and he schal bere hym ouer fro the world.
</verse>
        <verse osisID='Job.18.19'>
Nethir his seed nether kynrede schal be in his puple, nether ony relifs in hise cuntreis.
</verse>
        <verse osisID='Job.18.20'>
The laste men schulen wondre in hise daies; and hidousnesse schal asaile the firste men.
</verse>
        <verse osisID='Job.18.21'>
Therfor these ben the tabernaclis of a wickid man; and this is the place of hym, that knowith not God.
</verse>
      </chapter>
      <chapter osisID='Job.19'>
        <verse osisID='Job.19.1'>
Forsothe Joob answeride, and seide, Hou long turmente ye my soule,
</verse>
        <verse osisID='Job.19.2'>
and al to-breken me with wordis?
</verse>
        <verse osisID='Job.19.3'>
Lo! ten sithis ye schenden me, and ye ben not aschamed, oppressynge me.
</verse>
        <verse osisID='Job.19.4'>
Forsothe and if Y `koude not, myn vnkynnyng schal be with me.
</verse>
        <verse osisID='Job.19.5'>
And ye ben reisid ayens me, and repreuen me with my schenschipis.
</verse>
        <verse osisID='Job.19.6'>
Nameli now vndurstonde ye, that God hath turmentid me not bi euene doom, and hath cumpassid me with hise betyngis.
</verse>
        <verse osisID='Job.19.7'>
Lo! Y suffrynge violence schal crye, and no man schal here; Y schal crye loude, and `noon is that demeth.
</verse>
        <verse osisID='Job.19.8'>
He bisette aboute my path, and Y may not go; and he settide derknessis in my weie.
</verse>
        <verse osisID='Job.19.9'>
He hath spuylid me of my glorye, and hath take awey the coroun fro myn heed.
</verse>
        <verse osisID='Job.19.10'>
He hath distried me on ech side, and Y perischide; and he hath take awei myn hope, as fro a tre pullid vp bi the roote.
</verse>
        <verse osisID='Job.19.11'>
His stronge veniaunce was wrooth ayens me; and he hadde me so as his enemye.
</verse>
        <verse osisID='Job.19.12'>
Hise theues camen togidere, and `maden to hem a wei bi me; and bisegiden my tabernacle in cumpas.
</verse>
        <verse osisID='Job.19.13'>
He made fer my britheren fro me; and my knowun as aliens yeden awei fro me.
</verse>
        <verse osisID='Job.19.14'>
My neiyboris forsoken me; and thei that knewen me han foryete me.
</verse>
        <verse osisID='Job.19.15'>
The tenauntis of myn hows, and myn handmaydis hadden me as a straunger; and Y was as a pilgrym bifor her iyen.
</verse>
        <verse osisID='Job.19.16'>
Y clepide my seruaunt, and he answeride not to me; with myn owne mouth Y preiede hym.
</verse>
        <verse osisID='Job.19.17'>
My wijf wlatide my breeth; and Y preiede the sones of my wombe.
</verse>
        <verse osisID='Job.19.18'>
Also foolis dispisiden me; and whanne Y was goon awei fro hem, thei bacbitiden me.
</verse>
        <verse osisID='Job.19.19'>
Thei, that weren my counselouris sum tyme, hadden abhomynacioun of me; and he, whom Y louede moost, was aduersarie to me.
</verse>
        <verse osisID='Job.19.20'>
Whanne fleischis weren wastid, my boon cleuyde to my skyn; and `oneli lippis ben left aboute my teeth.
</verse>
        <verse osisID='Job.19.21'>
Haue ye merci on me, haue ye merci on me, nameli, ye my frendis; for the hond of the Lord hath touchid me.
</verse>
        <verse osisID='Job.19.22'>
Whi pursuen ye me, as God pursueth; and ben fillid with my fleischis?
</verse>
        <verse osisID='Job.19.23'>
Who yyueth to me, that my wordis be writun? Who yyueth to me,
</verse>
        <verse osisID='Job.19.24'>
that tho be writun in a book with an yrun poyntil, ethir with a plate of leed; ethir with a chisel be grauun in a flynt?
</verse>
        <verse osisID='Job.19.25'>
For Y woot, that myn ayenbiere lyueth, and in the laste dai Y schal rise fro the erthe;
</verse>
        <verse osisID='Job.19.26'>
and eft Y schal be cumpassid with my skyn, and in my fleisch Y schal se God, my sauyour.
</verse>
        <verse osisID='Job.19.27'>
Whom Y my silf schal se, and myn iyen schulen biholde, and not an other man. This myn hope is kept in my bosum.
</verse>
        <verse osisID='Job.19.28'>
Whi therfor seien ye now, Pursue we hym, and fynde we the roote of a word ayens hym?
</verse>
        <verse osisID='Job.19.29'>
Therfor fle ye fro the face of the swerd; for the swerd is the vengere of wickidnessis, and wite ye, that doom schal be.
</verse>
      </chapter>
      <chapter osisID='Job.20'>
        <verse osisID='Job.20.1'>
Forsothe Sophar Naamathites answeride, and seide,
</verse>
        <verse osisID='Job.20.2'>
Therfor my thouytis dyuerse comen oon aftir anothir; and the mynde is rauyischid in to dyuerse thingis.
</verse>
        <verse osisID='Job.20.3'>
Y schal here the techyng, bi which thou repreuest me; and the spirit of myn vndurstondyng schal answere me.
</verse>
        <verse osisID='Job.20.4'>
Y woot this fro the bigynnyng, sithen man was set on erthe,
</verse>
        <verse osisID='Job.20.5'>
that the preisyng of wickid men is schort, and the ioie of an ypocrite is at the licnesse of a poynt.
</verse>
        <verse osisID='Job.20.6'>
Thouy his pride `stieth in to heuene, and his heed touchith the cloudis,
</verse>
        <verse osisID='Job.20.7'>
he schal be lost in the ende, as a dunghil; and, thei that sien hym, schulen seie, Where is he?
</verse>
        <verse osisID='Job.20.8'>
As a dreem fleynge awei he schal not be foundun; he schal passe as `a nyytis siyt.
</verse>
        <verse osisID='Job.20.9'>
The iye that siy hym schal not se; and his place schal no more biholde him.
</verse>
        <verse osisID='Job.20.10'>
Hise sones schulen be `al to-brokun with nedynesse; and hise hondis schulen yelde to hym his sorewe.
</verse>
        <verse osisID='Job.20.11'>
Hise boonys schulen be fillid with the vices of his yong wexynge age; and schulen slepe with hym in dust.
</verse>
        <verse osisID='Job.20.12'>
For whanne yuel was swete in his mouth, he hidde it vndur his tunge.
</verse>
        <verse osisID='Job.20.13'>
He schal spare it, and schal not forsake it; and schal hide in his throte.
</verse>
        <verse osisID='Job.20.14'>
His breed in his wombe schal be turned in to galle of snakis withynne.
</verse>
        <verse osisID='Job.20.15'>
He schal spue out the richessis, whiche he deuouride; and God schal drawe tho ritchessis out of his wombe.
</verse>
        <verse osisID='Job.20.16'>
He schal souke the heed of snakis; and the tunge of an addre schal sle hym.
</verse>
        <verse osisID='Job.20.17'>
Se he not the stremys of the flood of the stronde, of hony, and of botere.
</verse>
        <verse osisID='Job.20.18'>
He schal suffre peyne for alle thingis whiche he hath do, netheles he schal not be wastid; aftir the multitude of his fyndyngis, so and `he schal suffre.
</verse>
        <verse osisID='Job.20.19'>
For he brake, and made nakid the hows of a pore man; he rauyschide, and bildide it not.
</verse>
        <verse osisID='Job.20.20'>
And his wombe was not fillid; and whanne he hath that, that he couetide, he may not holde in possessioun.
</verse>
        <verse osisID='Job.20.21'>
`No thing lefte of his mete; and therfor no thing schal dwelle of his goodis.
</verse>
        <verse osisID='Job.20.22'>
Whanne he is fillid, he schal be maad streit; he schal `be hoot, and alle sorewe schal falle in on hym.
</verse>
        <verse osisID='Job.20.23'>
`Y wolde, that his wombe be fillid, that he sende out in to hym the ire of his strong veniaunce, and reyne his batel on hym.
</verse>
        <verse osisID='Job.20.24'>
He schal fle yrun armuris, and he schal falle in to a brasun boowe.
</verse>
        <verse osisID='Job.20.25'>
Led out, and goynge out `of his schethe, and schynynge, `ether smytinge with leit, `in to his bittirnesse; orrible fendis schulen go, and schulen come on hym.
</verse>
        <verse osisID='Job.20.26'>
Alle derknessis ben hid in hise priuytees; fier, which is not teendid, schal deuoure hym; he schal be turmentid left in his tabernacle.
</verse>
        <verse osisID='Job.20.27'>
Heuenes schulen schewe his wickidnesse; and erthe schal rise togidere ayens hym.
</verse>
        <verse osisID='Job.20.28'>
The seed of his hows schal be opyn; it schal be drawun doun in the dai of the strong veniaunce of the Lord.
</verse>
        <verse osisID='Job.20.29'>
This is the part of a wickid man, `which part is youun of God, and the eritage of hise wordis of the Lord.
</verse>
      </chapter>
      <chapter osisID='Job.21'>
        <verse osisID='Job.21.1'>
Forsothe Joob answeride, and seide,
</verse>
        <verse osisID='Job.21.2'>
Y preye, here ye my wordis, and do ye penaunce.
</verse>
        <verse osisID='Job.21.3'>
Suffre ye me, that Y speke; and leiye ye aftir my wordis, if it schal seme worthi.
</verse>
        <verse osisID='Job.21.4'>
Whether my disputyng is ayens man, that skilfuli Y owe not to be sori?
</verse>
        <verse osisID='Job.21.5'>
Perseyue ye me, and be ye astonyed; and sette ye fyngur on youre mouth.
</verse>
        <verse osisID='Job.21.6'>
And whanne Y bithenke, Y drede, and tremblyng schakith my fleisch.
</verse>
        <verse osisID='Job.21.7'>
Whi therfor lyuen wickid men? Thei ben enhaunsid, and coumfortid with richessis.
</verse>
        <verse osisID='Job.21.8'>
Her seed dwellith bifor hem; the cumpeny of kynesmen, and of sones of sones dwellith in her siyt.
</verse>
        <verse osisID='Job.21.9'>
Her housis ben sikur, and pesible; and the yerde of God is not on hem.
</verse>
        <verse osisID='Job.21.10'>
The cow of hem conseyuede, and caluede not a deed calf; the cow caluyde, and is not priued of hir calf.
</verse>
        <verse osisID='Job.21.11'>
Her litle children goen out as flockis; and her yonge children `maken fulli ioye with pleies.
</verse>
        <verse osisID='Job.21.12'>
Thei holden tympan, and harpe; and ioien at the soun of orgun.
</verse>
        <verse osisID='Job.21.13'>
Thei leden in goodis her daies; and in a point thei goen doun to hellis.
</verse>
        <verse osisID='Job.21.14'>
Whiche men seiden to God, Go thou awei fro us; we nylen the kunnyng of thi weies.
</verse>
        <verse osisID='Job.21.15'>
Who is Almiyti God, that we serue him? and what profitith it to vs, if we preien him?
</verse>
        <verse osisID='Job.21.16'>
Netheles for her goodis ben not in her hond, `that is, power, the counsel of wickid men be fer fro me.
</verse>
        <verse osisID='Job.21.17'>
Hou ofte schal the lanterne of wickid men be quenchid, and flowing schal come on hem, and God schal departe the sorewis of his stronge veniaunce?
</verse>
        <verse osisID='Job.21.18'>
Thei schulen be as chaffis bifor the face of the wynd; and as a deed sparcle, whiche the whirlewynd scaterith abrood.
</verse>
        <verse osisID='Job.21.19'>
God schal kepe the sorewe of the fadir to hise sones; and whanne he hath yoldun, thanne he schal wite.
</verse>
        <verse osisID='Job.21.20'>
Hise iyen schulen se her sleyng; and he schal drynke of the stronge veniaunce of Almyyti God.
</verse>
        <verse osisID='Job.21.21'>
For whi what perteyneth it to hym of his hows aftir hym, thouy the noumbre of his monethis be half takun awey?
</verse>
        <verse osisID='Job.21.22'>
Whether ony man schal teche God kunnyng, which demeth hem that ben hiye?
</verse>
        <verse osisID='Job.21.23'>
This yuel man dieth strong and hool, riche and blesful, `that is, myrie.
</verse>
        <verse osisID='Job.21.24'>
Hise entrails ben ful of fatnesse; and hise boonys ben moistid with merowis.
</verse>
        <verse osisID='Job.21.25'>
Sotheli anothir wickid man dieth in the bittirnesse of his soule, and with outen ony richessis.
</verse>
        <verse osisID='Job.21.26'>
And netheles thei schulen slepe togidere in dust, and wormes schulen hile hem.
</verse>
        <verse osisID='Job.21.27'>
Certis Y knowe youre wickid thouytis, and sentensis ayens me.
</verse>
        <verse osisID='Job.21.28'>
For ye seien, Where is the hows of the prince? and where ben the tabernaclis of wickid men?
</verse>
        <verse osisID='Job.21.29'>
Axe ye ech of `the weie goeris; and ye schulen knowe, that he vndurstondith these same thingis,
</verse>
        <verse osisID='Job.21.30'>
that an yuel man schal be kept in to the dai of perdicioun, and schal be led to the dai of woodnesse.
</verse>
        <verse osisID='Job.21.31'>
Who schal repreue hise weies bifor hym? and who schal yelde to hym tho thingis, whiche he hath doon?
</verse>
        <verse osisID='Job.21.32'>
He schal be led to the sepulcris; and he schal wake in the heep of deed men.
</verse>
        <verse osisID='Job.21.33'>
He was swete to the `stoonys, ether filthis, of helle; and drawith ech man aftir hym, and vnnoumbrable men bifor him.
</verse>
        <verse osisID='Job.21.34'>
Hou therfor coumforten ye me in veyn, sithen youre answeris ben schewid to `repugne to treuthe?
</verse>
      </chapter>
      <chapter osisID='Job.22'>
        <verse osisID='Job.22.1'>
Forsothe Eliphat Themanytes answeride, and seide,
</verse>
        <verse osisID='Job.22.2'>
Whether a man, yhe, whanne he is of perfit kunnyng, mai be comparisound to God?
</verse>
        <verse osisID='Job.22.3'>
What profitith it to God, if thou art iust? ethir what schalt thou yyue to hym, if thi lijf is without wem?
</verse>
        <verse osisID='Job.22.4'>
Whether he schal drede, and schal repreue thee, and schal come with thee in to doom,
</verse>
        <verse osisID='Job.22.5'>
and not for thi ful myche malice, and thi wickidnessis with out noumbre, `these peynes bifelden iustli to thee?
</verse>
        <verse osisID='Job.22.6'>
For thou hast take awei with out cause the wed of thi britheren; and hast spuylid nakid men of clothis.
</verse>
        <verse osisID='Job.22.7'>
Thou yauest not watir to the feynt man; and thou withdrowist breed fro the hungri man.
</verse>
        <verse osisID='Job.22.8'>
In the strengthe of thin arm thou haddist the lond in possessioun; and thou moost myyti heldist it.
</verse>
        <verse osisID='Job.22.9'>
Thou leftist widewis voide; and al to-brakist the schuldris of fadirles children.
</verse>
        <verse osisID='Job.22.10'>
Therfor thou art cumpassid with snaris; and sodeyn drede disturblith thee.
</verse>
        <verse osisID='Job.22.11'>
And thou gessidist, that thou schuldist not se derknessis; and that thou schuldist not be oppressid with the fersnesse of watris flowyng.
</verse>
        <verse osisID='Job.22.12'>
Whether thou thenkist, that God is hiyere than heuene, and is enhaunsid aboue the coppe of sterris?
</verse>
        <verse osisID='Job.22.13'>
And thou seist, What sotheli knowith God? and, He demeth as bi derknesse.
</verse>
        <verse osisID='Job.22.14'>
A cloude is his hidyng place, and he biholdith not oure thingis, and he `goith aboute the herris of heuene.
</verse>
        <verse osisID='Job.22.15'>
Whether thou coueitist to kepe the path of worldis, which wickid men han ofte go?
</verse>
        <verse osisID='Job.22.16'>
Whiche weren takun awei bifor her tyme, and the flood distriede the foundement of hem.
</verse>
        <verse osisID='Job.22.17'>
Whiche seiden to God, Go thou awei fro vs; and as if Almyyti God may do no thing, thei gessiden hym,
</verse>
        <verse osisID='Job.22.18'>
whanne he hadde fillid her housis with goodis; the sentence of whiche men be fer fro me.
</verse>
        <verse osisID='Job.22.19'>
Iust men schulen se, and schulen be glad; and an innocent man schal scorne hem.
</verse>
        <verse osisID='Job.22.20'>
Whether the reisyng of hem is not kit doun, and fier schal deuoure the relifs of hem?
</verse>
        <verse osisID='Job.22.21'>
Therfor assente thou to God, and haue thou pees; and bi these thingis thou schalt haue best fruytis.
</verse>
        <verse osisID='Job.22.22'>
Take thou the lawe of his mouth, and sette thou hise wordis in thin herte.
</verse>
        <verse osisID='Job.22.23'>
If thou turnest ayen to Almyyti God, thou schalt be bildid; and thou schalt make wickidnesse fer fro thi tabernacle.
</verse>
        <verse osisID='Job.22.24'>
He schal yyue a flynt for erthe, and goldun strondis for a flynt.
</verse>
        <verse osisID='Job.22.25'>
And Almyyti God schal be ayens thin enemyes; and siluer schal be gaderid togidere to thee.
</verse>
        <verse osisID='Job.22.26'>
Thanne on Almyyti God thou schalt flowe with delicis; and thou schalt reise thi face to God.
</verse>
        <verse osisID='Job.22.27'>
Thou schalt preye hym, and he schal here thee; and thou schalt yelde thi vowis.
</verse>
        <verse osisID='Job.22.28'>
Thou schalt deme a thing, and it schal come to thee; and lyyt schal schyne in thi weies.
</verse>
        <verse osisID='Job.22.29'>
For he that is mekid, schal be in glorie; and he that bowith doun hise iyen, schal be saued.
</verse>
        <verse osisID='Job.22.30'>
An innocent schal be saued; sotheli he schal be saued in the clennesse of hise hondis.
</verse>
      </chapter>
      <chapter osisID='Job.23'>
        <verse osisID='Job.23.1'>
Sotheli Joob answeride, and seide,
</verse>
        <verse osisID='Job.23.2'>
Now also my word is in bitternesse, and the hond of my wounde is agreggid on my weilyng.
</verse>
        <verse osisID='Job.23.3'>
Who yyueth to me, that Y knowe, and fynde hym, and come `til to his trone?
</verse>
        <verse osisID='Job.23.4'>
Y schal sette doom bifor hym, and Y schal fille my mouth with blamyngis;
</verse>
        <verse osisID='Job.23.5'>
that Y kunne the wordis, whiche he schal answere to me, and that Y vnderstonde, what he schal speke to me.
</verse>
        <verse osisID='Job.23.6'>
Y nyle, that he stryue with me bi greet strengthe, nether oppresse me with the heuynesse of his greetnesse.
</verse>
        <verse osisID='Job.23.7'>
Sette he forth equite ayens me, and my doom come perfitli to victorie.
</verse>
        <verse osisID='Job.23.8'>
If Y go to the eest, God apperith not; if Y go to the west, Y schal not vndurstonde hym; if Y go to the left side,
</verse>
        <verse osisID='Job.23.9'>
what schal Y do? Y schal not take hym; if Y turne me to the riyt side, Y schal not se hym.
</verse>
        <verse osisID='Job.23.10'>
But he knowith my weie, and he schal preue me as gold, that passith thorouy fier.
</verse>
        <verse osisID='Job.23.11'>
My foot suede hise steppis; Y kepte his weie, and Y bowide not awey fro it.
</verse>
        <verse osisID='Job.23.12'>
Y yede not awei fro the comaundementis of hise lippis; and Y hidde in my bosum the wordis of his mouth.
</verse>
        <verse osisID='Job.23.13'>
For he is aloone, and no man may turne awei hise thouytis; and what euer thing he wolde, his wille dide this thing.
</verse>
        <verse osisID='Job.23.14'>
Whanne he hath fillid his wille in me, also many othere lijk thingis ben redi to hym.
</verse>
        <verse osisID='Job.23.15'>
And therfor Y am disturblid of his face, and Y biholdynge hym am anguyschid for drede.
</verse>
        <verse osisID='Job.23.16'>
God hath maad neische myn herte, and Almyyti God hath disturblid me.
</verse>
        <verse osisID='Job.23.17'>
For Y perischide not for derknessis neiyynge; nethir myist hilide my face.
</verse>
      </chapter>
      <chapter osisID='Job.24'>
        <verse osisID='Job.24.1'>
Tymes ben not hid fro Almyyti God; sotheli thei that knowen hym, knowen not hise daies.
</verse>
        <verse osisID='Job.24.2'>
Othere men turneden ouer the termes of neiyboris eritage, thei token awei flockis, and fedden tho.
</verse>
        <verse osisID='Job.24.3'>
Thei driueden awei the asse of fadirlesse children, and token awei the cow of a widewe for a wed.
</verse>
        <verse osisID='Job.24.4'>
Thei distrieden the weie of pore men, and thei oppressiden togidere the mylde men of erthe.
</verse>
        <verse osisID='Job.24.5'>
Othere men as wielde assis in deseert goon out to her werk; and thei waken to prey, and bifor maken redy breed to her children.
</verse>
        <verse osisID='Job.24.6'>
Thei kitten doun a feeld not hern, and thei gaderen grapis of his vyner, whom thei han oppressid bi violence.
</verse>
        <verse osisID='Job.24.7'>
Thei leeuen men nakid, and taken awei the clothis, to whiche men is noon hiling in coold;
</verse>
        <verse osisID='Job.24.8'>
whiche men the reynes of munteyns weeten, and thei han noon hilyng, and biclippen stoonys.
</verse>
        <verse osisID='Job.24.9'>
Thei diden violence, and robbiden fadirles and modirles children; and thei spuyliden, `ether robbiden, the comynte of pore men.
</verse>
        <verse osisID='Job.24.10'>
Thei token awey eeris of corn fro nakid men, and goynge with out cloth, and fro hungry men.
</verse>
        <verse osisID='Job.24.11'>
Thei weren hid in myddai among the heepis of tho men, that thirsten, whanne the presses ben trodun.
</verse>
        <verse osisID='Job.24.12'>
Thei maden men of citees to weile, and the soulis of woundid men schulen crye; and God suffrith it not to go awei vnpunyschid.
</verse>
        <verse osisID='Job.24.13'>
Thei weren rebel to liyt; thei knewen not the weyes therof, nether thei turneden ayen bi the pathis therof.
</verse>
        <verse osisID='Job.24.14'>
A mansleere risith ful eerli, and sleeth a nedi man, and a pore man; sotheli bi nyyt he schal be as a nyyt theef.
</verse>
        <verse osisID='Job.24.15'>
The iye of avouter kepith derknesse, and seith, An yye schal not se me; and he schal hile his face.
</verse>
        <verse osisID='Job.24.16'>
Thei mynen housis in derknessis, as thei seiden togidere to hem silf in the dai; and thei knewen not liyt.
</verse>
        <verse osisID='Job.24.17'>
If the morewtid apperith sudeynli, thei demen the schadewe of deth; and so thei goon in derknessis as in liyt.
</verse>
        <verse osisID='Job.24.18'>
He is vnstablere than the face of the water; his part in erthe be cursid, and go he not bi the weie of vyneris.
</verse>
        <verse osisID='Job.24.19'>
Passe he to ful greet heete fro the watris of snowis, and the synne of hym `til to hellis.
</verse>
        <verse osisID='Job.24.20'>
Merci foryete hym; his swetnesse be a worm; be he not in mynde, but be he al to-brokun as `a tre vnfruytful.
</verse>
        <verse osisID='Job.24.21'>
For he fedde the bareyn, and hir that childith not, and he dide not wel to the widewe.
</verse>
        <verse osisID='Job.24.22'>
He drow doun stronge men in his strengthe; and whanne he stondith in `greet state, he schal not bileue to his lijf.
</verse>
        <verse osisID='Job.24.23'>
God yaf to hym place of penaunce, and he mysusith that in to pride; for the iyen of God ben in the weies of that man.
</verse>
        <verse osisID='Job.24.24'>
Thei ben reisid at a litil, and thei schulen not stonde; and thei schulen be maad low as alle thingis, and thei schulen be takun awei; and as the hyynessis of eeris of corn thei schulen be al to-brokun.
</verse>
        <verse osisID='Job.24.25'>
That if it is not so, who may repreue me, that Y liede, and putte my wordis bifor God?
</verse>
      </chapter>
      <chapter osisID='Job.25'>
        <verse osisID='Job.25.1'>
Forsothe Baldach Suytes answeride, and seide,
</verse>
        <verse osisID='Job.25.2'>
Power and drede is anentis hym, that is, God, that makith acordyng in hise hiye thingis.
</verse>
        <verse osisID='Job.25.3'>
Whether noumbre is of hise knyytis? and on whom schyneth not his liyt?
</verse>
        <verse osisID='Job.25.4'>
Whether a man comparisound to God mai be iustified, ether borun of a womman mai appere cleene?
</verse>
        <verse osisID='Job.25.5'>
Lo! also the moone schyneth not, and sterris ben not cleene in `his siyt;
</verse>
        <verse osisID='Job.25.6'>
hou miche more a man rot, and the sone of a man a worm, is vncleene `and vile, if he is comparisound to God.
</verse>
      </chapter>
      <chapter osisID='Job.26'>
        <verse osisID='Job.26.1'>
Forsothe Joob answeride, and seide, Whos helpere art thou?
</verse>
        <verse osisID='Job.26.2'>
whether `of the feble, and susteyneste the arm of hym, which is not strong?
</verse>
        <verse osisID='Job.26.3'>
To whom hast thou youe counsel? In hap to hym that hath not wisdom; and thou hast schewid ful myche prudence.
</verse>
        <verse osisID='Job.26.4'>
Ether whom woldist thou teche? whether not hym, that made brething?
</verse>
        <verse osisID='Job.26.5'>
Lo! giauntis weilen vnder watris, and thei that dwellen with hem.
</verse>
        <verse osisID='Job.26.6'>
Helle is nakid bifor hym, and noon hilyng is to perdicioun.
</verse>
        <verse osisID='Job.26.7'>
Which God stretchith forth the north on voide thing, and hangith the erthe on nouyt.
</verse>
        <verse osisID='Job.26.8'>
`Which God byndith watris in her cloudis, that tho breke not out togidere dounward.
</verse>
        <verse osisID='Job.26.9'>
`Whych God holdith the cheer of his seete, and spredith abrood theron his cloude.
</verse>
        <verse osisID='Job.26.10'>
He hath cumpassid a terme to watris, til that liyt and derknessis be endid.
</verse>
        <verse osisID='Job.26.11'>
The pilers of heuene tremblen, and dreden at his wille.
</verse>
        <verse osisID='Job.26.12'>
In the strengthe of hym the sees weren gaderid togidere sudeynly, and his prudence smoot the proude.
</verse>
        <verse osisID='Job.26.13'>
His spiryt ournede heuenes, and the crokid serpent was led out bi his hond, ledynge out as a mydwijf ledith out a child.
</verse>
        <verse osisID='Job.26.14'>
Lo! these thingis ben seid in partie of `hise weyes; and whanne we han herd vnnethis a litil drope of his word, who may se the thundur of his greetnesse?
</verse>
      </chapter>
      <chapter osisID='Job.27'>
        <verse osisID='Job.27.1'>
Also Joob addide, takynge his parable, and seide,
</verse>
        <verse osisID='Job.27.2'>
God lyueth, that hath take awey my doom, and Almyyti God, that hath brouyt my soule to bitternesse.
</verse>
        <verse osisID='Job.27.3'>
For as long as breeth is in me, and the spirit of God is in my nose thirlis,
</verse>
        <verse osisID='Job.27.4'>
my lippis schulen not speke wickidnesse, nether my tunge schal thenke a leesyng.
</verse>
        <verse osisID='Job.27.5'>
Fer be it fro me, that Y deme you iust; til Y faile, Y schal not go awei fro myn innocence.
</verse>
        <verse osisID='Job.27.6'>
Y schal not forsake my iustifiyng, which Y bigan to holde; for myn herte repreueth me not in al my lijf.
</verse>
        <verse osisID='Job.27.7'>
As my wickid enemy doth; myn aduersarie is as wickid.
</verse>
        <verse osisID='Job.27.8'>
For what is the hope of an ypocrite, if he rauyschith gredili, and God delyuerith not his soule?
</verse>
        <verse osisID='Job.27.9'>
Whether God schal here the cry of hym, whanne angwisch schal come on hym?
</verse>
        <verse osisID='Job.27.10'>
ether whether he may delite in Almyyti God, and inwardli clepe God in al tyme?
</verse>
        <verse osisID='Job.27.11'>
Y schal teche you bi the hond of God, what thingis Almyyti God hath; and Y schal not hide.
</verse>
        <verse osisID='Job.27.12'>
Lo! alle ye knowen, and what speken ye veyn thingis with out cause?
</verse>
        <verse osisID='Job.27.13'>
This is the part of a wickid man anentis God, and the eritage of violent men, ether rauenours, whiche thei schulen take of Almyyti God.
</verse>
        <verse osisID='Job.27.14'>
If hise children ben multiplied, thei schulen be slayn in swerd; and hise sones sones schulen not be fillid with breed.
</verse>
        <verse osisID='Job.27.15'>
Thei, that ben residue of hym, schulen be biried in perischyng; and the widewis of hym schulen not wepe.
</verse>
        <verse osisID='Job.27.16'>
If he gaderith togidere siluer as erthe, and makith redi clothis as cley;
</verse>
        <verse osisID='Job.27.17'>
sotheli he made redi, but a iust man schal be clothid in tho, and an innocent man schal departe the siluer.
</verse>
        <verse osisID='Job.27.18'>
As a mouyte he hath bildid his hous, and as a kepere he made a schadewyng place.
</verse>
        <verse osisID='Job.27.19'>
A riche man, whanne he schal die, schal bere no thing with hym; he schal opene hise iyen, and he schal fynde no thing.
</verse>
        <verse osisID='Job.27.20'>
Pouert as water schal take hym; and tempeste schal oppresse hym in the nyyt.
</verse>
        <verse osisID='Job.27.21'>
Brennynge wynd schal take hym, and schal do awei; and as a whirlewynd it schal rauysche hym fro his place.
</verse>
        <verse osisID='Job.27.22'>
He schal sende out turmentis on hym, and schal not spare; he fleynge schal `fle fro his hond.
</verse>
        <verse osisID='Job.27.23'>
He schal streyne hise hondis on him, and he schal hisse on hym, and schal biholde his place.
</verse>
      </chapter>
      <chapter osisID='Job.28'>
        <verse osisID='Job.28.1'>
Siluer hath bigynnyngis of his veynes; and a place is to gold, in which it is wellid togidere.
</verse>
        <verse osisID='Job.28.2'>
Irun is takun fro erthe, and a stoon resolued, `ethir meltid, bi heete, is turned in to money.
</verse>
        <verse osisID='Job.28.3'>
God hath set tyme to derknessis, and he biholdith the ende of alle thingis.
</verse>
        <verse osisID='Job.28.4'>
Also a stronde departith a stoon of derknesse, and the schadewe of deth, fro the puple goynge in pilgrymage; it departith tho hillis, whiche the foot of a nedi man foryat, and hillis with out weie.
</verse>
        <verse osisID='Job.28.5'>
The erthe, wher of breed cam forth in his place, is destried bi fier.
</verse>
        <verse osisID='Job.28.6'>
The place of saphir ben stoonys therof, and the clottis therof ben gold.
</verse>
        <verse osisID='Job.28.7'>
A brid knewe not the weie, and the iye of a vultur, ethir rauenouse brid, bihelde it not.
</verse>
        <verse osisID='Job.28.8'>
The sones of marchauntis tretiden not on it, and a lyonesse passide not therbi.
</verse>
        <verse osisID='Job.28.9'>
God stretchide forth his hond to a flynt; he distriede hillis fro the rootis.
</verse>
        <verse osisID='Job.28.10'>
He hewide doun ryuers in stoonys; and his iye siy al precious thing.
</verse>
        <verse osisID='Job.28.11'>
And he souyte out the depthis of floodis; and he brouyte forth hid thingis in to liyt.
</verse>
        <verse osisID='Job.28.12'>
But where is wisdom foundun, and which is the place of vndurstondyng?
</verse>
        <verse osisID='Job.28.13'>
A man noot the prijs therof, nether it is foundun in the lond of men lyuynge swetli, `ether delicatli.
</verse>
        <verse osisID='Job.28.14'>
The depthe of watris seith, It is not in me; and the see spekith, It is not with me.
</verse>
        <verse osisID='Job.28.15'>
Gold ful cleene schal not be youun for wisdom, nether siluer schal be weied in the chaungyng therof.
</verse>
        <verse osisID='Job.28.16'>
It schal not be comparysound to the died colours of Iynde, not to the moost preciouse stoon of sardius, nether to saphir.
</verse>
        <verse osisID='Job.28.17'>
Nether gold, nether glas schal be maad euene worth therto;
</verse>
        <verse osisID='Job.28.18'>
and hiye and fer apperynge vessels of gold schulen not be chaungid for wisdom, nether schulen be had in mynde in comparisoun therof. Forsothe wisdom is drawun of pryuy thingis;
</verse>
        <verse osisID='Job.28.19'>
topasie of Ethiope schal not be maad euene worth to wisdom, and moost preciouse diyngis schulen not be set togidere in prijs, `ether comparisound, therto.
</verse>
        <verse osisID='Job.28.20'>
Therfor wherof cometh wisdom, and which is the place of vndurstondyng?
</verse>
        <verse osisID='Job.28.21'>
It is hid fro the iyen of alle lyuynge men; also it is hid fro briddis of heuene.
</verse>
        <verse osisID='Job.28.22'>
Perdicioun and deeth seiden, With oure eeris we herden the fame therof.
</verse>
        <verse osisID='Job.28.23'>
God vndurstondith the weye therof, and he knowith the place therof.
</verse>
        <verse osisID='Job.28.24'>
For he biholdith the endis of the world, and biholdith alle thingis that ben vndur heuene.
</verse>
        <verse osisID='Job.28.25'>
`Which God made weiyte to wyndis, and weiede watris in mesure.
</verse>
        <verse osisID='Job.28.26'>
Whanne he settide lawe to reyn, and weie to tempestis sownynge;
</verse>
        <verse osisID='Job.28.27'>
thanne he siy wisdom, and telde out, and made redi, and souyte out.
</verse>
        <verse osisID='Job.28.28'>
And he seide to man, Lo! the drede of the Lord, thilke is wisdom; and to go awei fro yuel, is vndurstondyng.
</verse>
      </chapter>
      <chapter osisID='Job.29'>
        <verse osisID='Job.29.1'>
Also Joob addide, takynge his parable, and seide,
</verse>
        <verse osisID='Job.29.2'>
Who yyueth to me, that I be bisidis the elde monethis, bi the daies in whiche God kepte me?
</verse>
        <verse osisID='Job.29.3'>
Whanne his lanterne schynede on myn heed, and Y yede in derknessis at his liyt.
</verse>
        <verse osisID='Job.29.4'>
As Y was in the daies of my yongthe, whanne in priuete God was in my tabernacle.
</verse>
        <verse osisID='Job.29.5'>
Whanne Almyyti God was with me, and my children weren in my cumpas;
</verse>
        <verse osisID='Job.29.6'>
whanne Y waischide my feet in botere, and the stoon schedde out to me the stremes of oile;
</verse>
        <verse osisID='Job.29.7'>
whanne Y yede forth to the yate of the citee, and in the street thei maden redi a chaier to me.
</verse>
        <verse osisID='Job.29.8'>
Yonge men, `that is, wantoun, sien me, and weren hid, and elde men risynge vp stoden;
</verse>
        <verse osisID='Job.29.9'>
princes ceessiden to speke, and puttiden the fyngur on her mouth;
</verse>
        <verse osisID='Job.29.10'>
duykis refreyneden her vois, and her tunge cleuyde to her throte.
</verse>
        <verse osisID='Job.29.11'>
An eere herynge blesside me, and an iye seynge yeldide witnessyng to me;
</verse>
        <verse osisID='Job.29.12'>
for Y hadde delyueride a pore man criynge, and a fadirles child, that hadde noon helpere.
</verse>
        <verse osisID='Job.29.13'>
The blessyng of a man `to perische cam on me, and Y coumfortide the herte of a widewe.
</verse>
        <verse osisID='Job.29.14'>
Y was clothid with riytfulnesse; and Y clothide me as with a cloth, and with my `doom a diademe.
</verse>
        <verse osisID='Job.29.15'>
Y was iye `to a blynde man, and foot to a crokyd man.
</verse>
        <verse osisID='Job.29.16'>
Y was a fadir of pore men; and Y enqueride most diligentli the cause, which Y knew not.
</verse>
        <verse osisID='Job.29.17'>
Y al tobrak the grete teeth of the wickid man, and Y took awei prey fro hise teeth.
</verse>
        <verse osisID='Job.29.18'>
And Y seide, Y schal die in my nest; and as a palm tre Y schal multiplie daies.
</verse>
        <verse osisID='Job.29.19'>
My roote is openyde bisidis watris, and deew schal dwelle in my repyng.
</verse>
        <verse osisID='Job.29.20'>
My glorie schal euere be renulid, and my bouwe schal be astorid in myn hond.
</verse>
        <verse osisID='Job.29.21'>
Thei, that herden me, abiden my sentence; and thei weren ententif, and weren stille to my counsel.
</verse>
        <verse osisID='Job.29.22'>
Thei dursten no thing adde to my wordis; and my speche droppide on hem.
</verse>
        <verse osisID='Job.29.23'>
Thei abididen me as reyn; and thei openyden her mouth as to the softe reyn `comynge late.
</verse>
        <verse osisID='Job.29.24'>
If ony tyme Y leiyide to hem, thei bileueden not; and the liyt of my cheer felde not doun in to erthe.
</verse>
        <verse osisID='Job.29.25'>
If Y wolde go to hem, Y sat the firste; and whanne Y sat as kyng, while the oost stood aboute, netheles Y was comfortour of hem that morenyden.
</verse>
      </chapter>
      <chapter osisID='Job.30'>
        <verse osisID='Job.30.1'>
But now yongere men in tyme scornen me, whos fadris Y deynede not to sette with the doggis of my flok.
</verse>
        <verse osisID='Job.30.2'>
Of whiche men the vertu of hondis was for nouyt to me, and thei weren gessid vnworthi to that lijf.
</verse>
        <verse osisID='Job.30.3'>
Thei weren bareyn for nedynesse and hungur; that gnawiden in wildirnesse, and weren pale for pouert and wretchidnesse;
</verse>
        <verse osisID='Job.30.4'>
and eeten eerbis, aud the ryndis of trees; and the roote of iunyperis was her mete.
</verse>
        <verse osisID='Job.30.5'>
Whiche men rauyschiden these thingis fro grete valeis; and whanne thei hadden foundun ony of alle, thei runnen with cry to tho.
</verse>
        <verse osisID='Job.30.6'>
Thei dwelliden in deseertis of strondis, and in caues of erthe, ethir on grauel, `ethir on cley.
</verse>
        <verse osisID='Job.30.7'>
Whiche weren glad among siche thingis, and arettiden delices to be vndur buschis.
</verse>
        <verse osisID='Job.30.8'>
The sones of foolis and of vnnoble men, and outirli apperynge not in erthe.
</verse>
        <verse osisID='Job.30.9'>
But now Y am turned in to the song of hem, and Y am maad a prouerbe to hem.
</verse>
        <verse osisID='Job.30.10'>
Thei holden me abhomynable, and fleen fer fro me, and dreden not to spete on my face.
</verse>
        <verse osisID='Job.30.11'>
For God hath openyd his arowe caas, and hath turmentid me, and hath set a bridil in to my mouth.
</verse>
        <verse osisID='Job.30.12'>
At the riytside of the eest my wretchidnessis risiden anoon; thei turneden vpsedoun my feet, and oppressiden with her pathis as with floodis.
</verse>
        <verse osisID='Job.30.13'>
Thei destrieden my weies; thei settiden tresoun to me, and hadden the maistri; and `noon was that helpide.
</verse>
        <verse osisID='Job.30.14'>
Thei felden in on me as bi a brokun wal, and bi yate openyd, and weren stretchid forth to my wretchidnessis.
</verse>
        <verse osisID='Job.30.15'>
Y am dryuun in to nouyt; he took awei my desir as wynd, and myn helpe passide awei as a cloude.
</verse>
        <verse osisID='Job.30.16'>
But now my soule fadith in my silf, and daies of turment holden me stidfastly.
</verse>
        <verse osisID='Job.30.17'>
In nyyt my boon is persid with sorewis; and thei, that eten me, slepen not.
</verse>
        <verse osisID='Job.30.18'>
In the multitude of tho my cloth is wastid, and thei han gird me as with coler of a coote.
</verse>
        <verse osisID='Job.30.19'>
Y am comparisound to cley, and Y am maad lijk to a deed sparcle and aisch.
</verse>
        <verse osisID='Job.30.20'>
Y schal cry to thee, and thou schalt not here me; Y stonde, and thou biholdist not me.
</verse>
        <verse osisID='Job.30.21'>
Thou art chaungid in to cruel to me, and in the hardnesse of thin hond thou art aduersarie to me.
</verse>
        <verse osisID='Job.30.22'>
Thou hast reisid me, and hast set as on wynd; and hast hurtlid me doun strongli.
</verse>
        <verse osisID='Job.30.23'>
Y woot, that thow schalt bitake me to deeth, where an hows is ordeyned to ech lyuynge man.
</verse>
        <verse osisID='Job.30.24'>
Netheles thou sendist not out thin hond to the wastyng of hem; and if thei fallen doun, thou schalt saue.
</verse>
        <verse osisID='Job.30.25'>
Y wepte sum tyme on him, that was turmentid, and my soule hadde compassioun on a pore man.
</verse>
        <verse osisID='Job.30.26'>
Y abood goodis, and yuelis ben comun to me; Y abood liyt, and derknessis braken out.
</verse>
        <verse osisID='Job.30.27'>
Myn ynnere thingis buyliden out with outen my reste; daies of turment camen bifor me.
</verse>
        <verse osisID='Job.30.28'>
Y yede morenynge, and Y roos with out woodnesse in the cumpenye, and criede.
</verse>
        <verse osisID='Job.30.29'>
Y was the brother of dragouns, and the felow of ostrigis.
</verse>
        <verse osisID='Job.30.30'>
My skyn was maad blak on me, and my boonys drieden for heete.
</verse>
        <verse osisID='Job.30.31'>
Myn harpe is turned in to morenyng, and myn orgun in to the vois of weperis.
</verse>
      </chapter>
      <chapter osisID='Job.31'>
        <verse osisID='Job.31.1'>
I made couenaunt with myn iyen, that Y schulde not thenke of a virgyn.
</verse>
        <verse osisID='Job.31.2'>
For what part schulde God aboue haue in me, and eritage Almyyti God of hiye thingis?
</verse>
        <verse osisID='Job.31.3'>
Whether perdicioun is not to a wickid man, and alienacioun of God is to men worchynge wickidnesse?
</verse>
        <verse osisID='Job.31.4'>
Whether he biholdith not my weies, and noumbrith alle my goyngis?
</verse>
        <verse osisID='Job.31.5'>
If Y yede in vanyte, and my foot hastide in gile,
</verse>
        <verse osisID='Job.31.6'>
God weie me in a iust balaunce, and knowe my symplenesse.
</verse>
        <verse osisID='Job.31.7'>
If my step bowide fro the weie; if myn iye suede myn herte, and a spotte cleuede to myn hondis;
</verse>
        <verse osisID='Job.31.8'>
sowe Y, and another ete, and my generacioun be drawun out bi the root.
</verse>
        <verse osisID='Job.31.9'>
If myn herte was disseyued on a womman, and if Y settide aspies at the dore of my frend; my wijf be the hoore of anothir man,
</verse>
        <verse osisID='Job.31.10'>
and othir men be bowid doun on hir.
</verse>
        <verse osisID='Job.31.11'>
For this is vnleueful, and the moost wickidnesse.
</verse>
        <verse osisID='Job.31.12'>
Fier is deourynge `til to wastyng, and drawynge vp bi the roote alle generaciouns.
</verse>
        <verse osisID='Job.31.13'>
If Y dispiside to take doom with my seruaunt and myn hand mayde, whanne thei stryueden ayens me.
</verse>
        <verse osisID='Job.31.14'>
What sotheli schal Y do, whanne God schal rise to deme? and whanne he schal axe, what schal Y answere to hym?
</verse>
        <verse osisID='Job.31.15'>
Whether he, that wrouyte also hym, made not me in the wombe, and o God formede me in the wombe?
</verse>
        <verse osisID='Job.31.16'>
If Y denyede to pore men that, that thei wolden, and if Y made the iyen of a wydewe to abide;
</verse>
        <verse osisID='Job.31.17'>
if Y aloone eet my mussel, and a faderles child eet not therof;
</verse>
        <verse osisID='Job.31.18'>
for merciful doyng encreesside with me fro my yong childhed, and yede out of my modris wombe with me;
</verse>
        <verse osisID='Job.31.19'>
if Y dispiside a man passynge forth, for he hadde not a cloth, and a pore man with out hilyng;
</verse>
        <verse osisID='Job.31.20'>
if hise sidis blessiden not me, and was not maad hoot of the fleeces of my scheep;
</verse>
        <verse osisID='Job.31.21'>
if Y reiside myn hond on a fadirles child, yhe, whanne Y siy me the hiyere in the yate;
</verse>
        <verse osisID='Job.31.22'>
my schuldre falle fro his ioynt, and myn arm with hise boonys be al to-brokun.
</verse>
        <verse osisID='Job.31.23'>
For euere Y dredde God, as wawis wexynge gret on me; and `Y myyte not bere his birthun.
</verse>
        <verse osisID='Job.31.24'>
If Y gesside gold my strengthe, and if Y seide to purid gold, Thou art my trist;
</verse>
        <verse osisID='Job.31.25'>
if Y was glad on my many ritchessis, and for myn hond foond ful many thingis;
</verse>
        <verse osisID='Job.31.26'>
if Y siy the sunne, whanne it schynede, and the moone goynge clereli;
</verse>
        <verse osisID='Job.31.27'>
and if myn herte was glad in priuyte, and if Y kisside myn hond with my mouth;
</verse>
        <verse osisID='Job.31.28'>
which is the moost wickidnesse, and deniyng ayens hiyeste God;
</verse>
        <verse osisID='Job.31.29'>
if Y hadde ioye at the fallyng of hym, that hatide me, and if Y ioide fulli, that yuel hadde founde hym;
</verse>
        <verse osisID='Job.31.30'>
for Y yaf not my throte to do synne, that Y schulde asaile and curse his soule;
</verse>
        <verse osisID='Job.31.31'>
if the men of my tabernacle seiden not, Who yyueth, that we be fillid of hise fleischis? a pilgryme dwellide not with outforth;
</verse>
        <verse osisID='Job.31.32'>
my dore was opyn to a weiegoere;
</verse>
        <verse osisID='Job.31.33'>
if Y as man hidde my synne, and helide my wickidnesse in my bosum;
</verse>
        <verse osisID='Job.31.34'>
if Y dredde at ful greet multitude, and if dispisyng of neyyboris made me aferd; and not more Y was stille, and yede not out of the dore;
</verse>
        <verse osisID='Job.31.35'>
who yyueth an helpere to me, that Almyyti God here my desire? that he that demeth,
</verse>
        <verse osisID='Job.31.36'>
write a book, that Y bere it in my schuldre, and cumpasse it as a coroun to me?
</verse>
        <verse osisID='Job.31.37'>
Bi alle my degrees Y schal pronounce it, and Y schal as offre it to the prynce.
</verse>
        <verse osisID='Job.31.38'>
If my lond crieth ayens me, and hise forewis wepen with it;
</verse>
        <verse osisID='Job.31.39'>
if Y eet fruytis therof with out money, and Y turmentide the soule of erthetileris of it;
</verse>
        <verse osisID='Job.31.40'>
a brere growe to me for wheete, and a thorn for barli.
</verse>
      </chapter>
      <chapter osisID='Job.32'>
        <verse osisID='Job.32.1'>
Forsothe these thre men leften of to answere Joob, for he semyde a iust man to hem.
</verse>
        <verse osisID='Job.32.2'>
And Helyu, the sone of Barachel Buzites, of the kynrede of Ram, was wrooth, and hadde indignacioun; forsothe he was wrooth ayens Joob, for he seide hym silf to be iust bifor God.
</verse>
        <verse osisID='Job.32.3'>
Sotheli Helyu hadde indignacioun ayens the thre frendis of hym, for thei hadden not founde resonable answere, but oneli hadde condempned Joob.
</verse>
        <verse osisID='Job.32.4'>
Therfor Helyu abood Joob spekynge, for thei, that spaken, weren eldere men.
</verse>
        <verse osisID='Job.32.5'>
But whanne he hadde seyn, that thre men myyten not answere, he was wrooth greetly.
</verse>
        <verse osisID='Job.32.6'>
And Helyu, the sone of Barachel Buzites, answeride, and seyde, Y am yongere in tyme, sotheli ye ben eldere; therfor with heed holdun doun Y dredde to schewe to you my sentence.
</verse>
        <verse osisID='Job.32.7'>
For Y hopide that lengere age schulde speke, and that the multitude of yeeris schulden teche wisdom.
</verse>
        <verse osisID='Job.32.8'>
But as Y se, spirit is in men, and the enspiryng `ether reuelacioun, of Almyyti God yyueth vndurstondyng.
</verse>
        <verse osisID='Job.32.9'>
Men of long lijf ben not wise, and elde men vndurstonden not doom.
</verse>
        <verse osisID='Job.32.10'>
Therfor Y schal seie, Here ye me, and Y also schal schewe my kunnyng to you.
</verse>
        <verse osisID='Job.32.11'>
For Y abood youre wordis, Y herde youre prudence, as long as ye dispuytiden in youre wordis.
</verse>
        <verse osisID='Job.32.12'>
And as long as Y gesside you to seie ony thing, Y bihelde; but as Y se, `noon is of you, that may repreue Joob, and answere to hise wordis;
</verse>
        <verse osisID='Job.32.13'>
lest perauenture ye seien, We han founde wisdom; God, and not man, hath cast hym awei.
</verse>
        <verse osisID='Job.32.14'>
Joob spak no thing to me, and Y not bi youre wordis schal answere hym.
</verse>
        <verse osisID='Job.32.15'>
Thei dredden, and answeriden no more, and token awei speche fro hem silf.
</verse>
        <verse osisID='Job.32.16'>
Therfor for Y abood, and thei spaken not, thei stoden, and answeriden no more; also Y schal answere my part,
</verse>
        <verse osisID='Job.32.17'>
and Y schal schewe my kunnyng.
</verse>
        <verse osisID='Job.32.18'>
For Y am ful of wordis, and the spirit of my wombe, `that is, mynde, constreyneth me.
</verse>
        <verse osisID='Job.32.19'>
Lo! my wombe is as must with out `spigot, ether a ventyng, that brekith newe vessels.
</verse>
        <verse osisID='Job.32.20'>
Y schal speke, and brethe ayen a litil; Y schal opene my lippis, and Y schal answere.
</verse>
        <verse osisID='Job.32.21'>
Y schal not take the persoone of man, and Y schal not make God euene to man.
</verse>
        <verse osisID='Job.32.22'>
For Y woot not hou long Y schal abide, and if my Makere take me awei `after a litil tyme.
</verse>
      </chapter>
      <chapter osisID='Job.33'>
        <verse osisID='Job.33.1'>
Therfor, Joob, here thou my spechis, and herkene alle my wordis.
</verse>
        <verse osisID='Job.33.2'>
Lo! Y haue openyd my mouth, my tunge schal speke in my chekis.
</verse>
        <verse osisID='Job.33.3'>
Of symple herte ben my wordis, and my lippis schulen speke clene sentence.
</verse>
        <verse osisID='Job.33.4'>
The spirit of God made me, and the brething of Almyyti God quykenyde me.
</verse>
        <verse osisID='Job.33.5'>
If thou maist, answere thou to me, and stoonde thou ayens my face.
</verse>
        <verse osisID='Job.33.6'>
Lo! God made me as and thee; and also Y am formyd of the same cley.
</verse>
        <verse osisID='Job.33.7'>
Netheles my myracle make thee not afeerd, and myn eloquence be not greuouse to thee.
</verse>
        <verse osisID='Job.33.8'>
Therfor thou seidist in myn eeris, and Y herde the vois of thi wordis;
</verse>
        <verse osisID='Job.33.9'>
Y am cleene, and with out gilt, and vnwemmed, and wickidnesse is not in me.
</verse>
        <verse osisID='Job.33.10'>
`For God foond querels in me, therfor he demyde me enemy to hym silf.
</verse>
        <verse osisID='Job.33.11'>
He hath set my feet in a stok; he kepte alle my pathis.
</verse>
        <verse osisID='Job.33.12'>
Therfor this thing it is, in which thou art not maad iust; Y schal answere to thee, that God is more than man.
</verse>
        <verse osisID='Job.33.13'>
Thou stryuest ayenus God, that not at alle wordis he answeride to thee.
</verse>
        <verse osisID='Job.33.14'>
God spekith onys, and the secounde tyme he rehersith not the same thing.
</verse>
        <verse osisID='Job.33.15'>
God spekith bi a dreem in the visioun of nyyt, whanne sleep fallith on men, and thei slepen in the bed.
</verse>
        <verse osisID='Job.33.16'>
Thanne he openith the eeris of men, and he techith hem, `and techith prudence;
</verse>
        <verse osisID='Job.33.17'>
that he turne awei a man fro these thingis whiche he made, and delyuere hym fro pride; delyuerynge his soule fro corrupcioun,
</verse>
        <verse osisID='Job.33.18'>
and his lijf, that it go not in to swerd.
</verse>
        <verse osisID='Job.33.19'>
Also God blameth a synnere bi sorewe in the bed, and makith alle the boonys of hym `to fade.
</verse>
        <verse osisID='Job.33.20'>
Breed is maad abhomynable to hym in his lijf, and mete desirable `bifor to his soule.
</verse>
        <verse osisID='Job.33.21'>
His fleisch schal faile for rot, and hise boonys, that weren hilid, schulen be maad nakid.
</verse>
        <verse osisID='Job.33.22'>
His soule schal neiye to corrupcioun, and his lijf to thingis `bryngynge deeth.
</verse>
        <verse osisID='Job.33.23'>
If an aungel, oon of a thousynde, is spekynge for hym, that he telle the equyte of man, God schal haue mercy on hym,
</verse>
        <verse osisID='Job.33.24'>
and schal seie, Delyuere thou hym, that he go not doun in to corrupcioun; Y haue founde in what thing Y schal do merci to hym.
</verse>
        <verse osisID='Job.33.25'>
His fleisch is wastid of turmentis; turne he ayen to the daies of his yonge wexynge age.
</verse>
        <verse osisID='Job.33.26'>
He schal biseche God, and he schal be quemeful to hym; and he schal se his face in hertly ioye, and he schal yelde to man his riytfulnesse.
</verse>
        <verse osisID='Job.33.27'>
He schal biholde men, and he schal seie, Y haue synned, and verili Y haue trespassid; and Y haue not resseyued, as Y was worthi.
</verse>
        <verse osisID='Job.33.28'>
For he delyueride his soule, that it schulde not go in to perischyng, but that he lyuynge schulde se liyt.
</verse>
        <verse osisID='Job.33.29'>
Lo! God worchith alle these thingis in thre tymes bi alle men;
</verse>
        <verse osisID='Job.33.30'>
that he ayen clepe her soulis fro corrupcioun, and liytne in the liyt of lyuynge men.
</verse>
        <verse osisID='Job.33.31'>
Thou, Joob, perseyue, and here me, and be thou stille, the while Y speke.
</verse>
        <verse osisID='Job.33.32'>
Sotheli if thou hast what thou schalt speke, answere thou to me, speke thou; for Y wole, that thou appere iust.
</verse>
        <verse osisID='Job.33.33'>
That if thou hast not, here thou me; be thou stille, and Y schal teche thee wisdom.
</verse>
      </chapter>
      <chapter osisID='Job.34'>
        <verse osisID='Job.34.1'>
And Helyu pronounside, and spak also these thingis,
</verse>
        <verse osisID='Job.34.2'>
Wise men, here ye my wordis, and lerned men, herkne ye me; for the eere preueth wordis,
</verse>
        <verse osisID='Job.34.3'>
and the throte demeth metis bi taast.
</verse>
        <verse osisID='Job.34.4'>
Chese we doom to vs; and se we among vs, what is the betere.
</verse>
        <verse osisID='Job.34.5'>
For Job seide, Y am iust, and God hath distried my doom.
</verse>
        <verse osisID='Job.34.6'>
For whi lesynge is in demynge me, and myn arowe is violent with out ony synne.
</verse>
        <verse osisID='Job.34.7'>
Who is a man, as Joob is, that drynkith scornyng as watir?
</verse>
        <verse osisID='Job.34.8'>
that goith with men worchynge wickidnesse, and goith with vnfeithful men?
</verse>
        <verse osisID='Job.34.9'>
For he seide, A man schal not plese God, yhe, thouy he renneth with God.
</verse>
        <verse osisID='Job.34.10'>
Therfor ye men hertid, `that is, vndurstonde, here ye me; vnpite, `ethir cruelte, be fer fro God, and wickidnesse fro Almyyti God.
</verse>
        <verse osisID='Job.34.11'>
For he schal yelde the werk of man to hym; and bi the weies of ech man he schal restore to hym.
</verse>
        <verse osisID='Job.34.12'>
For verili God schal not condempne with out cause; nether Almyyti God schal distrie doom.
</verse>
        <verse osisID='Job.34.13'>
What othere man hath he ordeyned on the lond? ether whom hath he set on the world, which he made?
</verse>
        <verse osisID='Job.34.14'>
If God dressith his herte to hym, he schal drawe to hym silf his spirit and blast.
</verse>
        <verse osisID='Job.34.15'>
Ech fleisch schal faile togidere; `and a man schal turne ayen in to aisch.
</verse>
        <verse osisID='Job.34.16'>
Therfor if thou hast vndurstondyng, here thou that that is seid, and herkne the vois of my speche.
</verse>
        <verse osisID='Job.34.17'>
Whether he that loueth not doom may be maad hool? and hou condempnest thou so myche him, that is iust?
</verse>
        <verse osisID='Job.34.18'>
Which seith to the kyng, Thou art apostata; which clepith the duykis vnpitouse, `ethir vnfeithful.
</verse>
        <verse osisID='Job.34.19'>
`Which takith not the persoones of princes, nether knew a tyraunt, whanne he stryuede ayens a pore man; for alle men ben the werk of hise hondis.
</verse>
        <verse osisID='Job.34.20'>
Thei schulen die sudeynli, and at mydnyyt puplis schulen be troblid, `ethir schulen be bowid, as othere bookis han; and schulen passe, and schulen take `awei `a violent man with out hond.
</verse>
        <verse osisID='Job.34.21'>
For the iyen of God ben on the weies of men, and biholdith alle goyngis of hem.
</verse>
        <verse osisID='Job.34.22'>
No derknessis ben, and no schadewe of deeth is, that thei, that worchen wickidnesse, be hid there;
</verse>
        <verse osisID='Job.34.23'>
for it is `no more in the power of man, that he come to God in to doom.
</verse>
        <verse osisID='Job.34.24'>
God schal al to-breke many men and vnnoumbrable; and schal make othere men to stonde for hem.
</verse>
        <verse osisID='Job.34.25'>
For he knowith the werkis of hem; therfor he schal brynge yn niyt, and thei schulen be al to-brokun.
</verse>
        <verse osisID='Job.34.26'>
He smoot hem, as vnpitouse men, in the place of seinge men.
</verse>
        <verse osisID='Job.34.27'>
Whiche yeden awei fro hym bi `castyng afore, and nolden vndurstonde alle hise weies.
</verse>
        <verse osisID='Job.34.28'>
That thei schulden make the cry of a nedi man to come to hym, and that he schulde here the vois of pore men.
</verse>
        <verse osisID='Job.34.29'>
For whanne he grauntith pees, who is that condempneth? Sithen he hidith his cheer, who is that seeth hym? And on folkis and on alle men `he hath power `to do siche thingis.
</verse>
        <verse osisID='Job.34.30'>
Which makith `a man ypocrite to regne, for the synnes of the puple.
</verse>
        <verse osisID='Job.34.31'>
Therfor for Y haue spoke to God, also Y schal not forbede thee.
</verse>
        <verse osisID='Job.34.32'>
If Y erride, teche thou me; if Y spak wickidnesse, Y schal no more adde.
</verse>
        <verse osisID='Job.34.33'>
Whether God axith that wickidnesse of thee, for it displeside thee? For thou hast bigunne to speke, and not Y; that if thou knowist ony thing betere, speke thou.
</verse>
        <verse osisID='Job.34.34'>
Men vndurstondynge, speke to me; and a wise man, here me.
</verse>
        <verse osisID='Job.34.35'>
Forsothe Joob spak folili, and hise wordis sownen not techyng.
</verse>
        <verse osisID='Job.34.36'>
My fadir, be Joob preuede `til to the ende; ceesse thou not fro the man of wickidnesse,
</verse>
        <verse osisID='Job.34.37'>
`that addith blasfemye ouer hise synnes. Be he constreyned among vs in the meene tyme; and thanne bi hise wordis stire he God to the doom.
</verse>
      </chapter>
      <chapter osisID='Job.35'>
        <verse osisID='Job.35.1'>
Therfor Helyu spak eft these thingis, Whethir thi thouyt semeth euene,
</verse>
        <verse osisID='Job.35.2'>
`ether riytful, to thee, that thou schuldist seie, Y am riytfulere than God?
</verse>
        <verse osisID='Job.35.3'>
For thou seidist, That, that is good, plesith not thee; ethir what profitith it to thee, if Y do synne?
</verse>
        <verse osisID='Job.35.4'>
Therfor Y schal answere to thi wordis, and to thi frendis with thee.
</verse>
        <verse osisID='Job.35.5'>
Se thou, and biholde heuene, and biholde thou the eir, that God is hiyere than thou.
</verse>
        <verse osisID='Job.35.6'>
If thou synnest `ayens hym, what schalt thou anoye hym? and if thi wickidnessis ben multiplied, what schalt thou do ayens hym?
</verse>
        <verse osisID='Job.35.7'>
Certis if thou doist iustli, what schalt thou yyue to hym; ether what schal he take of thin hond?
</verse>
        <verse osisID='Job.35.8'>
Thi wickidnesse schal anoie a man, which is lijk thee; and thi riytfulnesse schal helpe the sone of a man.
</verse>
        <verse osisID='Job.35.9'>
Thei schulen cry for the multitude of fals chalengeris, and thei schulen weile for the violence of the arm of tirauntis.
</verse>
        <verse osisID='Job.35.10'>
And Joob seide not, Where is God, that made me, and that yaf songis in the nyyt?
</verse>
        <verse osisID='Job.35.11'>
Which God techith vs aboue the beestis of erthe, and he schal teche vs aboue the briddis of heuene.
</verse>
        <verse osisID='Job.35.12'>
There thei schulen crye, and God schal not here, for the pride of yuele men.
</verse>
        <verse osisID='Job.35.13'>
For God schal not here with out cause, and Almyyti God schal biholde the causis of ech man.
</verse>
        <verse osisID='Job.35.14'>
Yhe, whanne thou seist, He biholdith not; be thou demed bifor hym, and abide thou hym.
</verse>
        <verse osisID='Job.35.15'>
For now he bryngith not in his strong veniaunce, nether vengith `greetli felonye.
</verse>
        <verse osisID='Job.35.16'>
Therfor Joob openith his mouth in veyn, and multiplieth wordis with out kunnyng.
</verse>
      </chapter>
      <chapter osisID='Job.36'>
        <verse osisID='Job.36.1'>
Also Helyu addide, and spak these thingis,
</verse>
        <verse osisID='Job.36.2'>
Suffre thou me a litil, and Y schal schewe to thee; for yit Y haue that, that Y schal speke for God.
</verse>
        <verse osisID='Job.36.3'>
Y schal reherse my kunnyng fro the bigynnyng; and Y schal preue my worchere iust.
</verse>
        <verse osisID='Job.36.4'>
For verili my wordis ben with out leesyng, and perfit kunnyng schal be preued to thee.
</verse>
        <verse osisID='Job.36.5'>
God castith not awei myyti men, sithen he is myyti;
</verse>
        <verse osisID='Job.36.6'>
but he saueth not wickid men, and he yyueth dom to pore men.
</verse>
        <verse osisID='Job.36.7'>
He takith not awei hise iyen fro a iust man; and he settith kyngis in seete with out ende, and thei ben reisid there.
</verse>
        <verse osisID='Job.36.8'>
And if thei ben in chaynes, and ben boundun with the roopis of pouert,
</verse>
        <verse osisID='Job.36.9'>
he schal shewe to hem her werkis, and her grete trespassis; for thei weren violent, `ethir rauenours.
</verse>
        <verse osisID='Job.36.10'>
Also he schal opene her eere, that he chastise; and he schal speke, that thei turne ayen fro wickidnesse.
</verse>
        <verse osisID='Job.36.11'>
If thei heren, and kepen, thei schulen fille her daies in good, and her yeris in glorie.
</verse>
        <verse osisID='Job.36.12'>
Sotheli if thei heren not, thei schulen passe bi swerd, and thei schulen be wastid in foli.
</verse>
        <verse osisID='Job.36.13'>
Feyneris and false men stiren the ire of God; and thei schulen not crye, whanne thei ben boundun.
</verse>
        <verse osisID='Job.36.14'>
The soule of hem schal die in tempest; and the lijf of hem among `men of wymmens condiciouns.
</verse>
        <verse osisID='Job.36.15'>
He schal delyuere a pore man fro his angwisch; and he schal opene `the eere of hym in tribulacioun.
</verse>
        <verse osisID='Job.36.16'>
Therfor he schal saue thee fro the streit mouth of the broddeste tribulacioun, and not hauynge a foundement vndur it; sotheli the rest of thi table schal be ful of fatnesse.
</verse>
        <verse osisID='Job.36.17'>
Thi cause is demed as the cause of a wickid man; forsothe thou schalt resseyue thi cause and doom.
</verse>
        <verse osisID='Job.36.18'>
Therfor ire ouercome thee not, that thou oppresse ony man; and the multitude of yiftis bowe thee not.
</verse>
        <verse osisID='Job.36.19'>
Putte doun thi greetnesse with out tribulacioun, and putte doun alle stronge men bi strengthe.
</verse>
        <verse osisID='Job.36.20'>
Dilaie thou not nyyt, that puplis stie for hem.
</verse>
        <verse osisID='Job.36.21'>
Be thou war, that thou bowe not to wickidnesse; for thou hast bigunne to sue this wickidnesse aftir wretchidnesse.
</verse>
        <verse osisID='Job.36.22'>
Lo! God is hiy in his strengthe, and noon is lijk hym among the yyueris of lawe.
</verse>
        <verse osisID='Job.36.23'>
Who mai seke out the weies of God? ethir who dar seie to hym, Thou hast wrouyt wickidnesse?
</verse>
        <verse osisID='Job.36.24'>
Haue thou mynde, that thou knowist not his werk, of whom men sungun.
</verse>
        <verse osisID='Job.36.25'>
Alle men seen God; ech man biholdith afer.
</verse>
        <verse osisID='Job.36.26'>
Lo! God is greet, ouercomynge oure kunnyng; the noumbre of hise yeeris is with out noumbre.
</verse>
        <verse osisID='Job.36.27'>
Which takith awei the dropis of reyn; and schedith out reynes at the licnesse of floodyatis,
</verse>
        <verse osisID='Job.36.28'>
whiche comen doun of the cloudis, that hilen alle thingis aboue.
</verse>
        <verse osisID='Job.36.29'>
If he wole stretche forthe cloudis as his tente,
</verse>
        <verse osisID='Job.36.30'>
and leite with his liyt fro aboue, he schal hile, yhe,
</verse>
        <verse osisID='Job.36.31'>
the herris of the see. For bi these thingis he demeth puplis, and yyueth mete to many deedli men.
</verse>
        <verse osisID='Job.36.32'>
In hondis he hidith liyt; and comaundith it, that it come eft.
</verse>
        <verse osisID='Job.36.33'>
He tellith of it to his freend, that it is his possessioun; and that he may stie to it.
</verse>
      </chapter>
      <chapter osisID='Job.37'>
        <verse osisID='Job.37.1'>
Myn herte dredde of this thing, and is moued out of his place.
</verse>
        <verse osisID='Job.37.2'>
It schal here an heryng in the feerdfulnesse of his vois, and a sown comynge forth of his mouth.
</verse>
        <verse osisID='Job.37.3'>
He biholdith ouere alle heuenes; and his liyt is ouere the termes of erthe.
</verse>
        <verse osisID='Job.37.4'>
Sown schal rore aftir hym, he schal thundre with the vois of his greetnesse; and it schal not be souyt out, whanne his vois is herd.
</verse>
        <verse osisID='Job.37.5'>
God schal thundre in his vois wondurfulli, that makith grete thingis and that moun not be souyt out.
</verse>
        <verse osisID='Job.37.6'>
Which comaundith to the snow to come doun on erthe, and to the reynes of wijntir, and to the reynes of his strengthe.
</verse>
        <verse osisID='Job.37.7'>
Which markith in the hond of alle men, that alle men knowe her werkis.
</verse>
        <verse osisID='Job.37.8'>
An vnresonable beeste schal go in to his denne, and schal dwelle in his caue, `ethir derke place.
</verse>
        <verse osisID='Job.37.9'>
Tempestis schulen go out fro the ynnere thingis, and coold fro Arturus.
</verse>
        <verse osisID='Job.37.10'>
Whanne God makith blowyng, frost wexith togidere; and eft ful brood watris ben sched out.
</verse>
        <verse osisID='Job.37.11'>
Whete desirith cloudis, and cloudis spreeden abrood her liyt.
</verse>
        <verse osisID='Job.37.12'>
Whiche cloudes cumpassen alle thingis bi cumpas, whidur euere the wil of the gouernour ledith tho, to al thing which he comaundith `to tho on the face of the world;
</verse>
        <verse osisID='Job.37.13'>
whether in o lynage, ethir in his lond, ether in what euer place of his merci he comaundith tho to be foundun.
</verse>
        <verse osisID='Job.37.14'>
Joob, herkene thou these thingis; stonde thou, and biholde the meruels of God.
</verse>
        <verse osisID='Job.37.15'>
Whethir thou woost, whanne God comaundide to the reynes, that tho schulen schewe the liyt of hise cloudis?
</verse>
        <verse osisID='Job.37.16'>
Whether thou knowist the grete weies of cloudis, and perfit kunnyngis?
</verse>
        <verse osisID='Job.37.17'>
Whether thi cloothis ben not hoote, whanne the erthe is blowun with the south?
</verse>
        <verse osisID='Job.37.18'>
In hap thou madist with hym heuenes, which moost sad ben foundid, as of bras.
</verse>
        <verse osisID='Job.37.19'>
Schewe thou to vs, what we schulen seie to hym; for we ben wlappid in derknessis.
</verse>
        <verse osisID='Job.37.20'>
Who schal telle to hym, what thingis Y speke? yhe, if he spekith, a man schal be deuourid.
</verse>
        <verse osisID='Job.37.21'>
And now men seen not liyt; the eir schal be maad thicke sudenli in to cloudis, and wynd passynge schal dryue awei tho.
</verse>
        <verse osisID='Job.37.22'>
Gold schal come fro the north, and ferdful preisyng of God.
</verse>
        <verse osisID='Job.37.23'>
For we moun not fynde him worthili; he is greet in strengthe, and in doom, and in riytfulnesse, and may not be teld out.
</verse>
        <verse osisID='Job.37.24'>
Therfor men schulen drede hym; and alle men, that semen to hem silf to be wise, schulen not be hardi to biholde.
</verse>
      </chapter>
      <chapter osisID='Job.38'>
        <verse osisID='Job.38.1'>
Forsothe the Lord answeride fro the whirlewynd to Joob,
</verse>
        <verse osisID='Job.38.2'>
and seide, Who is this man, wlappynge sentences with vnwise wordis?
</verse>
        <verse osisID='Job.38.3'>
Girde thou as a man thi leendis; Y schal axe thee, and answere thou to me.
</verse>
        <verse osisID='Job.38.4'>
Where were thou, whanne Y settide the foundementis of erthe? schewe thou to me, if thou hast vndurstondyng.
</verse>
        <verse osisID='Job.38.5'>
Who settide mesures therof, if thou knowist? ethir who stretchide forth a lyne theronne?
</verse>
        <verse osisID='Job.38.6'>
On what thing ben the foundementis therof maad fast? ether who sente doun the corner stoon therof,
</verse>
        <verse osisID='Job.38.7'>
whanne the morew sterris herieden me togidere, and alle the sones of God sungun ioyfuli?
</verse>
        <verse osisID='Job.38.8'>
Who closide togidere the see with doris, whanne it brak out comynge forth as of the wombe?
</verse>
        <verse osisID='Job.38.9'>
Whanne Y settide a cloude the hilyng therof, and Y wlappide it with derknesse, as with clothis of yong childhed.
</verse>
        <verse osisID='Job.38.10'>
Y cumpasside it with my termes, and Y settide a barre, and doris;
</verse>
        <verse osisID='Job.38.11'>
and Y seide, `Til hidur thou schalt come, and thou schalt not go forth ferthere; and here thou schalt breke togidere thi bolnynge wawis.
</verse>
        <verse osisID='Job.38.12'>
Whethir aftir thi birthe thou comaundist to the bigynnyng of dai, and schewidist to the morewtid his place?
</verse>
        <verse osisID='Job.38.13'>
Whethir thou heldist schakynge togidere the laste partis of erthe, and schakedist awei wickid men therfro?
</verse>
        <verse osisID='Job.38.14'>
A seeling schal be restorid as cley, and it schal stonde as a cloth.
</verse>
        <verse osisID='Job.38.15'>
The liyt of wickid men schal be takun awey fro hem, and an hiy arm schal be brokun.
</verse>
        <verse osisID='Job.38.16'>
Whethir thou entridist in to the depthe of the see, and walkidist in the laste partis of the occian?
</verse>
        <verse osisID='Job.38.17'>
Whether the yatis of deeth ben openyd to thee, and `siest thou the derk doris?
</verse>
        <verse osisID='Job.38.18'>
Whethir thou hast biholde the brede of erthe? Schewe thou to me, if thou knowist alle thingis,
</verse>
        <verse osisID='Job.38.19'>
in what weie the liyt dwellith, and which is the place of derknesse;
</verse>
        <verse osisID='Job.38.20'>
that thou lede ech thing to hise termes, and thou vndurstonde the weies of his hows.
</verse>
        <verse osisID='Job.38.21'>
Wistist thou thanne, that thou schuldist be borun, and knew thou the noumbre of thi daies?
</verse>
        <verse osisID='Job.38.22'>
Whethir thou entridist in to the tresours of snow, ether biheldist thou the tresours of hail?
</verse>
        <verse osisID='Job.38.23'>
whiche thingis Y made redy in to the tyme of an enemy, in to the dai of fiytyng and of batel.
</verse>
        <verse osisID='Job.38.24'>
Bi what weie is the liyt spred abrood, heete is departid on erthe?
</verse>
        <verse osisID='Job.38.25'>
Who yaf cours to the strongeste reyn,
</verse>
        <verse osisID='Job.38.26'>
and weie of the thundur sownynge? That it schulde reyne on the erthe with out man in desert, where noon of deedli men dwellith?
</verse>
        <verse osisID='Job.38.27'>
That it schulde fille a lond with out weie and desolat, and schulde brynge forth greene eerbis?
</verse>
        <verse osisID='Job.38.28'>
Who is fadir of reyn, ether who gendride the dropis of deew?
</verse>
        <verse osisID='Job.38.29'>
Of whos wombe yede out iys, and who gendride frost fro heuene?
</verse>
        <verse osisID='Job.38.30'>
Watris ben maad hard in the licnesse of stoon, and the ouer part of occian is streyned togidere.
</verse>
        <verse osisID='Job.38.31'>
Whether thou schalt mowe ioyne togidere schynynge sterris Pliades, ethir thou schalt mowe distrie the cumpas of Arturis?
</verse>
        <verse osisID='Job.38.32'>
Whether thou bryngist forth Lucifer, `that is, dai sterre, in his tyme, and makist euene sterre to rise on the sones of erthe?
</verse>
        <verse osisID='Job.38.33'>
Whether thou knowist the ordre of heuene, and schalt sette the resoun therof in erthe?
</verse>
        <verse osisID='Job.38.34'>
Whethir thou schalt reise thi vois in to a cloude, and the fersnesse of watris schal hile thee?
</verse>
        <verse osisID='Job.38.35'>
Whethir thou schalt sende leitis, and tho schulen go, and tho schulen turne ayen, and schulen seie to thee, We ben present?
</verse>
        <verse osisID='Job.38.36'>
Who puttide wisdoom in the entrailis of man, ethir who yaf vndurstondyng to the cok?
</verse>
        <verse osisID='Job.38.37'>
Who schal telle out the resoun of heuenes, and who schal make acordyng of heuene to sleep?
</verse>
        <verse osisID='Job.38.38'>
Whanne dust was foundid in the erthe, and clottis weren ioyned togidere?
</verse>
        <verse osisID='Job.38.39'>
Whether thou schalt take prey to the lionesse, and schalt fille the soulis of hir whelpis,
</verse>
        <verse osisID='Job.38.40'>
whanne tho liggen in caues, and aspien in dennes?
</verse>
        <verse osisID='Job.38.41'>
Who makith redi for the crowe his mete, whanne hise briddis crien to God, and wandren aboute, for tho han not meetis?
</verse>
      </chapter>
      <chapter osisID='Job.39'>
        <verse osisID='Job.39.1'>
Whethir thou knowist the tyme of birthe of wielde geet in stoonys, ethir hast thou aspied hyndis bryngynge forth calues?
</verse>
        <verse osisID='Job.39.2'>
Hast thou noumbrid the monethis of her conseyuyng, and hast thou knowe the tyme of her caluyng?
</verse>
        <verse osisID='Job.39.3'>
Tho ben bowid to the calf, and caluen; and senden out roryngis.
</verse>
        <verse osisID='Job.39.4'>
Her calues ben departid, and goen to pasture; tho goen out, and turnen not ayen to `tho hyndis.
</verse>
        <verse osisID='Job.39.5'>
Who let go the wielde asse fre, and who loside the boondis of hym?
</verse>
        <verse osisID='Job.39.6'>
To whom Y haue youe an hows in wildirnesse, and the tabernacles of hym in the lond of saltnesse.
</verse>
        <verse osisID='Job.39.7'>
He dispisith the multitude of citee; he herith not the cry of an axere.
</verse>
        <verse osisID='Job.39.8'>
He lokith aboute the hillis of his lesewe, and he sekith alle greene thingis.
</verse>
        <verse osisID='Job.39.9'>
Whether an vnycorn schal wilne serue thee, ethir schal dwelle at thi cratche?
</verse>
        <verse osisID='Job.39.10'>
Whether thou schalt bynde the vnicorn with thi chayne, for to ere, ethir schal he breke the clottis of valeis aftir thee?
</verse>
        <verse osisID='Job.39.11'>
Whether thou schalt haue trist in his grete strengthe, and schalt thou leeue to hym thi traueils?
</verse>
        <verse osisID='Job.39.12'>
Whether thou schalt bileue to hym, that he schal yelde seed to thee, and schal gadere togidere thi cornfloor?
</verse>
        <verse osisID='Job.39.13'>
The fethere of an ostriche is lijk the fetheris of a gerfawcun, and of an hauk;
</verse>
        <verse osisID='Job.39.14'>
which ostrige forsakith hise eirun in the erthe, in hap thou schalt make tho hoot in the dust.
</verse>
        <verse osisID='Job.39.15'>
He foryetith, that a foot tredith tho, ethir that a beeste of the feeld al tobrekith tho.
</verse>
        <verse osisID='Job.39.16'>
He is maad hard to hise briddis, as if thei ben not hise; he traueilide in veyn, while no drede constreynede.
</verse>
        <verse osisID='Job.39.17'>
For God hath priued hym fro wisdom, and `yaf not vnderstondyng to hym.
</verse>
        <verse osisID='Job.39.18'>
Whanne tyme is, he reisith the wengis an hiy; he scorneth the hors, and his ridere.
</verse>
        <verse osisID='Job.39.19'>
Whether thou schalt yyue strengthe to an hors, ether schal yyue neiyng `aboute his necke?
</verse>
        <verse osisID='Job.39.20'>
Whether thou schalt reyse hym as locustis? The glorie of hise nosethirlis is drede.
</verse>
        <verse osisID='Job.39.21'>
He diggith erthe with the foot, he `fulli ioieth booldli; he goith ayens armed men.
</verse>
        <verse osisID='Job.39.22'>
He dispisith ferdfulnesse, and he yyueth not stide to swerd.
</verse>
        <verse osisID='Job.39.23'>
An arowe caas schal sowne on hym; a spere and scheeld schal florische.
</verse>
        <verse osisID='Job.39.24'>
He is hoot, and gnastith, and swolewith the erthe; and he arettith not that the crie of the trumpe sowneth.
</verse>
        <verse osisID='Job.39.25'>
Whanne he herith a clarioun, he `seith, Joie! he smellith batel afer; the excityng of duykis, and the yellyng of the oost.
</verse>
        <verse osisID='Job.39.26'>
Whether an hauk spredinge abrood hise wyngis to the south, bigynneth to haue fetheris bi thi wisdom?
</verse>
        <verse osisID='Job.39.27'>
Whether an egle schal be reisid at thi comaundement, and schal sette his nest in hiy places?
</verse>
        <verse osisID='Job.39.28'>
He dwellith in stoonys, and he dwellith in flyntis brokun bifor, and in rochis, to whiche `me may not neiye.
</verse>
        <verse osisID='Job.39.29'>
Fro thennus he biholdith mete, and hise iyen loken fro fer.
</verse>
        <verse osisID='Job.39.30'>
Hise briddis souken blood, and where euere a careyn is, anoon he is present.
</verse>
        <verse osisID='Job.39.31'>
And the Lord addide, and spak to Joob,
</verse>
        <verse osisID='Job.39.32'>
Whether he, that stryueth with God, schal haue rest so liytli? Sotheli he, that repreueth God, owith for to answere to hym.
</verse>
        <verse osisID='Job.39.33'>
Forsothe Joob answeride to the Lord,
</verse>
        <verse osisID='Job.39.34'>
and seide, What may Y answere, which haue spoke liytli? Y schal putte myn hond on my mouth.
</verse>
        <verse osisID='Job.39.35'>
Y spak o thing, which thing Y wold, that Y hadde not seid; and Y spak anothir thing, to which Y schal no more adde.
</verse>
      </chapter>
      <chapter osisID='Job.40'>
        <verse osisID='Job.40.1'>
Forsothe the Lord answeride to Joob fro the whirlewynd,
</verse>
        <verse osisID='Job.40.2'>
and seide, Girde thou as a man thi leendis, and Y schal axe thee, and schewe thou to me.
</verse>
        <verse osisID='Job.40.3'>
Whether thou schalt make voide my doom, and schalt condempne me, that thou be maad iust?
</verse>
        <verse osisID='Job.40.4'>
And if thou hast an arm, as God hath, and if thou thundrist with lijk vois, `take thou fairnesse aboute thee,
</verse>
        <verse osisID='Job.40.5'>
and be thou reisid an hiy, and be thou gloriouse, and be thou clothid `in faire clothis.
</verse>
        <verse osisID='Job.40.6'>
Distrie thou proude men in thi woodnesse, and biholde thou, and make lowe ech bostere.
</verse>
        <verse osisID='Job.40.7'>
Biholde thou alle proude men, and schende thou hem; and al to-breke thou wickid men in her place.
</verse>
        <verse osisID='Job.40.8'>
Hide thou hem in dust togidere, and drenche doun her faces in to a diche.
</verse>
        <verse osisID='Job.40.9'>
And Y schal knowleche, that thi riyt hond may saue thee.
</verse>
        <verse osisID='Job.40.10'>
Lo! behemot, whom Y made with thee, schal as an oxe ete hey.
</verse>
        <verse osisID='Job.40.11'>
His strengthe is in hise leendis, and his vertu is in the nawle of his wombe.
</verse>
        <verse osisID='Job.40.12'>
He streyneth his tail as a cedre; the senewis of his `stones of gendrure ben foldid togidere.
</verse>
        <verse osisID='Job.40.13'>
Hise boonys ben as the pipis of bras; the gristil of hym is as platis of yrun.
</verse>
        <verse osisID='Job.40.14'>
He is the bigynnyng of the weies of God; he, that made hym, schal sette his swerd to hym.
</verse>
        <verse osisID='Job.40.15'>
Hillis beren eerbis to this behemot; alle the beestis of the feeld pleien there.
</verse>
        <verse osisID='Job.40.16'>
He slepith vndur schadewe, in the pryuete of rehed, in moiste places.
</verse>
        <verse osisID='Job.40.17'>
Schadewis hilen his schadewe; the salewis of the ryuer cumpassen hym.
</verse>
        <verse osisID='Job.40.18'>
He schal soupe vp the flood, and he schal not wondre; he hath trist, that Jordan schal flowe in to his mouth.
</verse>
        <verse osisID='Job.40.19'>
He schal take hem bi `the iyen of hym, as bi an hook; and bi scharpe schaftis he schal perse hise nosethirlis.
</verse>
        <verse osisID='Job.40.20'>
Whether thou schalt mowe drawe out leuyathan with an hook, and schalt bynde with a roop his tunge?
</verse>
        <verse osisID='Job.40.21'>
Whethir thou schalt putte a ryng in hise nosethirlis, ethir schalt perse hyse cheke with `an hook?
</verse>
        <verse osisID='Job.40.22'>
Whether he schal multiplie preieris to thee, ether schal speke softe thingis to thee?
</verse>
        <verse osisID='Job.40.23'>
Whether he schal make couenaunt with thee, and `thou schalt take him a seruaunt euerlastinge?
</verse>
        <verse osisID='Job.40.24'>
Whether thou schalt scorne hym as a brid, ethir schalt bynde hym to thin handmaidis?
</verse>
        <verse osisID='Job.40.25'>
Schulen frendis `kerue hym, schulen marchauntis departe hym?
</verse>
        <verse osisID='Job.40.26'>
Whether thou schalt fille nettis with his skyn, and a `leep of fischis with his heed?
</verse>
        <verse osisID='Job.40.27'>
Schalt thou putte thin hond on hym? haue thou mynde of the batel, and adde no more to speke.
</verse>
        <verse osisID='Job.40.28'>
Lo! his hope schal disseyue hym; and in the siyt of alle men he schal be cast doun.
</verse>
      </chapter>
      <chapter osisID='Job.41'>
        <verse osisID='Job.41.1'>
I not as cruel schal reise hym; for who may ayenstonde my face?
</verse>
        <verse osisID='Job.41.2'>
And who `yaf to me bifore, that Y yelde to hym? Alle thingis, that ben vndur heuene, ben myne.
</verse>
        <verse osisID='Job.41.3'>
Y schal not spare hym for myyti wordis, and maad faire to biseche.
</verse>
        <verse osisID='Job.41.4'>
Who schal schewe the face of his clothing, and who schal entre in to the myddis of his mouth?
</verse>
        <verse osisID='Job.41.5'>
Who schal opene the yatis of his cheer? ferdfulnesse is bi the cumpas of hise teeth.
</verse>
        <verse osisID='Job.41.6'>
His bodi is as yotun scheldys of bras, and ioyned togidere with scalis ouerleiynge hem silf.
</verse>
        <verse osisID='Job.41.7'>
Oon is ioyned to another; and sotheli brething goith not thorouy tho.
</verse>
        <verse osisID='Job.41.8'>
Oon schal cleue to anothir, and tho holdynge hem silf schulen not be departid.
</verse>
        <verse osisID='Job.41.9'>
His fnesynge is as schynynge of fier, and hise iyen ben as iyelidis of the morewtid.
</verse>
        <verse osisID='Job.41.10'>
Laumpis comen forth of his mouth, as trees of fier, that ben kyndlid.
</verse>
        <verse osisID='Job.41.11'>
Smoke cometh forth of hise nosethirlis, as of a pot set on the fier `and boilynge.
</verse>
        <verse osisID='Job.41.12'>
His breeth makith colis to brenne, and flawme goith out of his mouth.
</verse>
        <verse osisID='Job.41.13'>
Strengthe schal dwelle in his necke, and nedynesse schal go bifor his face.
</verse>
        <verse osisID='Job.41.14'>
The membris of hise fleischis ben cleuynge togidere to hem silf; God schal sende floodis ayens hym, and tho schulen not be borun to an other place.
</verse>
        <verse osisID='Job.41.15'>
His herte schal be maad hard as a stoon; and it schal be streyned togidere as the anefeld of a smith.
</verse>
        <verse osisID='Job.41.16'>
Whanne he schal be takun awei, aungels schulen drede; and thei aferd schulen be purgid.
</verse>
        <verse osisID='Job.41.17'>
Whanne swerd takith hym, it may not stonde, nethir spere, nether haburioun.
</verse>
        <verse osisID='Job.41.18'>
For he schal arette irun as chaffis, and bras as rotun tre.
</verse>
        <verse osisID='Job.41.19'>
A man archere schal not dryue hym awei; stoonys of a slynge ben turned in to stobil to hym.
</verse>
        <verse osisID='Job.41.20'>
He schal arette an hamer as stobil; and he schal scorne a florischynge spere.
</verse>
        <verse osisID='Job.41.21'>
The beemys of the sunne schulen be vndur hym; and he schal strewe to hym silf gold as cley.
</verse>
        <verse osisID='Job.41.22'>
He schal make the depe se to buyle as a pot; and he schal putte, as whanne oynementis buylen.
</verse>
        <verse osisID='Job.41.23'>
A path schal schyne aftir hym; he schal gesse the greet occian as wexynge eld.
</verse>
        <verse osisID='Job.41.24'>
No power is on erthe, that schal be comparisound to hym; which is maad, that he schulde drede noon.
</verse>
        <verse osisID='Job.41.25'>
He seeth al hiy thing; he is kyng ouer alle the sones of pride.
</verse>
      </chapter>
      <chapter osisID='Job.42'>
        <verse osisID='Job.42.1'>
Forsothe Joob answeride to the Lord, and seide,
</verse>
        <verse osisID='Job.42.2'>
Y woot, that thou maist alle thingis, and no thouyt is hid fro thee [Note: Joob wiste wel, that in remembringe his riytfulnesse he suffride sum stiring of veynglorie, which is wont to come liytly in siche thingis, yhe, in men that ben perfit.  in preisinge my riytfulnesse.  in enqueringe ouer myche the resouns of Goddis domes. ].
</verse>
        <verse osisID='Job.42.3'>
Who is this, that helith counsel with out kunnyng? Therfor Y spak vnwiseli, and tho thingis that passiden ouer mesure my kunnyng.
</verse>
        <verse osisID='Job.42.4'>
Here thou, and Y schal speke; Y schal axe thee, and answere thou to me.
</verse>
        <verse osisID='Job.42.5'>
Bi heryng of eere Y herde thee, but now myn iye seeth thee.
</verse>
        <verse osisID='Job.42.6'>
Therfor Y repreue me, and do penaunce in deed sparcle and aische.
</verse>
        <verse osisID='Job.42.7'>
Forsothe aftir that the Lord spak these wordis to Joob, he seide to Eliphat Themanytes, My stronge veniaunce is wrooth ayens thee, and ayens thi twey frendis [Note: God seith not ayenus Helyu, ether ayenus Joob; for whi to do synne bi presumpcioun, ether bi vnwar speking, as Helyu and Joob diden, is not so greuouse synne as to do synne bi afermyng of falsnesse, which bifelde to these thre men.  for he synnede liytly, and dide penaunce therfor perfitly. ]; for ye `spaken not bifor me riytful thing, as my seruaunt Joob dide.
</verse>
        <verse osisID='Job.42.8'>
Therfor take ye to you seuene bolis, and seuene rammes; and go ye to my seruaunt Joob, and offre ye brent sacrifice for you. Forsothe Joob, my seruaunt, schal preie for you; Y schal resseyue his face, that foli be not arettid to you [Note: to euerlastinge peyne. ]; for ye `spaken not bifor me riytful thing, as my seruaunt Joob dide.
</verse>
        <verse osisID='Job.42.9'>
Therfor Eliphat Themanytes, and Baldach Suythes, and Sophar Naamathites, yeden, and diden, as the Lord hedde spoke to hem; and the Lord resseyuede the face of Joob.
</verse>
        <verse osisID='Job.42.10'>
Also the Lord was conuertid to the penaunce of Joob, whanne he preiede for hise frendis. And the Lord addide alle thingis double, whiche euere weren of Joob.
</verse>
        <verse osisID='Job.42.11'>
Sotheli alle hise britheren, and alle hise sistris, and alle that knewen hym bifore, camen to hym; and thei eeten breed with hym in his hows, and moueden the heed on hym; and thei coumfortiden hym of al the yuel, which the Lord hadde brouyt in on hym; and thei yauen to hym ech man o scheep, and o goldun eere ring.
</verse>
        <verse osisID='Job.42.12'>
Forsothe the Lord blesside the laste thingis of Joob, more than the bigynnyng of hym; and fouretene thousynde of scheep weren maad to hym, and sixe thousinde of camels, and a thousynde yockis of oxis, and a thousynde femal assis.
</verse>
        <verse osisID='Job.42.13'>
And he hadde seuene sones [Note: the formere sones and douytris weren in the weye of saluacioun, and so not deed outirly. ], and thre douytris; and he clepide the name of o douytir Dai, and the name of the secounde douytir Cassia, and the name of the thridde douytir `An horn of wymmens oynement.
</verse>
        <verse osisID='Job.42.14'>
`Sotheli no wymmen weren foundun so faire in al erthe, as the douytris of Joob; and her fadir yaf eritage to hem among her britheren.
</verse>
        <verse osisID='Job.42.15'>
Forsothe Joob lyuede aftir these betyngis an hundrid and fourti yeer, and `siy hise sones, and the sones of hise sones, `til to the fourthe generacioun; and he was deed eld, and ful of daies.
</verse>
      </chapter>
    </div></osisText>
</osis>