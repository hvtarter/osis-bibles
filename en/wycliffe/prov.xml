<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='Bible.Wycliffe' xml:lang='en'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Wycliffe'>
        <title>John Wycliffe Bible</title>
        <contributor>The Free Bible Group</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Wycliffe</identifier>
        <source>https://sourceforge.net/project/showfiles.php?group_id=89078</source>
        <language type='IETF'>en</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div osisID='Prov' type='book'>
      <chapter osisID='Prov.1'>
        <verse osisID='Prov.1.1'>
The parablis of Salomon, the sone of Dauid, king of Israel;
</verse>
        <verse osisID='Prov.1.2'>
to kunne wisdom and kunnyng;
</verse>
        <verse osisID='Prov.1.3'>
to vndurstonde the wordis of prudence; and to take the lernyng of teching; to take riytfulnesse, and dom, and equyte;
</verse>
        <verse osisID='Prov.1.4'>
that felnesse be youun to litle children, and kunnyng, and vndurstonding to a yong wexynge man.
</verse>
        <verse osisID='Prov.1.5'>
A wise man heringe schal be wisere; and a man vndurstondinge schal holde gouernails.
</verse>
        <verse osisID='Prov.1.6'>
He schal perseyue a parable, and expownyng; the wordis of wise men, and the derk figuratif spechis of hem.
</verse>
        <verse osisID='Prov.1.7'>
The drede of the Lord is the bigynning of wisdom; foolis dispisen wisdom and teching.
</verse>
        <verse osisID='Prov.1.8'>
My sone, here thou the teching of thi fadir, and forsake thou not the lawe of thi modir;
</verse>
        <verse osisID='Prov.1.9'>
that grace be addid, ethir encreessid, to thin heed, and a bie to thi necke.
</verse>
        <verse osisID='Prov.1.10'>
Mi sone, if synneris flateren thee, assente thou not to hem.
</verse>
        <verse osisID='Prov.1.11'>
If thei seien, Come thou with vs, sette we aspies to blood, hide we snaris of disseitis ayens an innocent without cause;
</verse>
        <verse osisID='Prov.1.12'>
swolowe we him, as helle swolowith a man lyuynge; and al hool, as goynge doun in to a lake; we schulen fynde al preciouse catel,
</verse>
        <verse osisID='Prov.1.13'>
we schulen fille oure housis with spuylis; sende thou lot with vs,
</verse>
        <verse osisID='Prov.1.14'>
o purs be of vs alle;
</verse>
        <verse osisID='Prov.1.15'>
my sone, go thou not with hem; forbede thi foot fro the pathis of hem.
</verse>
        <verse osisID='Prov.1.16'>
For the feet of hem rennen to yuel; and thei hasten to schede out blood.
</verse>
        <verse osisID='Prov.1.17'>
But a net is leid in veyn bifore the iyen of briddis, that han wengis.
</verse>
        <verse osisID='Prov.1.18'>
Also `thilke wickid disseyueris setten aspies ayens her owne blood; and maken redi fraudis ayens her soulis.
</verse>
        <verse osisID='Prov.1.19'>
So the pathis of ech auerouse man rauyschen the soulis of hem that welden.
</verse>
        <verse osisID='Prov.1.20'>
Wisdom prechith with outforth; in stretis it yyueth his vois.
</verse>
        <verse osisID='Prov.1.21'>
It crieth ofte in the heed of cumpenyes; in the leeues of yatis of the citee it bringith forth hise wordis,
</verse>
        <verse osisID='Prov.1.22'>
and seith, Hou long, ye litle men in wit, louen yong childhod, and foolis schulen coueyte tho thingis, that ben harmful to hem silf, and vnprudent men schulen hate kunnyng?
</verse>
        <verse osisID='Prov.1.23'>
Be ye conuertid at my repreuyng; lo, Y schal profre forth to you my spirit, and Y schal schewe my wordis.
</verse>
        <verse osisID='Prov.1.24'>
For Y clepide, and ye forsoken; Y helde forth myn hond, and noon was that bihelde.
</verse>
        <verse osisID='Prov.1.25'>
Ye dispisiden al my councel; and chargiden not my blamyngis.
</verse>
        <verse osisID='Prov.1.26'>
And Y schal leiye in youre perisching; and Y schal scorne you, whanne that, that ye dreden, cometh to you.
</verse>
        <verse osisID='Prov.1.27'>
Whanne sodeyne wretchidnesse fallith in, and perisching bifallith as tempest; whanne tribulacioun and angwisch cometh on you.
</verse>
        <verse osisID='Prov.1.28'>
Thanne thei schulen clepe me, and Y schal not here; thei schulen rise eerli, and thei schulen not fynde me.
</verse>
        <verse osisID='Prov.1.29'>
For thei hatiden teching, and thei token not the drede of the Lord,
</verse>
        <verse osisID='Prov.1.30'>
nether assentiden to my councel, and depraueden al myn amendyng.
</verse>
        <verse osisID='Prov.1.31'>
Therfor thei schulen ete the fruytis of her weie; and thei schulen be fillid with her counseils.
</verse>
        <verse osisID='Prov.1.32'>
The turnyng awei of litle men in wit schal sle hem; and the prosperite of foolis schal leese hem.
</verse>
        <verse osisID='Prov.1.33'>
But he that herith me, schal reste with outen drede; and he schal vse abundaunce, whanne the drede of yuels is takun awei.
</verse>
      </chapter>
      <chapter osisID='Prov.2'>
        <verse osisID='Prov.2.1'>
Mi sone, if thou resseyuest my wordis, `and hidist myn heestis anentis thee;
</verse>
        <verse osisID='Prov.2.2'>
that thin eere here wisdom, bowe thin herte to knowe prudence.
</verse>
        <verse osisID='Prov.2.3'>
For if thou inwardli clepist wisdom, and bowist thin herte to prudence;
</verse>
        <verse osisID='Prov.2.4'>
if thou sekist it as money, and diggist it out as tresours;
</verse>
        <verse osisID='Prov.2.5'>
thanne thou schalt vndirstonde the drede of the Lord, and schalt fynde the kunnyng of God.
</verse>
        <verse osisID='Prov.2.6'>
For the Lord yyueth wisdom; and prudence and kunnyng is of his mouth.
</verse>
        <verse osisID='Prov.2.7'>
He schal kepe the heelthe of riytful men, and he schal defende hem that goen sympli.
</verse>
        <verse osisID='Prov.2.8'>
And he schal kepe the pathis of riytfulnesse, and he schal kepe the weies of hooli men.
</verse>
        <verse osisID='Prov.2.9'>
Thanne thou schalt vndirstonde riytfulnesse, and dom, and equytee, and ech good path.
</verse>
        <verse osisID='Prov.2.10'>
If wysdom entrith in to thin herte, and kunnyng plesith thi soule,
</verse>
        <verse osisID='Prov.2.11'>
good councel schal kepe thee, and prudence schal kepe thee; that thou be delyuered fro an yuel weie,
</verse>
        <verse osisID='Prov.2.12'>
and fro a man that spekith weiward thingis.
</verse>
        <verse osisID='Prov.2.13'>
Whiche forsaken a riytful weie, and goen bi derk weies;
</verse>
        <verse osisID='Prov.2.14'>
whiche ben glad, whanne thei han do yuel, and maken ful out ioye in worste thingis;
</verse>
        <verse osisID='Prov.2.15'>
whose weies ben weywerd, and her goyingis ben of yuel fame.
</verse>
        <verse osisID='Prov.2.16'>
That thou be delyuered fro an alien womman, and fro a straunge womman, that makith soft hir wordis;
</verse>
        <verse osisID='Prov.2.17'>
and forsakith the duyk of hir tyme of mariage,
</verse>
        <verse osisID='Prov.2.18'>
and hath foryete the couenaunt of hir God. For the hous of hir is bowid to deeth, and hir pathis to helle.
</verse>
        <verse osisID='Prov.2.19'>
Alle that entren to hir, schulen not turne ayen, nether schulen catche the pathis of lijf.
</verse>
        <verse osisID='Prov.2.20'>
That thou go in a good weie, and kepe the pathis of iust men.
</verse>
        <verse osisID='Prov.2.21'>
Forsothe thei that ben riytful, schulen dwelle in the lond; and symple men schulen perfitli dwelle ther ynne.
</verse>
        <verse osisID='Prov.2.22'>
But vnfeithful men schulen be lost fro the loond; and thei that doen wickidli, schulen be takun awey fro it.
</verse>
      </chapter>
      <chapter osisID='Prov.3'>
        <verse osisID='Prov.3.1'>
Mi sone, foryete thou not my lawe; and thyn herte kepe my comaundementis.
</verse>
        <verse osisID='Prov.3.2'>
For tho schulen sette to thee the lengthe of daies, and the yeeris of lijf, and pees.
</verse>
        <verse osisID='Prov.3.3'>
Merci and treuthe forsake thee not; bynde thou tho to thi throte, and write in the tablis of thin herte.
</verse>
        <verse osisID='Prov.3.4'>
And thou schalt fynde grace, and good teching bifore God and men.
</verse>
        <verse osisID='Prov.3.5'>
Haue thou trist in the Lord, of al thin herte; and triste thou not to thi prudence.
</verse>
        <verse osisID='Prov.3.6'>
In alle thi weies thenke thou on hym, and he schal dresse thi goyngis.
</verse>
        <verse osisID='Prov.3.7'>
Be thou not wijs anentis thi silf; drede thou God, and go awei fro yuel.
</verse>
        <verse osisID='Prov.3.8'>
For whi helthe schal be in thi nawle, and moisting of thi boonys.
</verse>
        <verse osisID='Prov.3.9'>
Onoure thou the Lord of thi catel, and of the beste of alle thi fruytis yyue thou to pore men;
</verse>
        <verse osisID='Prov.3.10'>
and thi bernes schulen be fillid with abundaunce, and pressours schulen flowe with wiyn.
</verse>
        <verse osisID='Prov.3.11'>
My sone, caste thou not awei the teching of the Lord; and faile thou not, whanne thou art chastisid of him.
</verse>
        <verse osisID='Prov.3.12'>
For the Lord chastisith hym, whom he loueth; and as a fadir in the sone he plesith hym.
</verse>
        <verse osisID='Prov.3.13'>
Blessid is the man that fyndith wisdom, and which flowith with prudence.
</verse>
        <verse osisID='Prov.3.14'>
The geting therof is betere than the marchaundie of gold and of siluer; the fruytis therof ben the firste and clenneste.
</verse>
        <verse osisID='Prov.3.15'>
It is preciousere than alle richessis; and alle thingis that ben desirid, moun not be comparisound to this.
</verse>
        <verse osisID='Prov.3.16'>
Lengthe of daies is in the riythalf therof, and richessis and glorie ben in the lifthalf therof.
</verse>
        <verse osisID='Prov.3.17'>
The weies therof ben feire weies, and alle the pathis therof ben pesible.
</verse>
        <verse osisID='Prov.3.18'>
It is a tre of lijf to hem that taken it; and he that holdith it, is blessid.
</verse>
        <verse osisID='Prov.3.19'>
The Lord foundide the erthe bi wisdom; he stablischide heuenes bi prudence.
</verse>
        <verse osisID='Prov.3.20'>
The depthis of watris braken out bi his wisdom; and cloudis wexen togidere bi dewe.
</verse>
        <verse osisID='Prov.3.21'>
My sone, these thingis flete not awey fro thin iyen; kepe thou my lawe, and my counsel;
</verse>
        <verse osisID='Prov.3.22'>
and lijf schal be to thi soule, and grace `schal be to thi chekis.
</verse>
        <verse osisID='Prov.3.23'>
Thanne thou schalt go tristili in thi weie; and thi foot schal not snapere.
</verse>
        <verse osisID='Prov.3.24'>
If thou schalt slepe, thou schalt not drede; thou schalt reste, and thi sleep schal be soft.
</verse>
        <verse osisID='Prov.3.25'>
Drede thou not bi sudeyne feer, and the powers of wickid men fallynge in on thee.
</verse>
        <verse osisID='Prov.3.26'>
For the Lord schal be at thi side; and he schal kepe thi foot, that thou be not takun.
</verse>
        <verse osisID='Prov.3.27'>
Nil thou forbede to do wel him that mai; if thou maist, and do thou wel.
</verse>
        <verse osisID='Prov.3.28'>
Seie thou not to thi frend, Go, and turne thou ayen, and to morewe Y schal yyue to thee; whanne thou maist yyue anoon.
</verse>
        <verse osisID='Prov.3.29'>
Ymagyne thou not yuel to thi freend, whanne he hath trist in thee.
</verse>
        <verse osisID='Prov.3.30'>
Stryue thou not ayens a man with out cause, whanne he doith noon yuel to thee.
</verse>
        <verse osisID='Prov.3.31'>
Sue thou not an vniust man, sue thou not hise weies.
</verse>
        <verse osisID='Prov.3.32'>
For ech disseyuer is abhomynacioun of the Lord; and his speking is with simple men.
</verse>
        <verse osisID='Prov.3.33'>
Nedinesse is sent of the Lord in the hous of a wickid man; but the dwelling places of iust men schulen be blessid.
</verse>
        <verse osisID='Prov.3.34'>
He schal scorne scorneris; and he schal yyue grace to mylde men.
</verse>
        <verse osisID='Prov.3.35'>
Wise men schulen haue glorie; enhaunsing of foolis is schenschipe.
</verse>
      </chapter>
      <chapter osisID='Prov.4'>
        <verse osisID='Prov.4.1'>
Sones, here ye the teching of the fadir; and perseiue ye, that ye kunne prudence.
</verse>
        <verse osisID='Prov.4.2'>
Y schal yyue to you a good yifte; forsake ye not my lawe.
</verse>
        <verse osisID='Prov.4.3'>
For whi and Y was the sone of my fadir, a tendir sone, and oon `gendride bifore my modir.
</verse>
        <verse osisID='Prov.4.4'>
And my fadir tauyte me, and seide, Thin herte resseyue my wordis; kepe thou myn heestis, and thou schalt lyue.
</verse>
        <verse osisID='Prov.4.5'>
Welde thou wisdom, welde thou prudence; foryete thou not, nethir bowe thou awey fro the wordis of my mouth.
</verse>
        <verse osisID='Prov.4.6'>
Forsake thou not it, and it schal kepe thee; loue thou it, and it schal kepe thee.
</verse>
        <verse osisID='Prov.4.7'>
The bigynnyng of wisdom, welde thou wisdom; and in al thi possessioun gete thou prudence.
</verse>
        <verse osisID='Prov.4.8'>
Take thou it, and it schal enhaunse thee; thou schalt be glorified of it, whanne thou hast biclippid it.
</verse>
        <verse osisID='Prov.4.9'>
It schal yyue encresyngis of graces to thin heed; and a noble coroun schal defende thee.
</verse>
        <verse osisID='Prov.4.10'>
Mi sone, here thou, and take my wordis; that the yeris of lijf be multiplied to thee.
</verse>
        <verse osisID='Prov.4.11'>
Y schal schewe to thee the weie of wisdom; and Y schal lede thee bi the pathis of equyte.
</verse>
        <verse osisID='Prov.4.12'>
In to whiche whanne thou hast entrid, thi goyngis schulen not be maad streit; and thou schalt rennen, and schalt not haue hirtyng.
</verse>
        <verse osisID='Prov.4.13'>
Holde thou teching, and forsake it not; kepe thou it, for it is thi lijf.
</verse>
        <verse osisID='Prov.4.14'>
Delite thou not in the pathis of wyckid men; and the weie of yuele men plese not thee.
</verse>
        <verse osisID='Prov.4.15'>
Fle thou fro it, and passe thou not therbi; bowe thou awei, and forsake it.
</verse>
        <verse osisID='Prov.4.16'>
For thei slepen not, `no but thei han do yuele; and sleep is rauyschid fro hem, no but thei han disseyued.
</verse>
        <verse osisID='Prov.4.17'>
Thei eten the breed of vnpite, and drinken the wyn of wickidnesse.
</verse>
        <verse osisID='Prov.4.18'>
But the path of iust men goith forth as liyt schynynge, and encreessith til to perfit dai.
</verse>
        <verse osisID='Prov.4.19'>
The weie of wickid men is derk; thei witen not where thei schulen falle.
</verse>
        <verse osisID='Prov.4.20'>
Mi sone, herkene thou my wordis; and bowe doun thin eeris to my spechis.
</verse>
        <verse osisID='Prov.4.21'>
Go not tho awei fro thyn iyen; kepe thou hem in the myddil of thin herte.
</verse>
        <verse osisID='Prov.4.22'>
For tho ben lijf to men fyndynge thoo, and heelthe `of al fleisch.
</verse>
        <verse osisID='Prov.4.23'>
With al keping kepe thin herte, for lijf cometh forth of it.
</verse>
        <verse osisID='Prov.4.24'>
Remoue thou a schrewid mouth fro thee; and backbitynge lippis be fer fro thee.
</verse>
        <verse osisID='Prov.4.25'>
Thin iyen se riytful thingis; and thin iyeliddis go bifore thi steppis.
</verse>
        <verse osisID='Prov.4.26'>
Dresse thou pathis to thi feet, and alle thi weies schulen be stablischid.
</verse>
        <verse osisID='Prov.4.27'>
Bowe thou not to the riytside, nether to the leftside; turne awei thi foot fro yuel. For the Lord knowith the weies that ben at the riytside; but the weies ben weiward, that ben at the leftside. Forsothe he schal make thi goyngis riytful; and thi weies schulen be brouyt forth in pees.
</verse>
      </chapter>
      <chapter osisID='Prov.5'>
        <verse osisID='Prov.5.1'>
Mi sone, perseyue thou my wisdom, and bowe doun thin eere to my prudence; that thou kepe thi thouytis,
</verse>
        <verse osisID='Prov.5.2'>
and thi lippis kepe teching. Yyue thou not tent to the falsnesse of a womman;
</verse>
        <verse osisID='Prov.5.3'>
for the lippis of an hoore ben an hony coomb droppinge, and hir throte is clerere than oile;
</verse>
        <verse osisID='Prov.5.4'>
but the last thingis ben bittir as wormod, and hir tunge is scharp as a swerd keruynge on ech side.
</verse>
        <verse osisID='Prov.5.5'>
Hir feet gon doun in to deeth; and hir steppis persen to hellis.
</verse>
        <verse osisID='Prov.5.6'>
Tho goon not bi the path of lijf; hir steppis ben vncerteyn, and moun not be souyt out.
</verse>
        <verse osisID='Prov.5.7'>
Now therfor, my sone, here thou me, and go not awei fro the wordis of my mouth.
</verse>
        <verse osisID='Prov.5.8'>
Make fer thi weie fro hir, and neiye thou not to the doris of hir hous.
</verse>
        <verse osisID='Prov.5.9'>
Yyue thou not thin onour to aliens, and thi yeeris to the cruel;
</verse>
        <verse osisID='Prov.5.10'>
lest perauenture straungeris be fillid with thi strengthis, and lest thi trauels be in an alien hous;
</verse>
        <verse osisID='Prov.5.11'>
and thou biweile in the laste daies, whanne thou hast wastid thi fleschis, and thi bodi; and thou seie,
</verse>
        <verse osisID='Prov.5.12'>
Whi wlatide Y teching, and myn herte assentide not to blamyngis;
</verse>
        <verse osisID='Prov.5.13'>
nether Y herde the voys of men techinge me, and Y bowide not doun myn eere to maistris?
</verse>
        <verse osisID='Prov.5.14'>
Almest Y was in al yuel, in the myddis of the chirche, and of the synagoge.
</verse>
        <verse osisID='Prov.5.15'>
Drinke thou watir of thi cisterne, and the floodis of thi pit.
</verse>
        <verse osisID='Prov.5.16'>
Thi wellis be stremed forth; and departe thi watris in stretis.
</verse>
        <verse osisID='Prov.5.17'>
Haue thou aloone `tho watris; and aliens be not thi parceneris.
</verse>
        <verse osisID='Prov.5.18'>
Thi veyne be blessid; and be thou glad with the womman of thi yong wexynge age.
</verse>
        <verse osisID='Prov.5.19'>
An hynde moost dereworthe; and an hert calf moost acceptable. Hir teetis fille thee in al tyme; and delite thou contynueli in the loue of hir.
</verse>
        <verse osisID='Prov.5.20'>
Mi sone, whi art thou disseyued of an alien womman; and art fostrid in the bosum of an othere?
</verse>
        <verse osisID='Prov.5.21'>
The Lord seeth the weie of a man; and biholdith alle hise steppis.
</verse>
        <verse osisID='Prov.5.22'>
The wickidnessis of a wyckid man taken hym; and he is boundun with the roopis of hise synnes.
</verse>
        <verse osisID='Prov.5.23'>
He schal die, for he hadde not lernyng; and he schal be disseyued in the mychilnesse of his fooli.
</verse>
      </chapter>
      <chapter osisID='Prov.6'>
        <verse osisID='Prov.6.1'>
Mi sone, if thou hast bihiyt for thi freend; thou hast fastned thin hoond at a straunger.
</verse>
        <verse osisID='Prov.6.2'>
Thou art boundun bi the wordis of thi mouth; and thou art takun with thin owne wordis.
</verse>
        <verse osisID='Prov.6.3'>
Therfor, my sone, do thou that that Y seie, and delyuere thi silf; for thou hast fallun in to the hond of thi neiybore. Renne thou aboute, haste thou, reise thi freend;
</verse>
        <verse osisID='Prov.6.4'>
yyue thou not sleep to thin iyen, nether thin iyeliddis nappe.
</verse>
        <verse osisID='Prov.6.5'>
Be thou rauyschid as a doo fro the hond; and as a bridde fro aspiyngis of the foulere.
</verse>
        <verse osisID='Prov.6.6'>
O! thou slowe man, go to the `amte, ether pissemyre; and biholde thou hise weies, and lerne thou wisdom.
</verse>
        <verse osisID='Prov.6.7'>
Which whanne he hath no duyk, nethir comaundour, nether prince;
</verse>
        <verse osisID='Prov.6.8'>
makith redi in somer mete to hym silf, and gaderith togidere in heruest that, that he schal ete.
</verse>
        <verse osisID='Prov.6.9'>
Hou long schalt thou, slow man, slepe? whanne schalt thou rise fro thi sleep?
</verse>
        <verse osisID='Prov.6.10'>
A litil thou schalt slepe, a litil thou schalt nappe; a litil thou schalt ioyne togidere thin hondis, that thou slepe.
</verse>
        <verse osisID='Prov.6.11'>
And nedynesse, as a weigoere, schal come to thee; and pouert, as an armed man. Forsothe if thou art not slow, thi ripe corn schal come as a welle; and nedynesse schal fle fer fro thee.
</verse>
        <verse osisID='Prov.6.12'>
A man apostata, a man vnprofitable, he goith with a weiward mouth;
</verse>
        <verse osisID='Prov.6.13'>
he bekeneth with iyen, he trampith with the foot, he spekith with the fyngur,
</verse>
        <verse osisID='Prov.6.14'>
bi schrewid herte he ymagyneth yuel, and in al tyme he sowith dissenciouns.
</verse>
        <verse osisID='Prov.6.15'>
His perdicioun schal come to hym anoon, and he schal be brokun sodeynli; and he schal no more haue medecyn.
</verse>
        <verse osisID='Prov.6.16'>
Sixe thingis ben, whyche the Lord hatith; and hise soule cursith the seuenthe thing.
</verse>
        <verse osisID='Prov.6.17'>
Hiye iyen, a tunge liere, hondis schedinge out innocent blood,
</verse>
        <verse osisID='Prov.6.18'>
an herte ymagynynge worste thouytis, feet swifte to renne in to yuel,
</verse>
        <verse osisID='Prov.6.19'>
a man bringynge forth lesingis, a fals witnesse; and him that sowith discordis among britheren.
</verse>
        <verse osisID='Prov.6.20'>
Mi sone, kepe the comaundementis of thi fadir; and forsake not the lawe of thi modir.
</verse>
        <verse osisID='Prov.6.21'>
Bynde thou tho continueli in thin herte; and cumpasse `to thi throte.
</verse>
        <verse osisID='Prov.6.22'>
Whanne thou goist, go tho with thee; whanne thou slepist, kepe tho thee; and thou wakynge speke with tho.
</verse>
        <verse osisID='Prov.6.23'>
For the comaundement of God is a lanterne, and the lawe is liyt, and the blamyng of techyng is the weie of lijf;
</verse>
        <verse osisID='Prov.6.24'>
`that the comaundementis kepe thee fro an yuel womman, and fro a flaterynge tunge of a straunge womman.
</verse>
        <verse osisID='Prov.6.25'>
Thin herte coueite not the fairnesse of hir; nether be thou takun bi the signes of hir.
</verse>
        <verse osisID='Prov.6.26'>
For the prijs of an hoore is vnnethe of o loof; but a womman takith the preciouse soule of a man.
</verse>
        <verse osisID='Prov.6.27'>
Whether a man mai hide fier in his bosum, that hise clothis brenne not;
</verse>
        <verse osisID='Prov.6.28'>
ethir go on colis, and hise feet be not brent?
</verse>
        <verse osisID='Prov.6.29'>
So he that entrith to the wijf of his neiybore; schal not be cleene, whanne he hath touchid hir.
</verse>
        <verse osisID='Prov.6.30'>
It is not greet synne, whanne a man stelith; for he stelith to fille an hungri soule.
</verse>
        <verse osisID='Prov.6.31'>
And he takun schal yelde the seuenthe fold; and he schal yyue al the catel of his hous, and schal delyuere hym silf.
</verse>
        <verse osisID='Prov.6.32'>
But he that is avouter; schal leese his soule, for the pouert of herte.
</verse>
        <verse osisID='Prov.6.33'>
He gaderith filthe, and sclaundrith to hym silf; and his schenschip schal not be don awei.
</verse>
        <verse osisID='Prov.6.34'>
For the feruent loue and strong veniaunce of the man schal not spare in the dai of veniaunce,
</verse>
        <verse osisID='Prov.6.35'>
nether schal assente to the preieris of ony; nether schal take ful many yiftis for raunsum.
</verse>
      </chapter>
      <chapter osisID='Prov.7'>
        <verse osisID='Prov.7.1'>
Mi sone, kepe thou my wordis; and kepe myn heestis to thee. Sone, onoure thou the Lord, and thou schalt be `myyti; but outakun hym drede thou not an alien.
</verse>
        <verse osisID='Prov.7.2'>
Kepe thou myn heestis, and thou schalt lyue; and my lawe as the appil of thin iyen.
</verse>
        <verse osisID='Prov.7.3'>
Bynde thou it in thi fyngris; write thou it in the tablis of thin herte.
</verse>
        <verse osisID='Prov.7.4'>
Seie thou to wisdom, Thou art my sistir; and clepe thou prudence thi frendesse.
</verse>
        <verse osisID='Prov.7.5'>
That it kepe thee fro a straunge womman; and fro an alien womman, that makith hir wordis swete.
</verse>
        <verse osisID='Prov.7.6'>
For whi fro the wyndow of myn hous bi the latijs Y bihelde; and Y se litle children.
</verse>
        <verse osisID='Prov.7.7'>
I biholde a yong man coward,
</verse>
        <verse osisID='Prov.7.8'>
that passith bi the stretis, bisidis the corner; and he
</verse>
        <verse osisID='Prov.7.9'>
goith niy the weie of hir hous in derk tyme, whanne the dai drawith to niyt, in the derknessis and myst of the nyyt.
</verse>
        <verse osisID='Prov.7.10'>
And lo! a womman, maad redi with ournement of an hoore to disseyue soulis, meetith hym, and sche is a ianglere, and goynge about,
</verse>
        <verse osisID='Prov.7.11'>
and vnpacient of reste, and mai not stonde in the hous with hir feet;
</verse>
        <verse osisID='Prov.7.12'>
and now without forth, now in stretis, now bisidis corneris sche `aspieth.
</verse>
        <verse osisID='Prov.7.13'>
And sche takith, and kissith the yong man; and flaterith with wowynge cheer, and seith, Y ouyte sacrifices for heelthe;
</verse>
        <verse osisID='Prov.7.14'>
to dai Y haue yolde my vowis.
</verse>
        <verse osisID='Prov.7.15'>
Therfor Y yede out in to thi meetyng, and Y desiride to se thee; and Y haue founde thee.
</verse>
        <verse osisID='Prov.7.16'>
Y haue maad my bed with coordis, Y haue arayed with tapetis peyntid of Egipt;
</verse>
        <verse osisID='Prov.7.17'>
Y haue bispreynt my bed with myrre, and aloes, and canel.
</verse>
        <verse osisID='Prov.7.18'>
Come thou, be we fillid with tetis, and vse we collyngis that ben coueitid; til the dai bigynne to be cleer.
</verse>
        <verse osisID='Prov.7.19'>
For myn hosebonde is not in his hows; he is goon a ful long weie.
</verse>
        <verse osisID='Prov.7.20'>
He took with hym a bagge of money; he schal turne ayen in to his hous in the dai of ful moone.
</verse>
        <verse osisID='Prov.7.21'>
Sche boonde hym with many wordis; and sche drow forth hym with flateryngis of lippis.
</verse>
        <verse osisID='Prov.7.22'>
Anoon he as an oxe led to slayn sacrifice sueth hir, and as a ioli lomb and vnkunnynge; and the fool woot not, that he is drawun to bondys,
</verse>
        <verse osisID='Prov.7.23'>
til an arowe perse his mawe. As if a brid hastith to the snare; and woot not, that it is don of the perel of his lijf.
</verse>
        <verse osisID='Prov.7.24'>
Now therfor, my sone, here thou me; and perseyue the wordis of my mouth.
</verse>
        <verse osisID='Prov.7.25'>
Lest thi soule be drawun awei in the weies of hir; nether be thou disseyued in the pathis of hir.
</verse>
        <verse osisID='Prov.7.26'>
For sche castide doun many woundid men; and alle strongeste men weren slayn of hir.
</verse>
        <verse osisID='Prov.7.27'>
The weies of helle is hir hous; and persen in to ynnere thingis of deeth.
</verse>
      </chapter>
      <chapter osisID='Prov.8'>
        <verse osisID='Prov.8.1'>
Whether wisdom crieth not ofte; and prudence yyueth his vois?
</verse>
        <verse osisID='Prov.8.2'>
In souereyneste and hiy coppis, aboue the weie, in the myddis of pathis,
</verse>
        <verse osisID='Prov.8.3'>
and it stondith bisidis the yate of the citee, in thilke closyngis, and spekith, and seith, A!
</verse>
        <verse osisID='Prov.8.4'>
ye men, Y crie ofte to you; and my vois is to the sones of men.
</verse>
        <verse osisID='Prov.8.5'>
Litle children, vndirstonde ye wisdom; and ye vnwise men, `perseyue wisdom.
</verse>
        <verse osisID='Prov.8.6'>
Here ye, for Y schal speke of grete thingis; and my lippis schulen be openyd, to preche riytful thingis.
</verse>
        <verse osisID='Prov.8.7'>
My throte schal bithenke treuthe; and my lippis schulen curse a wickid man.
</verse>
        <verse osisID='Prov.8.8'>
My wordis ben iust; no schrewid thing, nether weiward is in tho.
</verse>
        <verse osisID='Prov.8.9'>
`My wordis ben riytful to hem that vndurstonden; and ben euene to hem that fynden kunnyng.
</verse>
        <verse osisID='Prov.8.10'>
Take ye my chastisyng, and not money; chese ye teching more than tresour.
</verse>
        <verse osisID='Prov.8.11'>
For wisdom is betere than alle richessis moost preciouse; and al desirable thing mai not be comparisound therto.
</verse>
        <verse osisID='Prov.8.12'>
Y, wisdom, dwelle in counsel; and Y am among lernyd thouytis.
</verse>
        <verse osisID='Prov.8.13'>
The drede of the Lord hatith yuel; Y curse boost, and pride, and a schrewid weie, and a double tungid mouth.
</verse>
        <verse osisID='Prov.8.14'>
Counseil is myn, and equyte `is myn; prudence is myn, and strengthe `is myn.
</verse>
        <verse osisID='Prov.8.15'>
Kyngis regnen bi me; and the makeris of lawis demen iust thingis bi me.
</verse>
        <verse osisID='Prov.8.16'>
Princis comaunden bi me; and myyti men demen riytfulnesse bi me.
</verse>
        <verse osisID='Prov.8.17'>
I loue hem that louen me; and thei that waken eerli to me, schulen fynde me.
</verse>
        <verse osisID='Prov.8.18'>
With me ben rychessis, and glorie; souereyn richessis, and riytfulnesse.
</verse>
        <verse osisID='Prov.8.19'>
My fruyt is betere than gold, and precyouse stoon; and my seedis ben betere than chosun siluer.
</verse>
        <verse osisID='Prov.8.20'>
Y go in the weies of riytfulnesse, in the myddis of pathis of doom;
</verse>
        <verse osisID='Prov.8.21'>
that Y make riche hem that louen me, and that Y fille her tresouris.
</verse>
        <verse osisID='Prov.8.22'>
The Lord weldide me in the bigynnyng of hise weies; bifore that he made ony thing, at the bigynnyng.
</verse>
        <verse osisID='Prov.8.23'>
Fro with out bigynnyng Y was ordeined; and fro elde tymes, bifor that the erthe was maad.
</verse>
        <verse osisID='Prov.8.24'>
Depthis of watris weren not yit; and Y was conseyued thanne. The wellis of watris hadden not brokun out yit,
</verse>
        <verse osisID='Prov.8.25'>
and hillis stoden not togidere yit bi sad heuynesse; bifor litil hillis Y was born.
</verse>
        <verse osisID='Prov.8.26'>
Yit he hadde not maad erthe; and floodis, and the herris of the world.
</verse>
        <verse osisID='Prov.8.27'>
Whanne he made redi heuenes, Y was present; whanne he cumpasside the depthis of watris bi certeyn lawe and cumpas.
</verse>
        <verse osisID='Prov.8.28'>
Whanne he made stidfast the eir aboue; and weiede the wellis of watris.
</verse>
        <verse osisID='Prov.8.29'>
Whanne he cumpasside to the see his marke; and settide lawe to watris, that tho schulden not passe her coostis. Whanne he peiside the foundementis of erthe;
</verse>
        <verse osisID='Prov.8.30'>
Y was making alle thingis with him. And Y delitide bi alle daies, and pleiede bifore hym in al tyme,
</verse>
        <verse osisID='Prov.8.31'>
and Y pleiede in the world; and my delices ben to be with the sones of men.
</verse>
        <verse osisID='Prov.8.32'>
Now therfor, sones, here ye me; blessid ben thei that kepen my weies.
</verse>
        <verse osisID='Prov.8.33'>
Here ye teching, and be ye wise men; and nile ye caste it awei.
</verse>
        <verse osisID='Prov.8.34'>
Blessid is the man that herith me, and that wakith at my yatis al dai; and kepith at the postis of my dore.
</verse>
        <verse osisID='Prov.8.35'>
He that fyndith me, schal fynde lijf; and schal drawe helthe of the Lord.
</verse>
        <verse osisID='Prov.8.36'>
But he that synneth ayens me, schal hurte his soule; alle that haten me, louen deeth.
</verse>
      </chapter>
      <chapter osisID='Prov.9'>
        <verse osisID='Prov.9.1'>
Wisdom bildide an hous to him silf; he hewide out seuene pileris,
</verse>
        <verse osisID='Prov.9.2'>
he offride his slayn sacrifices, he medlide wijn, and settide forth his table.
</verse>
        <verse osisID='Prov.9.3'>
He sente hise handmaides, that thei schulden clepe to the tour; and to the wallis of the citee.
</verse>
        <verse osisID='Prov.9.4'>
If ony man is litil; come he to me. And wisdom spak to vnwise men,
</verse>
        <verse osisID='Prov.9.5'>
Come ye, ete ye my breed; and drynke ye the wiyn, which Y haue medlid to you.
</verse>
        <verse osisID='Prov.9.6'>
Forsake ye yong childhed, and lyue ye; and go ye bi the weyes of prudence.
</verse>
        <verse osisID='Prov.9.7'>
He that techith a scornere, doith wrong to him silf; and he that vndirnymmeth a wickid man, gendrith a wem to him silf.
</verse>
        <verse osisID='Prov.9.8'>
Nile thou vndirnyme a scornere; lest he hate thee. Vndirnyme thou a wise man; and he schal loue thee.
</verse>
        <verse osisID='Prov.9.9'>
Yyue thou occasioun to a wise man; and wisdom schal be encreessid to hym. Teche thou a iust man; and he schal haste to take.
</verse>
        <verse osisID='Prov.9.10'>
The bigynnyng of wisdom is the dreed of the Lord; and prudence is the kunnyng of seyntis.
</verse>
        <verse osisID='Prov.9.11'>
For thi daies schulen be multiplied bi me; and yeeris of lijf schulen be encreessid to thee.
</verse>
        <verse osisID='Prov.9.12'>
If thou art wijs; thou schalt be to thi silf, and to thi neiyboris. Forsothe if thou art a scornere; thou aloone schalt bere yuel.
</verse>
        <verse osisID='Prov.9.13'>
A fonned womman, and ful of cry, and ful of vnleueful lustis, and that kan no thing outirli,
</verse>
        <verse osisID='Prov.9.14'>
sittith in the doris of hir hous, on a seete, in an hiy place of the cite;
</verse>
        <verse osisID='Prov.9.15'>
to clepe men passinge bi the weie, and men goynge in her iournei.
</verse>
        <verse osisID='Prov.9.16'>
Who is a litil man `of wit; bowe he to me. And sche spak to a coward,
</verse>
        <verse osisID='Prov.9.17'>
Watris of thefte ben swettere, and breed hid is swettere.
</verse>
        <verse osisID='Prov.9.18'>
And wiste not that giauntis ben there; and the gestis `of hir ben in the depthis of helle. Sotheli he that schal be applied, ether fastned, to hir; schal go doun to hellis. For whi he that goith awei fro hir; schal be saued.
</verse>
      </chapter>
      <chapter osisID='Prov.10'>
        <verse osisID='Prov.10.1'>
The parablis of Salomon. A wijs sone makith glad the fadir; but a fonned sone is the sorewe of his modir.
</verse>
        <verse osisID='Prov.10.2'>
Tresouris of wickidnesse schulen not profite; but riytfulnesse schal delyuere fro deth.
</verse>
        <verse osisID='Prov.10.3'>
The Lord schal not turmente the soule of a iust man with hungur; and he schal distrie the tresouns of vnpitouse men.
</verse>
        <verse osisID='Prov.10.4'>
A slow hond hath wrouyt nedynesse; but the hond of stronge men makith redi richessis. Forsothe he that enforsith to gete `ony thing bi leesyngis, fedith the wyndis; sotheli the same man sueth briddis fleynge.
</verse>
        <verse osisID='Prov.10.5'>
He that gaderith togidere in heruest, is a wijs sone; but he that slepith in sommer, is a sone of confusioun.
</verse>
        <verse osisID='Prov.10.6'>
The blessing of God is ouer the heed of a iust man; but wickidnesse hilith the mouth of wickid men.
</verse>
        <verse osisID='Prov.10.7'>
The mynde of a iust man schal be with preisingis; and the name of wickid men schal wexe rotun.
</verse>
        <verse osisID='Prov.10.8'>
A wijs man schal resseyue comaundementis with herte; a fool is betun with lippis.
</verse>
        <verse osisID='Prov.10.9'>
He that goith simpli, goith tristili; but he that makith schrewid hise weies, schal be opyn.
</verse>
        <verse osisID='Prov.10.10'>
He that bekeneth with the iye, schal yyue sorewe; a fool schal be betun with lippis.
</verse>
        <verse osisID='Prov.10.11'>
The veyne of lijf is the mouth of a iust man; but the mouth of wickid men hilith wickidnesse.
</verse>
        <verse osisID='Prov.10.12'>
Hatrede reisith chidingis; and charite hilith alle synnes.
</verse>
        <verse osisID='Prov.10.13'>
Wisdom is foundun in the lippis of a wise man; and a yerd in the bak of him that is nedi of herte.
</verse>
        <verse osisID='Prov.10.14'>
Wise men hiden kunnyng; but the mouth of a fool is nexte to confusioun.
</verse>
        <verse osisID='Prov.10.15'>
The catel of a riche man is the citee of his strengthe; the drede of pore men is the nedynesse of hem.
</verse>
        <verse osisID='Prov.10.16'>
The werk of a iust man is to lijf; but the fruyt of a wickid man is to synne.
</verse>
        <verse osisID='Prov.10.17'>
The weie of lijf is to him that kepith chastising; but he that forsakith blamyngis, errith.
</verse>
        <verse osisID='Prov.10.18'>
False lippis hiden hatrede; he that bringith forth dispisinge is vnwijs.
</verse>
        <verse osisID='Prov.10.19'>
Synne schal not faile in myche spekyng; but he that mesurith hise lippis, is moost prudent.
</verse>
        <verse osisID='Prov.10.20'>
Chosun siluer is the tunge of a iust man; the herte of wickid men is for nouyt.
</verse>
        <verse osisID='Prov.10.21'>
The lippis of a iust man techen ful manye men; but thei that ben vnlerned, schulen die in nedinesse of herte.
</verse>
        <verse osisID='Prov.10.22'>
The blessing of the Lord makith riche men; and turment schal not be felowschipid to hem.
</verse>
        <verse osisID='Prov.10.23'>
A fool worchith wickidnesse as bi leiyyng; but `wisdom is prudence to a man.
</verse>
        <verse osisID='Prov.10.24'>
That that a wickid man dredith, schal come on hym; the desire of iust men schalbe youun to hem.
</verse>
        <verse osisID='Prov.10.25'>
As a tempeste passynge, a wickid man schal not be; but a iust man schal be as an euerlastynge foundement.
</verse>
        <verse osisID='Prov.10.26'>
As vynegre noieth the teeth, and smoke noieth the iyen; so a slow man noieth hem that senten hym in the weie.
</verse>
        <verse osisID='Prov.10.27'>
The drede of the Lord encreesith daies; and the yeeris of wickid men schulen be maad schort.
</verse>
        <verse osisID='Prov.10.28'>
Abiding of iust men is gladnesse; but the hope of wickid men schal perische.
</verse>
        <verse osisID='Prov.10.29'>
The strengthe of a symple man is the weie of the Lord; and drede to hem that worchen yuel.
</verse>
        <verse osisID='Prov.10.30'>
A iust man schal not be moued with outen ende; but wickid men schulen not dwelle on the erthe.
</verse>
        <verse osisID='Prov.10.31'>
The mouth of a iust man schal bringe forth wisdom; the tunge of schrewis schal perische.
</verse>
        <verse osisID='Prov.10.32'>
The lippis of a iust man biholden pleasaunt thingis; and the mouth of wickid men byholdith weiward thingis.
</verse>
      </chapter>
      <chapter osisID='Prov.11'>
        <verse osisID='Prov.11.1'>
A gileful balaunce is abhominacioun anentis God; and an euene weiyte is his wille.
</verse>
        <verse osisID='Prov.11.2'>
Where pride is, there also dispising schal be; but where meeknesse is, there also is wisdom.
</verse>
        <verse osisID='Prov.11.3'>
The simplenesse of iust men schal dresse hem; and the disseyuyng of weiward men schal destrie hem.
</verse>
        <verse osisID='Prov.11.4'>
Richessis schulen not profite in the dai of veniaunce; but riytfulnesse schal delyuere fro deth.
</verse>
        <verse osisID='Prov.11.5'>
The riytfulnesse of a simple man schal dresse his weie; and a wickid man schal falle in his wickidnesse.
</verse>
        <verse osisID='Prov.11.6'>
The riytfulnesse of riytful men schal delyuere hem; and wickid men schulen be takun in her aspiyngis.
</verse>
        <verse osisID='Prov.11.7'>
Whanne a wickid man is deed, noon hope schal be ferther; and abidyng of bisy men schal perische.
</verse>
        <verse osisID='Prov.11.8'>
A iust man is delyuered from angwisch; and a wickid man schal be youun for hym.
</verse>
        <verse osisID='Prov.11.9'>
A feynere bi mouth disseyueth his freend; but iust men schulen be deliuered bi kunnyng.
</verse>
        <verse osisID='Prov.11.10'>
A citee schal be enhaunsid in the goodis of iust men; and preysyng schal be in the perdicioun of wickid men.
</verse>
        <verse osisID='Prov.11.11'>
A citee schal be enhaunsid bi blessing of iust men; and it schal be distried bi the mouth of wickid men.
</verse>
        <verse osisID='Prov.11.12'>
He that dispisith his freend, is nedi in herte; but a prudent man schal be stille.
</verse>
        <verse osisID='Prov.11.13'>
He that goith gilefuli, schewith priuetees; but he that is feithful, helith the priuetee of a freend.
</verse>
        <verse osisID='Prov.11.14'>
Where a gouernour is not, the puple schal falle; but helthe `of the puple is, where ben many counsels.
</verse>
        <verse osisID='Prov.11.15'>
He that makith feith for a straunger, schal be turmentid with yuel; but he that eschewith snaris, schal be sikur.
</verse>
        <verse osisID='Prov.11.16'>
A graciouse womman schal fynde glorie; and stronge men schulen haue richessis.
</verse>
        <verse osisID='Prov.11.17'>
A merciful man doith wel to his soule; but he that is cruel, castith awei, yhe, kynnesmen.
</verse>
        <verse osisID='Prov.11.18'>
A wickid man makith vnstable werk; but feithful mede is to hym, that sowith riytfulnesse.
</verse>
        <verse osisID='Prov.11.19'>
Merci schal make redi lijf; and the suyng of yuels `schal make redi deth.
</verse>
        <verse osisID='Prov.11.20'>
A schrewid herte is abhomynable to the Lord; and his wille is in hem, that goen symply.
</verse>
        <verse osisID='Prov.11.21'>
Thouy hond be in the hond, an yuel man schal not be innocent; but the seed of iust men schal be sauyd.
</verse>
        <verse osisID='Prov.11.22'>
A goldun `sercle, ether ryng, in the `nose thrillis of a sowe, a womman fair and fool.
</verse>
        <verse osisID='Prov.11.23'>
The desir of iust men is al good; abiding of wickid men is woodnesse.
</verse>
        <verse osisID='Prov.11.24'>
Sum men departen her owne thingis, and ben maad richere; other men rauyschen thingis, that ben not hern, and ben euere in nedynesse.
</verse>
        <verse osisID='Prov.11.25'>
A soule that blessith, schal be maad fat; and he that fillith, schal be fillid also.
</verse>
        <verse osisID='Prov.11.26'>
He that hidith wheete `in tyme, schal be cursid among the puplis; but blessyng schal come on the heed of silleris.
</verse>
        <verse osisID='Prov.11.27'>
Wel he risith eerli, that sekith good thingis; but he that is a serchere of yuels, schal be oppressid of tho.
</verse>
        <verse osisID='Prov.11.28'>
He that tristith in hise richessis, schal falle; but iust men schulen buriowne as a greene leef.
</verse>
        <verse osisID='Prov.11.29'>
He that disturblith his hows, schal haue wyndis in possessioun; and he that is a fool, schal serue a wijs man.
</verse>
        <verse osisID='Prov.11.30'>
The fruyt of a riytful man is the tre of lijf; and he that takith soulis, is a wijs man.
</verse>
        <verse osisID='Prov.11.31'>
If a iust man receyueth in erthe, how miche more an vnfeithful man, and synnere.
</verse>
      </chapter>
      <chapter osisID='Prov.12'>
        <verse osisID='Prov.12.1'>
He that loueth chastisyng, loueth kunnyng; but he that hatith blamyngis, is vnwijs.
</verse>
        <verse osisID='Prov.12.2'>
He that is good, schal drawe to hym silf grace of the Lord; but he that tristith in hise thouytis, doith wickidli.
</verse>
        <verse osisID='Prov.12.3'>
A man schal not be maad strong by wyckidnesse; and the root of iust men schal not be moued.
</verse>
        <verse osisID='Prov.12.4'>
A diligent womman is a coroun to hir hosebond; and rot is in the boonys of that womman, that doith thingis worthi of confusioun.
</verse>
        <verse osisID='Prov.12.5'>
The thouytis of iust men ben domes; and the counselis of wickid men ben gileful.
</verse>
        <verse osisID='Prov.12.6'>
The wordis of wickid men setten tresoun to blood; the mouth of iust men schal delyuere hem.
</verse>
        <verse osisID='Prov.12.7'>
Turne thou wickid men, and thei schulen not be; but the housis of iust men schulen dwelle perfitli.
</verse>
        <verse osisID='Prov.12.8'>
A man schal be knowun bi his teching; but he that is veyn and hertles, schal be open to dispising.
</verse>
        <verse osisID='Prov.12.9'>
Betere is a pore man, and sufficient to him silf, than a gloriouse man, and nedi of breed.
</verse>
        <verse osisID='Prov.12.10'>
A iust man knowith the soulis of hise werk beestis; but the entrailis of wickid men ben cruel.
</verse>
        <verse osisID='Prov.12.11'>
He that worchith his lond, schal be fillid with looues; but he that sueth idilnesse, is moost fool. He that is swete, lyueth in temperaunces; and in hise monestyngis he forsakith dispisyngis.
</verse>
        <verse osisID='Prov.12.12'>
The desir of a wickid man is the memorial of worste thingis; but the roote of iust men schal encreesse.
</verse>
        <verse osisID='Prov.12.13'>
For the synnes of lippis `falling doun neiyeth to an yuel man; but a iust man schal scape fro angwisch.
</verse>
        <verse osisID='Prov.12.14'>
Of the fruyt of his mouth ech man schal be fillid with goodis; and bi the werkis of hise hondis it schal be yoldun to him.
</verse>
        <verse osisID='Prov.12.15'>
The weie of a fool is riytful in hise iyen; but he that is wijs, herith counsels.
</verse>
        <verse osisID='Prov.12.16'>
A fool schewith anoon his ire; but he that dissymelith wrongis, is wijs.
</verse>
        <verse osisID='Prov.12.17'>
He that spekith that, that he knowith, is a iuge of riytfulnesse; but he that lieth, is a gileful witnesse.
</verse>
        <verse osisID='Prov.12.18'>
A man is that bihetith, and he is prickid as with the swerd of conscience; but the tunge of wise men is helthe.
</verse>
        <verse osisID='Prov.12.19'>
The lippe of treuthe schal be stidfast with outen ende; but he that is a sudeyn witnesse, makith redi the tunge of leesyng.
</verse>
        <verse osisID='Prov.12.20'>
Gile is in the herte of hem that thenken yuels; but ioye sueth hem, that maken counsels of pees.
</verse>
        <verse osisID='Prov.12.21'>
What euere bifallith to a iust man, it schal not make hym sori; but wickid men schulen be fillid with yuel.
</verse>
        <verse osisID='Prov.12.22'>
False lippis is abhominacioun to the Lord; but thei that don feithfuli, plesen him.
</verse>
        <verse osisID='Prov.12.23'>
A fel man hilith kunnyng; and the herte of vnwise men stirith foli.
</verse>
        <verse osisID='Prov.12.24'>
The hond of stronge men schal haue lordschip; but the hond that is slow, schal serue to tributis.
</verse>
        <verse osisID='Prov.12.25'>
Morenynge in the herte of a iust man schal make hym meke; and he schal be maad glad bi a good word.
</verse>
        <verse osisID='Prov.12.26'>
He that dispisith harm for a frend, is a iust man; but the weie of wickid men schal disseyue hem.
</verse>
        <verse osisID='Prov.12.27'>
A gileful man schal not fynde wynnyng; and the substaunce of man schal be the prijs of gold.
</verse>
        <verse osisID='Prov.12.28'>
Lijf is in the path of riytfulnesse; but the wrong weie leedith to deeth.
</verse>
      </chapter>
      <chapter osisID='Prov.13'>
        <verse osisID='Prov.13.1'>
A wijs sone is the teching of the fadir; but he that is a scornere, herith not, whanne he is repreuyd.
</verse>
        <verse osisID='Prov.13.2'>
A man schal be fillid with goodis of the fruit of his mouth; but the soule of vnpitouse men is wickid.
</verse>
        <verse osisID='Prov.13.3'>
He that kepith his mouth, kepith his soule; but he that is vnwar to speke, schal feel yuels.
</verse>
        <verse osisID='Prov.13.4'>
A slow man wole, and wole not; but the soule of hem that worchen schal be maad fat.
</verse>
        <verse osisID='Prov.13.5'>
A iust man schal wlate a fals word; but a wickid man schendith, and schal be schent.
</verse>
        <verse osisID='Prov.13.6'>
Riytfulnesse kepith the weie of an innocent man; but wickidnesse disseyueth a synnere.
</verse>
        <verse osisID='Prov.13.7'>
A man is as riche, whanne he hath no thing; and a man is as pore, whanne he is in many richessis.
</verse>
        <verse osisID='Prov.13.8'>
Redempcioun of the soule of man is hise richessis; but he that is pore, suffrith not blamyng.
</verse>
        <verse osisID='Prov.13.9'>
The liyt of iust men makith glad; but the lanterne of wickid men schal be quenchid.
</verse>
        <verse osisID='Prov.13.10'>
Stryues ben euere a mong proude men; but thei that don alle thingis with counsel, ben gouerned bi wisdom.
</verse>
        <verse osisID='Prov.13.11'>
Hastid catel schal be maad lesse; but that that is gaderid litil and litil with hond, schal be multiplied.
</verse>
        <verse osisID='Prov.13.12'>
Hope which is dilaied, turmentith the soule; a tre of lijf is desir comyng.
</verse>
        <verse osisID='Prov.13.13'>
He that bacbitith ony thing, byndith hym silf in to tyme to comynge; but he that dredith the comaundement, schal lyue in pees.
</verse>
        <verse osisID='Prov.13.14'>
The lawe of a wise man is a welle of lijf; that he bowe awei fro the falling of deth.
</verse>
        <verse osisID='Prov.13.15'>
Good teching schal yyue grace; a swolowe is in the weie of dispiseris.
</verse>
        <verse osisID='Prov.13.16'>
A fel man doith alle thingis with counsel; but he that is a fool, schal opene foli.
</verse>
        <verse osisID='Prov.13.17'>
The messanger of a wickid man schal falle in to yuel; a feithful messanger is helthe.
</verse>
        <verse osisID='Prov.13.18'>
Nedynesse and schenschip is to him that forsakith techyng; but he that assentith to a blamere, schal be glorified.
</verse>
        <verse osisID='Prov.13.19'>
Desir, if it is fillid, delitith the soule; foolis wlaten hem that fleen yuels.
</verse>
        <verse osisID='Prov.13.20'>
He that goith with wijs men, schal be wijs; the freend of foolis schal be maad lijk hem.
</verse>
        <verse osisID='Prov.13.21'>
Yuel pursueth synneris; and goodis schulen be yoldun to iust men.
</verse>
        <verse osisID='Prov.13.22'>
A good man schal leeue aftir him eiris, sones, and the sones of sones; and the catel of a synnere is kept to a iust man.
</verse>
        <verse osisID='Prov.13.23'>
Many meetis ben in the new tilid feeldis of fadris; and ben gaderid to othere men with out doom.
</verse>
        <verse osisID='Prov.13.24'>
He that sparith the yerde, hatith his sone; but he that loueth him, techith bisili.
</verse>
        <verse osisID='Prov.13.25'>
A iust man etith, and fillith his soule; but the wombe of wickid men is vnable to be fillid.
</verse>
      </chapter>
      <chapter osisID='Prov.14'>
        <verse osisID='Prov.14.1'>
A wijs womman bildith hir hous; and an unwijs womman schal distrie with hondis an hous bildid.
</verse>
        <verse osisID='Prov.14.2'>
A man goynge in riytful weie, and dredinge God, is dispisid of hym, that goith in a weie of yuel fame.
</verse>
        <verse osisID='Prov.14.3'>
The yerde of pride is in the mouth of a fool; the lippis of wijs men kepen hem.
</verse>
        <verse osisID='Prov.14.4'>
Where oxis ben not, the cratche is void; but where ful many cornes apperen, there the strengthe of oxe is opyn.
</verse>
        <verse osisID='Prov.14.5'>
A feithful witnesse schal not lie; a gileful witnesse bringith forth a leesing.
</verse>
        <verse osisID='Prov.14.6'>
A scornere sekith wisdom, and he fyndith not; the teching of prudent men is esy.
</verse>
        <verse osisID='Prov.14.7'>
Go thou ayens a man a fool; and he schal not knowe the lippis of prudence.
</verse>
        <verse osisID='Prov.14.8'>
The wisdom of a fel man is to vndirstonde his weie; and the vnwarnesse of foolis errith.
</verse>
        <verse osisID='Prov.14.9'>
A fool scorneth synne; grace schal dwelle among iust men.
</verse>
        <verse osisID='Prov.14.10'>
The herte that knowith the bittirnesse of his soule; a straunger schal not be meddlid in the ioie therof.
</verse>
        <verse osisID='Prov.14.11'>
The hous of wickid men schal be don awei; the tabernaclis of iust men schulen buriowne.
</verse>
        <verse osisID='Prov.14.12'>
Sotheli a weie is, that semeth iust to a man; but the laste thingis therof leden forth to deth.
</verse>
        <verse osisID='Prov.14.13'>
Leiyyng schal be medlid with sorewe; and morenyng ocupieth the laste thingis of ioye.
</verse>
        <verse osisID='Prov.14.14'>
A fool schal be fillid with hise weies; and a good man schal be aboue hym.
</verse>
        <verse osisID='Prov.14.15'>
An innocent man bileueth to eche word; a felle man biholdith hise goyngis.
</verse>
        <verse osisID='Prov.14.16'>
A wijs man dredith, and bowith awei fro yuel; a fool skippith ouer, and tristith.
</verse>
        <verse osisID='Prov.14.17'>
A man vnpacient schal worche foli; and a gileful man is odiouse.
</verse>
        <verse osisID='Prov.14.18'>
Litle men of wit schulen holde foli; and felle men schulen abide kunnyng.
</verse>
        <verse osisID='Prov.14.19'>
Yuel men schulen ligge bifor goode men; and vnpitouse men bifor the yatis of iust men.
</verse>
        <verse osisID='Prov.14.20'>
A pore man schal be hateful, yhe, to his neiybore; but many men ben frendis of riche men.
</verse>
        <verse osisID='Prov.14.21'>
He that dispisith his neiybore, doith synne; but he that doith merci to a pore man, schal be blessid. He that bileueth in the Lord, loueth merci;
</verse>
        <verse osisID='Prov.14.22'>
thei erren that worchen yuel. Merci and treuthe maken redi goodis;
</verse>
        <verse osisID='Prov.14.23'>
abundaunce `schal be in ech good werk. Sotheli where ful many wordis ben, there nedynesse is ofte.
</verse>
        <verse osisID='Prov.14.24'>
The coroun of wise men is the richessis of hem; the fooli of foolis is vnwarnesse.
</verse>
        <verse osisID='Prov.14.25'>
A feithful witnesse delyuereth soulis; and a fals man bringith forth leesyngis.
</verse>
        <verse osisID='Prov.14.26'>
In the drede of the Lord is triste of strengthe; and hope schal be to the sones of it.
</verse>
        <verse osisID='Prov.14.27'>
The drede of the Lord is a welle of lijf; that it bowe awei fro the fallyng of deth.
</verse>
        <verse osisID='Prov.14.28'>
The dignite of the king is in the multitude of puple; and the schenschipe of a prince is in the fewnesse of puple.
</verse>
        <verse osisID='Prov.14.29'>
He that is pacient, is gouerned bi myche wisdom; but he that is vnpacient, enhaunsith his foli.
</verse>
        <verse osisID='Prov.14.30'>
Helthe of herte is the lijf of fleischis; enuye is rot of boonys.
</verse>
        <verse osisID='Prov.14.31'>
He that falsli chalengith a nedi man, dispisith his maker; but he that hath merci on a pore man, onourith that makere.
</verse>
        <verse osisID='Prov.14.32'>
A wickid man is put out for his malice; but a iust man hopith in his deth.
</verse>
        <verse osisID='Prov.14.33'>
Wisdom restith in the herte of a wijs man; and he schal teche alle vnlerned men.
</verse>
        <verse osisID='Prov.14.34'>
Riytfulnesse reisith a folc; synne makith puplis wretchis.
</verse>
        <verse osisID='Prov.14.35'>
A mynystre vndurstondynge is acceptable to a kyng; a mynystre vnprofitable schal suffre the wrathfulnesse of him.
</verse>
      </chapter>
      <chapter osisID='Prov.15'>
        <verse osisID='Prov.15.1'>
A soft answere brekith ire; an hard word reisith woodnesse.
</verse>
        <verse osisID='Prov.15.2'>
The tunge of wise men ourneth kunnyng; the mouth of foolis buylith out foli.
</verse>
        <verse osisID='Prov.15.3'>
In ech place the iyen of the Lord biholden good men, and yuel men.
</verse>
        <verse osisID='Prov.15.4'>
A plesaunt tunge is the tre of lijf; but the tunge which is vnmesurable, schal defoule the spirit.
</verse>
        <verse osisID='Prov.15.5'>
A fool scorneth the techyng of his fadir; but he that kepith blamyngis, schal be maad wisere. Moost vertu schal be in plenteuouse riytfulnesse; but the thouytis of wickid men schulen be drawun vp bi the roote.
</verse>
        <verse osisID='Prov.15.6'>
The hous of a iust man is moost strengthe; and disturbling is in the fruitis of a wickid man.
</verse>
        <verse osisID='Prov.15.7'>
The lippis of wise men schulen sowe abrood kunnyng; the herte of foolis schal be vnlijc.
</verse>
        <verse osisID='Prov.15.8'>
The sacrifices of wickyd men ben abhomynable to the Lord; avowis of iust men ben plesaunt.
</verse>
        <verse osisID='Prov.15.9'>
The lijf of the vnpitouse man is abhomynacioun to the Lord; he that sueth riytfulnesse, schal be loued of the Lord.
</verse>
        <verse osisID='Prov.15.10'>
Yuel teching is of men forsakinge the weie of lijf; he that hatith blamyngis, schal die.
</verse>
        <verse osisID='Prov.15.11'>
Helle and perdicioun ben open bifor the Lord; hou myche more the hertis of sones of men.
</verse>
        <verse osisID='Prov.15.12'>
A man ful of pestilence loueth not hym that repreueth him; and he goith not to wyse men.
</verse>
        <verse osisID='Prov.15.13'>
A ioiful herte makith glad the face; the spirit is cast doun in the morenyng of soule.
</verse>
        <verse osisID='Prov.15.14'>
The herte of a wijs man sekith techyng; and the mouth of foolis is fed with vnkunnyng.
</verse>
        <verse osisID='Prov.15.15'>
Alle the daies of a pore man ben yuele; a sikir soule is a contynuel feeste.
</verse>
        <verse osisID='Prov.15.16'>
Betere is a litil with the drede of the Lord, than many tresouris and vnfillable.
</verse>
        <verse osisID='Prov.15.17'>
It is betere to be clepid to wortis with charite, than with hatrede to a calf maad fat.
</verse>
        <verse osisID='Prov.15.18'>
A wrathful man reisith chidyngis; he that is pacient, swagith chidyngis reisid.
</verse>
        <verse osisID='Prov.15.19'>
The weie of slow men is an hegge of thornes; the weie of iust men is with out hirtyng.
</verse>
        <verse osisID='Prov.15.20'>
A wise sone makith glad the fadir; and a fonned man dispisith his modir.
</verse>
        <verse osisID='Prov.15.21'>
Foli is ioye to a fool; and a prudent man schal dresse hise steppis.
</verse>
        <verse osisID='Prov.15.22'>
Thouytis ben distried, where no counsel is; but where many counseleris ben, tho ben confermyd.
</verse>
        <verse osisID='Prov.15.23'>
A man is glad in the sentence of his mouth; and a couenable word is best.
</verse>
        <verse osisID='Prov.15.24'>
The path of lijf is on a lernyd man; that he bowe awei fro the laste helle.
</verse>
        <verse osisID='Prov.15.25'>
The Lord schal distrie the hows of proude men; and he schal make stidefast the coostis of a widewe.
</verse>
        <verse osisID='Prov.15.26'>
Iuele thouytis is abhomynacioun of the Lord; and a cleene word moost fair schal be maad stidfast of hym.
</verse>
        <verse osisID='Prov.15.27'>
He that sueth aueryce, disturblith his hous; but he that hatith yiftis schal lyue. Synnes ben purgid bi merci and feith; ech man bowith awei fro yuel bi the drede of the Lord.
</verse>
        <verse osisID='Prov.15.28'>
The soule of a iust man bithenkith obedience; the mouth of wickid men is ful of yuelis.
</verse>
        <verse osisID='Prov.15.29'>
The Lord is fer fro wickid men; and he schal here the preyers of iust men.
</verse>
        <verse osisID='Prov.15.30'>
The liyt of iyen makith glad the soule; good fame makith fat the boonys.
</verse>
        <verse osisID='Prov.15.31'>
The eere that herith the blamyngis of lijf, schal dwelle in the myddis of wise men.
</verse>
        <verse osisID='Prov.15.32'>
He that castith awei chastisyng, dispisith his soule; but he that assentith to blamyngis, is pesible holdere of the herte.
</verse>
        <verse osisID='Prov.15.33'>
The drede of the Lord is teching of wisdom; and mekenesse goith bifore glorie.
</verse>
      </chapter>
      <chapter osisID='Prov.16'>
        <verse osisID='Prov.16.1'>
It perteyneth to man to make redi the soule; and it perteyneth to the Lord to gouerne the tunge.
</verse>
        <verse osisID='Prov.16.2'>
Alle the weies of men ben opyn to the iyen of God; the Lord is a weiere of spiritis.
</verse>
        <verse osisID='Prov.16.3'>
Schewe thi werkys to the Lord; and thi thouytis schulen be dressid.
</verse>
        <verse osisID='Prov.16.4'>
The Lord wrouyte alle thingis for hym silf; and he made redi a wickid man to the yuel dai.
</verse>
        <verse osisID='Prov.16.5'>
Abhomynacioun of the Lord is ech proude man; yhe, thouy the hond is to the hond, he schal not be innocent. The bigynnyng of good weie is to do riytwisnesse; forsothe it is more acceptable at God, than to offre sacrifices.
</verse>
        <verse osisID='Prov.16.6'>
Wickidnesse is ayen bouyt bi merci and treuthe; and me bowith awei fro yuel bi the drede of the Lord.
</verse>
        <verse osisID='Prov.16.7'>
Whanne the weyes of man plesen the Lord, he schal conuerte, yhe, hise enemyes to pees.
</verse>
        <verse osisID='Prov.16.8'>
Betere is a litil with riytfulnesse, than many fruytis with wickidnesse.
</verse>
        <verse osisID='Prov.16.9'>
The herte of a man schal dispose his weie; but it perteyneth to the Lord to dresse hise steppis.
</verse>
        <verse osisID='Prov.16.10'>
Dyuynyng is in the lippis of a king; his mouth schal not erre in doom.
</verse>
        <verse osisID='Prov.16.11'>
The domes of the Lord ben weiyte and a balaunce; and hise werkis ben alle the stoonys of the world.
</verse>
        <verse osisID='Prov.16.12'>
Thei that don wickidli ben abhomynable to the king; for the trone of the rewme is maad stidfast bi riytfulnesse.
</verse>
        <verse osisID='Prov.16.13'>
The wille of kyngis is iust lippis; he that spekith riytful thingis, schal be dressid.
</verse>
        <verse osisID='Prov.16.14'>
Indignacioun of the kyng is messangeris of deth; and a wijs man schal plese him.
</verse>
        <verse osisID='Prov.16.15'>
Lijf is in the gladnesse of the `cheer of the king; and his merci is as a reyn comynge late.
</verse>
        <verse osisID='Prov.16.16'>
Welde thou wisdom, for it is betere than gold; and gete thou prudence, for it is precyousere than siluer.
</verse>
        <verse osisID='Prov.16.17'>
The path of iust men bowith awei yuelis; the kepere of his soule kepith his weie.
</verse>
        <verse osisID='Prov.16.18'>
Pride goith bifore sorewe; and the spirit schal be enhaunsid byfor fallyng.
</verse>
        <verse osisID='Prov.16.19'>
It is betere to be maad meke with mylde men, than to departe spuylis with proude men.
</verse>
        <verse osisID='Prov.16.20'>
A lerned man in word schal fynde goodis; and he that hopith in the Lord is blessid.
</verse>
        <verse osisID='Prov.16.21'>
He that is wijs in herte, schal be clepid prudent; and he that is swete in speche, schal fynde grettere thingis.
</verse>
        <verse osisID='Prov.16.22'>
The welle of lijf is the lernyng of him that weldith; the techyng of foolis is foli.
</verse>
        <verse osisID='Prov.16.23'>
The herte of a wijs man schal teche his mouth; and schal encreesse grace to hise lippis.
</verse>
        <verse osisID='Prov.16.24'>
Wordis wel set togidere is a coomb of hony; helthe of boonys is the swetnesse of soule.
</verse>
        <verse osisID='Prov.16.25'>
A weye is that semeth riytful to a man; and the laste thingis therof leden to deth.
</verse>
        <verse osisID='Prov.16.26'>
The soule of a man trauelinge trauelith to hym silf; for his mouth compellide hym.
</verse>
        <verse osisID='Prov.16.27'>
An vnwijs man diggith yuel; and fier brenneth in hise lippis.
</verse>
        <verse osisID='Prov.16.28'>
A weiward man reisith stryues; and a man ful of wordis departith princis.
</verse>
        <verse osisID='Prov.16.29'>
A wickid man flaterith his frend; and ledith hym bi a weie not good.
</verse>
        <verse osisID='Prov.16.30'>
He that thenkith schrewid thingis with iyen astonyed, bitith hise lippis, and parformeth yuel.
</verse>
        <verse osisID='Prov.16.31'>
A coroun of dignyte is eelde, that schal be foundun in the weies of riytfulnesse.
</verse>
        <verse osisID='Prov.16.32'>
A pacient man is betere than a stronge man; and he that `is lord of his soule, is betere than an ouercomere of citees.
</verse>
        <verse osisID='Prov.16.33'>
Lottis ben sent into the bosum; but tho ben temperid of the Lord.
</verse>
      </chapter>
      <chapter osisID='Prov.17'>
        <verse osisID='Prov.17.1'>
Betere is a drie mussel with ioye, than an hous ful of sacrifices with chidyng.
</verse>
        <verse osisID='Prov.17.2'>
A wijs seruaunt schal be lord of fonned sones; and he schal departe eritage among britheren.
</verse>
        <verse osisID='Prov.17.3'>
As siluer is preued bi fier, and gold is preued bi a chymnei, so the Lord preueth hertis.
</verse>
        <verse osisID='Prov.17.4'>
An yuel man obeieth to a wickid tunge; and a fals man obeieth to false lippis.
</verse>
        <verse osisID='Prov.17.5'>
He that dispisith a pore man, repreueth his maker; and he that is glad in the fallyng of another man, schal not be vnpunyschid.
</verse>
        <verse osisID='Prov.17.6'>
The coroun of elde men is the sones of sones; and the glorie of sones is the fadris of hem.
</verse>
        <verse osisID='Prov.17.7'>
Wordis wel set togidere bisemen not a fool; and a liynge lippe bicometh not a prince.
</verse>
        <verse osisID='Prov.17.8'>
A preciouse stoon moost acceptable is the abiding of hym that sekith; whidur euere he turneth hym silf, he vndurstondith prudentli.
</verse>
        <verse osisID='Prov.17.9'>
He that helith trespas, sekith frenschipis; he that rehersith bi an hiy word, departith hem, that ben knyt togidere in pees.
</verse>
        <verse osisID='Prov.17.10'>
A blamyng profitith more at a prudent man, than an hundryd woundis at a fool.
</verse>
        <verse osisID='Prov.17.11'>
Euere an yuel man sekith stryues; forsothe a cruel aungel schal be sent ayens hym.
</verse>
        <verse osisID='Prov.17.12'>
It spedith more to meete a femal bere, whanne the whelpis ben rauyschid, than a fool tristynge to hym silf in his foli.
</verse>
        <verse osisID='Prov.17.13'>
Yuel schal not go a wei fro the hous of hym, that yeldith yuels for goodis.
</verse>
        <verse osisID='Prov.17.14'>
He that leeueth watir, is heed of stryues; and bifor that he suffrith wrong, he forsakith dom.
</verse>
        <verse osisID='Prov.17.15'>
Bothe he that iustifieth a wickid man, and he that condempneth a iust man, euer ethir is abhomynable at God.
</verse>
        <verse osisID='Prov.17.16'>
What profitith it to a fool to haue richessis, sithen he mai not bie wisdom? He that makith his hous hiy, sekith falling; and he that eschewith to lerne, schal falle in to yuels.
</verse>
        <verse osisID='Prov.17.17'>
He that is a frend, loueth in al tyme; and a brother is preuyd in angwischis.
</verse>
        <verse osisID='Prov.17.18'>
A fonned man schal make ioie with hondis, whanne he hath bihiyt for his frend.
</verse>
        <verse osisID='Prov.17.19'>
He that bithenkith discordis, loueth chidingis; and he that enhaunsith his mouth, sekith fallyng.
</verse>
        <verse osisID='Prov.17.20'>
He that is of weiward herte, schal not fynde good; and he that turneth the tunge, schal falle in to yuel.
</verse>
        <verse osisID='Prov.17.21'>
A fool is borun in his schenschipe; but nether the fadir schal be glad in a fool.
</verse>
        <verse osisID='Prov.17.22'>
A ioiful soule makith likinge age; a sorewful spirit makith drie boonys.
</verse>
        <verse osisID='Prov.17.23'>
A wickid man takith yiftis fro the bosum, to mys turne the pathis of doom.
</verse>
        <verse osisID='Prov.17.24'>
Wisdom schyneth in the face of a prudent man; the iyen of foolis ben in the endis of erthe.
</verse>
        <verse osisID='Prov.17.25'>
A fonned sone is the ire of the fadir, and the sorewe of the modir that gendride hym.
</verse>
        <verse osisID='Prov.17.26'>
It is not good to brynge in harm to a iust man; nether to smyte the prince that demeth riytfuli.
</verse>
        <verse osisID='Prov.17.27'>
He that mesurith his wordis, is wijs and prudent; and a lerud man is of preciouse spirit.
</verse>
        <verse osisID='Prov.17.28'>
Also a foole, if he is stille, schal be gessid a wijs man; and, if he pressith togidre hise lippis, he `schal be gessid an vndurstondynge man.
</verse>
      </chapter>
      <chapter osisID='Prov.18'>
        <verse osisID='Prov.18.1'>
He that wole go a wei fro a frend, sekith occasiouns; in al tyme he schal be dispisable.
</verse>
        <verse osisID='Prov.18.2'>
A fool resseyueth not the wordis of prudence; `no but thou seie tho thingis, that ben turned in his herte.
</verse>
        <verse osisID='Prov.18.3'>
A wickid man, whanne he cometh in to depthe of synnes, dispisith; but sclaundre and schenschipe sueth hym.
</verse>
        <verse osisID='Prov.18.4'>
Deep watir is the wordis of the mouth of a man; and a stronde fletinge ouer is the welle of wisdom.
</verse>
        <verse osisID='Prov.18.5'>
It is not good to take the persoone of a wickid man in doom, that thou bowe awei fro the treuthe of dom.
</verse>
        <verse osisID='Prov.18.6'>
The lippis of a fool medlen hem silf with chidyngis; and his mouth excitith stryues.
</verse>
        <verse osisID='Prov.18.7'>
The mouth of a fool is defoulyng of hym; and hise lippis ben the fallynge of his soule.
</verse>
        <verse osisID='Prov.18.8'>
The wordis of a double tungid man ben as symple; and tho comen `til to the ynnere thingis of the wombe. Drede castith doun a slowe man; forsothe the soulis of men turned in to wymmens condicioun schulen haue hungur.
</verse>
        <verse osisID='Prov.18.9'>
He that is neisch, and vnstidfast in his werk, is the brother of a man distriynge hise werkis.
</verse>
        <verse osisID='Prov.18.10'>
A strongeste tour is the name of the Lord; a iust man renneth to hym, and schal be enhaunsid.
</verse>
        <verse osisID='Prov.18.11'>
The catel of a riche man is the citee of his strengthe; and as a stronge wal cumpassinge hym.
</verse>
        <verse osisID='Prov.18.12'>
The herte of man is enhaunsid, bifor that it be brokun; and it is maad meke, bifore that it be glorified.
</verse>
        <verse osisID='Prov.18.13'>
He that answerith bifore that he herith, shewith hym silf to be a fool; and worthi of schenschipe.
</verse>
        <verse osisID='Prov.18.14'>
The spirit of a man susteyneth his feblenesse; but who may susteyne a spirit liyt to be wrooth?
</verse>
        <verse osisID='Prov.18.15'>
The herte of a prudent man schal holde stidfastli kunnyng; and the eere of wise men sekith techyng.
</verse>
        <verse osisID='Prov.18.16'>
The yift of a man alargith his weie; and makith space to hym bifore princes.
</verse>
        <verse osisID='Prov.18.17'>
A iust man is the first accusere of hym silf; his frend cometh, and schal serche hym.
</verse>
        <verse osisID='Prov.18.18'>
Lot ceessith ayenseiyngis; and demeth also among miyti men.
</verse>
        <verse osisID='Prov.18.19'>
A brother that is helpid of a brothir, is as a stidfast citee; and domes ben as the barris of citees.
</verse>
        <verse osisID='Prov.18.20'>
A mannus wombe schal be fillid of the fruit of his mouth; and the seedis of hise lippis schulen fille hym.
</verse>
        <verse osisID='Prov.18.21'>
Deth and lijf ben in the werkis of tunge; thei that louen it, schulen ete the fruytis therof.
</verse>
        <verse osisID='Prov.18.22'>
He that fyndith a good womman, fyndith a good thing; and of the Lord he schal drawe vp myrthe. He that puttith a wey a good womman, puttith awei a good thing; but he that holdith auowtresse, is a fool and vnwijs.
</verse>
        <verse osisID='Prov.18.23'>
A pore man schal speke with bisechingis; and a riche man schal speke sterneli.
</verse>
        <verse osisID='Prov.18.24'>
A man freendli to felouschipe schal more be a frend, than a brothir.
</verse>
      </chapter>
      <chapter osisID='Prov.19'>
        <verse osisID='Prov.19.1'>
Betere is a pore man, that goith in his simplenesse, than a riche man bitynge hise lippis, and vnwijs.
</verse>
        <verse osisID='Prov.19.2'>
Where is not kunnyng of the soule, is not good; and he that is hasti, in feet hirtith.
</verse>
        <verse osisID='Prov.19.3'>
The foli of a man disseyueth hise steppis; and he brenneth in his soule ayens God.
</verse>
        <verse osisID='Prov.19.4'>
Richessis encreessen ful many freendis; forsothe also thei ben departid fro a pore man, whiche he hadde.
</verse>
        <verse osisID='Prov.19.5'>
A fals witnesse schal not be vnpunyschid; and he that spekith leesingis, schal not ascape.
</verse>
        <verse osisID='Prov.19.6'>
Many men onouren the persoone of a myyti man; and ben frendis of hym that deelith yiftis.
</verse>
        <verse osisID='Prov.19.7'>
The britheren of a pore man haten hym; ferthermore and the freendis yeden awei fer fro hym. He that sueth wordis oonli, schal haue no thing;
</verse>
        <verse osisID='Prov.19.8'>
but he that holdith stabli the mynde, loueth his soule, and the kepere of prudence schal fynde goodis.
</verse>
        <verse osisID='Prov.19.9'>
A fals witnesse schal not be vnpunyschid; and he that spekith leesyngis, schal perische.
</verse>
        <verse osisID='Prov.19.10'>
Delices bicomen not a fool; nether `it bicometh a seruaunt to be lord of princes.
</verse>
        <verse osisID='Prov.19.11'>
The teching of a man is knowun bi pacience; and his glorie is to passe ouere wickid thingis.
</verse>
        <verse osisID='Prov.19.12'>
As the gnasting of a lioun, so and the ire of the king; and as deewe on eerbe, so and the gladnesse of the kyng.
</verse>
        <verse osisID='Prov.19.13'>
The sorewe of the fadir is a fonned sone; and roofes droppynge contynueli is a womman ful of chiding.
</verse>
        <verse osisID='Prov.19.14'>
Housis and richessis ben youun of fadir and modir; but a prudent wijf is youun propirli of the Lord.
</verse>
        <verse osisID='Prov.19.15'>
Slouth bringith in sleep; and a negligent soule schal haue hungur.
</verse>
        <verse osisID='Prov.19.16'>
He that kepith the comaundement of God, kepith his soule; but he that chargith not his weie, schal be slayn.
</verse>
        <verse osisID='Prov.19.17'>
He that hath mercy on a pore man, leeneth to the Lord; and he schal yelde his while to hym.
</verse>
        <verse osisID='Prov.19.18'>
Teche thi sone, and dispeire thou not; but sette thou not thi soule to the sleyng of hym.
</verse>
        <verse osisID='Prov.19.19'>
Forsothe he that is vnpacient, schal suffre harm; and whanne he hath rauyschid, he schal leie to anothir thing.
</verse>
        <verse osisID='Prov.19.20'>
Here thou counsel, and take thou doctryn; that thou be wijs in thi laste thingis.
</verse>
        <verse osisID='Prov.19.21'>
Many thouytis ben in the herte of a man; but the wille of the Lord schal dwelle.
</verse>
        <verse osisID='Prov.19.22'>
A nedi man is merciful; and betere is a pore iust man, than a man liere.
</verse>
        <verse osisID='Prov.19.23'>
The drede of the Lord ledith to lijf `of blis; and he `that dredith God schal dwelle in plentee, with outen visityng `of the worste.
</verse>
        <verse osisID='Prov.19.24'>
A slow man hidith his hond vndur the armpit; and putteth it not to his mouth.
</verse>
        <verse osisID='Prov.19.25'>
Whanne a man ful of pestilence is betun, a fool schal be wisere. If thou blamist a wijs man, he schal vndurstonde techyng.
</verse>
        <verse osisID='Prov.19.26'>
He that turmentith the fadir, and fleeth fro the modir, schal be ful of yuel fame, and schal be cursid.
</verse>
        <verse osisID='Prov.19.27'>
Sone, ceesse thou not to here techyng; and knowe thou the wordis of kunnyng.
</verse>
        <verse osisID='Prov.19.28'>
A wickid witnesse scorneth doom; and the mouth of vnpitouse men deuourith wickidnesse.
</verse>
        <verse osisID='Prov.19.29'>
Domes ben maad redi to scorneris; and hameris smytynge ben maad redi to the bodies of foolis.
</verse>
      </chapter>
      <chapter osisID='Prov.20'>
        <verse osisID='Prov.20.1'>
Wiyn is a letcherouse thing  and drunkenesse is ful of noise; who euere delitith in these, schal not be wijs.
</verse>
        <verse osisID='Prov.20.2'>
As the roryng of a lioun, so and the drede of the kyng; he that territh hym to ire, synneth ayens his owne lijf.
</verse>
        <verse osisID='Prov.20.3'>
It is onour to a man that departith hym silf fro stryuyngis; but fonned men ben medlid with dispisyngis.
</verse>
        <verse osisID='Prov.20.4'>
A slow man nolde ere for coold; therfor he schal begge in somer, and me schal not yyue to hym.
</verse>
        <verse osisID='Prov.20.5'>
As deep watir, so counsel is in the herte of a man; but a wijs man schal drawe it out.
</verse>
        <verse osisID='Prov.20.6'>
Many men ben clepid merciful; but who schal fynde a feithful man?
</verse>
        <verse osisID='Prov.20.7'>
Forsothe a iust man that goith in his simplenesse, schal leeue blessid sones aftir hym.
</verse>
        <verse osisID='Prov.20.8'>
A king that sittith in the seete of doom, distrieth al yuel bi his lokyng.
</verse>
        <verse osisID='Prov.20.9'>
Who may seie, Myn herte is clene; Y am clene of synne?
</verse>
        <verse osisID='Prov.20.10'>
A weiyte and a weiyte, a mesure and a mesure, euer eithir is abhomynable at God.
</verse>
        <verse osisID='Prov.20.11'>
A child is vndurstondun bi hise studies, yf his werkis ben riytful and cleene.
</verse>
        <verse osisID='Prov.20.12'>
An eere heringe, and an iye seynge, God made euere eithir.
</verse>
        <verse osisID='Prov.20.13'>
Nyle thou loue sleep, lest nedynesse oppresse thee; opene thin iyen, and be thou fillid with looues.
</verse>
        <verse osisID='Prov.20.14'>
Ech biere seith, It is yuel, it is yuel; and whanne he hath go awey, thanne he schal haue glorie.
</verse>
        <verse osisID='Prov.20.15'>
Gold, and the multitude of iemmes, and a preciouse vessel, ben the lippis of kunnyng.
</verse>
        <verse osisID='Prov.20.16'>
Take thou awei the cloth of hym, that was borewe of an othere man; and for straungeris take thou awei a wed fro hym.
</verse>
        <verse osisID='Prov.20.17'>
The breed of a leesing is sweet to a man; and aftirward his mouth schal be fillid with rikenyng.
</verse>
        <verse osisID='Prov.20.18'>
Thouytis ben maad strong bi counselis; and bateils schulen be tretid bi gouernals.
</verse>
        <verse osisID='Prov.20.19'>
Be thou not medlid with him that schewith pryuetees, and goith gylefulli, and alargith hise lippis.
</verse>
        <verse osisID='Prov.20.20'>
The liyt of hym that cursith his fadir and modir, schal be quenchid in the myddis of derknessis.
</verse>
        <verse osisID='Prov.20.21'>
Eritage to which me haastith in the bigynnyng, schal wante blessing in the laste tyme.
</verse>
        <verse osisID='Prov.20.22'>
Seie thou not, Y schal yelde yuel for yuel; abide thou the Lord, and he schal delyuere thee.
</verse>
        <verse osisID='Prov.20.23'>
Abhomynacioun at God is weiyte and weiyte; a gileful balaunce is not good.
</verse>
        <verse osisID='Prov.20.24'>
The steppis of man ben dressid of the Lord; who forsothe of men mai vndurstonde his weie?
</verse>
        <verse osisID='Prov.20.25'>
Falling of man is to make auow to seyntis, and aftirward to withdrawe the vowis.
</verse>
        <verse osisID='Prov.20.26'>
A wijs kyng scaterith wickid men; and bowith a bouwe of victorie ouer hem.
</verse>
        <verse osisID='Prov.20.27'>
The lanterne of the Lord is the spirit of man, that sekith out alle the priuetees of the wombe.
</verse>
        <verse osisID='Prov.20.28'>
Merci and treuthe kepen a kyng; and his trone is maad strong bi mekenesse.
</verse>
        <verse osisID='Prov.20.29'>
The ful out ioiyng of yonge men is the strengthe of hem; and the dignyte of elde men is hoornesse.
</verse>
        <verse osisID='Prov.20.30'>
The wannesse of wounde schal wipe aweie yuels, and woundis in the priuyere thingis of the wombe.
</verse>
      </chapter>
      <chapter osisID='Prov.21'>
        <verse osisID='Prov.21.1'>
As departyngis of watris, so the herte of the kyng is in the power of the Lord; whidur euer he wole, he schal bowe it.
</verse>
        <verse osisID='Prov.21.2'>
Ech weye of a man semeth riytful to hym silf; but the Lord peisith the hertis.
</verse>
        <verse osisID='Prov.21.3'>
To do merci and doom  plesith more the Lord, than sacrifices doen.
</verse>
        <verse osisID='Prov.21.4'>
Enhaunsyng of iyen is alargyng of the herte; the lanterne of wickid men is synne.
</verse>
        <verse osisID='Prov.21.5'>
The thouytis of a stronge man ben euere in abundaunce; but ech slow man is euere in nedynesse.
</verse>
        <verse osisID='Prov.21.6'>
He that gaderith tresours bi the tunge of a leesing, is veyne, and with outen herte; and he schal be hurtlid to the snaris of deth.
</verse>
        <verse osisID='Prov.21.7'>
The raueyns of vnpitouse men schulen drawe hem doun; for thei nolden do doom.
</verse>
        <verse osisID='Prov.21.8'>
The weiward weie of a man is alien fro God; but the werk of hym that is cleene, is riytful.
</verse>
        <verse osisID='Prov.21.9'>
It is betere to sitte in the corner of an hous with oute roof, than with a womman ful of chydyng, and in a comyn hous.
</verse>
        <verse osisID='Prov.21.10'>
The soule of an vnpitouse man desirith yuel; he schal not haue merci on his neiybore.
</verse>
        <verse osisID='Prov.21.11'>
Whanne a man ful of pestilence is punyschid, a litil man of wit schal be the wisere; and if he sueth a wijs man, he schal take kunnyng.
</verse>
        <verse osisID='Prov.21.12'>
A iust man of the hous of a wickid man thenkith, to withdrawe wickid men fro yuel.
</verse>
        <verse osisID='Prov.21.13'>
He that stoppith his eere at the cry of a pore man, schal crye also, and schal not be herd.
</verse>
        <verse osisID='Prov.21.14'>
A yift hid quenchith chidyngis; and a yift in bosum quenchith the moost indignacioun.
</verse>
        <verse osisID='Prov.21.15'>
It is ioye to a iust man to make doom; and it is drede to hem that worchen wickidnesse.
</verse>
        <verse osisID='Prov.21.16'>
A man that errith fro the weie of doctryn, schal dwelle in the cumpany of giauntis.
</verse>
        <verse osisID='Prov.21.17'>
He that loueth metis, schal be in nedynesse; he that loueth wiyn and fatte thingis, schal not be maad riche.
</verse>
        <verse osisID='Prov.21.18'>
An vnpitouse man schal be youun for a iust man; and a wickid man schal be youun for a riytful man.
</verse>
        <verse osisID='Prov.21.19'>
It is betere to dwelle in a desert lond, than with a womman ful of chidyng, and wrathful.
</verse>
        <verse osisID='Prov.21.20'>
Desirable tresoure and oile is in the dwelling places of a iust man; and an vnprudent man schal distrie it.
</verse>
        <verse osisID='Prov.21.21'>
He that sueth riytfulnesse and mercy, schal fynde lijf and glorie.
</verse>
        <verse osisID='Prov.21.22'>
A wijs man stiede `in to the citee of stronge men, and distriede the strengthe of trist therof.
</verse>
        <verse osisID='Prov.21.23'>
He that kepith his mouth and his tunge, kepith his soule from angwischis.
</verse>
        <verse osisID='Prov.21.24'>
A proude man and boosteere is clepid a fool, that worchith pride in ire.
</verse>
        <verse osisID='Prov.21.25'>
Desiris sleen a slow man; for hise hondis nolden worche ony thing.
</verse>
        <verse osisID='Prov.21.26'>
Al dai he coueitith and desirith; but he that is a iust man, schal yyue, and schal not ceesse.
</verse>
        <verse osisID='Prov.21.27'>
The offringis of wickid men, that ben offrid of greet trespas, ben abhomynable.
</verse>
        <verse osisID='Prov.21.28'>
A fals witnesse schal perische; a man obedient schal speke victorie.
</verse>
        <verse osisID='Prov.21.29'>
A wickid man makith sad his cheer vnschamefastli; but he that is riytful, amendith his weie.
</verse>
        <verse osisID='Prov.21.30'>
No wisdom is, no prudence is, no counsel is ayens the Lord.
</verse>
        <verse osisID='Prov.21.31'>
An hors is maad redi to the dai of batel; but the Lord schal yyue helthe.
</verse>
      </chapter>
      <chapter osisID='Prov.22'>
        <verse osisID='Prov.22.1'>
Betere is a good name, than many richessis; for good grace is aboue siluer and gold.
</verse>
        <verse osisID='Prov.22.2'>
A riche man and a pore man metten hem silf; the Lord is worchere of euer eithir.
</verse>
        <verse osisID='Prov.22.3'>
A felle man seeth yuel, and hidith him silf; and an innocent man passid, and he was turmentid bi harm.
</verse>
        <verse osisID='Prov.22.4'>
The ende of temperaunce is the drede of the Lord; richessis, and glorye, and lijf.
</verse>
        <verse osisID='Prov.22.5'>
Armuris and swerdis ben in the weie of a weiward man; but the kepere of his soule goith awey fer fro tho.
</verse>
        <verse osisID='Prov.22.6'>
It is a prouerbe, A yong wexynge man bisidis his weie, and whanne he hath wexe elde, he schal not go awei fro it.
</verse>
        <verse osisID='Prov.22.7'>
A riche man comaundith to pore men; and he that takith borewyng, is the seruaunt of the leenere.
</verse>
        <verse osisID='Prov.22.8'>
He that sowith wickidnes, schal repe yuels; and the yerde of his yre schal be endid.
</verse>
        <verse osisID='Prov.22.9'>
He that is redi to merci, schal be blessid; for of his looues he yaf to a pore man. He that yyueth yiftis, schal gete victorie and onour; forsothe he takith awei the soule of the takeris.
</verse>
        <verse osisID='Prov.22.10'>
Caste thou out a scornere, and strijf schal go out with hym; and causis and dispisyngis schulen ceesse.
</verse>
        <verse osisID='Prov.22.11'>
He that loueth the clennesse of herte, schal haue the kyng a freend, for the grace of hise lippis.
</verse>
        <verse osisID='Prov.22.12'>
The iyen of the Lord kepen kunnyng; and the wordis of a wickid man ben disseyued.
</verse>
        <verse osisID='Prov.22.13'>
A slow man schal seie, A lioun is withoutforth; Y schal be slayn in the myddis of the stretis.
</verse>
        <verse osisID='Prov.22.14'>
The mouth of an alien womman is a deep diche; he to whom the Lord is wrooth, schal falle in to it.
</verse>
        <verse osisID='Prov.22.15'>
Foli is boundun togidere in the herte of a child; and a yerde of chastisyng schal dryue it awey.
</verse>
        <verse osisID='Prov.22.16'>
He that falsli chalengith a pore man, to encreesse hise owne richessis, schal yyue to a richere man, and schal be nedi.
</verse>
        <verse osisID='Prov.22.17'>
My sone, bowe doun thin eere, and here thou the wordis of wise men; but sette thou the herte to my techyng.
</verse>
        <verse osisID='Prov.22.18'>
That schal be fair to thee, whanne thou hast kept it in thin herte, and it schal flowe ayen in thi lippis.
</verse>
        <verse osisID='Prov.22.19'>
That thi trist be in the Lord; wherfor and Y haue schewid it to thee to dai.
</verse>
        <verse osisID='Prov.22.20'>
Lo! Y haue discryued it in thre maneres, in thouytis and kunnyng,
</verse>
        <verse osisID='Prov.22.21'>
that Y schulde schewe to thee the sadnesse and spechis of trewthe; to answere of these thingis to hem, that senten thee.
</verse>
        <verse osisID='Prov.22.22'>
Do thou not violence to a pore man, for he is pore; nethir defoule thou a nedi man in the yate.
</verse>
        <verse osisID='Prov.22.23'>
For the Lord schal deme his cause, and he schal turmente hem, that turmentiden his soule.
</verse>
        <verse osisID='Prov.22.24'>
Nyle thou be freend to a wrathful man, nether go thou with a wood man;
</verse>
        <verse osisID='Prov.22.25'>
lest perauenture thou lerne hise weies, and take sclaundir to thi soule.
</verse>
        <verse osisID='Prov.22.26'>
Nyle thou be with hem that oblischen her hondis, and that proferen hem silf borewis for dettis; for if he hath not wherof he schal restore,
</verse>
        <verse osisID='Prov.22.27'>
what of cause is, that thou take awei hilyng fro thi bed?
</verse>
        <verse osisID='Prov.22.28'>
Go thou not ouer the elde markis, whiche thi faders han set.
</verse>
        <verse osisID='Prov.22.29'>
Thou hast seyn a man smert in his werk; he schal stonde bifore kyngis, and he schal not be bifor vnnoble men.
</verse>
      </chapter>
      <chapter osisID='Prov.23'>
        <verse osisID='Prov.23.1'>
Whanne thou sittist, to ete with the prince, perseyue thou diligentli what thingis ben set bifore thi face,
</verse>
        <verse osisID='Prov.23.2'>
and sette thou a withholding in thi throte. If netheles thou hast power on thi soule,
</verse>
        <verse osisID='Prov.23.3'>
desire thou not of his metis, in whom is the breed of `a leesing.
</verse>
        <verse osisID='Prov.23.4'>
Nyle thou trauele to be maad riche, but sette thou mesure to thi prudence.
</verse>
        <verse osisID='Prov.23.5'>
Reise not thin iyen to richessis, whiche thou maist not haue; for tho schulen make to hem silf pennes, as of an egle, and tho schulen flee in to heuene.
</verse>
        <verse osisID='Prov.23.6'>
Ete thou not with an enuyouse man, and desire thou not hise metis;
</verse>
        <verse osisID='Prov.23.7'>
for at the licnesse of a fals dyuynour and of a coniectere, he gessith that, that he knowith not. He schal seie to thee, Ete thou and drinke; and his soule is not with thee.
</verse>
        <verse osisID='Prov.23.8'>
Thou schalt brake out the metis, whiche thou hast ete; and thou schalt leese thi faire wordis.
</verse>
        <verse osisID='Prov.23.9'>
Speke thou not in the eeris of vnwise men; for thei schulen dispise the teching of thi speche.
</verse>
        <verse osisID='Prov.23.10'>
Touche thou not the termes of litle children; and entre thou not in to the feeld of fadirles and modirles children.
</verse>
        <verse osisID='Prov.23.11'>
For the neiybore of hem is strong, and he schal deme her cause ayens thee.
</verse>
        <verse osisID='Prov.23.12'>
Thin herte entre to techyng, and thin eeris `be redi to the wordis of kunnyng.
</verse>
        <verse osisID='Prov.23.13'>
Nile thou withdrawe chastisyng fro a child; for thouy thou smyte hym with a yerde, he schal not die.
</verse>
        <verse osisID='Prov.23.14'>
Thou schalt smyte hym with a yerde, and thou schalt delyuere his soule fro helle.
</verse>
        <verse osisID='Prov.23.15'>
Mi sone, if thi soule is wijs, myn herte schal haue ioye with thee;
</verse>
        <verse osisID='Prov.23.16'>
and my reynes schulen make ful out ioye, whanne thi lippis speken riytful thing.
</verse>
        <verse osisID='Prov.23.17'>
Thin herte sue not synneris; but be thou in the drede of the Lord al dai.
</verse>
        <verse osisID='Prov.23.18'>
For thou schalt haue hope at the laste, and thin abidyng schal not be don awei.
</verse>
        <verse osisID='Prov.23.19'>
Mi sone, here thou, and be thou wijs, and dresse thi soule in the weie.
</verse>
        <verse osisID='Prov.23.20'>
Nyle thou be in the feestis of drinkeris, nether in the ofte etyngis of hem, that bryngen togidere fleischis to ete.
</verse>
        <verse osisID='Prov.23.21'>
For men yyuynge tent to drinkis, and yyuyng mussels togidere, schulen be waastid, and napping schal be clothid with clothis.
</verse>
        <verse osisID='Prov.23.22'>
Here thi fadir, that gendride thee; and dispise not thi modir, whanne sche is eld.
</verse>
        <verse osisID='Prov.23.23'>
Bie thou treuthe, and nyle thou sille wisdom, and doctryn, and vndurstonding.
</verse>
        <verse osisID='Prov.23.24'>
The fadir of a iust man ioieth ful out with ioie; he that gendride a wijs man, schal be glad in hym.
</verse>
        <verse osisID='Prov.23.25'>
Thi fadir and thi modir haue ioye, and he that gendride thee, make ful out ioye.
</verse>
        <verse osisID='Prov.23.26'>
My sone, yyue thin herte to me, and thin iyen kepe my weyes.
</verse>
        <verse osisID='Prov.23.27'>
For an hoore is a deep diche, and an alien womman is a streit pit.
</verse>
        <verse osisID='Prov.23.28'>
Sche settith aspie in the weie, as a theef; and sche schal sle hem, whiche sche schal se vnwar.
</verse>
        <verse osisID='Prov.23.29'>
To whom is wo? to whos fadir is wo? to whom ben chidingis? to whom ben dichis? to whom ben woundis with out cause? to whom is puttyng out of iyen?
</verse>
        <verse osisID='Prov.23.30'>
Whether not to hem, that dwellen in wyn, and studien to drynke al of cuppis?
</verse>
        <verse osisID='Prov.23.31'>
Biholde thou not wyn, whanne it sparclith, whanne the colour therof schyneth in a ver.
</verse>
        <verse osisID='Prov.23.32'>
It entrith swetli, but at the laste it schal bite as an eddre doith, and as a cocatrice it schal schede abrood venyms.
</verse>
        <verse osisID='Prov.23.33'>
Thin iyen schulen se straunge wymmen, and thi herte schal speke weiwerd thingis.
</verse>
        <verse osisID='Prov.23.34'>
And thou schalt be as a man slepinge in the myddis of the see, and as a gouernour aslepid, whanne the steere is lost.
</verse>
        <verse osisID='Prov.23.35'>
And thou schalt seie, Thei beeten me, but Y hadde not sorewe; thei drowen me, and Y feelide not; whanne schal Y wake out, and Y schal fynde wynes eft?
</verse>
      </chapter>
      <chapter osisID='Prov.24'>
        <verse osisID='Prov.24.1'>
Sue thou not yuele men, desire thou not to be with hem.
</verse>
        <verse osisID='Prov.24.2'>
For the soule of hem bithenkith raueyns, and her lippis speken fraudis.
</verse>
        <verse osisID='Prov.24.3'>
An hous schal be bildid bi wisdom, and schal be maad strong bi prudence.
</verse>
        <verse osisID='Prov.24.4'>
Celeris schulen be fillid in teching, al riches preciouse and ful fair.
</verse>
        <verse osisID='Prov.24.5'>
A wijs man is strong, and a lerned man is stalworth and miyti.
</verse>
        <verse osisID='Prov.24.6'>
For whi batel is bigunnun with ordenaunce, and helthe schal be, where many counsels ben.
</verse>
        <verse osisID='Prov.24.7'>
Wisdom is hiy to a fool; in the yate he schal not opene his mouth.
</verse>
        <verse osisID='Prov.24.8'>
He that thenkith to do yuels, schal be clepid a fool.
</verse>
        <verse osisID='Prov.24.9'>
The thouyte of a fool is synne; and a bacbitere is abhomynacioun of men.
</verse>
        <verse osisID='Prov.24.10'>
If thou that hast slide, dispeirist in the dai of angwisch, thi strengthe schal be maad lesse.
</verse>
        <verse osisID='Prov.24.11'>
Delyuere thou hem, that ben led to deth; and ceesse thou not to delyuere hem, that ben drawun to deth.
</verse>
        <verse osisID='Prov.24.12'>
If thou seist, Strengthis suffisen not; he that is biholdere of the herte, vndirstondith, and no thing disseyueth the kepere of thi soule, and he schal yelde to a man bi hise werkis.
</verse>
        <verse osisID='Prov.24.13'>
Mi sone, ete thou hony, for it is good; and an honycomb ful swete to thi throte.
</verse>
        <verse osisID='Prov.24.14'>
`So and the techyng of wisdom is good to thi soule; and whanne thou hast founde it, thou schalt haue hope in the laste thingis, and thin hope schal not perische.
</verse>
        <verse osisID='Prov.24.15'>
Aspie thou not, and seke not wickidnesse in the hous of a iust man, nether waste thou his reste.
</verse>
        <verse osisID='Prov.24.16'>
For a iust man schal falle seuene sithis in the dai, and schal rise ayen; but wickid men schulen falle in to yuele.
</verse>
        <verse osisID='Prov.24.17'>
Whanne thin enemye fallith, haue thou not ioye; and thin herte haue not ful out ioiyng in his fal;
</verse>
        <verse osisID='Prov.24.18'>
lest perauenture the Lord se, and it displese hym, and he take awei his ire fro hym.
</verse>
        <verse osisID='Prov.24.19'>
Stryue thou not with `the worste men, nether sue thou wickid men.
</verse>
        <verse osisID='Prov.24.20'>
For whi yuele men han not hope of thingis to comynge, and the lanterne of wickid men schal be quenchid.
</verse>
        <verse osisID='Prov.24.21'>
My sone, drede thou God, and the kyng; and be thou not medlid with bacbiteris.
</verse>
        <verse osisID='Prov.24.22'>
For her perdicioun schal rise togidere sudenli, and who knowith the fal of euer either?
</verse>
        <verse osisID='Prov.24.23'>
Also these thingis that suen ben to wise men. It is not good to knowe a persoone in doom.
</verse>
        <verse osisID='Prov.24.24'>
Puplis schulen curse hem, that seien to a wickid man, Thou art iust; and lynagis schulen holde hem abhomynable.
</verse>
        <verse osisID='Prov.24.25'>
Thei that repreuen iustli synners, schulen be preisid; and blessing schal come on hem.
</verse>
        <verse osisID='Prov.24.26'>
He that answerith riytful wordis, schal kisse lippis.
</verse>
        <verse osisID='Prov.24.27'>
Make redi thi werk with outforth, and worche thi feelde dilygentli, that thou bilde thin hous aftirward.
</verse>
        <verse osisID='Prov.24.28'>
Be thou not a witnesse with out resonable cause ayens thi neiybore; nether flatere thou ony man with thi lippis.
</verse>
        <verse osisID='Prov.24.29'>
Seie thou not, As he dide to me, so Y schal do to him, and Y schal yelde to ech man aftir his werk.
</verse>
        <verse osisID='Prov.24.30'>
I passide bi the feeld of a slow man, and bi the vyner of a fonned man; and, lo!
</verse>
        <verse osisID='Prov.24.31'>
nettlis hadden fillid al, thornes hadden hilid the hiyere part therof, and the wal of stoonys with out morter was distried.
</verse>
        <verse osisID='Prov.24.32'>
And whanne Y hadde seyn this thing, Y settide in myn herte, and bi ensaumple Y lernyde techyng.
</verse>
        <verse osisID='Prov.24.33'>
Hou longe slepist thou, slow man? whanne schalt thou ryse fro sleep? Sotheli thou schalt slepe a litil, thou schalt nappe a litil, thou schalt ioyne togidere the hondis a litil, to take reste;
</verse>
        <verse osisID='Prov.24.34'>
and thi nedynesse as a currour schal come to thee, and thi beggerie as an armed man.
</verse>
      </chapter>
      <chapter osisID='Prov.25'>
        <verse osisID='Prov.25.1'>
Also these ben the Parablis of Salomon, whiche the men of Ezechie, kyng of Juda, translatiden.
</verse>
        <verse osisID='Prov.25.2'>
The glorie of God is to hele a word; and the glorie of kyngis is to seke out a word.
</verse>
        <verse osisID='Prov.25.3'>
Heuene aboue, and the erthe bynethe, and the herte of kyngis is vnserchable.
</verse>
        <verse osisID='Prov.25.4'>
Do thou a wei rust fro siluer, and a ful cleene vessel schal go out.
</verse>
        <verse osisID='Prov.25.5'>
Do thou awei vnpite fro the cheer of the kyng, and his trone schal be maad stidfast bi riytfulnesse.
</verse>
        <verse osisID='Prov.25.6'>
Appere thou not gloriouse bifore the kyng, and stonde thou not in the place of grete men.
</verse>
        <verse osisID='Prov.25.7'>
For it is betere, that it be seid to thee, Stie thou hidur, than that thou be maad low bifore the prince.
</verse>
        <verse osisID='Prov.25.8'>
Brynge thou not forth soone tho thingis in strijf, whiche thin iyen sien; lest aftirward thou maist not amende, whanne thou hast maad thi frend vnhonest.
</verse>
        <verse osisID='Prov.25.9'>
Trete thi cause with thi frend, and schewe thou not priuyte to a straunge man;
</verse>
        <verse osisID='Prov.25.10'>
lest perauenture he haue ioye of thi fal, whanne he hath herde, and ceesse not to do schenschipe to thee. Grace and frenschip delyueren, whiche kepe thou to thee, that thou be not maad repreuable.
</verse>
        <verse osisID='Prov.25.11'>
A goldun pomel in beddis of siluer is he, that spekith a word in his time.
</verse>
        <verse osisID='Prov.25.12'>
A goldun eere ryng, and a schinynge peerle is he, that repreueth a wijs man, and an eere obeiynge.
</verse>
        <verse osisID='Prov.25.13'>
As the coold of snow in the dai of heruest, so a feithful messanger to hym that sente `thilke messanger, makith his soule to haue reste.
</verse>
        <verse osisID='Prov.25.14'>
A cloude and wind, and reyn not suynge, is a gloriouse man, and not fillynge biheestis.
</verse>
        <verse osisID='Prov.25.15'>
A prince schal be maad soft bi pacience; and a soft tunge schal breke hardnesse.
</verse>
        <verse osisID='Prov.25.16'>
Thou hast founde hony, ete thou that that suffisith to thee; lest perauenture thou be fillid, and brake it out.
</verse>
        <verse osisID='Prov.25.17'>
Withdrawe thi foot fro the hous of thi neiybore; lest sum tyme he be fillid, and hate thee.
</verse>
        <verse osisID='Prov.25.18'>
A dart, and a swerd, and a scharp arowe, a man that spekith fals witnessing ayens his neiybore.
</verse>
        <verse osisID='Prov.25.19'>
A rotun tooth, and a feynt foot is he, that hopith on an vnfeithful man in the dai of angwisch,
</verse>
        <verse osisID='Prov.25.20'>
and leesith his mentil in the dai of coold. Vynegre in a vessel of salt is he, that singith songis to the worste herte. As a mouyte noieth a cloth, and a worm noieth a tree, so the sorewe of a man noieth the herte.
</verse>
        <verse osisID='Prov.25.21'>
If thin enemy hungrith, feede thou him; if he thirstith, yyue thou watir to hym to drinke;
</verse>
        <verse osisID='Prov.25.22'>
for thou schalt gadere togidere coolis on his heed; and the Lord schal yelde to thee.
</verse>
        <verse osisID='Prov.25.23'>
The north wind scatereth reynes; and a sorewful face distrieth a tunge bacbitinge.
</verse>
        <verse osisID='Prov.25.24'>
It is betere to sitte in the corner of an hous without roof, than with a womman ful of chidyng, and in a comyn hous.
</verse>
        <verse osisID='Prov.25.25'>
Coold watir to a thirsti man; and a good messanger fro a fer lond.
</verse>
        <verse osisID='Prov.25.26'>
A welle disturblid with foot, and a veyne brokun, a iust man fallinge bifore a wickid man.
</verse>
        <verse osisID='Prov.25.27'>
As it is not good to hym that etith myche hony; so he that is a serchere of maieste, schal be put doun fro glorie.
</verse>
        <verse osisID='Prov.25.28'>
As a citee opyn, and with out cumpas of wallis; so is a man that mai not refreyne his spirit in speking.
</verse>
      </chapter>
      <chapter osisID='Prov.26'>
        <verse osisID='Prov.26.1'>
As snow in somer, and reyn in heruest; so glorie is vnsemeli to a fool.
</verse>
        <verse osisID='Prov.26.2'>
For whi as a brid fliynge ouer to hiy thingis, and a sparowe goynge in to vncerteyn; so cursing brouyt forth with out resonable cause schal come aboue in to sum man.
</verse>
        <verse osisID='Prov.26.3'>
Beting to an hors, and a bernacle to an asse; and a yerde in the bak of vnprudent men.
</verse>
        <verse osisID='Prov.26.4'>
Answere thou not to a fool bi his foli, lest thou be maad lijk hym.
</verse>
        <verse osisID='Prov.26.5'>
Answere thou a fool bi his fooli, lest he seme to him silf to be wijs.
</verse>
        <verse osisID='Prov.26.6'>
An haltinge man in feet, and drinkinge wickidnesse, he that sendith wordis by a fonned messanger.
</verse>
        <verse osisID='Prov.26.7'>
As an haltinge man hath faire leggis in veyn; so a parable is vnsemeli in the mouth of foolis.
</verse>
        <verse osisID='Prov.26.8'>
As he that casteth a stoon in to an heep of mercurie; so he that yyueth onour to an vnwijs man.
</verse>
        <verse osisID='Prov.26.9'>
As if a thorn growith in the hond of a drunkun man; so a parable in the mouth of foolis.
</verse>
        <verse osisID='Prov.26.10'>
Doom determyneth causis; and he that settith silence to a fool, swagith iris.
</verse>
        <verse osisID='Prov.26.11'>
As a dogge that turneth ayen to his spuyng; so is an vnprudent man, that rehersith his fooli.
</verse>
        <verse osisID='Prov.26.12'>
Thou hast seyn a man seme wijs to hym silf; an vnkunnyng man schal haue hope more than he.
</verse>
        <verse osisID='Prov.26.13'>
A slow man seith, A lioun is in the weie, a liounnesse is in the foot pathis.
</verse>
        <verse osisID='Prov.26.14'>
As a dore is turned in his hengis; so a slow man in his bed.
</verse>
        <verse osisID='Prov.26.15'>
A slow man hidith hise hondis vndur his armpit; and he trauelith, if he turneth tho to his mouth.
</verse>
        <verse osisID='Prov.26.16'>
A slow man semeth wysere to hym silf, than seuene men spekynge sentensis.
</verse>
        <verse osisID='Prov.26.17'>
As he that takith a dogge bi the eeris; so he that passith, and is vnpacient, and is meddlid with the chiding of anothir man.
</verse>
        <verse osisID='Prov.26.18'>
As he is gilti, that sendith speris and arowis in to deth;
</verse>
        <verse osisID='Prov.26.19'>
so a man that anoieth gilefuli his frend, and whanne he is takun, he schal seie, Y dide pleiynge.
</verse>
        <verse osisID='Prov.26.20'>
Whanne trees failen, the fier schal be quenchid; and whanne a priuy bacbitere is withdrawun, stryues resten.
</verse>
        <verse osisID='Prov.26.21'>
As deed coolis at quic coolis, and trees at the fier; so a wrathful man reisith chidyngis.
</verse>
        <verse osisID='Prov.26.22'>
The wordis of a pryuei bacbitere ben as symple; and tho comen til to the ynneste thingis of the herte.
</verse>
        <verse osisID='Prov.26.23'>
As if thou wolt ourne a vessel of erthe with foul siluer; so ben bolnynge lippis felouschipid with `the werste herte.
</verse>
        <verse osisID='Prov.26.24'>
An enemy is vndirstondun bi hise lippis, whanne he tretith giles in the herte.
</verse>
        <verse osisID='Prov.26.25'>
Whanne he `makith low his vois, bileue thou not to hym; for seuene wickidnessis ben in his herte.
</verse>
        <verse osisID='Prov.26.26'>
The malice of hym that hilith hatrede gilefuli, schal be schewid in a counsel.
</verse>
        <verse osisID='Prov.26.27'>
He that delueth a diche, schal falle in to it; and if a man walewith a stoon, it schal turne ayen to hym.
</verse>
        <verse osisID='Prov.26.28'>
A fals tunge loueth not treuth; and a slidir mouth worchith fallyngis.
</verse>
      </chapter>
      <chapter osisID='Prov.27'>
        <verse osisID='Prov.27.1'>
Haue thou not glorie on the morewe, `not knowynge what thing the dai to comynge schal bringe forth.
</verse>
        <verse osisID='Prov.27.2'>
Another man, and not thi mouth preise thee; a straunger, and not thi lippis `preise thee.
</verse>
        <verse osisID='Prov.27.3'>
A stoon is heuy, and grauel is chariouse; but the ire of a fool is heuyere than euer eithir.
</verse>
        <verse osisID='Prov.27.4'>
Ire hath no merci, and woodnesse brekynge out `hath no merci; and who mai suffre the fersnesse of a spirit stirid?
</verse>
        <verse osisID='Prov.27.5'>
Betere is opyn repreuyng, than loue hid.
</verse>
        <verse osisID='Prov.27.6'>
Betere ben the woundis of hym that loueth, than the gileful cossis of hym that hatith.
</verse>
        <verse osisID='Prov.27.7'>
A man fillid schal dispise an hony coomb; but an hungri man schal take, yhe, bittir thing for swete.
</verse>
        <verse osisID='Prov.27.8'>
As a brid passinge ouer fro his nest, so is a man that forsakith his place.
</verse>
        <verse osisID='Prov.27.9'>
The herte delitith in oynement, and dyuerse odours; and a soule is maad swete bi the good counsels of a frend.
</verse>
        <verse osisID='Prov.27.10'>
Forsake thou not thi frend, and the frend of thi fadir; and entre thou not in to the hous of thi brothir, in the dai of thi turment. Betere is a neiybore nyy, than a brothir afer.
</verse>
        <verse osisID='Prov.27.11'>
Mi sone, studie thou a boute wisdom, and make thou glad myn herte; that thou maist answere a word to a dispisere.
</verse>
        <verse osisID='Prov.27.12'>
A fel man seynge yuel was hid; litle men of wit passinge forth suffriden harmes.
</verse>
        <verse osisID='Prov.27.13'>
Take thou awei his clooth, that bihiyte for a straunger; and take thou awei a wed fro hym for an alien man.
</verse>
        <verse osisID='Prov.27.14'>
He that blessith his neiybore with greet vois; and risith bi niyt, schal be lijk hym that cursith.
</verse>
        <verse osisID='Prov.27.15'>
Roouys droppynge in the dai of coold, and a womman ful of chidyng ben comparisond.
</verse>
        <verse osisID='Prov.27.16'>
He that withholdith hir, as if he holdith wynd; and auoidith the oile of his riyt hond.
</verse>
        <verse osisID='Prov.27.17'>
Yrun is whettid bi irun; and a man whettith the face of his frend.
</verse>
        <verse osisID='Prov.27.18'>
He that kepith a fige tre, schal ete the fruytis therof; and he that is a kepere of his lord, schal be glorified.
</verse>
        <verse osisID='Prov.27.19'>
As the cheris of men biholdinge schynen in watris; so the hertis of men ben opyn to prudent men.
</verse>
        <verse osisID='Prov.27.20'>
Helle and perdicioun schulen not be fillid; so and the iyen of men moun not be fillid.
</verse>
        <verse osisID='Prov.27.21'>
As siluer is preuyd in a wellyng place, and gold `is preued in a furneys; so a man is preued bi the mouth of preyseris. The herte of a wickid man sekith out yuels; but a riytful herte sekith out kunnyng.
</verse>
        <verse osisID='Prov.27.22'>
Thouy thou beetist a fool in a morter, as with a pestel smytynge aboue dried barli; his foli schal not be don awei fro him.
</verse>
        <verse osisID='Prov.27.23'>
Knowe thou diligentli the cheere of thi beeste; and biholde thou thi flockis.
</verse>
        <verse osisID='Prov.27.24'>
For thou schalt not haue power contynueli; but a coroun schal be youun to thee in generacioun and in to generacioun.
</verse>
        <verse osisID='Prov.27.25'>
Medewis ben openyd, and greene eerbis apperiden; and hey is gaderid fro hillis.
</verse>
        <verse osisID='Prov.27.26'>
Lambren be to thi clothing; and kidis be to the prijs of feeld.
</verse>
        <verse osisID='Prov.27.27'>
The mylke of geete suffice to thee for thi meetis; in to the necessarie thingis of thin hous, and to lijflode to thin handmaidis.
</verse>
      </chapter>
      <chapter osisID='Prov.28'>
        <verse osisID='Prov.28.1'>
A wickid man fleeth, whanne no man pursueth; but a iust man as a lioun tristynge schal be with out ferdfulnesse.
</verse>
        <verse osisID='Prov.28.2'>
For the synnes of the lond ben many princis therof; and for the wisdom of a man, and for the kunnyng of these thingis that ben seid, the lijf of the duyk schal be lengere.
</verse>
        <verse osisID='Prov.28.3'>
A pore man falsli calengynge pore men, is lijk a grete reyn, wherynne hungur is maad redi.
</verse>
        <verse osisID='Prov.28.4'>
Thei that forsaken the lawe, preisen a wickid man; thei that kepen `the lawe, ben kyndlid ayens hym.
</verse>
        <verse osisID='Prov.28.5'>
Wickid men thenken not doom; but thei that seken the Lord, perseyuen alle thingis.
</verse>
        <verse osisID='Prov.28.6'>
Betere is a pore man goynge in his sympilnesse, than a riche man in schrewid weies.
</verse>
        <verse osisID='Prov.28.7'>
He that kepith the lawe, is a wijs sone; but he that fedith glotouns, schendith his fadir.
</verse>
        <verse osisID='Prov.28.8'>
He that gaderith togidere richessis bi vsuris, and fre encrees, gaderith tho togidere ayens pore men.
</verse>
        <verse osisID='Prov.28.9'>
His preyer schal be maad cursid, that bowith awei his eere; that he here not the lawe.
</verse>
        <verse osisID='Prov.28.10'>
He that disseyueth iust men in an yuel weye, schal falle in his perisching; and iuste men schulen welde hise goodis.
</verse>
        <verse osisID='Prov.28.11'>
A ryche man semeth wijs to him silf; but a pore man prudent schal serche him.
</verse>
        <verse osisID='Prov.28.12'>
In enhaunsing of iust men is miche glorie; whanne wickid men regnen, fallyngis of men ben.
</verse>
        <verse osisID='Prov.28.13'>
He that hidith hise grete trespassis, schal not be maad riytful; but he that knoulechith and forsakith tho, schal gete merci.
</verse>
        <verse osisID='Prov.28.14'>
Blessid is the man, which is euere dredeful; but he that is `harde of soule, schal falle in to yuel.
</verse>
        <verse osisID='Prov.28.15'>
A rorynge lioun, and an hungry bere, is a wickid prince on a pore puple.
</verse>
        <verse osisID='Prov.28.16'>
A duyk nedi of prudence schal oppresse many men bi fals chalenge; but the daies of hym that hatith aueryce, schulen be maad longe.
</verse>
        <verse osisID='Prov.28.17'>
No man susteyneth a man that falsly chalengith the blood of a man, if he fleeth `til to the lake.
</verse>
        <verse osisID='Prov.28.18'>
He that goith simpli, schal be saaf; he that goith bi weiward weies, schal falle doun onys.
</verse>
        <verse osisID='Prov.28.19'>
He that worchith his lond, schal be fillid with looues; he that sueth ydelnesse, schal be fillid with nedynesse.
</verse>
        <verse osisID='Prov.28.20'>
A feithful man schal be preisid myche; but he that hastith to be maad riche, schal not be innocent.
</verse>
        <verse osisID='Prov.28.21'>
He that knowith a face in doom, doith not wel; this man forsakith treuthe, yhe, for a mussel of breed.
</verse>
        <verse osisID='Prov.28.22'>
A man that hastith to be maad riche, and hath enuye to othere men; woot not that nedinesse schal come on hym.
</verse>
        <verse osisID='Prov.28.23'>
He that repreueth a man, schal fynde grace aftirward at hym; more than he that disseyueth bi flateryngis of tunge.
</verse>
        <verse osisID='Prov.28.24'>
He that withdrawith ony thing fro his fadir and fro his modir, and seith that this is no synne, is parcener of a manquellere.
</verse>
        <verse osisID='Prov.28.25'>
He that auauntith hym silf, and alargith, reisith stryues; but he that hopith in the Lord, schal be sauyd.
</verse>
        <verse osisID='Prov.28.26'>
He that tristith in his herte, is a fool; but he that goith wiseli,
</verse>
        <verse osisID='Prov.28.27'>
schal be preysid. He that yyueth to a pore man, schal not be nedi; he that dispisith `a pore man bisechynge, schal suffre nedynesse.
</verse>
        <verse osisID='Prov.28.28'>
Whanne vnpitouse men risen, men schulen be hid; whanne tho `vnpitouse men han perischid, iust men schulen be multiplied.
</verse>
      </chapter>
      <chapter osisID='Prov.29'>
        <verse osisID='Prov.29.1'>
Sodeyn perischyng schal come on that man, that with hard nol dispisith a blamere; and helth schal not sue hym.
</verse>
        <verse osisID='Prov.29.2'>
The comynalte schal be glad in the multipliyng of iust men; whanne wickid men han take prinshod, the puple schal weyle.
</verse>
        <verse osisID='Prov.29.3'>
A man that loueth wisdom, makith glad his fadir; but he that nurschith `an hoore, schal leese catel.
</verse>
        <verse osisID='Prov.29.4'>
A iust king reisith the lond; an auerouse man schal distrie it.
</verse>
        <verse osisID='Prov.29.5'>
A man that spekith bi flaterynge and feyned wordis to his frend; spredith abrood a net to hise steppis.
</verse>
        <verse osisID='Prov.29.6'>
A snare schal wlappe a wickid man doynge synne; and a iust man schal preise, and schal make ioye.
</verse>
        <verse osisID='Prov.29.7'>
A iust man knowith the cause of pore men; an vnpitouse man knowith not kunnyng.
</verse>
        <verse osisID='Prov.29.8'>
Men ful of pestilence distryen a citee; but wise men turnen awei woodnesse.
</verse>
        <verse osisID='Prov.29.9'>
If a wijs man stryueth with a fool; whether he be wrooth, `ether he leiyith, he schal not fynde reste.
</verse>
        <verse osisID='Prov.29.10'>
Menquelleris haten a simple man; but iust men seken his soule.
</verse>
        <verse osisID='Prov.29.11'>
A fool bringith forth al his spirit; a wise man dilaieth, and reserueth in to tyme comynge afterward.
</verse>
        <verse osisID='Prov.29.12'>
A prince that herith wilfuli the wordis of a leesyng; schal haue alle mynystris vnfeithful.
</verse>
        <verse osisID='Prov.29.13'>
A pore man and a leenere metten hem silf; the Lord is liytnere of euer ethir.
</verse>
        <verse osisID='Prov.29.14'>
If a kyng demeth pore men in treuthe; his trone schal be maad stidfast with outen ende.
</verse>
        <verse osisID='Prov.29.15'>
A yerde and chastisyng schal yyue wisdom; but a child, which is left to his wille, schendith his modir.
</verse>
        <verse osisID='Prov.29.16'>
Grete trespassis schulen be multiplied in the multipliyng of wickid men; and iust men schulen se the fallyngis of hem.
</verse>
        <verse osisID='Prov.29.17'>
Teche thi sone, and he schal coumforte thee; and he schal yyue delicis to thi soule.
</verse>
        <verse osisID='Prov.29.18'>
Whanne prophesie faylith, the puple schal be distried; but he that kepith the lawe, is blessid.
</verse>
        <verse osisID='Prov.29.19'>
A seruaunt mai not be tauyt bi wordis; for he vndirstondith that that thou seist, and dispisith for to answere.
</verse>
        <verse osisID='Prov.29.20'>
Thou hast seyn a man swift to speke; foli schal be hopid more than his amendyng.
</verse>
        <verse osisID='Prov.29.21'>
He that nurschith his seruaunt delicatli fro childhod; schal fynde hym rebel aftirward.
</verse>
        <verse osisID='Prov.29.22'>
A wrathful man territh chidingis; and he that is liyt to haue indignacioun, schal be more enclynaunt to synnes.
</verse>
        <verse osisID='Prov.29.23'>
Lownesse sueth a proude man; and glorie schal vp take a meke man of spirit.
</verse>
        <verse osisID='Prov.29.24'>
He that takith part with a theef, hatith his soule; he herith a man chargynge greetli, and schewith not.
</verse>
        <verse osisID='Prov.29.25'>
He that dredith a man, schal falle soon; he that hopith in the Lord, shal be reisid.
</verse>
        <verse osisID='Prov.29.26'>
Many men seken the face of the prince; and the doom of alle men schal go forth of the Lord.
</verse>
        <verse osisID='Prov.29.27'>
Iust men han abhomynacioun of a wickid man; and wickid men han abhomynacioun of hem, that ben in a riytful weye. A sone kepynge a word, schal be out of perdicioun.
</verse>
      </chapter>
      <chapter osisID='Prov.30'>
        <verse osisID='Prov.30.1'>
The wordis of hym that gaderith, of the sone spuynge. The prophesie which a man spak, with whom God was, and which man was coumfortid bi God dwellyng with hym,
</verse>
        <verse osisID='Prov.30.2'>
and seide, Y am the moost fool of men; and the wisdom of men is not with me.
</verse>
        <verse osisID='Prov.30.3'>
Y lernede not wisdom; and Y knew not the kunnyng of hooli men.
</verse>
        <verse osisID='Prov.30.4'>
Who stiede in to heuene, and cam doun? Who helde togidere the spirit in hise hondis? who bonde togidere watris as in a cloth? Who reiside alle the endis of erthe? What is name of hym? and what is the name of his sone, if thou knowist?
</verse>
        <verse osisID='Prov.30.5'>
Ech word of God is a scheld set a fiere, to alle that hopen in hym.
</verse>
        <verse osisID='Prov.30.6'>
Adde thou not ony thing to the wordis of hym, and thou be repreued, and be foundun a liere.
</verse>
        <verse osisID='Prov.30.7'>
I preiede thee twei thingis; denye not thou to me, bifor that Y die.
</verse>
        <verse osisID='Prov.30.8'>
Make thou fer fro me vanyte and wordis of leesyng; yyue thou not to me beggery and richessis; yyue thou oneli necessaries to my lijflode;
</verse>
        <verse osisID='Prov.30.9'>
lest perauenture Y be fillid, and be drawun to denye, and seie, Who is the Lord? and lest Y compellid bi nedynesse, stele, and forswere the name of my God.
</verse>
        <verse osisID='Prov.30.10'>
Accuse thou not a seruaunt to his lord, lest perauenture he curse thee, and thou falle doun.
</verse>
        <verse osisID='Prov.30.11'>
A generacioun that cursith his fadir, and that blessith not his modir.
</verse>
        <verse osisID='Prov.30.12'>
A generacioun that semeth cleene to it silf, and netheles is not waischun fro hise filthis.
</verse>
        <verse osisID='Prov.30.13'>
A generacioun whose iyen ben hiy, and the iye liddis therof ben reisid in to hiy thingis.
</verse>
        <verse osisID='Prov.30.14'>
A generacioun that hath swerdis for teeth, and etith with hise wank teeth; that it ete nedi men of erthe, and the porails of men.
</verse>
        <verse osisID='Prov.30.15'>
The watir leche hath twei douytris, seiynge, Brynge, bringe. Thre thingis ben vnable to be fillid, and the fourthe, that seith neuere, It suffisith;
</verse>
        <verse osisID='Prov.30.16'>
helle, and the mouth of the wombe, and the erthe which is neuere fillid with water; but fier seith neuere, It suffisith.
</verse>
        <verse osisID='Prov.30.17'>
Crowis of the stronde picke out thilke iye, that scorneth the fadir, and that dispisith the child beryng of his modir; and the briddis of an egle ete that iye.
</verse>
        <verse osisID='Prov.30.18'>
Thre thingis ben hard to me, and outirli Y knowe not the fourthe thing;
</verse>
        <verse osisID='Prov.30.19'>
the weye of an egle in heuene, the weie of a serpent on a stoon, the weie of a schip in the myddil of the see, and the weie of a man in yong wexynge age.
</verse>
        <verse osisID='Prov.30.20'>
Siche is the weie of a womman auowtresse, which etith, and wipith hir mouth, and seith, Y wrouyte not yuel.
</verse>
        <verse osisID='Prov.30.21'>
The erthe is moued bi thre thingis, and the fourthe thing, which it may not susteyne;
</verse>
        <verse osisID='Prov.30.22'>
bi a seruaunt, whanne he regneth; bi a fool, whanne he is fillid with mete;
</verse>
        <verse osisID='Prov.30.23'>
bi an hateful womman, whanne sche is takun in matrymonye; and bi an handmaide, whanne sche is eir of hir ladi.
</verse>
        <verse osisID='Prov.30.24'>
Foure ben the leeste thingis of erthe, and tho ben wisere than wise men;
</verse>
        <verse osisID='Prov.30.25'>
amtis, a feble puple, that maken redi mete in heruest to hem silf;
</verse>
        <verse osisID='Prov.30.26'>
a hare, a puple vnmyyti, that settith his bed in a stoon;
</verse>
        <verse osisID='Prov.30.27'>
a locust hath no kyng, and al goith out bi cumpanyes; an euete enforsith with hondis,
</verse>
        <verse osisID='Prov.30.28'>
and dwellith in the housis of kingis.
</verse>
        <verse osisID='Prov.30.29'>
Thre thingis ben, that goon wel, and the fourthe thing, that goith richeli.
</verse>
        <verse osisID='Prov.30.30'>
A lioun, strongeste of beestis, schal not drede at the meetyng of ony man;
</verse>
        <verse osisID='Prov.30.31'>
a cok gird the leendis, and a ram, and noon is that schal ayenstonde him.
</verse>
        <verse osisID='Prov.30.32'>
He that apperith a fool, aftir that he is reisid an hiy; for if he hadde vndurstonde, he hadde sett hond on his mouth.
</verse>
        <verse osisID='Prov.30.33'>
Forsothe he that thristith strongli teetis, to drawe out mylk, thristith out botere; and he that smytith greetli, drawith out blood; and he that stirith iris, bringith forth discordis.
</verse>
      </chapter>
      <chapter osisID='Prov.31'>
        <verse osisID='Prov.31.1'>
The wordis of Lamuel, the king; the visioun bi which his modir tauyte hym.
</verse>
        <verse osisID='Prov.31.2'>
What my derlyng? what the derlyng of my wombe? what the derlyng of my desiris?
</verse>
        <verse osisID='Prov.31.3'>
Yyue thou not thi catel to wymmen, and thi richessis to do awei kyngis.
</verse>
        <verse osisID='Prov.31.4'>
A! Lamuel, nyle thou yiue wyn to kingis; for no pryuete is, where drunkenesse regneth.
</verse>
        <verse osisID='Prov.31.5'>
Lest perauenture thei drynke, and foryete domes, and chaunge the cause of the sones of a pore man.
</verse>
        <verse osisID='Prov.31.6'>
Yyue ye sidur to hem that morenen, and wyn to hem that ben of bitter soule.
</verse>
        <verse osisID='Prov.31.7'>
Drinke thei, and foryete thei her nedinesse; and thenke thei no more on her sorewe.
</verse>
        <verse osisID='Prov.31.8'>
Opene thi mouth for a doumb man,
</verse>
        <verse osisID='Prov.31.9'>
and opene thi mouth for the causes of alle sones that passen forth. Deme thou that that is iust, and deme thou a nedi man and a pore man.
</verse>
        <verse osisID='Prov.31.10'>
Who schal fynde a stronge womman? the prijs of her is fer, and fro the laste endis.
</verse>
        <verse osisID='Prov.31.11'>
The herte of hir hosebond tristith in hir; and sche schal not haue nede to spuylis.
</verse>
        <verse osisID='Prov.31.12'>
Sche schal yelde to hym good, and not yuel, in alle the daies of hir lijf.
</verse>
        <verse osisID='Prov.31.13'>
Sche souyte wolle and flex; and wrouyte bi the counsel of hir hondis.
</verse>
        <verse osisID='Prov.31.14'>
Sche is maad as the schip of a marchaunt, that berith his breed fro fer.
</verse>
        <verse osisID='Prov.31.15'>
And sche roos bi nyyt, and yaf prey to hir meyneals, and metis to hir handmaidis.
</verse>
        <verse osisID='Prov.31.16'>
Sche bihelde a feeld, and bouyte it; of the fruyt of hir hondis sche plauntide a vyner.
</verse>
        <verse osisID='Prov.31.17'>
Sche girde hir leendis with strengthe, and made strong hir arm.
</verse>
        <verse osisID='Prov.31.18'>
Sche taastide, and siy, that hir marchaundie was good; hir lanterne schal not be quenchid in the niyt.
</verse>
        <verse osisID='Prov.31.19'>
Sche putte hir hondis to stronge thingis, and hir fyngris token the spyndil.
</verse>
        <verse osisID='Prov.31.20'>
Sche openyde hir hond to a nedi man, and stretchide forth hir hondis to a pore man.
</verse>
        <verse osisID='Prov.31.21'>
Sche schal not drede for hir hous of the cooldis of snow; for alle hir meyneals ben clothid with double clothis.
</verse>
        <verse osisID='Prov.31.22'>
Sche made to hir a ray cloth; bijs and purpur is the cloth of hir.
</verse>
        <verse osisID='Prov.31.23'>
Hir hosebonde is noble in the yatis, whanne he sittith with the senatours of erthe.
</verse>
        <verse osisID='Prov.31.24'>
Sche made lynnun cloth, and selde; and yaf a girdil to a Chananei.
</verse>
        <verse osisID='Prov.31.25'>
Strengthe and fairnesse is the clothing of hir; and sche schal leiye in the laste dai.
</verse>
        <verse osisID='Prov.31.26'>
Sche openyde hir mouth to wisdom; and the lawe of merci is in hir tunge.
</verse>
        <verse osisID='Prov.31.27'>
Sche bihelde the pathis of hir hous; and sche eet not breed idili.
</verse>
        <verse osisID='Prov.31.28'>
Hir sones risiden, and prechiden hir moost blessid; hir hosebonde roos, and preiside hir.
</verse>
        <verse osisID='Prov.31.29'>
Many douytris gaderiden richessis; thou passidist alle.
</verse>
        <verse osisID='Prov.31.30'>
Fairnesse is disseiuable grace, and veyn; thilke womman, that dredith the Lord, schal be preisid.
</verse>
        <verse osisID='Prov.31.31'>
Yyue ye to hir of the fruyt of hir hondis; and hir werkis preise hir in the yatis.
</verse>
      </chapter>
    </div></osisText>
</osis>