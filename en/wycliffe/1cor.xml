<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='Bible.Wycliffe' xml:lang='en'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Wycliffe'>
        <title>John Wycliffe Bible</title>
        <contributor>The Free Bible Group</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Wycliffe</identifier>
        <source>https://sourceforge.net/project/showfiles.php?group_id=89078</source>
        <language type='IETF'>en</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div osisID='1Cor' type='book'>
      <chapter osisID='1Cor.1'>
        <verse osisID='1Cor.1.1'>
Poul, clepid apostle of Jhesu Crist, bi the wille of God, and Sostenes, brothir, to the chirche of God that is at Corynthe,
</verse>
        <verse osisID='1Cor.1.2'>
to hem that ben halewid in Crist Jhesu, and clepid seyntis, with alle that inwardli clepen the name of oure Lord Jhesu Crist, in ech place of hem and of oure,
</verse>
        <verse osisID='1Cor.1.3'>
grace to you and pees of God, oure fadir, and of the Lord Jhesu Crist.
</verse>
        <verse osisID='1Cor.1.4'>
Y do thankyngis to my God eueremore for you, in the grace of God that is youun to you in Crist Jhesu.
</verse>
        <verse osisID='1Cor.1.5'>
For in alle thingis ye ben maad riche in hym, in ech word, and in ech kunnyng,
</verse>
        <verse osisID='1Cor.1.6'>
as the witnessyng of Crist is confermyd in you;
</verse>
        <verse osisID='1Cor.1.7'>
so that no thing faile to you in ony grace, that abiden the schewyng of oure Lord Jhesu Crist;
</verse>
        <verse osisID='1Cor.1.8'>
which also schal conferme you in to the ende with outen cryme, in the dai of the comyng of oure Lord Jhesu Crist.
</verse>
        <verse osisID='1Cor.1.9'>
`A trewe God, bi whom ye ben clepid in to the felouschipe of his sone Jhesu Crist oure Lord.
</verse>
        <verse osisID='1Cor.1.10'>
But, britheren, Y biseche you, bi the name of oure Lord Jhesu Crist, that ye alle seie the same thing, and that dissenciouns be not among you; but be ye perfit in the same wit, and in the same kunnyng.
</verse>
        <verse osisID='1Cor.1.11'>
For, my britheren, it is teld to me of hem that ben at Cloes, that stryues ben among you.
</verse>
        <verse osisID='1Cor.1.12'>
And Y seie that, that ech of you seith, For Y am of Poul, and Y am of Apollo, and Y am of Cefas, but Y am of Crist.
</verse>
        <verse osisID='1Cor.1.13'>
Whether Crist is departid? whether Poul was crucified for you, ether ye ben baptisid in the name of Poul?
</verse>
        <verse osisID='1Cor.1.14'>
Y do thankyngis to my God, that Y baptiside noon of you, but Crispus and Gayus;
</verse>
        <verse osisID='1Cor.1.15'>
lest ony man seie, that ye ben baptisid in my name.
</verse>
        <verse osisID='1Cor.1.16'>
And Y baptiside also the hous of Stephan, but Y woot not, that Y baptiside ony other.
</verse>
        <verse osisID='1Cor.1.17'>
For Crist sente me not to baptise, but to preche the gospel; not in wisdom of word, that the cros of Crist be not voidid awei.
</verse>
        <verse osisID='1Cor.1.18'>
For the word of the cros is foli to hem that perischen; but to hem that ben maad saaf, that is to seie, to vs, it is the vertu of God.
</verse>
        <verse osisID='1Cor.1.19'>
For it is writun, Y schal distruye the wisdom of wise men, and Y schal reproue the prudence of prudent men.
</verse>
        <verse osisID='1Cor.1.20'>
Where is the wise man? where is the wise lawiere? where is the purchasour of this world? Whether God hath not maad the wisdom of this world fonned?
</verse>
        <verse osisID='1Cor.1.21'>
For the world in wisdom of God knewe not God bi wisdom, it pleside to God, bi foli of prechyng, `to maken hem saaf that bileueden.
</verse>
        <verse osisID='1Cor.1.22'>
For Jewis seken signes, and Grekis seken wisdom;
</verse>
        <verse osisID='1Cor.1.23'>
but we prechen Crist crucified, to Jewis sclaundre, and to hethene men foli;
</verse>
        <verse osisID='1Cor.1.24'>
but to tho Jewis and Grekis that ben clepid, we prechen Crist the vertu of God and the wisdom of God.
</verse>
        <verse osisID='1Cor.1.25'>
For that that is foli thing of God, is wiser than men; and that that is the feble thing of God, is strengere than men.
</verse>
        <verse osisID='1Cor.1.26'>
But, britheren, se ye youre clepyng; for not many wise men aftir the fleisch, not many myyti, not many noble.
</verse>
        <verse osisID='1Cor.1.27'>
But God chees tho thingis that ben fonned of the world, to confounde wise men;
</verse>
        <verse osisID='1Cor.1.28'>
and God chees the feble thingis of the world, to confounde the stronge thingis; and God chees the vnnoble thingis `and dispisable thingis of the world, and tho thingis that ben not, to distruye tho thingis that ben;
</verse>
        <verse osisID='1Cor.1.29'>
that ech man haue not glorie in his siyt.
</verse>
        <verse osisID='1Cor.1.30'>
But of hym ye ben in Crist Jhesu, which is maad of God to vs wisdom, and riytwisnesse, and holynesse, and ayenbiyng; that,
</verse>
        <verse osisID='1Cor.1.31'>
as it is wrytun, He that glorieth, haue glorie in the Lord.
</verse>
      </chapter>
      <chapter osisID='1Cor.2'>
        <verse osisID='1Cor.2.1'>
And Y, britheren, whanne Y cam to you, cam not in the heiynesse of word, ethir of wisdom, tellynge to you the witnessyng of Crist.
</verse>
        <verse osisID='1Cor.2.2'>
For Y demede not me to kunne ony thing among you, but Crist Jhesu, and hym crucified.
</verse>
        <verse osisID='1Cor.2.3'>
And Y in sikenesse, and drede, and myche trembling, was among you;
</verse>
        <verse osisID='1Cor.2.4'>
and my word and my preching was not in suteli sturyng wordis of mannus wisdom, but in schewyng of spirit and of vertu;
</verse>
        <verse osisID='1Cor.2.5'>
that youre feith be not in the wisdom of men, but in the vertu of God.
</verse>
        <verse osisID='1Cor.2.6'>
For we speken wisdom among perfit men, but not wisdom of this world, nether of princes of this world, that ben distried;
</verse>
        <verse osisID='1Cor.2.7'>
but we speken the wisdom of God in mysterie, `which wisdom is hid; which wisdom God bifor ordeynede bifor worldis in to oure glorie,
</verse>
        <verse osisID='1Cor.2.8'>
which noon of the princes of this world knew; for if thei hadden knowe, thei schulden neuere haue crucified the Lord of glorie.
</verse>
        <verse osisID='1Cor.2.9'>
But as it is writun, That iye say not, ne eere herde, nether it stiede in to herte of man, what thingis God arayede to hem that louen hym;
</verse>
        <verse osisID='1Cor.2.10'>
but God schewide to vs bi his spirit. For whi the spirit serchith alle thingis, yhe, the depe thingis of God.
</verse>
        <verse osisID='1Cor.2.11'>
And who of men woot, what thingis ben of man, but the spirit of man that is in hym? So what thingis ben of God, no man knowith, but the spirit of God.
</verse>
        <verse osisID='1Cor.2.12'>
And we han not resseiued the spirit of this world, but the spirit that is of God, that we wite what thingis ben youun to vs of God.
</verse>
        <verse osisID='1Cor.2.13'>
Whiche thingis we speken also, not in wise wordis of mannus wisdom, but in the doctryn of the spirit, and maken a liknesse of spiritual thingis to goostli men.
</verse>
        <verse osisID='1Cor.2.14'>
For a beestli man perseyueth not tho thingis that ben of the spirit of God; for it is foli to hym, and he may not vndurstonde, for it is examyned goostli.
</verse>
        <verse osisID='1Cor.2.15'>
But a spiritual man demeth alle thingis, and he is demed of no man.
</verse>
        <verse osisID='1Cor.2.16'>
As it is writun, And who knew the wit of the Lord, or who tauyte hym? And we han the wit of Crist.
</verse>
      </chapter>
      <chapter osisID='1Cor.3'>
        <verse osisID='1Cor.3.1'>
And Y, britheren, myyte not speke to you as to spiritual men, but as to fleischli men;
</verse>
        <verse osisID='1Cor.3.2'>
as to litle children in Crist, Y yaf to you mylk drynke, not mete; for ye myyten not yit, nether ye moun now, for yit ye ben fleischli.
</verse>
        <verse osisID='1Cor.3.3'>
For while strijf is among you, whether ye ben not fleischli, and ye gon aftir man?
</verse>
        <verse osisID='1Cor.3.4'>
For whanne summe seith, Y am of Poul, another, But Y am of Apollo, whethir ye ben not men? What therfor is Apollo, and what Poul?
</verse>
        <verse osisID='1Cor.3.5'>
Thei ben mynystris of hym, to whom ye han bileuyd; and to ech man as God hath youun.
</verse>
        <verse osisID='1Cor.3.6'>
Y plauntide, Apollo moystide, but God yaf encreessyng.
</verse>
        <verse osisID='1Cor.3.7'>
Therfor nether he that plauntith is ony thing, nethir he that moistith, but God that yiueth encreessyng.
</verse>
        <verse osisID='1Cor.3.8'>
And he that plauntith, and he that moistith, ben oon; and ech schal take his owne mede, aftir his trauel.
</verse>
        <verse osisID='1Cor.3.9'>
For we ben the helperis of God; ye ben the erthetiliyng of God, ye ben the bildyng of God.
</verse>
        <verse osisID='1Cor.3.10'>
Aftir the grace `of God that is youun to me, as a wise maistir carpenter Y settide the foundement; and another bildith aboue. But ech man se, hou he bildith aboue.
</verse>
        <verse osisID='1Cor.3.11'>
For no man may sette another foundement, outtakun that that is sett, which is Crist Jhesus.
</verse>
        <verse osisID='1Cor.3.12'>
For if ony bildith ouer this foundement, gold, siluer, preciouse stoonys, stickis, hey, or stobil, euery mannus werk schal be open;
</verse>
        <verse osisID='1Cor.3.13'>
for the dai of the Lord schal declare, for it schal be schewid in fier; the fier schal preue the werk of ech man, what maner werk it is.
</verse>
        <verse osisID='1Cor.3.14'>
If the werk of ony man dwelle stille, which he bildide aboue, he schal resseyue mede.
</verse>
        <verse osisID='1Cor.3.15'>
If ony mannus werk brenne, he schal suffre harm; but he schal be saaf, so netheles as bi fier.
</verse>
        <verse osisID='1Cor.3.16'>
Witen ye not, that ye ben the temple of God, and the spirit of God dwellith in you?
</verse>
        <verse osisID='1Cor.3.17'>
And if ony defoulith the temple of God, God schal leese hym; for the temple of God is hooli, which ye ben.
</verse>
        <verse osisID='1Cor.3.18'>
No man disseyue hym silf. If ony man among you is seyn to be wiys in this world, be he maad a fool, that he be wijs.
</verse>
        <verse osisID='1Cor.3.19'>
For the wisdom of this world is foli anentis God; for it is writun, Y schal catche wise men in her fel wisdom;
</verse>
        <verse osisID='1Cor.3.20'>
and eft, The Lord knowith the thouytis of wise men, for tho ben veyn.
</verse>
        <verse osisID='1Cor.3.21'>
Therfor no man haue glorie in men.
</verse>
        <verse osisID='1Cor.3.22'>
For alle thingis ben youre, ethir Poul, ether Apollo, ether Cefas, ether the world, ether lijf, ether deth, ether thingis present, ethir thingis to comynge; for alle thingis ben youre,
</verse>
        <verse osisID='1Cor.3.23'>
and ye ben of Crist, and Crist is of God.
</verse>
      </chapter>
      <chapter osisID='1Cor.4'>
        <verse osisID='1Cor.4.1'>
So a man gesse vs, as mynystris of Crist, and dispenderis of the mynysteries of God.
</verse>
        <verse osisID='1Cor.4.2'>
Now it is souyt here among the dispenderis, that a man be foundun trewe.
</verse>
        <verse osisID='1Cor.4.3'>
And to me it is for the leest thing, that Y be demyd of you, or of mannus dai; but nether Y deme my silf.
</verse>
        <verse osisID='1Cor.4.4'>
For Y am no thing ouer trowynge to my silf, but not in this thing Y am iustified; for he that demeth me, is the Lord.
</verse>
        <verse osisID='1Cor.4.5'>
Therfor nyle ye deme bifore the tyme, til that the Lord come, which schal liytne the hyd thingis of derknessis, and schal schewe the counseils of hertis; and thanne preisyng schal be to ech man of God.
</verse>
        <verse osisID='1Cor.4.6'>
And, britheren, Y haue transfigurid these thingis in to me and in to Apollo, for you; that in vs ye lerne, lest ouer that it is writun, oon ayens another be blowun with pride for another.
</verse>
        <verse osisID='1Cor.4.7'>
Who demeth thee? And what hast thou, that thou hast not resseyued? And if thou hast resseyued, what gloriest thou, as thou haddist not resseyued?
</verse>
        <verse osisID='1Cor.4.8'>
Nowe ye ben fyllid, now ye ben maad riche; ye regnen with outen vs; and Y wolde that ye regnen, that also we regnen with you.
</verse>
        <verse osisID='1Cor.4.9'>
And Y gesse, that God schewide vs the laste apostlis, as thilke that ben sent to the deth; for we ben maad a spectacle to the world, and to aungels, and to men.
</verse>
        <verse osisID='1Cor.4.10'>
We foolis for Crist, but ye prudent in Crist; we sike, but ye stronge; ye noble, but we vnnoble.
</verse>
        <verse osisID='1Cor.4.11'>
Til in to this our we hungren, and thirsten, and ben nakid, and ben smytun with buffatis,
</verse>
        <verse osisID='1Cor.4.12'>
and we ben vnstable, and we trauelen worchynge with oure hondis; we ben cursid, and we blessen; we suffren persecucioun, and we abiden longe; we ben blasfemyd, and we bisechen;
</verse>
        <verse osisID='1Cor.4.13'>
as clensyngis of this world we ben maad the `out castyng of alle thingis `til yit.
</verse>
        <verse osisID='1Cor.4.14'>
Y write not these thingis, that Y confounde you, but Y warne as my moste dereworthe sones.
</verse>
        <verse osisID='1Cor.4.15'>
For whi if ye han ten thousynde of vndur maistris in Crist, but not many fadris; for in Crist Jhesu Y haue gendrid you bi the gospel.
</verse>
        <verse osisID='1Cor.4.16'>
Therfor, britheren, Y preye you, be ye foleweris of me, as Y of Crist.
</verse>
        <verse osisID='1Cor.4.17'>
Therfor Y sente to you Tymothe, which is my most dereworthe sone, and feithful in the Lord, which schal teche you my weies, that ben in Crist Jhesu; as Y teche euery where in ech chirche.
</verse>
        <verse osisID='1Cor.4.18'>
As thouy Y schulde not come to you, so summe ben blowun with pride;
</verse>
        <verse osisID='1Cor.4.19'>
but Y schal come to you soone, if God wole; and Y schal knowe not the word of hem that ben blowun with pride, but the vertu.
</verse>
        <verse osisID='1Cor.4.20'>
For the rewme of God is not in word, but in vertu.
</verse>
        <verse osisID='1Cor.4.21'>
What wole ye? Schal Y come to you in a yerde, or in charite, and in spirit of myldenesse?
</verse>
      </chapter>
      <chapter osisID='1Cor.5'>
        <verse osisID='1Cor.5.1'>
In al maner fornycacioun is herd among you, and siche fornycacioun, which is not among hethene men, so that summan haue the wijf of his fadir.
</verse>
        <verse osisID='1Cor.5.2'>
And ye ben bolnyd with pride, and not more hadden weilyng, that he that dide this werk, be takun awei fro the myddil of you.
</verse>
        <verse osisID='1Cor.5.3'>
And Y absent in bodi, but present in spirit, now haue demyd as present hym that hath thus wrouyt, whanne
</verse>
        <verse osisID='1Cor.5.4'>
ye ben gaderid togidere in the name of oure Lord Jhesu Crist, and my spirit, with the vertu of the Lord Jhesu,
</verse>
        <verse osisID='1Cor.5.5'>
to take siche a man to Sathanas, in to the perischyng of fleisch, that the spirit be saaf in the dai of oure Lord Jhesu Crist.
</verse>
        <verse osisID='1Cor.5.6'>
Youre gloriyng is not good. Witen ye not, that a litil sourdow apeyrith al the gobet?
</verse>
        <verse osisID='1Cor.5.7'>
Clense ye out the old sourdow, that ye be new sprengyng togidere, as ye ben therf. For Crist offrid is oure pask.
</verse>
        <verse osisID='1Cor.5.8'>
Therfor ete we, not in eld sourdowy, nether in sourdowy of malice and weywardnesse, but in therf thingis of clernesse and of treuthe.
</verse>
        <verse osisID='1Cor.5.9'>
I wroot to you in a pistle, that ye be not medlid with letchours,
</verse>
        <verse osisID='1Cor.5.10'>
not with letchours of this world, ne coueitous men, ne raueynours, ne with men seruynge to mawmetis, ellis ye schulden haue go out of this world.
</verse>
        <verse osisID='1Cor.5.11'>
But now Y wroot to you, that ye be not meynd. But if he that is named a brother among you, and is a letchour, or coueitouse, or seruynge to ydols, or cursere, or ful of drunkenesse, or raueynour, to take no mete with siche.
</verse>
        <verse osisID='1Cor.5.12'>
For what is it to me to deme of hem that ben with oute forth? Whether ye demen not of thingis that ben with ynne forth?
</verse>
        <verse osisID='1Cor.5.13'>
For God schal deme hem that ben withouten forth. Do ye awei yuel fro you silf.
</verse>
      </chapter>
      <chapter osisID='1Cor.6'>
        <verse osisID='1Cor.6.1'>
Dar any of you that hath a cause ayens another, be demed at wickid men, and not at hooli men?
</verse>
        <verse osisID='1Cor.6.2'>
Whether ye witen not, that seyntis schulen deme of this world? And if the world schal be demed bi you, be ye vnworthi to deme of the leste thingis?
</verse>
        <verse osisID='1Cor.6.3'>
Witen ye not, that we schulen deme aungels? hou myche more worldli thingis?
</verse>
        <verse osisID='1Cor.6.4'>
Therfor if ye han worldli domes, ordeyne ye tho contemptible men, that ben in the chirche, to deme.
</verse>
        <verse osisID='1Cor.6.5'>
Y seie to make you aschamed. So ther is not ony wise man, that may deme bitwixe a brothir and his brothir;
</verse>
        <verse osisID='1Cor.6.6'>
but a brothir with brothir stryueth in dom, and that among vnfeithful men.
</verse>
        <verse osisID='1Cor.6.7'>
And now trespas is algatis in you, for ye han domes among you. Whi rather take ye no wrong? whi rather suffre ye not disseit?
</verse>
        <verse osisID='1Cor.6.8'>
But and ye doen wrong, and doen fraude, and that to britheren.
</verse>
        <verse osisID='1Cor.6.9'>
Whether ye witen not, that wickid men schulen not welde the kyngdom of God? Nyle ye erre; nethir letchours, nether men that seruen mawmetis, nether auouteris,
</verse>
        <verse osisID='1Cor.6.10'>
nether letchouris ayen kynde, nether thei that doon letcheri with men, nether theues, nether auerouse men, nethir `ful of drunkenesse, nether curseris, nether rauenours, schulen welde the kyngdom of God.
</verse>
        <verse osisID='1Cor.6.11'>
And ye weren sum tyme these thingis; but ye ben waischun, but ye ben halewid, but ye ben iustefied in the name of oure Lord Jhesu Crist, and in the spirit of oure God.
</verse>
        <verse osisID='1Cor.6.12'>
Alle thingis ben leeueful to me, but not alle thingis ben spedeful. Alle thingis ben leeueful to me, but Y schal not be brouyt doun vndur ony mannus power.
</verse>
        <verse osisID='1Cor.6.13'>
Mete to the wombe, and the wombe to metis; and God schal distruye bothe this and that. And the bodi not to fornycacioun, but to the Lord, and the Lord to the bodi.
</verse>
        <verse osisID='1Cor.6.14'>
For God reiside the Lord, and schal reise vs bi his vertu.
</verse>
        <verse osisID='1Cor.6.15'>
Witen ye not, that youre bodies ben membris of Crist? Schal Y thanne take the membris of Crist, and schal Y make the membris of an hoore? God forbede.
</verse>
        <verse osisID='1Cor.6.16'>
Whether ye witen not, that he that cleueth to an hoore, is maad o bodi? For he seith, Ther schulen be tweyne in o fleisch.
</verse>
        <verse osisID='1Cor.6.17'>
And he that cleueth to the Lord, is o spirit.
</verse>
        <verse osisID='1Cor.6.18'>
Fle ye fornycacioun; al synne what euere synne a man doith, is with out the bodi; but he that doith fornycacioun, synneth ayens his bodi.
</verse>
        <verse osisID='1Cor.6.19'>
Whether ye witen not, that youre membris ben the temple of the Hooli Goost, that is in you, whom ye han of God, and ye ben not youre owne?
</verse>
        <verse osisID='1Cor.6.20'>
For ye ben bouyt with greet prijs. Glorifie ye, and bere ye God in youre bodi.
</verse>
      </chapter>
      <chapter osisID='1Cor.7'>
        <verse osisID='1Cor.7.1'>
But of thilke thingis that ye han write to me, it is good to a man to touche not a womman.
</verse>
        <verse osisID='1Cor.7.2'>
But for fornycacioun eche man haue his owne wijf, and ech womman haue hir owne hosebonde.
</verse>
        <verse osisID='1Cor.7.3'>
The hosebonde yelde dette to the wijf, and also the wijf to the hosebonde.
</verse>
        <verse osisID='1Cor.7.4'>
The womman hath not power of hir bodi, but the hosebonde; and the hosebonde hath not power of his bodi, but the womman.
</verse>
        <verse osisID='1Cor.7.5'>
Nyle ye defraude eche to othere, but perauenture of consent to a tyme, that ye yyue tent to preier; and eft turne ye ayen to the same thing, lest Sathanas tempte you for youre vncontynence.
</verse>
        <verse osisID='1Cor.7.6'>
But Y seie this thing as yyuyng leeue, not bi comaundement.
</verse>
        <verse osisID='1Cor.7.7'>
For Y wole, that alle men be as my silf. But eche man hath his propre yifte of God; oon thus, and another thus.
</verse>
        <verse osisID='1Cor.7.8'>
But Y seie to hem, that ben not weddid, and to widewis, it is good to hem, if thei dwellen so as Y.
</verse>
        <verse osisID='1Cor.7.9'>
That if thei conteynen not hem silf, be thei weddid; for it is betere to be weddid, than to be brent.
</verse>
        <verse osisID='1Cor.7.10'>
But to hem that ben ioyned in matrymonye, Y comaunde, not Y, but the Lord, that the wijf departe not fro the hosebonde;
</verse>
        <verse osisID='1Cor.7.11'>
and that if sche departith, that sche dwelle vnweddid, or be recounselid to hir hosebonde; and the hosebonde forsake not the wijf.
</verse>
        <verse osisID='1Cor.7.12'>
But to othere Y seie, not the Lord. If ony brother hath an vnfeithful wijf, and sche consenteth to dwelle with hym, leeue he hir not.
</verse>
        <verse osisID='1Cor.7.13'>
And if ony womman hath an vnfeithful hosebonde, and this consentith to dwelle with hir, leeue sche not the hosebonde.
</verse>
        <verse osisID='1Cor.7.14'>
For the vnfeithful hosebonde is halewid bi the feithful womman, and the vnfeithful womman is halewid bi the feithful hosebonde. Ellis youre children weren vncleene, but now thei ben hooli.
</verse>
        <verse osisID='1Cor.7.15'>
That if the vnfeithful departith, departe he. For whi the brother or sistir is not suget to seruage in siche; for God hath clepid vs in pees.
</verse>
        <verse osisID='1Cor.7.16'>
And wherof wost thou, womman, if thou schalt make the man saaf; or wherof wost thou, man, if thou schalt make the womman saaf?
</verse>
        <verse osisID='1Cor.7.17'>
But as the Lord hath departid to ech, and as God hath clepid ech man, so go he, as Y teche in alle chirchis.
</verse>
        <verse osisID='1Cor.7.18'>
A man circumcidid is clepid, brynge he not to the prepucie. A man is clepid in prepucie, be he not circumcidid.
</verse>
        <verse osisID='1Cor.7.19'>
Circumcisioun is nouyt, and prepucie is nouyt, but the kepyng of the maundementis of God.
</verse>
        <verse osisID='1Cor.7.20'>
Ech man in what clepyng he is clepid, in that dwelle he.
</verse>
        <verse osisID='1Cor.7.21'>
Thou seruaunt art clepid, be it no charge to thee; but if thou maist be fre, `the rather vse thou.
</verse>
        <verse osisID='1Cor.7.22'>
He that is a seruaunt, and is clepid in the Lord, is a freman of the Lord. Also he that is a freman, and is clepid, is the seruaunt of Crist.
</verse>
        <verse osisID='1Cor.7.23'>
With prijs ye ben bouyt; nyle ye be maad seruauntis of men.
</verse>
        <verse osisID='1Cor.7.24'>
Therfor ech man in what thing he is clepid a brothir, dwelle he in this anentis God.
</verse>
        <verse osisID='1Cor.7.25'>
But of virgyns Y haue no comaundement of God; but Y yyue counseil, as he that hath mercy of the Lord, that Y be trewe.
</verse>
        <verse osisID='1Cor.7.26'>
Therfor Y gesse, that this thing is good for the present nede; for it is good to a man to be so.
</verse>
        <verse osisID='1Cor.7.27'>
Thou art boundun to a wijf, nyle thou seke vnbyndyng; thou art vnboundun fro a wijf, nyle thou seke a wijf.
</verse>
        <verse osisID='1Cor.7.28'>
But if thou hast takun a wijf, thou hast not synned; and if a maidun is weddid, sche synnede not; nethelesse siche schulen haue tribulacioun of fleisch.
</verse>
        <verse osisID='1Cor.7.29'>
But Y spare you. Therfor, britheren, Y seie this thing, The tyme is schort. Another is this, that thei that han wyues, be as thouy thei hadden noon;
</verse>
        <verse osisID='1Cor.7.30'>
and thei that wepen, as thei wepten not; and thei that ioien, as thei ioieden not; and thei that bien, as thei hadden not;
</verse>
        <verse osisID='1Cor.7.31'>
and thei that vsen this world, as thei that vsen not. For whi the figure of this world passith.
</verse>
        <verse osisID='1Cor.7.32'>
But Y wole, that ye be without bisynesse, for he that is without wijf, is bisi what thingis ben of the Lord, hou he schal plese God.
</verse>
        <verse osisID='1Cor.7.33'>
But he that is with a wijf, is bysy what thingis ben of the world, hou he schal plese the wijf, and he is departid.
</verse>
        <verse osisID='1Cor.7.34'>
And a womman vnweddid and maidun thenkith what thingis ben of the Lord, that sche be hooli in bodi and spirit. But sche that is weddid, thenkith what thingis ben of the world, hou sche schal plese the hosebonde.
</verse>
        <verse osisID='1Cor.7.35'>
And Y seie these thingis to youre profit, not that Y caste to you a snare, but to that that is onest, and that yyueth esynesse, with outen lettyng to make preieris to the Lord.
</verse>
        <verse osisID='1Cor.7.36'>
And if ony man gessith hym silf to be seyn foule on his virgyn, that sche is ful woxun, and so it bihoueth to be doon, do sche that that sche wole; sche synneth not, if sche be weddid.
</verse>
        <verse osisID='1Cor.7.37'>
For he that ordeynede stabli in his herte, not hauynge nede, but hauynge power of his wille, and hath demed in his herte this thing, to kepe his virgyn, doith wel.
</verse>
        <verse osisID='1Cor.7.38'>
Therfore he that ioyneth his virgyn in matrymonye, doith wel; and he that ioyneth not, doith betere.
</verse>
        <verse osisID='1Cor.7.39'>
The womman is boundun to the lawe, as longe tyme as hir hosebonde lyueth; and if hir hosebonde is deed, sche is delyuered fro the lawe of the hosebonde, be sche weddid to whom sche wole, oneli in the Lord.
</verse>
        <verse osisID='1Cor.7.40'>
But sche schal be more blessid, if sche dwellith thus, aftir my counsel; and Y wene, that Y haue the Spirit of God.
</verse>
      </chapter>
      <chapter osisID='1Cor.8'>
        <verse osisID='1Cor.8.1'>
But of these thingis that ben sacrified to ydols, we witen, for alle we han kunnyng. But kunnyng blowith, charite edefieth.
</verse>
        <verse osisID='1Cor.8.2'>
But if ony man gessith, that he kan ony thing, he hath not yit knowe hou it bihoueth hym to kunne.
</verse>
        <verse osisID='1Cor.8.3'>
And if ony man loueth God, this is knowun of hym.
</verse>
        <verse osisID='1Cor.8.4'>
But of metis that ben offrid to idols, we witen, that an idol is no thing in the world, and that ther is no God but oon.
</verse>
        <verse osisID='1Cor.8.5'>
For thouy ther ben summe that ben seid goddis, ethir in heuene, ether in erthe, as ther ben many goddis, and many lordis;
</verse>
        <verse osisID='1Cor.8.6'>
netheles to vs is o God, the fadir, of whom ben alle thingis, and we in hym; and o Lord Jhesu Crist, bi whom ben alle thingis, and we bi hym.
</verse>
        <verse osisID='1Cor.8.7'>
But not in alle men is kunnyng. For summen with conscience of ydol til now eten as thing offrid to idolis; and her conscience is defoulid, for it is sijk.
</verse>
        <verse osisID='1Cor.8.8'>
Mete comendith vs not to God; for nether we schulen faile, if we eten not, nether if we eten, we schulen haue plente.
</verse>
        <verse osisID='1Cor.8.9'>
But se ye, lest perauenture this your leeue be maad hurtyng to sijke men.
</verse>
        <verse osisID='1Cor.8.10'>
For if ony man schal se hym, that hath kunnyng, etynge in a place where idols ben worschipid, whethir his conscience, sithen it is sijke, schal not be edified to ete thingis offrid to idols?
</verse>
        <verse osisID='1Cor.8.11'>
And the sijk brothir, for whom Crist diede, schal perische in thi kunnyng.
</verse>
        <verse osisID='1Cor.8.12'>
For thus ye synnyng ayens britheren, and smytynge her sijk conscience synnen ayens Crist.
</verse>
        <verse osisID='1Cor.8.13'>
Wherfor if mete sclaundrith my brother, Y schal neuere ete fleisch, lest Y sclaundre my brothir.
</verse>
      </chapter>
      <chapter osisID='1Cor.9'>
        <verse osisID='1Cor.9.1'>
Whether Y am not fre? Am Y not apostle? Whether Y saiy not `Crist Jhesu, `oure Lord? Whether ye ben not my werk in the Lord?
</verse>
        <verse osisID='1Cor.9.2'>
And thouy to othere Y am not apostle, but netheles to you Y am; for ye ben the litle signe of myn apostlehed in the Lord.
</verse>
        <verse osisID='1Cor.9.3'>
My defense to hem that axen me, that is.
</verse>
        <verse osisID='1Cor.9.4'>
Whether we han not power to ete and drynke?
</verse>
        <verse osisID='1Cor.9.5'>
Whether we han not power to lede aboute a womman a sistir, as also othere apostlis, and britheren of the Lord, and Cefas?
</verse>
        <verse osisID='1Cor.9.6'>
Or Y aloone and Barnabas han not power to worche these thingis?
</verse>
        <verse osisID='1Cor.9.7'>
Who traueilith ony tyme with hise owne wagis? Who plauntith a vynyerd, and etith not of his fruyt? Who kepith a flok, and etith not of the mylk of the flok?
</verse>
        <verse osisID='1Cor.9.8'>
Whether aftir man Y sey these thingis? whether also the lawe seith not these thingis?
</verse>
        <verse osisID='1Cor.9.9'>
For it is writun in the lawe of Moises, Thou schalt not bynde the mouth of the ox threischynge. Whethir of oxun is charge to God?
</verse>
        <verse osisID='1Cor.9.10'>
Whether for vs he seith these thingis? For whi tho ben writun for vs; for he that erith, owith to ere in hope, and he that threischith, in hope to take fruytis.
</verse>
        <verse osisID='1Cor.9.11'>
If we sowen spiritual thingis to you, is it grete, if we repen youre fleischli thingis?
</verse>
        <verse osisID='1Cor.9.12'>
If othere ben parteneris of youre power, whi not rathere we? But we vsen not this power, but we suffren alle thingis, that we yyuen no lettyng to the euangelie of Crist.
</verse>
        <verse osisID='1Cor.9.13'>
Witen ye not, that thei that worchen in the temple, eten tho thingis that ben of the temple, and thei that seruen to the auter, ben partyneris of the auter?
</verse>
        <verse osisID='1Cor.9.14'>
So the Lord ordeynede to hem that tellen the gospel, to lyue of the gospel.
</verse>
        <verse osisID='1Cor.9.15'>
But Y vside noon of these thingis; sotheli Y wroot not these thingis, that tho be don so in me; for it is good `to me rather to die, than that ony man `auoyde my glorie.
</verse>
        <verse osisID='1Cor.9.16'>
For if Y preche the gospel, glorie is not to me, for nedelich Y mot don it; for wo to me, if Y preche not the gospel.
</verse>
        <verse osisID='1Cor.9.17'>
But if Y do this thing wilfuli, Y haue mede; but if ayens my wille, dispending is bitakun to me.
</verse>
        <verse osisID='1Cor.9.18'>
What thanne is my mede? That Y prechynge the gospel, putte the gospel with outen otheris cost, that Y vse not my power in the gospel.
</verse>
        <verse osisID='1Cor.9.19'>
Forwhi whanne Y was fre of alle men, Y made me seruaunt of alle men, to wynne the mo men.
</verse>
        <verse osisID='1Cor.9.20'>
And to Jewis Y am maad as a Jew, to wynne the Jewis; to hem that ben vndur the lawe,
</verse>
        <verse osisID='1Cor.9.21'>
as Y were vndur the lawe, whanne Y was not vndur the lawe, to wynne hem that weren vndur the lawe; to hem that weren with out lawe, as Y were with out lawe, whanne Y was not with out the lawe of God, but Y was in the lawe of Crist, to wynne hem that weren with out lawe.
</verse>
        <verse osisID='1Cor.9.22'>
Y am maad sijk to sike men, to wynne sike men; to alle men Y am maad alle thingis, to make alle men saaf.
</verse>
        <verse osisID='1Cor.9.23'>
But Y do alle thingis for the gospel, that Y be maad partener of it.
</verse>
        <verse osisID='1Cor.9.24'>
Witen ye not, that thei that rennen in a furlong, alle rennen, but oon takith the prijs? So renne ye, that ye catche.
</verse>
        <verse osisID='1Cor.9.25'>
Ech man that stryueth in fiyt, absteyneth hym fro alle thingis; and thei, that thei take a corruptible coroun, but we an vncorrupt.
</verse>
        <verse osisID='1Cor.9.26'>
Therfor Y renne so, not as `in to vncerteyn thing; thus Y fiyte, not as betynge the eir;
</verse>
        <verse osisID='1Cor.9.27'>
but Y chastise my bodi, and bryng it in to seruage; lest perauenture whanne Y preche to othere, Y my silf be maad repreuable.
</verse>
      </chapter>
      <chapter osisID='1Cor.10'>
        <verse osisID='1Cor.10.1'>
Britheren, Y nyle, that ye vnknowe, that alle oure fadris weren vndur cloude, and alle passiden the see;
</verse>
        <verse osisID='1Cor.10.2'>
and alle weren baptisid in Moises, in the cloude and in the see;
</verse>
        <verse osisID='1Cor.10.3'>
and alle eeten the same spiritual mete,
</verse>
        <verse osisID='1Cor.10.4'>
and alle drunken the same spiritual drynke; thei drunken of the spiritual stoon folewynge hem; and the stoon was Crist.
</verse>
        <verse osisID='1Cor.10.5'>
But not in ful manye of hem it was wel pleasaunt to God; for whi thei weren cast doun in desert.
</verse>
        <verse osisID='1Cor.10.6'>
But these thingis ben don in figure of vs, that we be not coueyteris of yuele thingis, as thei coueitiden.
</verse>
        <verse osisID='1Cor.10.7'>
Nether be ye maad idolatreris, as summe of hem; as it is writun, The puple sat to ete and drynke, and thei risen vp to pleie.
</verse>
        <verse osisID='1Cor.10.8'>
Nether do we fornycacioun, as summe of hem diden fornicacioun, and thre and twenti thousyndis weren deed in o dai.
</verse>
        <verse osisID='1Cor.10.9'>
Nethir tempte we Crist, as summe of hem temptiden, and perischiden of serpentis.
</verse>
        <verse osisID='1Cor.10.10'>
Nether grutche ye, as summe of hem grutchiden, and thei perischiden of a distrier.
</verse>
        <verse osisID='1Cor.10.11'>
And alle these thingis felliden to hem in figure; but thei ben writun to oure amendyng, in to whiche the endis of the worldis ben comun.
</verse>
        <verse osisID='1Cor.10.12'>
Therfor he that gessith hym, `that he stondith, se he, that he falle not.
</verse>
        <verse osisID='1Cor.10.13'>
Temptacioun take `not you, but mannus temptacioun; for God is trewe, which schal not suffre you to be temptid aboue that that ye moun; but he schal make with temptacioun also purueyaunce, that ye moun suffre.
</verse>
        <verse osisID='1Cor.10.14'>
Wherfor, ye most dereworthe to me, fle ye fro worschiping of maumetis.
</verse>
        <verse osisID='1Cor.10.15'>
As to prudent men Y speke, deme ye you silf that thing that Y seie.
</verse>
        <verse osisID='1Cor.10.16'>
Whether the cuppe of blessyng which we blessen, is not the comynyng of Cristis blood? and whether the breed which we breken, is not the takyng of the bodi of the Lord?
</verse>
        <verse osisID='1Cor.10.17'>
For we manye ben o breed and o bodi, alle we that taken part of o breed and of o cuppe.
</verse>
        <verse osisID='1Cor.10.18'>
Se ye Israel aftir the fleisch, whethir thei that eeten sacrifices, ben not partyneris of the auter?
</verse>
        <verse osisID='1Cor.10.19'>
What therfor seie Y, that a thing that is offrid to idols is ony thing, or that the idol is ony thing?
</verse>
        <verse osisID='1Cor.10.20'>
But tho thingis that hethene men offren, thei offren to deuelis, and not to God. But Y nyle, that ye ben maad felowis of feendis; for ye moun not drynke the cuppe of the Lord, and the cuppe of fendis;
</verse>
        <verse osisID='1Cor.10.21'>
ye moun not be parteneris of the boord of the Lord, and of the bord of feendis.
</verse>
        <verse osisID='1Cor.10.22'>
Whether we han enuye to the Lord? whether we ben strengere then he? Alle thingis ben leeueful to me, but not alle thingis ben spedeful.
</verse>
        <verse osisID='1Cor.10.23'>
Alle thingis ben leeueful to me, but not alle thingis edifien.
</verse>
        <verse osisID='1Cor.10.24'>
No man seke that thing that is his owne, but that thing that is of an othere.
</verse>
        <verse osisID='1Cor.10.25'>
Al thing that is seld in the bocherie, ete ye, axynge no thing for conscience.
</verse>
        <verse osisID='1Cor.10.26'>
The erthe and the plente of it is, the Lordis.
</verse>
        <verse osisID='1Cor.10.27'>
If ony of hethene men clepith you to soper, and ye wole go, al thing that is set to you, ete ye, axynge no thing for conscience.
</verse>
        <verse osisID='1Cor.10.28'>
But if ony man seith, This thing is offrid to idols, nyle ye ete, for hym that schewide, and for conscience; and Y seie not,
</verse>
        <verse osisID='1Cor.10.29'>
thi conscience, but of an othere. But wherto is my fredom demed of an othere mannus conscience?
</verse>
        <verse osisID='1Cor.10.30'>
Therfor if Y take part with grace, what am Y blasfemed, for that that Y do thankyngis?
</verse>
        <verse osisID='1Cor.10.31'>
Therfor whether ye eten, or drynken, or don ony other thing, do ye alle thingis `in to the glorie of God.
</verse>
        <verse osisID='1Cor.10.32'>
Be ye with outen sclaundre to Jewis, and to hethene men, and to the chirche of God;
</verse>
        <verse osisID='1Cor.10.33'>
as Y bi alle thingis plese to alle men, not sekynge that that is profitable to me, but that that is profitable to manye men, that thei be maad saaf.
</verse>
      </chapter>
      <chapter osisID='1Cor.11'>
        <verse osisID='1Cor.11.1'>
Be ye my foleweris, as Y am of Crist.
</verse>
        <verse osisID='1Cor.11.2'>
And, britheren, Y preise you, that bi alle thingis ye ben myndeful of me; and as Y bitook to you my comaundementis, ye holden.
</verse>
        <verse osisID='1Cor.11.3'>
But Y wole that ye wite, that Crist is heed of ech man; but the heed of the womman is the man; and the heed of Crist is God.
</verse>
        <verse osisID='1Cor.11.4'>
Ech man preiynge, or profeciynge, whanne his heed is hilid, defoulith his heed.
</verse>
        <verse osisID='1Cor.11.5'>
But ech womman preiynge, or profeciynge, whanne hir heed is not hilid, defoulith hir heed; for it is oon, as if sche were pollid.
</verse>
        <verse osisID='1Cor.11.6'>
And if a womman be not keuered, be sche pollid; and if it is foul thing to a womman to be pollid, or to be maad ballid, hile sche hir heed.
</verse>
        <verse osisID='1Cor.11.7'>
But a man schal not hile his heed, for he is the ymage and the glorie of God; but a womman is the glorie of man.
</verse>
        <verse osisID='1Cor.11.8'>
For a man is not of the womman, but the womman of the man.
</verse>
        <verse osisID='1Cor.11.9'>
And the man is not maad for the womman, but the womman for the man.
</verse>
        <verse osisID='1Cor.11.10'>
Therfor the womman schal haue an hilyng on hir heed, also for aungelis.
</verse>
        <verse osisID='1Cor.11.11'>
Netheles nether the man is with outen womman, nether the womman is with oute man, in the Lord.
</verse>
        <verse osisID='1Cor.11.12'>
Forwhi as the womman is of man, so the man is bi the womman; but alle thingis ben of God.
</verse>
        <verse osisID='1Cor.11.13'>
Deme ye you silf; bisemeth it a womman not hilid on the heed to preye God?
</verse>
        <verse osisID='1Cor.11.14'>
Nether the kynde it silf techith vs, for if a man nursche longe heer, it is schenschipe to hym;
</verse>
        <verse osisID='1Cor.11.15'>
but if a womman nurische longe heer, it is glorie to hir, for heeris ben youun to hir for keueryng.
</verse>
        <verse osisID='1Cor.11.16'>
But if ony man is seyn to be ful of strijf, we han noon siche custom, nethir the chirche of God.
</verse>
        <verse osisID='1Cor.11.17'>
But this thing Y comaunde, not preisynge, that ye comen togidere not in to the betere, but in to the worse.
</verse>
        <verse osisID='1Cor.11.18'>
First for whanne ye comen togidere in to the chirche, Y here that discenciouns ben, and in parti Y bileue.
</verse>
        <verse osisID='1Cor.11.19'>
For it bihoueth eresies to be, that thei that ben prouyd, ben opynli knowun in you.
</verse>
        <verse osisID='1Cor.11.20'>
Therfor whanne ye comen togidere in to oon, now it is not to ete the Lordis soper;
</verse>
        <verse osisID='1Cor.11.21'>
for whi ech man bifor takith his soper to ete, and oon is hungry, and another is drunkun.
</verse>
        <verse osisID='1Cor.11.22'>
Whether ye han not housis to ete and drynke, or ye dispisen the chirche of God, and confounden hem that han noon? What schal Y seie to you? Y preise you, but here yn Y preise you not.
</verse>
        <verse osisID='1Cor.11.23'>
For Y haue takun of the Lord that thing, which Y haue bitakun to you. For the Lord Jhesu, in what niyt he was bitraied,
</verse>
        <verse osisID='1Cor.11.24'>
took breed, and dide thankyngis, and brak, and seide, Take ye, and ete ye; this is my bodi, which schal be bitraied for you; do ye this thing in to my mynde.
</verse>
        <verse osisID='1Cor.11.25'>
Also the cuppe, aftir that he hadde soupid, and seide, This cuppe is the newe testament in my blood; do ye this thing, as ofte as ye schulen drynke, in to my mynde.
</verse>
        <verse osisID='1Cor.11.26'>
For as ofte as ye schulen ete this breed, and schulen drynke the cuppe, ye schulen telle the deth of the Lord, til that he come.
</verse>
        <verse osisID='1Cor.11.27'>
Therfor who euere etith the breed, or drynkith the cuppe of the Lord vnworthili, he schal be gilti of the bodi and of the blood of the Lord.
</verse>
        <verse osisID='1Cor.11.28'>
But preue a man hym silf, and so ete he of `the ilke breed, and drynke of the cuppe.
</verse>
        <verse osisID='1Cor.11.29'>
For he that etith and drinkith vnworthili, etith and drinkith doom to hym, not wiseli demyng the bodi of the Lord.
</verse>
        <verse osisID='1Cor.11.30'>
Therfor among you many ben sijke and feble, and manye slepen.
</verse>
        <verse osisID='1Cor.11.31'>
And if we demyden wiseli vs silf, we schulden not be demyd;
</verse>
        <verse osisID='1Cor.11.32'>
but while we ben demyd of the Lord, we ben chastisid, that we be not dampnyd with this world.
</verse>
        <verse osisID='1Cor.11.33'>
Therfor, my britheren, whanne ye comen togidere to ete, abide ye togidere.
</verse>
        <verse osisID='1Cor.11.34'>
If ony man hungrith, ete he at home, that ye come not togidere in to doom. And Y schal dispose othere thingis, whanne Y come.
</verse>
      </chapter>
      <chapter osisID='1Cor.12'>
        <verse osisID='1Cor.12.1'>
But of spiritual thingis, britheren, Y nyle that ye vnknowun.
</verse>
        <verse osisID='1Cor.12.2'>
For ye witen, that whanne ye weren hethene men, hou ye weren led goynge to doumbe maumetis.
</verse>
        <verse osisID='1Cor.12.3'>
Therfor Y make knowun to you, that no man spekynge in the spirit of God, seith departyng fro Jhesu; and no man may seie the Lord Jhesu, but in the Hooli Goost.
</verse>
        <verse osisID='1Cor.12.4'>
And dyuerse graces ther ben, but it is al oon Spirit;
</verse>
        <verse osisID='1Cor.12.5'>
and dyuerse seruyces ther ben, but it is al oon Lord; and dyuerse worchingis ther ben,
</verse>
        <verse osisID='1Cor.12.6'>
but `al is oon God, that worchith alle thingis in alle thingis.
</verse>
        <verse osisID='1Cor.12.7'>
And to ech man the schewyng of spirit is youun to profit. The word of wisdom is youun to oon bi spirit;
</verse>
        <verse osisID='1Cor.12.8'>
to another the word of kunnyng, bi the same spirit;
</verse>
        <verse osisID='1Cor.12.9'>
feith to another, in the same spirit; to anothere, grace of helthis, in o spirit;
</verse>
        <verse osisID='1Cor.12.10'>
to another, the worchyng of vertues; to another, profecie; to another, very knowyng of spiritis; to another, kyndis of langagis; to another, expownyng of wordis.
</verse>
        <verse osisID='1Cor.12.11'>
And oon and the same spirit worchith alle these thingis, departynge to ech bi hem silf as he wole.
</verse>
        <verse osisID='1Cor.12.12'>
For as ther is o body, and hath many membris, and alle the membris of the bodi whanne tho ben manye, ben o bodi, so also Crist.
</verse>
        <verse osisID='1Cor.12.13'>
For in o spirit alle we ben baptisid `in to o bodi, ether Jewis, ether hethene, ether seruauntis, ether free; and alle we ben fillid with drink in o spirit.
</verse>
        <verse osisID='1Cor.12.14'>
For the bodi is not o membre, but manye.
</verse>
        <verse osisID='1Cor.12.15'>
If the foot seith, For Y am not the hoond, Y am not of the bodi; not therfor it is not of the bodi.
</verse>
        <verse osisID='1Cor.12.16'>
And if the ere seith, For Y am not the iye, Y am not of the bodi; not therfor it is not of the bodi.
</verse>
        <verse osisID='1Cor.12.17'>
If al the bodi is the iye, where is heryng? and if al the bodi is heryng, where is smellyng?
</verse>
        <verse osisID='1Cor.12.18'>
But now God hath set membris, and ech of hem in the bodi, as he wolde.
</verse>
        <verse osisID='1Cor.12.19'>
That if alle weren o membre, where were the bodi?
</verse>
        <verse osisID='1Cor.12.20'>
But now ther ben many membris, but o bodi.
</verse>
        <verse osisID='1Cor.12.21'>
And the iye may not seie to the hond, Y haue no nede to thi werkis; or eft the heed to the feet, Ye ben not necessarie to me.
</verse>
        <verse osisID='1Cor.12.22'>
But myche more tho that ben seyn to be the lowere membris of the bodi, ben more nedeful;
</verse>
        <verse osisID='1Cor.12.23'>
and thilke that we gessen to be the vnworthier membris of the bodi, we yyuen more honour `to hem; and tho membris that ben vnonest, han more oneste.
</verse>
        <verse osisID='1Cor.12.24'>
For oure oneste membris han nede of noon; but God tempride the bodi, yyuynge more worschip to it, to whom it failide,
</verse>
        <verse osisID='1Cor.12.25'>
that debate be not in the bodi, but that the membris be bisi in to the same thing ech for othere.
</verse>
        <verse osisID='1Cor.12.26'>
And if o membre suffrith ony thing, alle membris suffren therwith; ethir if o membre ioieth, alle membris ioien togidere.
</verse>
        <verse osisID='1Cor.12.27'>
And ye ben the bodi of Crist, and membris of membre.
</verse>
        <verse osisID='1Cor.12.28'>
But God sette sum men in the chirche, fyrst apostlis, the secunde tyme prophetis, the thridde techeris, aftirward vertues, aftirward graces of heelyngis, helpyngis, gouernails, kyndis of langagis, interpretaciouns of wordis.
</verse>
        <verse osisID='1Cor.12.29'>
Whether alle apostlis? whethir alle prophetis? whether alle techeris? whether alle vertues?
</verse>
        <verse osisID='1Cor.12.30'>
whether alle men han grace of heelyngis? whether alle speken with langagis? whether alle expownen?
</verse>
        <verse osisID='1Cor.12.31'>
But sue ye the betere goostli yiftis. And yit Y schewe to you a more exellent weye.
</verse>
      </chapter>
      <chapter osisID='1Cor.13'>
        <verse osisID='1Cor.13.1'>
If Y speke with tungis of men and of aungels, and Y haue not charite, Y am maad as bras sownynge, or a cymbal tynkynge.
</verse>
        <verse osisID='1Cor.13.2'>
And if Y haue prophecie, and knowe alle mysteries, and al kunnynge, and if Y haue al feith, so that Y meue hillis fro her place, and Y haue not charite, Y am nouyt.
</verse>
        <verse osisID='1Cor.13.3'>
And if Y departe alle my goodis in to the metis of pore men, and yf Y bitake my bodi, so that Y brenne, and if Y haue not charite, it profitith to me no thing.
</verse>
        <verse osisID='1Cor.13.4'>
Charite is pacient, it is benygne; charite enuyeth not, it doith not wickidli, it is not blowun,
</verse>
        <verse osisID='1Cor.13.5'>
it is not coueytouse, it sekith not tho thingis that ben hise owne, it is not stirid to wraththe, it thenkith not yuel,
</verse>
        <verse osisID='1Cor.13.6'>
it ioyeth not on wickidnesse, but it ioieth togidere to treuthe;
</verse>
        <verse osisID='1Cor.13.7'>
it suffrith alle thingis, it bileueth alle thingis, it hopith alle thingis, it susteyneth alle thingis.
</verse>
        <verse osisID='1Cor.13.8'>
Charite fallith neuere doun, whether prophecies schulen be voidid, ethir langagis schulen ceesse, ethir science schal be distried.
</verse>
        <verse osisID='1Cor.13.9'>
For a parti we knowun, and a parti we prophecien;
</verse>
        <verse osisID='1Cor.13.10'>
but whanne that schal come that is parfit, that thing that is of parti schal be auoidid.
</verse>
        <verse osisID='1Cor.13.11'>
Whanne Y was a litil child, Y spak as a litil child, Y vndurstood as a litil child, Y thouyte as a litil child; but whanne Y was maad a man, Y auoidide tho thingis that weren of a litil child.
</verse>
        <verse osisID='1Cor.13.12'>
And we seen now bi a myrour in derknesse, but thanne face to face; now Y knowe of parti, but thanne Y schal knowe, as Y am knowun.
</verse>
        <verse osisID='1Cor.13.13'>
And now dwellen feith, hope, and charite, these thre; but the most of these is charite.
</verse>
      </chapter>
      <chapter osisID='1Cor.14'>
        <verse osisID='1Cor.14.1'>
Sue ye charite, loue ye spiritual thingis, but more that ye prophecien.
</verse>
        <verse osisID='1Cor.14.2'>
And he that spekith in tunge, spekith not to men, but to God; for no man herith. But the spirit spekith mysteries.
</verse>
        <verse osisID='1Cor.14.3'>
For he that prophecieth, spekith to men to edificacioun, and monestyng, and coumfortyng.
</verse>
        <verse osisID='1Cor.14.4'>
He that spekith in tunge, edifieth hym silf; but he that prophecieth, edifieth the chirche of God.
</verse>
        <verse osisID='1Cor.14.5'>
And Y wole, that alle ye speke in tungis, but more that ye prophecie. For he that prophecieth, is more than he that spekith in langagis; but perauenture he expoune, that the chirche take edificacioun.
</verse>
        <verse osisID='1Cor.14.6'>
But now, britheren, if Y come to you, and speke in langagis, what schal Y profite to you, but if Y speke to you ethir in reuelacioun, ethir in science, ethir in prophecie, ether in techyng?
</verse>
        <verse osisID='1Cor.14.7'>
For tho thingis that ben withouten soule, and yyueth voices, ethir pipe, ether harpe, but tho yyuen distinccioun of sownyngis, hou schal it be knowun that is sungun, ether that that is trumpid?
</verse>
        <verse osisID='1Cor.14.8'>
For if a trumpe yyue an vncerteyn soune, who schal make hym silf redi to batel?
</verse>
        <verse osisID='1Cor.14.9'>
So but ye yyuen an opyn word bi tunge, hou schal that that is seid be knowun? For ye schulen be spekynge in veyn.
</verse>
        <verse osisID='1Cor.14.10'>
There ben many kyndis of langagis in this world, and no thing is with outen vois.
</verse>
        <verse osisID='1Cor.14.11'>
But if Y knowe not the vertu of a vois, Y schal be to hym, to whom Y schal speke, a barbarik; and he that spekith to me, schal be a barbarik.
</verse>
        <verse osisID='1Cor.14.12'>
So ye, for ye ben loueris of spiritis, seke ye that ye be plenteuouse to edificacioun of the chirche.
</verse>
        <verse osisID='1Cor.14.13'>
And therfor he that spekith in langage, preie, that he expowne.
</verse>
        <verse osisID='1Cor.14.14'>
For if Y preye in tunge, my spirit preieth; myn vndurstondyng is with outen fruyt.
</verse>
        <verse osisID='1Cor.14.15'>
What thanne? Y schal preye in spirit, Y schal preye in mynde; Y schal seie salm, in spirit, Y schal seie salm also in mynde.
</verse>
        <verse osisID='1Cor.14.16'>
For if thou blessist in spirit, who fillith the place of an ydiot, hou schal he seie Amen on thi blessyng, for he woot not, what thou seist?
</verse>
        <verse osisID='1Cor.14.17'>
For thou doist wel thankyngis, but an othir man is not edefied.
</verse>
        <verse osisID='1Cor.14.18'>
Y thanke my God, for Y speke in the langage of alle you;
</verse>
        <verse osisID='1Cor.14.19'>
but in the chirche Y wole speke fyue wordis in my wit, that also Y teche othere men, than ten thousynde of wordis in tunge.
</verse>
        <verse osisID='1Cor.14.20'>
Britheren, nyle ye be maad children in wittis, but in malice be ye children; but in wittis be ye parfit.
</verse>
        <verse osisID='1Cor.14.21'>
For in the lawe it is writun, That in othere tungis and othere lippis Y schal speke to this puple, and nether so thei schulen here me, seith the Lord.
</verse>
        <verse osisID='1Cor.14.22'>
Therfor langagis ben in to tokene, not to feithful men, but to men out of the feith; but prophecies ben not to men out of the feith, but to feithful men.
</verse>
        <verse osisID='1Cor.14.23'>
Therfor if alle the chirche come togidere in to oon, and alle men speken in tungis, if idiotis, ether men out of the feith, entren, whether thei schulen not seie, What ben ye woode?
</verse>
        <verse osisID='1Cor.14.24'>
But if alle men prophecien, if ony vnfeithful man or idiot entre, he is conuyct of alle, he is wiseli demyd of alle.
</verse>
        <verse osisID='1Cor.14.25'>
For the hid thingis of his herte ben knowun, and so he schal falle doun on the face, and schal worschipe God, and schewe verili that God is in you.
</verse>
        <verse osisID='1Cor.14.26'>
What thanne, britheren? Whanne ye comen togidere, ech of you hath a salm, he hath techyng, he hath apocalips, he hath tunge, he hath expownyng; alle thingis be thei don to edificacioun.
</verse>
        <verse osisID='1Cor.14.27'>
Whether a man spekith in tunge, bi twei men, ethir thre at the moste, and bi partis, that oon interprete.
</verse>
        <verse osisID='1Cor.14.28'>
But if there be not an interpretour, be he stille in the chirche, and speke he to hym silf and to God.
</verse>
        <verse osisID='1Cor.14.29'>
Prophetis tweine or thre seie, and othere wiseli deme.
</verse>
        <verse osisID='1Cor.14.30'>
But if ony thing be schewid to a sittere, the formere be stille.
</verse>
        <verse osisID='1Cor.14.31'>
For ye moun `prophecie alle, ech bi hym silf, that alle men lerne, and alle moneste.
</verse>
        <verse osisID='1Cor.14.32'>
And the spiritis of prophetis ben suget to prophetis;
</verse>
        <verse osisID='1Cor.14.33'>
for whi God is not of discencioun, but of pees; as in alle chirchis of hooli men `Y teche.
</verse>
        <verse osisID='1Cor.14.34'>
Wymmen in chirchis be stille; for it is not suffrid to hem to speke, but to be suget, as the lawe seith.
</verse>
        <verse osisID='1Cor.14.35'>
But if thei wolen ony thing lerne, `at home axe thei her hosebondis; for it is foule thing to a womman to speke in chirche.
</verse>
        <verse osisID='1Cor.14.36'>
Whether `of you the word of God cam forth, or to you aloone it cam?
</verse>
        <verse osisID='1Cor.14.37'>
If ony man is seyn to be a prophete, or spiritual, knowe he tho thingis that Y write to you, for tho ben the comaundementis of the Lord.
</verse>
        <verse osisID='1Cor.14.38'>
And if ony man vnknowith, he schal be vnknowun.
</verse>
        <verse osisID='1Cor.14.39'>
`Therfor, britheren, loue ye to prophecie, and nyle ye forbede to speke in tungis.
</verse>
        <verse osisID='1Cor.14.40'>
But be alle thingis don onestli, and bi due ordre in you.
</verse>
      </chapter>
      <chapter osisID='1Cor.15'>
        <verse osisID='1Cor.15.1'>
`Sotheli, britheren, Y make the gospel knowun to you, which Y haue prechid to you, the which also ye han takun, in which ye stonden,
</verse>
        <verse osisID='1Cor.15.2'>
also bi which ye schulen be sauyd; `bi which resoun Y haue prechid to you, if ye holden, `if ye han not bileuyd ideli.
</verse>
        <verse osisID='1Cor.15.3'>
For Y bitook to you at the bigynnyng that thing which also Y haue resseyued; that Crist was deed for oure synnes, bi the scripturis;
</verse>
        <verse osisID='1Cor.15.4'>
and that he was biried, and that he roos ayen in the thridde dai, after scripturis;
</verse>
        <verse osisID='1Cor.15.5'>
and that he was seyn to Cephas, and aftir these thingis to enleuene;
</verse>
        <verse osisID='1Cor.15.6'>
aftirward he was seyn to mo than fyue hundrid britheren togidere, of whiche manye lyuen yit, but summe ben deed; aftirward he was seyn to James,
</verse>
        <verse osisID='1Cor.15.7'>
and aftirward to alle the apostlis.
</verse>
        <verse osisID='1Cor.15.8'>
And last of alle he was seyn also to me, as to a deed borun child.
</verse>
        <verse osisID='1Cor.15.9'>
For Y am the leste of apostlis, that am not worthi to be clepid apostle, for Y pursuede the chirche of God.
</verse>
        <verse osisID='1Cor.15.10'>
But bi the grace of God Y am that thing that Y am; and his grace was not voide in me. For Y trauelide more plenteuously than alle thei; but not Y, but the grace of God with me.
</verse>
        <verse osisID='1Cor.15.11'>
But whether Y, or thei, so we han prechid, and so ye han bileuyd.
</verse>
        <verse osisID='1Cor.15.12'>
And if Crist is prechid, that he roos ayen fro deeth, hou seien summen among you, that the ayenrisyng of deed men is not?
</verse>
        <verse osisID='1Cor.15.13'>
And if the ayenrisyng of deed men is not, nethir Crist roos ayen fro deeth.
</verse>
        <verse osisID='1Cor.15.14'>
And if Crist roos not, oure preching is veyn, oure feith is veyn.
</verse>
        <verse osisID='1Cor.15.15'>
And we ben foundun false witnessis of God, for we han seid witnessyng ayens God, that he reiside Crist, whom he reiside not, if deed men risen not ayen.
</verse>
        <verse osisID='1Cor.15.16'>
Forwhi if deed men risen not ayen, nether Crist roos ayen;
</verse>
        <verse osisID='1Cor.15.17'>
and if Crist roos not ayen, oure feith is veyn; and yit ye ben in youre synnes.
</verse>
        <verse osisID='1Cor.15.18'>
And thanne thei that han diede in Crist, han perischid.
</verse>
        <verse osisID='1Cor.15.19'>
If in this life oneli we ben hoping in Crist, we ben more wretchis than alle men.
</verse>
        <verse osisID='1Cor.15.20'>
But now Crist roos ayen fro deth, the firste fruit of deed men;
</verse>
        <verse osisID='1Cor.15.21'>
for deeth was bi a man, and bi a man is ayenrisyng fro deth.
</verse>
        <verse osisID='1Cor.15.22'>
And as in Adam alle men dien, so in Crist alle men schulen be quykenyd.
</verse>
        <verse osisID='1Cor.15.23'>
But ech man in his ordre; the firste fruit, Crist, afterward thei that ben of Crist, that bileueden in the comyng of Crist;
</verse>
        <verse osisID='1Cor.15.24'>
aftirward an ende, whanne he schal bitake the kyngdom to God and to the fadir, whanne he schal auoide al princehod, and power, and vertu.
</verse>
        <verse osisID='1Cor.15.25'>
But it bihoueth hym to regne, til he putte alle hise enemyes vndur hise feet.
</verse>
        <verse osisID='1Cor.15.26'>
And at the laste, deth the enemye schal be distried; for he hath maad suget alle thingis vndur hise feet.
</verse>
        <verse osisID='1Cor.15.27'>
And whanne he seith, alle thingis ben suget to hym, with outen doubt outakun hym that sugetide alle thingis to hym.
</verse>
        <verse osisID='1Cor.15.28'>
And whanne alle thingis ben suget to hym, thanne the sone hym silf schal be suget to hym, that made `alle thingis suget to hym, that God be alle thingis in alle thingis.
</verse>
        <verse osisID='1Cor.15.29'>
Ellis what schulen thei do, that ben baptisid for deed men, if in no wise deed men risen ayen? wherto ben thei baptisid for hem?
</verse>
        <verse osisID='1Cor.15.30'>
And wherto ben we in perel euery our?
</verse>
        <verse osisID='1Cor.15.31'>
Ech dai Y die for youre glorie, britheren, which glorie Y haue in Crist Jhesu oure Lord.
</verse>
        <verse osisID='1Cor.15.32'>
If aftir man Y haue fouyten to beestis at Efesi, what profitith it to me, if deed men risen not ayen? Ete we, and drynke we, for we schulen die to morewe.
</verse>
        <verse osisID='1Cor.15.33'>
Nyle ye be disseyued; for yuel spechis distrien good thewis.
</verse>
        <verse osisID='1Cor.15.34'>
Awake ye, iuste men, and nyle ye do synne; for summen han ignoraunce of God, but to reuerence Y speke to you.
</verse>
        <verse osisID='1Cor.15.35'>
But summan seith, Hou schulen deed men rise ayen, or in what maner bodi schulen thei come?
</verse>
        <verse osisID='1Cor.15.36'>
Vnwise man, that thing that thou sowist, is not quykened, but it die first;
</verse>
        <verse osisID='1Cor.15.37'>
and that thing that thou sowist, `thou sowist not the bodi that is to come, but a nakid corn, as of whete, or of summe othere seedis;
</verse>
        <verse osisID='1Cor.15.38'>
and God yyueth to it a bodi, as he wole, and to ech of seedis a propir bodi.
</verse>
        <verse osisID='1Cor.15.39'>
Not ech fleisch is the same fleisch, but oon is of men, another is of beestis, another is of briddis, an othere of fischis.
</verse>
        <verse osisID='1Cor.15.40'>
And `heuenli bodies ben, and `ertheli bodies ben; but oon glorie is of heuenely bodies, and anothir is of ertheli.
</verse>
        <verse osisID='1Cor.15.41'>
An othere clerenesse is of the sunne, anothere clerenesse is of the moone, and anothere clerenesse is of sterris; and a sterre dyuersith fro a sterre in clerenesse.
</verse>
        <verse osisID='1Cor.15.42'>
And so the ayenrisyng of deed men. It is sowun in corrupcioun, it schal rise in vncorrupcioun;
</verse>
        <verse osisID='1Cor.15.43'>
it is sowun in vnnoblei, it schal rise in glorie; it is sowun in infirmyte, it schal rise in vertu;
</verse>
        <verse osisID='1Cor.15.44'>
it is sowun a beestly bodi, it schal rise a spiritual bodi. If ther is a beestli bodi, ther is also a spiritual bodi;
</verse>
        <verse osisID='1Cor.15.45'>
as it is writun, The firste man Adam was maad in to a soule lyuynge, the laste Adam in to a spirit quykenynge.
</verse>
        <verse osisID='1Cor.15.46'>
But the firste is not that that is spiritual, but that that is beestlich, aftirward that that is spiritual.
</verse>
        <verse osisID='1Cor.15.47'>
The firste man of erthe is ertheli; the secounde man of heuene is heuenelich.
</verse>
        <verse osisID='1Cor.15.48'>
Such as the ertheli man is, such ben the ertheli men; and such as the heueneli man is, suche ben also the heueneli men.
</verse>
        <verse osisID='1Cor.15.49'>
Therfor as we han bore the ymage of the ertheli man, bere we also the ymage of the heuenli.
</verse>
        <verse osisID='1Cor.15.50'>
Britheren, Y seie this thing, that fleisch and bloud moun not welde the kyngdom of God, nethir corrupcioun schal welde vncorrupcioun.
</verse>
        <verse osisID='1Cor.15.51'>
Lo! Y seie to you priuyte of hooli thingis. And alle we schulen rise ayen, but not alle we schulen be chaungid;
</verse>
        <verse osisID='1Cor.15.52'>
in a moment, in the twynklyng of an iye, in the laste trumpe; for the trumpe schal sowne, and deed men schulen rise ayen, with oute corrupcioun, and we schulen be chaungid.
</verse>
        <verse osisID='1Cor.15.53'>
For it byhoueth this corruptible thing to clothe vncorrupcioun, and this deedli thing to putte awei vndeedlinesse.
</verse>
        <verse osisID='1Cor.15.54'>
But whanne this deedli thing schal clothe vndeedlynesse, thanne schal the word be doon, that is writun, Deth is sopun vp in victorie.
</verse>
        <verse osisID='1Cor.15.55'>
Deth, where is thi victorie? Deth, where is thi pricke?
</verse>
        <verse osisID='1Cor.15.56'>
But the pricke of deth is synne; and the vertu of synne is the lawe.
</verse>
        <verse osisID='1Cor.15.57'>
But do we thankyngis to God, that yaf to vs victorie bi oure Lord Jhesu Crist.
</verse>
        <verse osisID='1Cor.15.58'>
Therfore, my dereworthe britheren, be ye stidefast, and vnmouable, beynge plenteuouse in werk of the Lord, euere more witynge that youre trauel is not idel in the Lord.
</verse>
      </chapter>
      <chapter osisID='1Cor.16'>
        <verse osisID='1Cor.16.1'>
But of the gaderyngis of money that ben maad in to seyntis, as Y ordeynede in the chirchis of Galathie, so also do ye o dai of the wouke.
</verse>
        <verse osisID='1Cor.16.2'>
Ech of you kepe at hym silf, kepynge that that plesith to him, that whanne Y come, the gaderyngis ben not maad.
</verse>
        <verse osisID='1Cor.16.3'>
And whanne Y schal be present, whiche men ye preuen, Y schal sende hem bi epistlis to bere youre grace in to Jerusalem.
</verse>
        <verse osisID='1Cor.16.4'>
That if it be worthi that also Y go, thei schulen go with me.
</verse>
        <verse osisID='1Cor.16.5'>
But Y schal come to you, whanne Y schal passe bi Macedonye; for whi Y schal passe bi Macedonye.
</verse>
        <verse osisID='1Cor.16.6'>
But perauenture Y schal dwelle at you, or also dwelle the wynter, that and ye lede me whidir euere Y schal go.
</verse>
        <verse osisID='1Cor.16.7'>
And Y wole not now se you in my passyng, for Y hope to dwelle with you awhile, if the Lord schal suffre.
</verse>
        <verse osisID='1Cor.16.8'>
But Y schal dwelle at Efesi, `til to Witsuntide.
</verse>
        <verse osisID='1Cor.16.9'>
For a grete dore and an opyn is openyd to me, and many aduersaries.
</verse>
        <verse osisID='1Cor.16.10'>
And if Thimothe come, se ye that he be with out drede with you, for he worcheth the werk of the Lord, as Y.
</verse>
        <verse osisID='1Cor.16.11'>
Therfor no man dispise hym; but lede ye hym forth in pees, that he come to me; for Y abide hym with britheren.
</verse>
        <verse osisID='1Cor.16.12'>
But, britheren, Y make knowun to you of Apollo, that Y preiede him myche, that he schulde come to you, with britheren. But it was not his wille to come now; but he schal come, whanne he schal haue leiser.
</verse>
        <verse osisID='1Cor.16.13'>
Walke ye, and stonde ye in the feith; do ye manli, and be ye coumfortid in the Lord,
</verse>
        <verse osisID='1Cor.16.14'>
and be alle youre thingis don in charite.
</verse>
        <verse osisID='1Cor.16.15'>
And, britheren, Y biseche you, ye knowen the hous of Stephan, and of Fortunati, and Acaicy, for thei ben the firste fruytis of Acaie, and in to mynystrie of seyntis thei han ordeyned hem silf;
</verse>
        <verse osisID='1Cor.16.16'>
that also ye be sugetis to suche, and to ech worchynge togidere and trauelynge.
</verse>
        <verse osisID='1Cor.16.17'>
For Y haue ioie in the presence of Stephan, and of Fortunate, and Acaici;
</verse>
        <verse osisID='1Cor.16.18'>
for thei filliden that thing that failide to you; for thei han refreischid bothe my spirit and youre. Therfor knowe ye hem, that ben suche maner men.
</verse>
        <verse osisID='1Cor.16.19'>
Alle the chirchis of Asie greten you wel. Aquila and Prisca, with her homeli chirche, greten you myche in the Lord, at the whiche also Y am herborid.
</verse>
        <verse osisID='1Cor.16.20'>
Alle bretheren greten you wel. Grete ye wel togidere in hooli cos.
</verse>
        <verse osisID='1Cor.16.21'>
My gretyng bi Poulis hoond.
</verse>
        <verse osisID='1Cor.16.22'>
If ony man loueth not oure Lord Jhesu Crist, be he cursid, Maranatha.
</verse>
        <verse osisID='1Cor.16.23'>
The grace of oure Lord Jhesu Crist be with you.
</verse>
        <verse osisID='1Cor.16.24'>
My charite be with you alle in Crist Jhesu oure Lord. Amen.
</verse>
      </chapter>
    </div></osisText>
</osis>