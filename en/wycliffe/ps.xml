<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='Bible.Wycliffe' xml:lang='en'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Wycliffe'>
        <title>John Wycliffe Bible</title>
        <contributor>The Free Bible Group</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Wycliffe</identifier>
        <source>https://sourceforge.net/project/showfiles.php?group_id=89078</source>
        <language type='IETF'>en</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div osisID='Ps' type='book'>
      <chapter osisID='Ps.1'>
        <verse osisID='Ps.1.1'>
Blessid is the man, that yede not in the councel of wickid men; and stood not in the weie of synneris, and sat not in the chaier of pestilence.
</verse>
        <verse osisID='Ps.1.2'>
But his wille is in the lawe of the Lord; and he schal bithenke in the lawe of hym dai and nyyt.
</verse>
        <verse osisID='Ps.1.3'>
And he schal be as a tree, which is plauntid bisidis the rennyngis of watris; which tre schal yyue his fruyt in his tyme. And his leef schal not falle doun; and alle thingis which euere he schal do schulen haue prosperite.
</verse>
        <verse osisID='Ps.1.4'>
Not so wickid men, not so; but thei ben as dust, which the wynd castith awei fro the face of erthe.
</verse>
        <verse osisID='Ps.1.5'>
Therfor wickid men risen not ayen in doom; nethir synneres in the councel of iust men.
</verse>
        <verse osisID='Ps.1.6'>
For the Lord knowith the weie of iust men; and the weie of wickid men schal perische.
</verse>
      </chapter>
      <chapter osisID='Ps.2'>
        <verse osisID='Ps.2.1'>
Whi gnastiden with teeth hethene men; and puplis thouyten veyn thingis?
</verse>
        <verse osisID='Ps.2.2'>
The kyngis of erthe stoden togidere; and princes camen togidere ayens the Lord, and ayens his Crist?
</verse>
        <verse osisID='Ps.2.3'>
Breke we the bondis of hem; and cast we awei the yok of hem fro vs.
</verse>
        <verse osisID='Ps.2.4'>
He that dwellith in heuenes schal scorne hem; and the Lord schal bimowe hem.
</verse>
        <verse osisID='Ps.2.5'>
Thanne he schal speke to hem in his ire; and he schal disturble hem in his stronge veniaunce.
</verse>
        <verse osisID='Ps.2.6'>
Forsothe Y am maad of hym a kyng on Syon, his hooli hil; prechynge his comaundement.
</verse>
        <verse osisID='Ps.2.7'>
The Lord seide to me, Thou art my sone; Y haue gendrid thee to dai.
</verse>
        <verse osisID='Ps.2.8'>
Axe thou of me, and Y schal yyue to thee hethene men thin eritage; and thi possessioun the termes of erthe.
</verse>
        <verse osisID='Ps.2.9'>
Thou schalt gouerne hem in an yrun yerde; and thou schalt breke hem as the vessel of a pottere.
</verse>
        <verse osisID='Ps.2.10'>
And now, ye kyngis, vndurstonde; ye that demen the erthe, be lerud.
</verse>
        <verse osisID='Ps.2.11'>
Serue ye the Lord with drede; and make ye ful ioye to hym with tremblyng.
</verse>
        <verse osisID='Ps.2.12'>
Take ye lore; lest the Lord be wrooth sumtyme, and lest ye perischen fro iust waie.
</verse>
        <verse osisID='Ps.2.13'>
Whanne his `ire brenneth out in schort tyme; blessed ben alle thei, that tristen in hym.
</verse>
      </chapter>
      <chapter osisID='Ps.3'>
        <verse osisID='Ps.3.1'>
The title of the thridde salm. `The salm of Dauid, whanne he fledde fro the face of Absolon, his sone.
</verse>
        <verse osisID='Ps.3.2'>
Lord, whi ben thei multiplied that disturblen me?
</verse>
        <verse osisID='Ps.3.3'>
many men rysen ayens me. Many men seien of my soule, Noon helthe is to hym in his God.
</verse>
        <verse osisID='Ps.3.4'>
But thou, Lord, art myn vptakere; my glorye, and enhaunsyng myn heed.
</verse>
        <verse osisID='Ps.3.5'>
With my vois Y criede to the Lord; and he herde me fro his hooli hil.
</verse>
        <verse osisID='Ps.3.6'>
I slepte, and `was quenchid, and Y roos vp; for the Lord resseyuede me.
</verse>
        <verse osisID='Ps.3.7'>
I schal not drede thousyndis of puple cumpassynge me; Lord, rise thou vp; my God, make thou me saaf.
</verse>
        <verse osisID='Ps.3.8'>
For thou hast smyte alle men beynge aduersaries to me with out cause; thou hast al to-broke the teeth of synneris.
</verse>
        <verse osisID='Ps.3.9'>
Helthe is of the Lord; and thi blessyng, Lord, is on thi puple.
</verse>
      </chapter>
      <chapter osisID='Ps.4'>
        <verse osisID='Ps.4.1'>
The title of the fourthe salm. `To the victorie in orguns; the salm of Dauid.
</verse>
        <verse osisID='Ps.4.2'>
Whanne Y inwardli clepid, God of my riytwisnesse herde me; in tribulacioun  thou hast alargid to me.
</verse>
        <verse osisID='Ps.4.3'>
Haue thou mercy on me; and here thou my preier. Sones of men, hou long ben ye of heuy herte? whi louen ye vanite, and seken a leesyng?
</verse>
        <verse osisID='Ps.4.4'>
And wite ye, that the Lord hath maad merueilous his hooli man; the Lord schal here me, whanne Y schal crye to hym.
</verse>
        <verse osisID='Ps.4.5'>
Be ye wrothe, and nyle ye do synne; `and for tho thingis whiche ye seien in youre hertis and in youre beddis, be ye compunct.
</verse>
        <verse osisID='Ps.4.6'>
Sacrifie ye `the sacrifice of riytfulnesse, and hope ye in the Lord; many seien, Who schewide goodis to vs?
</verse>
        <verse osisID='Ps.4.7'>
Lord, the liyt of thi cheer is markid on vs; thou hast youe gladnesse in myn herte.
</verse>
        <verse osisID='Ps.4.8'>
Thei ben multiplied of the fruit of whete, and of wyn; and of her oile.
</verse>
        <verse osisID='Ps.4.9'>
In pees in the same thing; Y schal slepe, and take reste.
</verse>
        <verse osisID='Ps.4.10'>
For thou, Lord; hast set me syngulerli in hope.
</verse>
      </chapter>
      <chapter osisID='Ps.5'>
        <verse osisID='Ps.5.1'>
The title of the fyuethe salm. To the ouercomere on the eritagis, the song of Dauid.
</verse>
        <verse osisID='Ps.5.2'>
Lord, perseyue thou my wordis with eeris; vndurstonde thou my cry.
</verse>
        <verse osisID='Ps.5.3'>
Mi kyng, and my God; yyue thou tent to the vois of my preier.
</verse>
        <verse osisID='Ps.5.4'>
For, Lord, Y schal preie to thee; here thou eerly my vois.
</verse>
        <verse osisID='Ps.5.5'>
Eerli Y schal stonde nyy thee, and Y schal se; for thou art God not willynge wickidnesse.
</verse>
        <verse osisID='Ps.5.6'>
Nethir an yuel willid man schal dwelle bisidis thee; nethir vniust men schulen dwelle bifor thin iyen.
</verse>
        <verse osisID='Ps.5.7'>
Thou hatist alle that worchen wickidnesse; thou schalt leese alle that speken leesyng. The Lord schal holde abhomynable a manquellere, and gileful man.
</verse>
        <verse osisID='Ps.5.8'>
But, Lord, in the multitude of thi merci Y schal entre in to thin hows; Y schal worschipe to thin hooli temple in thi drede.
</verse>
        <verse osisID='Ps.5.9'>
Lord, lede thou forth me in thi riytfulnesse for myn enemyes; dresse thou my weie in thi siyt.
</verse>
        <verse osisID='Ps.5.10'>
For whi treuthe is not  in her mouth; her herte is veyn.
</verse>
        <verse osisID='Ps.5.11'>
Her throte is an opyn sepulcre, thei diden gilefuli with her tungis; God, deme thou hem. Falle thei doun fro her thouytis, vp the multitude of her wickidnessis caste thou hem doun; for, Lord, thei han terrid thee to ire. And alle that hopen in thee, be glad; thei schulen make fulli ioye with outen ende, and thou schalt dwelle in hem.
</verse>
        <verse osisID='Ps.5.12'>
And alle that louen thi name schulen haue glorie in thee;
</verse>
        <verse osisID='Ps.5.13'>
for thou schalt blesse a iust man. Lord, thou hast corouned vs, as with the scheeld of thi good wille.
</verse>
      </chapter>
      <chapter osisID='Ps.6'>
        <verse osisID='Ps.6.1'>
The title of the sixte salm. To the ouercomere in salmes, the salm of Dauid, `on the eiythe.
</verse>
        <verse osisID='Ps.6.2'>
Lord, repreue thou not me in thi stronge veniaunce; nether chastice thou me in thin ire.
</verse>
        <verse osisID='Ps.6.3'>
Lord, haue thou merci on me, for Y am sijk; Lord, make thou me hool, for alle my boonys ben troblid.
</verse>
        <verse osisID='Ps.6.4'>
And my soule is troblid greetli; but thou, Lord, hou long?
</verse>
        <verse osisID='Ps.6.5'>
Lord, be thou conuertid, and delyuere my soule; make thou me saaf, for thi merci.
</verse>
        <verse osisID='Ps.6.6'>
For noon is in deeth, which is myndful of thee; but in helle who schal knouleche to thee?
</verse>
        <verse osisID='Ps.6.7'>
I traueilide in my weilyng, Y schal waische my bed bi ech nyyt; Y schal moiste, `ether make weet, my bedstre with my teeris.
</verse>
        <verse osisID='Ps.6.8'>
Myn iye is disturblid of woodnesse; Y waxe eld among alle myn enemyes.
</verse>
        <verse osisID='Ps.6.9'>
Alle ye that worchen wickidnesse, departe fro me; for the Lord hath herd the vois of my wepyng.
</verse>
        <verse osisID='Ps.6.10'>
The Lord hath herd my bisechyng; the Lord hath resseyued my preier.
</verse>
        <verse osisID='Ps.6.11'>
Alle my enemyes be aschamed, and be disturblid greetli; be thei turned togidere, and be thei aschamed ful swiftli.
</verse>
      </chapter>
      <chapter osisID='Ps.7'>
        <verse osisID='Ps.7.1'>
The title of the seuenthe salm. For the ignoraunce of Dauid, which he songe to the Lord on the wordis of Ethiopien, the sone of Gemyny.
</verse>
        <verse osisID='Ps.7.2'>
Mi Lord God, Y haue hopid in thee; make thou me saaf fro alle that pursuen me, and delyuere thou me.
</verse>
        <verse osisID='Ps.7.3'>
Lest ony tyme he as a lioun rauysche my soule; the while noon is that ayenbieth, nether that makith saaf.
</verse>
        <verse osisID='Ps.7.4'>
Mi Lord God, if Y dide this thing, if wickidnesse is in myn hondis;
</verse>
        <verse osisID='Ps.7.5'>
if Y `yeldide to men yeldynge to me yuels, falle Y `bi disseruyng voide fro myn enemyes;
</verse>
        <verse osisID='Ps.7.6'>
myn enemy pursue my soule, and take, and defoule my lijf in erthe; and brynge my glorie in to dust.
</verse>
        <verse osisID='Ps.7.7'>
Lord, rise thou vp in thin ire; and be thou reysid in the coostis of myn enemyes.
</verse>
        <verse osisID='Ps.7.8'>
And, my Lord God, rise thou in the comaundement, which thou `hast comaundid; and the synagoge of puplis schal cumpasse thee.
</verse>
        <verse osisID='Ps.7.9'>
And for this go thou ayen an hiy; the Lord demeth puplis. Lord, deme thou me bi my riytfulnesse; and bi myn innocence on me.
</verse>
        <verse osisID='Ps.7.10'>
The wickidnesse of synneris be endid; and thou, God, sekyng the hertis and reynes, schalt dresse a iust man.
</verse>
        <verse osisID='Ps.7.11'>
Mi iust help is of the Lord; that makith saaf riytful men in herte.
</verse>
        <verse osisID='Ps.7.12'>
The Lord is a iust iuge, stronge and pacient; whether he is wrooth bi alle daies?
</verse>
        <verse osisID='Ps.7.13'>
If ye ben `not conuertid, he schal florische his swerd; he hath bent his bouwe, and made it redi.
</verse>
        <verse osisID='Ps.7.14'>
And therynne he hath maad redi the vessels of deth; he hath fulli maad his arewis with brennynge thingis.
</verse>
        <verse osisID='Ps.7.15'>
Lo! he conseyuede sorewe; he peynfuli brouyte forth vnriytfulnesse, and childide wickidnesse.
</verse>
        <verse osisID='Ps.7.16'>
He  openide a lake, and diggide it out; and he felde in to the dich which he made.
</verse>
        <verse osisID='Ps.7.17'>
His sorewe schal be turned in to his heed; and his wickidnesse schal come doun in to his necke.
</verse>
        <verse osisID='Ps.7.18'>
I schal knouleche to the Lord bi his riytfulnesse; and Y schal synge to the name of the hiyeste Lord.
</verse>
      </chapter>
      <chapter osisID='Ps.8'>
        <verse osisID='Ps.8.1'>
The title of the eiythe salm. To the ouercomere, for pressours, the salm of Dauid.
</verse>
        <verse osisID='Ps.8.2'>
Lord, thou art oure Lord; thi name is ful wonderful in al erthe. For thi greet doyng is reisid, aboue heuenes.
</verse>
        <verse osisID='Ps.8.3'>
Of the mouth of yonge children, not spekynge and soukynge mylk, thou madist perfitli heriyng, for thin enemyes; that thou destrie the enemy and avengere.
</verse>
        <verse osisID='Ps.8.4'>
For Y schal se thin heuenes, the werkis of thi fyngris; the moone and sterris, whiche thou hast foundid.
</verse>
        <verse osisID='Ps.8.5'>
What is a man, that thou art myndeful of hym; ethir the sone of a virgyn, for thou visitist hym?
</verse>
        <verse osisID='Ps.8.6'>
Thou hast maad hym a litil lesse than aungels; thou hast corouned hym with glorie and onour,
</verse>
        <verse osisID='Ps.8.7'>
and hast ordeyned hym aboue the werkis of thin hondis.
</verse>
        <verse osisID='Ps.8.8'>
Thou hast maad suget alle thingis vndur hise feet; alle scheep and oxis, ferthermore and the beestis of the feeld;
</verse>
        <verse osisID='Ps.8.9'>
the briddis of the eir, and the fischis of the see; that passen bi the pathis of the see.
</verse>
        <verse osisID='Ps.8.10'>
Lord, `thou art oure Lord; thi name `is wondurful in al erthe.
</verse>
      </chapter>
      <chapter osisID='Ps.9'>
        <verse osisID='Ps.9.1'>
The title of the nynthe salm. In to the ende, for the pryuytees of the sone, the salm of Dauid.
</verse>
        <verse osisID='Ps.9.2'>
Lord, Y schal knouleche to thee in al myn herte; Y schal telle alle thi merueils.
</verse>
        <verse osisID='Ps.9.3'>
Thou hiyeste, Y schal be glad, and Y schal be fulli ioieful in thee; Y schal synge to thi name.
</verse>
        <verse osisID='Ps.9.4'>
For thou turnest myn enemy abac; thei schulen be maad feble,  and schulen perische fro thi face.
</verse>
        <verse osisID='Ps.9.5'>
For thou hast maad my doom and my cause; thou, that demest riytfulnesse, `hast set on the trone.
</verse>
        <verse osisID='Ps.9.6'>
Thou blamedist hethene men, and the wickid perischide; thou hast do awei the name of hem in to the world, and in to the world of world.
</verse>
        <verse osisID='Ps.9.7'>
The swerdis of the enemy failiden in to the ende; and thou hast distried the citees of hem. The mynde of hem perischide with sown;
</verse>
        <verse osisID='Ps.9.8'>
and the Lord dwellith with outen ende. He made redi his trone in doom; and he schal deme the world in equite,
</verse>
        <verse osisID='Ps.9.9'>
he schal deme puplis in riytfulnesse.
</verse>
        <verse osisID='Ps.9.10'>
And the Lord is maad refuyt, `ether help, `to a pore man; an helpere in couenable tymes in tribulacioun.
</verse>
        <verse osisID='Ps.9.11'>
And thei, that knowen thi name, haue hope in thee; for thou, Lord, hast not forsake hem that seken thee.
</verse>
        <verse osisID='Ps.9.12'>
Synge ye to the Lord, that dwellith in Syon; telle ye hise studyes among hethene men.
</verse>
        <verse osisID='Ps.9.13'>
God foryetith not the cry of pore men; for he hath mynde, and sekith the blood of hem.
</verse>
        <verse osisID='Ps.9.14'>
Lord, haue thou merci on me; se thou my mekenesse of myn enemyes.
</verse>
        <verse osisID='Ps.9.15'>
Which enhaunsist me fro the yatis of deeth; that Y telle alle thi preisyngis in the yatis of the douyter of Syon.
</verse>
        <verse osisID='Ps.9.16'>
Y schal `be fulli ioyeful in thin helthe; hethene men ben fast set in the perisching, which thei maden. In this snare, which thei hidden, the foot of hem is kauyt.
</verse>
        <verse osisID='Ps.9.17'>
The Lord makynge domes schal be knowun; the synnere is takun in the werkis of hise hondis.
</verse>
        <verse osisID='Ps.9.18'>
Synneris be turned togidere in to helle; alle folkis, that foryeten God.
</verse>
        <verse osisID='Ps.9.19'>
For the foryetyng of a pore man schal not be in to the ende; the pacience of pore men schal not perische in to the ende.
</verse>
        <verse osisID='Ps.9.20'>
Lord, rise thou vp, a man be not coumfortid; folkis be demyd in thi siyt.
</verse>
        <verse osisID='Ps.9.21'>
Lord, ordeine thou a lawe makere on hem; wite folkis, that thei ben men.
</verse>
        <verse osisID='Ps.9.22'>
Lord, whi hast thou go fer awei? thou dispisist `in couenable tymes in tribulacioun.
</verse>
        <verse osisID='Ps.9.23'>
While the wickid is proud, the pore man is brent; thei ben taken in the counsels, bi whiche thei thenken.
</verse>
        <verse osisID='Ps.9.24'>
Forwhi the synnere is preisid in the desiris of his soule; and the wickid is blessid.
</verse>
        <verse osisID='Ps.9.25'>
The synnere `wraththide the Lord; vp the multitude of his ire he schal not seke.
</verse>
        <verse osisID='Ps.9.26'>
God is not in his siyt; hise weies ben defoulid in al tyme. God, thi domes ben takun awei fro his face; he schal be lord of alle hise enemyes.
</verse>
        <verse osisID='Ps.9.27'>
For he seide in his herte, Y schal not be moued, fro generacioun in to generacioun without yuel.
</verse>
        <verse osisID='Ps.9.28'>
`Whos mouth is ful of cursyng, and of bitternesse, and of gyle; trauel and sorewe is vndur his tunge.
</verse>
        <verse osisID='Ps.9.29'>
He sittith in aspies with ryche men in priuytees; to sle the innocent man.
</verse>
        <verse osisID='Ps.9.30'>
Hise iyen biholden on a pore man; he settith aspies in hid place, as a lioun in his denne. He settith aspies, for to rauysche a pore man; for to rauysche a pore man, while he drawith the pore man.
</verse>
        <verse osisID='Ps.9.31'>
In his snare he schal make meke the pore man; he schal bowe hym silf, and schal falle doun, whanne he hath be lord of pore men.
</verse>
        <verse osisID='Ps.9.32'>
For he seide in his herte, God hath foryete; he hath turned awei his face, that he se not in to the ende.
</verse>
        <verse osisID='Ps.9.33'>
Lord God, rise thou vp, and thin hond be enhaunsid; foryete thou not pore men.
</verse>
        <verse osisID='Ps.9.34'>
For what thing terride the wickid man God to wraththe? for he seide in his herte, God schal not seke.
</verse>
        <verse osisID='Ps.9.35'>
Thou seest, for thou biholdist trauel and sorewe; that thou take hem in to thin hondis. The pore man is left to thee; thou schalt be an helpere to the fadirles and modirles.
</verse>
        <verse osisID='Ps.9.36'>
Al to-breke thou the arme of the synnere, and yuel willid; his synne schal be souyt, and it schal not be foundun.
</verse>
        <verse osisID='Ps.9.37'>
The Lord schal regne with outen ende, and in to the world of world; folkis, ye  schulen perische fro the lond of hym.
</verse>
        <verse osisID='Ps.9.38'>
The Lord hath herd the desir of pore men; thin eere hath herd the makyng redi of her herte.
</verse>
        <verse osisID='Ps.9.39'>
To deme for the modirles `and meke; that a man `leie to no more to `magnyfie hym silf on erthe.
</verse>
      </chapter>
      <chapter osisID='Ps.10'>
        <verse osisID='Ps.10.1'>
The title of the tenthe salm. To the victorie of Dauid.
</verse>
        <verse osisID='Ps.10.2'>
I triste in the Lord; hou seien ye to my soule, Passe thou ouere in to an hil, as a sparowe doith?
</verse>
        <verse osisID='Ps.10.3'>
For lo! synneris han bent a bouwe; thei han maad redi her arowis in an arowe caas; `for to schete in derknesse riytful men in herte.
</verse>
        <verse osisID='Ps.10.4'>
For thei han distryed, whom thou hast maad perfit; but what dide the riytful man?
</verse>
        <verse osisID='Ps.10.5'>
The Lord is in his hooli temple; he is Lord, his seete is in heuene. Hise iyen biholden on a pore man; hise iyelidis axen the sones of men.
</verse>
        <verse osisID='Ps.10.6'>
The Lord axith a iust man, and vnfeithful man; but he, that loueth wickidnesse, hatith his soule.
</verse>
        <verse osisID='Ps.10.7'>
He schal reyne snaris on `synful men; fier, brymston, and the spirit of tempestis ben the part of the cuppe of hem.
</verse>
        <verse osisID='Ps.10.8'>
For the Lord is riytful, and louede riytfulnessis; his cheer siy equite, `ethir euennesse.
</verse>
      </chapter>
      <chapter osisID='Ps.11'>
        <verse osisID='Ps.11.1'>
The title of the eleuenthe salm. To the victorie on the eiyte, the song of Dauid.
</verse>
        <verse osisID='Ps.11.2'>
Lord, make thou me saaf, for the hooli failide; for treuthis ben maad litle fro the sones of men.
</verse>
        <verse osisID='Ps.11.3'>
Thei spaken veyn thingis, ech man to hys neiybore; thei han gileful lippis, thei spaken in herte and herte.
</verse>
        <verse osisID='Ps.11.4'>
The Lord destrie alle gileful lippis; and the greet spekynge tunge.
</verse>
        <verse osisID='Ps.11.5'>
Whiche seiden, We schulen magnyfie oure tunge, our lippis ben of vs; who is oure lord?
</verse>
        <verse osisID='Ps.11.6'>
For the  wretchednesse of nedy men, and for the weilyng of pore men; now Y schal ryse vp, seith the Lord. I schal sette inhelt he; Y schal do tristili in hym.
</verse>
        <verse osisID='Ps.11.7'>
The spechis of the Lord ben chast spechis; siluer examynyd bi fier, preued fro erthe, purgid seuen fold.
</verse>
        <verse osisID='Ps.11.8'>
Thou, Lord, schalt kepe vs; and thou `schalt kepe vs fro this generacioun with outen ende.
</verse>
        <verse osisID='Ps.11.9'>
Wickid men goen in cumpas; bi thin hiynesse thou hast multiplied the sones of men.
</verse>
      </chapter>
      <chapter osisID='Ps.12'>
        <verse osisID='Ps.12.1'>
The title of the twelfthe salm. To the victorie of Dauid.
Lord, hou long foryetist thou me in to the ende? hou long turnest thou awei thi face fro me?
</verse>
        <verse osisID='Ps.12.2'>
Hou long schal Y sette counsels in my soule; sorewe in my herte bi dai?
</verse>
        <verse osisID='Ps.12.3'>
Hou long schal myn enemy be reisid on me?
</verse>
        <verse osisID='Ps.12.4'>
My Lord God, biholde thou, and here thou me. Liytne thou myn iyen, lest ony tyme Y slepe in deth;
</verse>
        <verse osisID='Ps.12.5'>
lest ony tyme myn enemye seie, Y hadde the maistri ayens hym. Thei, that troblen me, schulen haue ioie, if Y schal be stirid; forsothe Y hopide in thi merci.
</verse>
        <verse osisID='Ps.12.6'>
Myn herte schal fulli haue ioie in thin helthe; Y schal synge to the Lord, that yyueth goodis to me, and Y schal seie salm to the name of the hiyeste Lord.
</verse>
      </chapter>
      <chapter osisID='Ps.13'>
        <verse osisID='Ps.13.1'>
The `title of the threttenthe salm. To the victorie of Dauid.
The vnwise man seide in his herte, God is not. Thei ben corrupt, and ben maad abhomynable in her studies; noon is that doith good, noon is til to oon.
</verse>
        <verse osisID='Ps.13.2'>
The Lord bihelde fro heuene on the sones of men; that he se, if ony is vndurstondynge, ethir sekynge God.
</verse>
        <verse osisID='Ps.13.3'>
Alle bowiden awei, togidere thei ben maad vnprofitable; noon is  that doth good, noon is `til to oon. The throte of hem is an open sepulcre, thei diden gilefuli with her tungis; the venym of snakis is vndur her lippis. Whos mouth is ful of cursyng and bittirnesse; her feet ben swift to schede out blood. Sorewe and cursidnesse is in the weies of hem, and thei knewen not the weie of pees; the drede of God is not bifor her iyen.
</verse>
        <verse osisID='Ps.13.4'>
Whether alle men that worchen wickidnesse schulen not knowe; that deuowren my puple, as mete of breed?
</verse>
        <verse osisID='Ps.13.5'>
Thei clepeden not the Lord; thei trembliden there for dreed, where was no drede;
</verse>
        <verse osisID='Ps.13.6'>
for the Lord is in a riytful generacioun. Thou hast schent the counsel of a pore man; for the Lord is his hope.
</verse>
        <verse osisID='Ps.13.7'>
Who schal yyue fro Syon helthe to Israel? Whanne the Lord hath turned awei the caitifte of his puple; Jacob schal `fulli be ioiful, and Israel schal be glad.
</verse>
      </chapter>
      <chapter osisID='Ps.14'>
        <verse osisID='Ps.14.1'>
Lord, who schal dwelle in thi tabernacle; ether who schal reste in thin hooli hil?
</verse>
        <verse osisID='Ps.14.2'>
He that entrith with out wem; and worchith riytfulnesse.
</verse>
        <verse osisID='Ps.14.3'>
Which spekith treuthe in his herte; which dide not gile in his tunge. Nethir dide yuel to his neiybore; and took not schenschip ayens hise neiyboris.
</verse>
        <verse osisID='Ps.14.4'>
A wickid man is brouyt to nouyt in his siyt; but he glorifieth hem that dreden the Lord. Which swerith to his neiybore, and disseyueth not;
</verse>
        <verse osisID='Ps.14.5'>
which yaf not his money to vsure; and took not yiftis on the innocent. He, that doith these thingis, schal not be moued with outen ende.
</verse>
      </chapter>
      <chapter osisID='Ps.15'>
        <verse osisID='Ps.15.1'>
The title of the fiuetenthe salm. `Of the meke and symple, the salm of Dauid. Lord, kepe thou me, for Y haue hopid in thee;
</verse>
        <verse osisID='Ps.15.2'>
Y seide to the Lord, Thou art my God, for thou hast no nede of my goodis.
</verse>
        <verse osisID='Ps.15.3'>
To the seyntis that ben in the lond of hym; he made wondurful alle my willis in hem.
</verse>
        <verse osisID='Ps.15.4'>
The sikenessis of hem ben multiplied; aftirward thei hastiden. I schal not gadire togidere the conuenticulis, `ethir litle couentis, of hem of bloodis; and Y schal not be myndeful of her names bi my lippis.
</verse>
        <verse osisID='Ps.15.5'>
The Lord is part of myn eritage, and of my passion; thou art, that schalt restore myn eritage to me.
</verse>
        <verse osisID='Ps.15.6'>
Coordis felden to me in ful clere thingis; for myn eritage is ful cleer to me.
</verse>
        <verse osisID='Ps.15.7'>
I schal blesse the Lord, that yaf vndurstondyng to me; ferthermore and my reynes blameden me `til to nyyt.
</verse>
        <verse osisID='Ps.15.8'>
I purueide euere the Lord in my siyt; for he is on the riythalf to me, that Y be not moued.
</verse>
        <verse osisID='Ps.15.9'>
For this thing myn herte was glad, and my tunge ioyede fulli; ferthermore and my fleisch schal reste in hope.
</verse>
        <verse osisID='Ps.15.10'>
For thou schalt not forsake my soule in helle; nether thou schalt yyue thin hooli to se corrupcioun. Thou hast maad knowun to me the weies of lijf; thou schalt fille me of gladnesse with thi cheer; delityngis ben in thi riythalf `til in to the ende.
</verse>
      </chapter>
      <chapter osisID='Ps.16'>
        <verse osisID='Ps.16.1'>
The title of the sixtenthe salm. The preier of Dauid. Lord, here thou my riytfulnesse; biholde thou my preier. Perseuye thou with eeris my preier; not maad in gileful lippis.
</verse>
        <verse osisID='Ps.16.2'>
Mi doom come `forth of thi cheer; thin iyen se equite.
</verse>
        <verse osisID='Ps.16.3'>
Thou hast preued myn herte, and hast visitid in niyt; thou hast  examynyd me bi fier, and wickidnesse is not foundun in me.
</verse>
        <verse osisID='Ps.16.4'>
That my mouth speke not the werkis of men; for the wordis of thi lippis Y haue kept harde weies.
</verse>
        <verse osisID='Ps.16.5'>
Make thou perfit my goyngis in thi pathis; that my steppis be not moued.
</verse>
        <verse osisID='Ps.16.6'>
I criede, for thou, God, herdist me; bowe doun thin eere to me, and here thou my wordis.
</verse>
        <verse osisID='Ps.16.7'>
Make wondurful thi mercies; that makist saaf `men hopynge in thee.
</verse>
        <verse osisID='Ps.16.8'>
Kepe thou me as the appil of the iye; fro `men ayenstondynge thi riyt hond. Keuere thou me vndur the schadewe of thi wyngis;
</verse>
        <verse osisID='Ps.16.9'>
fro the face of vnpitouse men, that han turmentid me. Myn enemyes han cumpassid my soule;
</verse>
        <verse osisID='Ps.16.10'>
thei han closide togidere her fatnesse; the mouth of hem spak pride.
</verse>
        <verse osisID='Ps.16.11'>
Thei castiden me forth, and han cumpassid me now; thei ordeyneden to bowe doun her iyen in to erthe.
</verse>
        <verse osisID='Ps.16.12'>
Thei, as a lioun maad redi to prey, han take me; and as the whelp of a lioun dwellynge in hid places.
</verse>
        <verse osisID='Ps.16.13'>
Lord, rise thou vp, bifor come thou hym, and disseyue thou hym; delyuere thou my lijf fro the `vnpitouse,
</verse>
        <verse osisID='Ps.16.14'>
delyuere thou thi swerd fro the enemyes of thin hond. Lord, departe thou hem fro a fewe men of `the lond in the lijf of hem; her wombe is fillid of thin hid thingis. Thei ben fillid with sones; and thei leften her relifis to her litle children.
</verse>
        <verse osisID='Ps.16.15'>
But Y in riytfulnesse schal appere to thi siyt; Y schal be fillid, whanne thi glorie schal appere.
</verse>
      </chapter>
      <chapter osisID='Ps.17'>
        <verse osisID='Ps.17.1'>
The title of the seuenetenthe salm. To victorie, the word of the Lord to Dauid; which spak the wordis of this song, in the dai in which the Lord delyuerede hym fro the hond of alle hise enemyes, and fro the hond of Saul; and he seide:
</verse>
        <verse osisID='Ps.17.2'>
Lord, my strengthe, Y schal loue thee; the Lord is my stidfastnesse, and my refuyt,  and mi deliuerere.
</verse>
        <verse osisID='Ps.17.3'>
Mi God is myn helpere; and Y schal hope in to hym. My defendere, and the horn of myn helthe; and myn vptakere.
</verse>
        <verse osisID='Ps.17.4'>
I schal preise, and ynwardli clepe the Lord; and Y schal be saaf fro myn enemyes.
</verse>
        <verse osisID='Ps.17.5'>
The sorewis of deth cumpassiden me; and the strondis of wickidnesse disturbliden me.
</verse>
        <verse osisID='Ps.17.6'>
The sorewis of helle cumpassiden me; the snaris of deeth `bifor ocupieden me.
</verse>
        <verse osisID='Ps.17.7'>
In my tribulacioun Y inwardli clepide the Lord; and Y criede to my God. And he herde my vois fro his hooli temple; and my cry in his siyt entride in to hise eeris.
</verse>
        <verse osisID='Ps.17.8'>
The erthe was mouede togidere, and tremblede togidere; the foundementis of hillis weren troblid togidere, and weren moued togidere; for he was wrooth to hem.
</verse>
        <verse osisID='Ps.17.9'>
Smoke stiede in the ire of hym, and fier brente out fro his face; coolis weren kyndlid of hym.
</verse>
        <verse osisID='Ps.17.10'>
He bowide doun heuenes, and cam doun; and derknesse was vndur hise feet.
</verse>
        <verse osisID='Ps.17.11'>
And he stiede on cherubym, and flei; he fley ouer the pennes of wyndis.
</verse>
        <verse osisID='Ps.17.12'>
And he settide derknesses his hidyng place, his tabernacle `in his cumpas; derk water was in the cloudes of the lowere eir.
</verse>
        <verse osisID='Ps.17.13'>
Ful cleer cloudis passiden in his siyt; hail and the coolis of fier.
</verse>
        <verse osisID='Ps.17.14'>
And the Lord thundrid fro heuene; and the hiyeste yaf his vois, hail and the coolis of fier `camen doun.
</verse>
        <verse osisID='Ps.17.15'>
And he sente hise arowis, and distriede tho men; he multipliede leytis, and disturblide tho men.
</verse>
        <verse osisID='Ps.17.16'>
And the wellis of watris apperiden; and the foundementis of the erthe weren schewid. Lord, of thi blamyng; of the brething of the spirit of thin ire.
</verse>
        <verse osisID='Ps.17.17'>
He sente fro the hiyeste place, and took me; and he took me fro many watris.
</verse>
        <verse osisID='Ps.17.18'>
He delyuerede me fro my strongeste enemyes; and fro hem that hatiden me, fro thei weren coumfortid on me.
</verse>
        <verse osisID='Ps.17.19'>
Thei camen bifor me in the dai of my turment; and the Lord was maad my defendere.
</verse>
        <verse osisID='Ps.17.20'>
And he ledde out me in to breede; he maad me saaf, for he wolde me.
</verse>
        <verse osisID='Ps.17.21'>
And  the Lord schal yelde to me bi my riytfulnesse; and he schal yelde to me bi the clennesse of myn hondis.
</verse>
        <verse osisID='Ps.17.22'>
For Y kepte the weies of the Lord; and Y dide not vnfeithfuli fro my God.
</verse>
        <verse osisID='Ps.17.23'>
For alle hise domes ben in my siyt; and Y puttide not awei fro me hise riytfulnessis.
</verse>
        <verse osisID='Ps.17.24'>
And Y schal be vnwemmed with hym; and Y schal kepe me fro my wickidnesse.
</verse>
        <verse osisID='Ps.17.25'>
And the Lord schal yelde to me bi my riytfulnesse; and bi the clennesse of myn hondis in the siyt of hise iyen.
</verse>
        <verse osisID='Ps.17.26'>
With the hooli, thou schalt be hooli; and with `a man innocent, thou schalt be innocent.
</verse>
        <verse osisID='Ps.17.27'>
And with a chosun man, thou schalt be chosun; and with a weiward man, thou schalt be weiward.
</verse>
        <verse osisID='Ps.17.28'>
For thou schalt make saaf a meke puple; and thou schalt make meke the iyen of proude men.
</verse>
        <verse osisID='Ps.17.29'>
For thou, Lord, liytnest my lanterne; my God, liytne thou my derknessis.
</verse>
        <verse osisID='Ps.17.30'>
For bi thee Y schal be delyuered fro temptacioun; and in my God Y schal `go ouer the wal.
</verse>
        <verse osisID='Ps.17.31'>
Mi God, his weie is vndefoulid, the speches of the Lord ben examyned bi fier; he is defendere of alle men hopynge in hym.
</verse>
        <verse osisID='Ps.17.32'>
For whi, who is God out takun the Lord? ethir who is God outakun oure God?
</verse>
        <verse osisID='Ps.17.33'>
God that hath gird me with vertu; and hath set my weie vnwemmed.
</verse>
        <verse osisID='Ps.17.34'>
Which made perfit my feet as of hertis; and ordeynynge me on hiye thingis.
</verse>
        <verse osisID='Ps.17.35'>
Which techith myn hondis to batel; and thou hast set myn armys as a brasun bouwe.
</verse>
        <verse osisID='Ps.17.36'>
And thou hast youe to me the kyueryng of thin helthe; and thi riythond hath vptake me. And thi chastisyng amendide me in to the ende; and thilke chastisyng of thee schal teche me.
</verse>
        <verse osisID='Ps.17.37'>
Thou alargidist my paaces vndur me; and my steppis ben not maad vnstidefast.
</verse>
        <verse osisID='Ps.17.38'>
Y schal pursue myn enemyes, and Y schal take hem; and Y schal not turne til thei failen.
</verse>
        <verse osisID='Ps.17.39'>
I schal al to-breke hem, and thei schulen not mowe stonde; thei schulen falle vndur my feet.
</verse>
        <verse osisID='Ps.17.40'>
And thou hast gird me with vertu to batel; and thou hast `supplauntid, ether disseyued,  vndur me men risynge ayens me.
</verse>
        <verse osisID='Ps.17.41'>
And thou hast youe myn enemyes abac to me; and thou hast distried `men hatynge me.
</verse>
        <verse osisID='Ps.17.42'>
Thei crieden, and noon was that maad hem saaf; `thei crieden to the Lord, and he herde not hem.
</verse>
        <verse osisID='Ps.17.43'>
And Y schal al to-breke hem, as dust bifor the face of wynd; Y schal do hem awei, as the cley of stretis.
</verse>
        <verse osisID='Ps.17.44'>
Thou schalt delyuere me fro ayenseiyngis of the puple; thou schalt sette me in to the heed of folkis.
</verse>
        <verse osisID='Ps.17.45'>
The puple, which Y knewe not, seruede me; in the herynge of eere it obeiede to me.
</verse>
        <verse osisID='Ps.17.46'>
Alien sones lieden to me, alien sones wexiden elde; and crokiden fro thi pathis.
</verse>
        <verse osisID='Ps.17.47'>
The Lord lyueth, and my God be blessid; and the God of myn helthe be enhaunsid.
</verse>
        <verse osisID='Ps.17.48'>
God, that yauest veniaunces to me, and makist suget puplis vndur me; my delyuerere fro my wrathful enemyes.
</verse>
        <verse osisID='Ps.17.49'>
And thou schalt enhaunse me fro hem, that risen ayens me; thou schalt delyuere me fro a wickid man.
</verse>
        <verse osisID='Ps.17.50'>
Therfor, Lord, Y schal knouleche to thee among naciouns; and Y schal seie salm to thi name.
</verse>
        <verse osisID='Ps.17.51'>
Magnyfiynge the helthis of his kyng; and doynge merci to his crist Dauid, and to his seed til in to the world.
</verse>
      </chapter>
      <chapter osisID='Ps.18'>
        <verse osisID='Ps.18.1'>
The title of the eiytenthe salm. To victorie, the salm of Dauid.
</verse>
        <verse osisID='Ps.18.2'>
Heuenes tellen out the glorie of God; and the firmament tellith the werkis of hise hondis.
</verse>
        <verse osisID='Ps.18.3'>
The dai tellith out to the dai a word; and the nyyt schewith kunnyng to the nyyt.
</verse>
        <verse osisID='Ps.18.4'>
No langagis ben, nether wordis; of whiche the voices of hem ben not herd.
</verse>
        <verse osisID='Ps.18.5'>
The soun of hem yede out in to al erthe; and the wordis of hem `yeden out in to the endis of the world.
</verse>
        <verse osisID='Ps.18.6'>
In the sunne he hath set his tabernacle; and he as a spouse comynge forth of his chaumbre.  He fulli ioyede, as a giaunt, to renne his weie;
</verse>
        <verse osisID='Ps.18.7'>
his goynge out was fro hiyeste heuene. And his goyng ayen was to the hiyeste therof; and noon is that hidith hym silf fro his heet.
</verse>
        <verse osisID='Ps.18.8'>
The lawe of the Lord is with out wem, and conuertith soulis; the witnessyng of the Lord is feithful, and yyueth wisdom to litle children.
</verse>
        <verse osisID='Ps.18.9'>
The riytfulnessis of the Lord ben riytful, gladdynge hertis; the comaundement of the Lord is cleere, liytnynge iyen.
</verse>
        <verse osisID='Ps.18.10'>
The hooli drede of the Lord dwellith in to world of world; the domes of the Lord ben trewe, iustified in to hem silf.
</verse>
        <verse osisID='Ps.18.11'>
Desirable more than gold, and a stoon myche preciouse; and swettere than hony and honycoomb.
</verse>
        <verse osisID='Ps.18.12'>
`Forwhi thi seruaunt kepith thoo; myche yeldyng is in tho to be kept.
</verse>
        <verse osisID='Ps.18.13'>
Who vndurstondith trespassis? make thou me cleene fro my priuy synnes;
</verse>
        <verse osisID='Ps.18.14'>
and of alien synnes spare thi seruaunt. `If the forseid defautis ben not, Lord, of me, than Y schal be with out wem; and Y schal be clensid of the mooste synne.
</verse>
        <verse osisID='Ps.18.15'>
And the spechis of my mouth schulen be, that tho plese; and the thenkynge of myn herte euere in thi siyt. Lord, myn helpere; and myn ayenbiere.
</verse>
      </chapter>
      <chapter osisID='Ps.19'>
        <verse osisID='Ps.19.1'>
The title of the nyntenthe salm. To victorie, the salm of Dauid.
</verse>
        <verse osisID='Ps.19.2'>
The Lord here thee in the dai of tribulacioun; the name of God of Jacob defende thee.
</verse>
        <verse osisID='Ps.19.3'>
Sende he helpe to thee fro the hooli place; and fro Syon defende he thee.
</verse>
        <verse osisID='Ps.19.4'>
Be he myndeful of al thi sacrifice; and thi brent sacrifice be maad fat.
</verse>
        <verse osisID='Ps.19.5'>
Yyue he to thee aftir thin herte; and conferme he al thi counsel.
</verse>
        <verse osisID='Ps.19.6'>
We schulen be glad in thin helthe; and we schulen be magnyfied in the name of oure God.
</verse>
        <verse osisID='Ps.19.7'>
The Lord fille alle thin axyngis; nowe Y haue knowe, that the Lord hath maad saaf his crist. He schal here hym fro his hooly heuene;  the helthe of his riyt hond is in poweris.
</verse>
        <verse osisID='Ps.19.8'>
Thes in charis, and these in horsis; but we schulen inwardli clepe in the name of oure Lord God.
</verse>
        <verse osisID='Ps.19.9'>
Thei ben boundun, and felden doun; but we han rise, and ben reisid.
</verse>
        <verse osisID='Ps.19.10'>
Lord, make thou saaf the kyng; and here thou vs in the dai in which we inwardli clepen thee.
</verse>
      </chapter>
      <chapter osisID='Ps.20'>
        <verse osisID='Ps.20.1'>
The title of the twentithe salm. To victorie, the salm of Dauid.
</verse>
        <verse osisID='Ps.20.2'>
Lord, the kyng schal be glad in thi vertu; and he schal ful out haue ioye greetli on thin helthe.
</verse>
        <verse osisID='Ps.20.3'>
Thou hast youe to hym the desire of his herte; and thou hast not defraudid hym of the wille of hise lippis.
</verse>
        <verse osisID='Ps.20.4'>
For thou hast bifor come hym in the blessyngis of swetnesse; thou hast set on his heed a coroun of preciouse stoon.
</verse>
        <verse osisID='Ps.20.5'>
He axide of thee lijf, and thou yauest to hym; the lengthe of daies in to the world, `and in to the world of world.
</verse>
        <verse osisID='Ps.20.6'>
His glorie is greet in thin helthe; thou schalt putte glorie, and greet fayrnesse on hym.
</verse>
        <verse osisID='Ps.20.7'>
For thou schalt yyue hym in to blessing in to the world of world; thou schalt make hym glad in ioye with thi cheer.
</verse>
        <verse osisID='Ps.20.8'>
For the kyng hopith in the Lord; and in the merci of the hiyeste he schal not be moued.
</verse>
        <verse osisID='Ps.20.9'>
Thyn hond be foundun to alle thin enemyes; thi riythond fynde alle hem that haten thee.
</verse>
        <verse osisID='Ps.20.10'>
Thou schalt putte hem as a furneis of fier in the tyme of thi cheer; the Lord schal disturble hem in his ire, and fier schal deuoure hem.
</verse>
        <verse osisID='Ps.20.11'>
Thou schalt leese the fruyt of hem fro erthe; and `thou schalt leese the seed of hem fro the sones of men.
</verse>
        <verse osisID='Ps.20.12'>
For thei bowiden yuels ayens thee; thei thouyten counseils, whiche thei myyten not stablische.
</verse>
        <verse osisID='Ps.20.13'>
For thou schalt putte hem abac; in thi relifs thou schalt make redi the cheer of hem.
</verse>
        <verse osisID='Ps.20.14'>
Lord, be thou enhaunsid in thi vertu; we schulen synge, and seie opinly thi vertues.
</verse>
      </chapter>
      <chapter osisID='Ps.21'>
        <verse osisID='Ps.21.1'>
The `title of the oon and twentithe salm. To ouercome, for `the morewtid hynd; the salm of Dauid.
</verse>
        <verse osisID='Ps.21.2'>
God, my God, biholde thou on me, whi hast thou forsake me? the wordis of my trespassis ben fer fro myn helthe.
</verse>
        <verse osisID='Ps.21.3'>
Mi God, Y schal crye bi dai, and thou schalt not here; and bi nyyt, and not to vnwisdom to me.
</verse>
        <verse osisID='Ps.21.4'>
Forsothe thou, the preisyng of Israel, dwellist in holynesse;
</verse>
        <verse osisID='Ps.21.5'>
oure fadris hopiden in thee, thei hopiden, and thou delyueridist hem.
</verse>
        <verse osisID='Ps.21.6'>
Thei crieden to thee, and thei weren maad saaf; thei hopiden in thee, and thei weren not schent.
</verse>
        <verse osisID='Ps.21.7'>
But Y am a worm, and not man; the schenschip of men, and the outcastyng of the puple.
</verse>
        <verse osisID='Ps.21.8'>
Alle men seynge me scorneden me; thei spaken with lippis, and stiriden the heed.
</verse>
        <verse osisID='Ps.21.9'>
He hopide in the Lord, delyuere he hym; make he hym saaf, for he wole hym.
</verse>
        <verse osisID='Ps.21.10'>
For thou it art that drowist me out of the wombe, thou art myn hope fro the tetis of my modir;
</verse>
        <verse osisID='Ps.21.11'>
in to thee Y am cast forth fro the wombe. Fro the wombe of my modir thou art my God; departe thou not fro me.
</verse>
        <verse osisID='Ps.21.12'>
For tribulacioun is next; for noon is that helpith.
</verse>
        <verse osisID='Ps.21.13'>
Many calues cumpassiden me; fatte bolis bisegiden me.
</verse>
        <verse osisID='Ps.21.14'>
Thei openyden her mouth on me; as doith a lioun rauyschynge and rorynge.
</verse>
        <verse osisID='Ps.21.15'>
I am sched out as watir; and alle my boonys ben scaterid. Myn herte is maad, as wex fletynge abrood; in the myddis of my wombe.
</verse>
        <verse osisID='Ps.21.16'>
Mi vertu driede as a tiyl stoon, and my tunge cleuede to my chekis; and thou hast brouyt forth me in to the dust of deth.
</verse>
        <verse osisID='Ps.21.17'>
For many doggis cumpassiden me; the counsel of wickid men bisegide me. Thei delueden myn hondis and my feet;
</verse>
        <verse osisID='Ps.21.18'>
thei noumbriden alle my boonys. Sotheli thei lokiden, and bihelden me;
</verse>
        <verse osisID='Ps.21.19'>
thei departiden my clothis to hem silf, and thei senten lot on my cloth.
</verse>
        <verse osisID='Ps.21.20'>
But thou, Lord, delaie not thin help fro me; biholde thou to my defence.
</verse>
        <verse osisID='Ps.21.21'>
God, delyuere thou my lijf fro swerd; and delyuere thou myn oon aloone fro the hond of the dogge.
</verse>
        <verse osisID='Ps.21.22'>
Make thou me saaf fro the mouth of a lioun; and my mekenesse fro the hornes of vnycornes.
</verse>
        <verse osisID='Ps.21.23'>
I schal telle thi name to my britheren; Y schal preise thee in the myddis of the chirche.
</verse>
        <verse osisID='Ps.21.24'>
Ye that dreden the Lord, herie hym; alle the seed of Jacob, glorifie ye hym.
</verse>
        <verse osisID='Ps.21.25'>
Al the seed of Israel drede hym; for he forsook not, nethir dispiside the preier of a pore man. Nethir he turnede awei his face fro me; and whanne Y criede to hym, he herde me.
</verse>
        <verse osisID='Ps.21.26'>
Mi preisyng is at thee in a greet chirche; Y schal yelde my vowis in the siyt of men dredynge hym.
</verse>
        <verse osisID='Ps.21.27'>
Pore men schulen ete, and schulen be fillid, and thei schulen herie the Lord, that seken hym; the hertis of hem schulen lyue in to the world of world.
</verse>
        <verse osisID='Ps.21.28'>
Alle the endis of erthe schulen bithenke; and schulen be conuertid to the Lord. And alle the meynees of hethene men; schulen worschipe in his siyt.
</verse>
        <verse osisID='Ps.21.29'>
For the rewme is the Lordis; and he schal be Lord of hethene men.
</verse>
        <verse osisID='Ps.21.30'>
Alle the fatte men of erthe eeten and worschipiden; alle men, that goen doun in to erthe, schulen falle doun in his siyt.
</verse>
        <verse osisID='Ps.21.31'>
And my soule schal lyue to hym; and my seed schal serue him.
</verse>
        <verse osisID='Ps.21.32'>
A generacioun to comyng schal be teld to the Lord; and heuenes schulen telle his riytfulnesse to the puple that schal be borun, whom the Lord made.
</verse>
      </chapter>
      <chapter osisID='Ps.22'>
        <verse osisID='Ps.22.1'>
The title of the two and twentithe salm. `The salm, ether the song of Dauid. The Lord gouerneth me, and no thing schal faile to me;
</verse>
        <verse osisID='Ps.22.2'>
in the place of pasture there he hath set me. He nurschide me on the watir of refreischyng;
</verse>
        <verse osisID='Ps.22.3'>
he conuertide  my soule. He ledde me forth on the pathis of riytfulnesse; for his name.
</verse>
        <verse osisID='Ps.22.4'>
For whi thouy Y schal go in the myddis of schadewe of deeth; Y schal not drede yuels, for thou art with me. Thi yerde and thi staf; tho han coumfortid me.
</verse>
        <verse osisID='Ps.22.5'>
Thou hast maad redi a boord in my siyt; ayens hem that troblen me. Thou hast maad fat myn heed with oyle; and my cuppe, `fillinge greetli, is ful cleer.
</verse>
        <verse osisID='Ps.22.6'>
And thi merci schal sue me; in alle the daies of my lijf. And that Y dwelle in the hows of the Lord; in to the lengthe of daies.
</verse>
      </chapter>
      <chapter osisID='Ps.23'>
        <verse osisID='Ps.23.1'>
The title of the `thre and twentithe salm. The song of Dauid. The erthe and the fulnesse therof is `the Lordis; the world, and alle that dwellen therynne `is the Lordis.
</verse>
        <verse osisID='Ps.23.2'>
For he foundide it on the sees; and made it redi on floodis.
</verse>
        <verse osisID='Ps.23.3'>
Who schal stie in to the hil of the Lord; ethir who schal stonde in the hooli place of hym?
</verse>
        <verse osisID='Ps.23.4'>
The innocent in hondis, and in cleene herte; whiche took not his soule in veyn, nether swoor in gile to his neiybore.
</verse>
        <verse osisID='Ps.23.5'>
`This man schal take blessyng of the Lord; and mercy of God his helthe.
</verse>
        <verse osisID='Ps.23.6'>
This is the generacioun of men sekynge hym; of men sekynge the face of God of Jacob.
</verse>
        <verse osisID='Ps.23.7'>
Ye princes, take vp youre yatis, and ye euerelastynge yatis, be reisid; and the kyng of glorie schal entre.
</verse>
        <verse osisID='Ps.23.8'>
Who is this kyng of glorie? the Lord strong and myyti, the Lord myyti in batel.
</verse>
        <verse osisID='Ps.23.9'>
Ye princes, take vp youre yatis, and ye euerlastynge yatis, be reisid; and the kyng of glorie schal entre.
</verse>
        <verse osisID='Ps.23.10'>
Who is this kyng of glorie? the Lord of vertues, he is the kyng of glorie.
</verse>
      </chapter>
      <chapter osisID='Ps.24'>
        <verse osisID='Ps.24.1'>
The title of the foure and twentithe salm. To Dauid.
</verse>
        <verse osisID='Ps.24.2'>
Lord, to thee Y haue reisid my soule; my God, Y truste in thee, be Y not aschamed.
</verse>
        <verse osisID='Ps.24.3'>
Nethir myn enemyes scorne me; for alle men that suffren thee schulen not be schent.
</verse>
        <verse osisID='Ps.24.4'>
Alle men doynge wickyd thingis superfluli; be schent. Lord, schewe thou thi weies to me; and teche thou me thi pathis.
</verse>
        <verse osisID='Ps.24.5'>
Dresse thou me in thi treuthe, and teche thou me, for thou art God my sauyour; and Y suffride thee al dai.
</verse>
        <verse osisID='Ps.24.6'>
Lord, haue thou mynde of thi merciful doyngis; and of thi mercies that ben fro the world.
</verse>
        <verse osisID='Ps.24.7'>
Haue thou not mynde on the trespassis of my yongthe; and on myn vnkunnyngis. Thou, Lord, haue mynde on me bi thi merci; for thi goodnesse.
</verse>
        <verse osisID='Ps.24.8'>
The Lord is swete and riytful; for this he schal yyue a lawe to men trespassynge in the weie.
</verse>
        <verse osisID='Ps.24.9'>
He schal dresse deboner men in doom; he schal teche mylde men hise weies.
</verse>
        <verse osisID='Ps.24.10'>
Alle the weies of the Lord ben mercy and treuthe; to men sekynge his testament, and hise witnessyngis.
</verse>
        <verse osisID='Ps.24.11'>
Lord, for thi name thou schalt do merci to my synne; for it is myche.
</verse>
        <verse osisID='Ps.24.12'>
Who is a man, that dredith the Lord? he ordeyneth to hym a lawe in the weie which he chees.
</verse>
        <verse osisID='Ps.24.13'>
His soule schal dwelle in goodis; and his seed schal enerite the lond.
</verse>
        <verse osisID='Ps.24.14'>
The Lord is a sadnesse to men dredynge hym; and his testament is, that it be schewid to hem.
</verse>
        <verse osisID='Ps.24.15'>
Myn iyen ben euere to the Lord; for he schal breide awey my feet fro the snare.
</verse>
        <verse osisID='Ps.24.16'>
Biholde thou on me, and haue thou mercy on me; for Y am
</verse>
        <verse osisID='Ps.24.17'>
oon aloone and pore The tribulaciouns of myn herte ben multiplied; delyuere thou me of my nedis.
</verse>
        <verse osisID='Ps.24.18'>
Se thou my mekenesse and my trauel; and foryyue thou alle my  trespassis.
</verse>
        <verse osisID='Ps.24.19'>
Bihold thou myn enemyes, for thei ben multiplied; and thei haten me bi wickid hatrede.
</verse>
        <verse osisID='Ps.24.20'>
Kepe thou my soule, and delyuere thou me; be Y not aschamed, for Y hopide in thee.
</verse>
        <verse osisID='Ps.24.21'>
Innocent men and riytful cleuyden to me; for Y suffride thee.
</verse>
        <verse osisID='Ps.24.22'>
God, delyuere thou Israel; fro alle hise tribulaciouns.
</verse>
      </chapter>
      <chapter osisID='Ps.25'>
        <verse osisID='Ps.25.1'>
The title of the fyue and twentithe salm. `To Dauid.
Lord, deme thou me, for Y entride in myn innocens; and Y hopynge in the Lord schal not be made vnstidfast.
</verse>
        <verse osisID='Ps.25.2'>
Lord, preue thou me, and asaie me; brenne thou my reynes, and myn herte.
</verse>
        <verse osisID='Ps.25.3'>
For whi thi merci is bifor myn iyen; and Y pleside in thi treuthe.
</verse>
        <verse osisID='Ps.25.4'>
I sat not with the counsel of vanyte; and Y schal not entre with men doynge wickid thingis.
</verse>
        <verse osisID='Ps.25.5'>
I hatide the chirche of yuele men; and Y schal not sitte with wickid men.
</verse>
        <verse osisID='Ps.25.6'>
I schal waische myn hondis among innocentis; and, Lord, Y schal cumpasse thin auter.
</verse>
        <verse osisID='Ps.25.7'>
That Y here the vois of heriyng; and that Y telle out alle thi merueils.
</verse>
        <verse osisID='Ps.25.8'>
Lord, Y haue loued the fairnesse of thin hows; and the place of the dwellyng of thi glorie.
</verse>
        <verse osisID='Ps.25.9'>
God, leese thou not my soule with vnfeithful men; and my lijf with men of bloodis.
</verse>
        <verse osisID='Ps.25.10'>
In whose hondis wyckidnessis ben; the riythond of hem is fillid with yiftis.
</verse>
        <verse osisID='Ps.25.11'>
But Y entride in myn innocens; ayenbie thou me, and haue merci on me.
</verse>
        <verse osisID='Ps.25.12'>
Mi foot stood in riytfulnesse; Lord, Y schal blesse thee in chirchis.
</verse>
      </chapter>
      <chapter osisID='Ps.26'>
        <verse osisID='Ps.26.1'>
The title of the sixe and twentithe salm. To Dauid. The Lord is my liytnyng, and myn helthe; whom schal Y drede? The Lord is defendere of my lijf; for whom schal Y tremble?
</verse>
        <verse osisID='Ps.26.2'>
The while noiful men neiyen on me; for to ete my fleischis. Myn enemyes,  that trobliden me; thei weren maad sijk and felden doun.
</verse>
        <verse osisID='Ps.26.3'>
Thouy castels stonden togidere ayens me; myn herte schal not drede. Thouy batel risith ayens me; in this thing Y schal haue hope.
</verse>
        <verse osisID='Ps.26.4'>
I axide of the Lord o thing; Y schal seke this thing; that Y dwelle in the hows of the Lord alle the daies of my lijf. That Y se the wille of the Lord; and that Y visite his temple.
</verse>
        <verse osisID='Ps.26.5'>
For he hidde me in his tabernacle in the dai of yuelis; he defendide me in the hid place of his tabernacle.
</verse>
        <verse osisID='Ps.26.6'>
He enhaunside me in a stoon; and now he enhaunside myn heed ouer myn enemyes. I cumpasside, and offride in his tabernacle a sacrifice of criyng; Y schal synge, and Y schal seie salm to the Lord.
</verse>
        <verse osisID='Ps.26.7'>
Lord, here thou my vois, bi which Y criede to thee; haue thou merci on me, and here me.
</verse>
        <verse osisID='Ps.26.8'>
Myn herte seide to thee, My face souyte thee; Lord, Y schal seke eft thi face.
</verse>
        <verse osisID='Ps.26.9'>
Turne thou not awei thi face fro me; bouwe thou not awei in ire fro thi seruaunt. Lord, be thou myn helpere, forsake thou not me; and, God, myn helthe, dispise thou not me.
</verse>
        <verse osisID='Ps.26.10'>
For my fadir and my modir han forsake me; but the Lord hath take me.
</verse>
        <verse osisID='Ps.26.11'>
Lord, sette thou a lawe to me in thi weie; and dresse thou me in thi path for myn enemyes.
</verse>
        <verse osisID='Ps.26.12'>
Bitake thou not me in to the soules of hem, that troblen me; for wickid witnessis han rise ayens me, and wickydnesse liede to it silf.
</verse>
        <verse osisID='Ps.26.13'>
I bileue to see the goodis of the Lord; in the lond of `hem that lyuen.
</verse>
        <verse osisID='Ps.26.14'>
Abide thou the Lord, do thou manli; and thin herte be coumfortid, and suffre thou the Lord.
</verse>
      </chapter>
      <chapter osisID='Ps.27'>
        <verse osisID='Ps.27.1'>
The title of the seuen and twentithe salm. To Dauid. Lord, Y schal crye to thee; my God, be thou not stille fro me, be thou not stille `ony tyme fro me; and Y schal be maad  lijk to hem, that goen doun in to the lake.
</verse>
        <verse osisID='Ps.27.2'>
Lord, here thou the vois of my bisechyng, while Y preie to thee; whyle Y reise myn hondis to thin hooli temple.
</verse>
        <verse osisID='Ps.27.3'>
Bitake thou not me togidere with synneris; and leese thou not me with hem that worchen wickidnesse. Whyche speken pees with her neiybore; but yuels ben in her hertis.
</verse>
        <verse osisID='Ps.27.4'>
Yyue thou to hem vpe the werkis of hem; and vpe the wickidnesse of her fyndyngis. Yyue thou to hem vpe the werkis of her hondis; yelde thou her yeldyng to hem.
</verse>
        <verse osisID='Ps.27.5'>
For thei vndurstoden not the werkis of the Lord, and bi the werkis of hise hondis thou schalt destrie hem; and thou schalt not bilde hem.
</verse>
        <verse osisID='Ps.27.6'>
Blissid be the Lord; for he herde the vois of my bisechyng.
</verse>
        <verse osisID='Ps.27.7'>
The Lord is myn helpere and my defendere; and myn herte hopide in hym, and Y am helpid. And my fleisch flouride ayen; and of my wille Y schal knowleche to hym.
</verse>
        <verse osisID='Ps.27.8'>
The Lord is the strengthe of his puple; and he is defendere of the sauyngis of his crist.
</verse>
        <verse osisID='Ps.27.9'>
Lord, make thou saaf thi puple, and blesse thou thin eritage; and reule thou hem, and enhaunse thou hem til in to with outen ende.
</verse>
      </chapter>
      <chapter osisID='Ps.28'>
        <verse osisID='Ps.28.1'>
The title of the eiyt and twentithe salm. The salm, ethir song of Dauid. Ye sones of God, brynge to the Lord; brynge ye to the Lord the sones of rammes.
</verse>
        <verse osisID='Ps.28.2'>
Brynge ye to the Lord glorie and onour; brynge ye to the Lord glorie to his name; herie ye the Lord in his hooli large place.
</verse>
        <verse osisID='Ps.28.3'>
The vois of the Lord on watris, God of mageste thundride; the Lord on many watris.
</verse>
        <verse osisID='Ps.28.4'>
The vois of the Lord in vertu; the vois of the Lord in greet doyng.
</verse>
        <verse osisID='Ps.28.5'>
The vois of the Lord brekynge cedris; and the Lord schal breke the cedris of the Liban.
</verse>
        <verse osisID='Ps.28.6'>
And he schal al to-breke hem to dust as a calf of the Liban; and the derling was as the sone of an vnycorn.
</verse>
        <verse osisID='Ps.28.7'>
The vois of the Lord  departynge the flawme of fier;
</verse>
        <verse osisID='Ps.28.8'>
the vois of the Lord schakynge desert; and the Lord schal stire togidere the desert of Cades.
</verse>
        <verse osisID='Ps.28.9'>
The vois of the Lord makynge redi hertis, and he schal schewe thicke thingis; and in his temple alle men schulen seie glorie.
</verse>
        <verse osisID='Ps.28.10'>
The Lord makith to enhabite the greet flood; and the Lord schal sitte kyng with outen ende.
</verse>
        <verse osisID='Ps.28.11'>
The Lord schal yyue vertu to his puple; the Lord schal blesse his puple in pees.
</verse>
      </chapter>
      <chapter osisID='Ps.29'>
        <verse osisID='Ps.29.1'>
The title of the nyne and twentithe salm. The salm of song, for the halewyng of the hows of Dauid.
</verse>
        <verse osisID='Ps.29.2'>
Lord, Y schal enhaunse thee, for thou hast vp take me; and thou delitidist not myn enemyes on me.
</verse>
        <verse osisID='Ps.29.3'>
Mi Lord God, Y criede to thee; and thou madist me hool.
</verse>
        <verse osisID='Ps.29.4'>
Lord, thou leddist out my soule fro helle; thou sauedist me fro hem that goen doun into the lake.
</verse>
        <verse osisID='Ps.29.5'>
Ye seyntis of the Lord, synge to the Lord; and knowleche ye to the mynde of his hoolynesse.
</verse>
        <verse osisID='Ps.29.6'>
For ire is in his indignacioun; and lijf is in his wille. Wepyng schal dwelle at euentid; and gladnesse at the morewtid.
</verse>
        <verse osisID='Ps.29.7'>
Forsothe Y seide in my plentee; Y schal not be moued with outen ende.
</verse>
        <verse osisID='Ps.29.8'>
Lord, in thi wille; thou hast youe vertu to my fairnesse. Thou turnedist awei thi face fro me; and Y am maad disturblid.
</verse>
        <verse osisID='Ps.29.9'>
Lord, Y schal crye to thee; and Y schal preye to my God.
</verse>
        <verse osisID='Ps.29.10'>
What profit is in my blood; while Y go doun in to corrupcioun? Whether dust schal knouleche to thee; ethir schal telle thi treuthe?
</verse>
        <verse osisID='Ps.29.11'>
The Lord herde, and hadde merci on me; the Lord is maad myn helpere.
</verse>
        <verse osisID='Ps.29.12'>
Thou hast turned my weilyng in to ioye to me; thou hast to-rent my sak, and hast cumpassid me with gladnesse.
</verse>
        <verse osisID='Ps.29.13'>
That my glorie synge to thee, and Y be not compunct; my Lord God, Y schal knouleche to thee with outen ende.
</verse>
      </chapter>
      <chapter osisID='Ps.30'>
        <verse osisID='Ps.30.1'>
The title of the thrittithe salm. To victorie, the salm of Dauid.
</verse>
        <verse osisID='Ps.30.2'>
Lord, Y hopide in thee, be Y not schent with outen ende; delyuere thou me in thi riytfulnesse.
</verse>
        <verse osisID='Ps.30.3'>
Bouwe doun thin eere to me; haaste thou to delyuere me. Be thou to me in to God defendere, and in to an hows of refuyt; that thou make me saaf.
</verse>
        <verse osisID='Ps.30.4'>
For thou art my strengthe and my refuyt; and for thi name thou schalt lede me forth, and schalt nurische me.
</verse>
        <verse osisID='Ps.30.5'>
Thou schalt lede me out of the snare, which thei hidden to me; for thou art my defendere.
</verse>
        <verse osisID='Ps.30.6'>
I bitake my spirit in to thin hondis; Lord God of treuthe, thou hast ayen bouyt me.
</verse>
        <verse osisID='Ps.30.7'>
Thou hatist hem that kepen vanytees superfluli.
</verse>
        <verse osisID='Ps.30.8'>
Forsothe Y hopide in the Lord; Y schal haue fulli ioie, and schal be glad in thi merci. For thou byheldist my mekenesse; thou sauedist my lijf fro nedis.
</verse>
        <verse osisID='Ps.30.9'>
And thou closidist not me togidere withynne the hondis of the enemy; thou hast sett my feet in a large place.
</verse>
        <verse osisID='Ps.30.10'>
Lord, haue thou merci on me, for Y am troblid; myn iye is troblid in ire, my soule and my wombe `ben troblid.
</verse>
        <verse osisID='Ps.30.11'>
For whi my lijf failide in sorewe; and my yeeris in weilynges. Mi vertu is maad feble in pouert; and my boonys ben disturblid.
</verse>
        <verse osisID='Ps.30.12'>
Ouer alle myn enemyes Y am maad schenship greetli to my neiyboris; and drede to my knowun. Thei that sien me with outforth, fledden fro me; Y am youun to foryetyng,
</verse>
        <verse osisID='Ps.30.13'>
as a deed man fro herte. I am maad as a lorun vessel;
</verse>
        <verse osisID='Ps.30.14'>
for Y herde dispisyng of many men dwellynge in cumpas. In that thing the while thei camen togidere ayens me; thei counceliden to take my lijf.
</verse>
        <verse osisID='Ps.30.15'>
But, Lord, Y hopide in thee; Y seide, Thou art my God; my tymes ben in thin hondis.
</verse>
        <verse osisID='Ps.30.16'>
Delyuer thou me fro the hondis of mynen enemyes; and fro hem that pursuen me.
</verse>
        <verse osisID='Ps.30.17'>
Make thou cleer thi face on thi seruaunt; Lord, make  thou me saaf in thi merci;
</verse>
        <verse osisID='Ps.30.18'>
be Y not schent, for Y inwardli clepide thee. Unpitouse men be aschamed, and be led forth in to helle;
</verse>
        <verse osisID='Ps.30.19'>
gileful lippys be maad doumbe. That speken wickidnesse ayens a iust man; in pride, and in mysusyng.
</verse>
        <verse osisID='Ps.30.20'>
Lord, the multitude of thi swetnesse is ful greet; which thou hast hid to men dredynge thee. Thou hast maad a perfit thing to hem, that hopen in thee; in the siyt of the sones of men.
</verse>
        <verse osisID='Ps.30.21'>
Thou schalt hide hem in the priuyte of thi face; fro disturblyng of men. Thou schalt defende hem in thi tabernacle; fro ayenseiyng of tungis.
</verse>
        <verse osisID='Ps.30.22'>
Blessid be the Lord; for he hath maad wondurful his merci to me in a strengthid citee.
</verse>
        <verse osisID='Ps.30.23'>
Forsothe Y seide in the passyng of my soule; Y am cast out fro the face of thin iyen. Therfor thou herdist the vois of my preier; while Y criede to thee.
</verse>
        <verse osisID='Ps.30.24'>
Alle ye hooli men of the Lord, loue hym; for the Lord schal seke treuthe, and he schal yelde plenteuousli to hem that doen pride.
</verse>
        <verse osisID='Ps.30.25'>
Alle ye that hopen in the Lord, do manli; and youre herte be coumfortid.
</verse>
      </chapter>
      <chapter osisID='Ps.31'>
        <verse osisID='Ps.31.1'>
The title of the oon and thrittithe salm. Lernyng to Dauid. Blessid ben thei, whose wickidnessis ben foryouun; and whose synnes ben hilid.
</verse>
        <verse osisID='Ps.31.2'>
Blessid is the man, to whom the Lord arrettide not synne; nethir gile is in his spirit.
</verse>
        <verse osisID='Ps.31.3'>
For Y was stille, my boonys wexiden elde; while Y criede al dai.
</verse>
        <verse osisID='Ps.31.4'>
For bi dai and nyyt thin `hond was maad greuouse on me; Y am turned in my wretchednesse, while the thorn is set in.
</verse>
        <verse osisID='Ps.31.5'>
I made my synne knowun to thee; and Y hidde not my vnriytfulnesse. I seide, Y schal knouleche ayens me myn vnriytfulnesse to the Lord; and thou hast foryoue the wickidnesse of my synne.
</verse>
        <verse osisID='Ps.31.6'>
For this thing ech hooli man schal preye to thee; in couenable tyme. Netheles in the greet flood of many watris;  tho schulen not neiye to thee.
</verse>
        <verse osisID='Ps.31.7'>
Thou art my refuyt fro tribulacioun, that cumpasside me; thou, my fulli ioiyng, delyuere me fro hem that cumpassen me.
</verse>
        <verse osisID='Ps.31.8'>
Y schal yyue vnderstondyng to thee, and Y schal teche thee; in this weie in which thou schalt go, Y schal make stidefast myn iyen on thee.
</verse>
        <verse osisID='Ps.31.9'>
Nile ye be maad as an hors and mule; to whiche is noon vndurstondyng. Lord, constreyne thou the chekis of hem with a bernacle and bridil; that neiyen not to thee.
</verse>
        <verse osisID='Ps.31.10'>
Many betyngis ben of the synnere; but merci schal cumpasse hym that hopith in the Lord.
</verse>
        <verse osisID='Ps.31.11'>
Ye iust men, be glad, and make fulli ioie in the Lord; and alle ye riytful of herte, haue glorie.
</verse>
      </chapter>
      <chapter osisID='Ps.32'>
        <verse osisID='Ps.32.1'>
The two and threttithe salm hath no title. Ye iust men, haue fulli ioye in the Lord; presyng togidere bicometh riytful men.
</verse>
        <verse osisID='Ps.32.2'>
Knouleche ye to the Lord in an harpe; synge ye to hym in a sautre of ten strengis.
</verse>
        <verse osisID='Ps.32.3'>
Synge ye to hym a newe song; seie ye wel salm to hym in criyng.
</verse>
        <verse osisID='Ps.32.4'>
For the word of the Lord is riytful; and alle hise werkis ben in feithfulnesse.
</verse>
        <verse osisID='Ps.32.5'>
He loueth merci and doom; the erthe is ful of the merci of the Lord.
</verse>
        <verse osisID='Ps.32.6'>
Heuenes ben maad stidfast bi the word of the Lord; and `al the vertu of tho bi the spirit of his mouth.
</verse>
        <verse osisID='Ps.32.7'>
And he gaderith togidere the watris of the see as in a bowge; and settith depe watris in tresours.
</verse>
        <verse osisID='Ps.32.8'>
Al erthe drede the Lord; sotheli alle men enhabitynge the world ben mouyd of hym.
</verse>
        <verse osisID='Ps.32.9'>
For he seide, and thingis weren maad; he comaundide, and thingis weren maad of nouyt.
</verse>
        <verse osisID='Ps.32.10'>
The Lord distrieth the counsels of folkis, forsothe he repreueth the thouytis of puplis; and he repreueth the counsels of prynces.
</verse>
        <verse osisID='Ps.32.11'>
But the counsel of the Lord dwellith with outen ende; the thouytis of his herte dwellen in generacioun and into generacioun.
</verse>
        <verse osisID='Ps.32.12'>
Blessid is the folk, whose Lord is his God; the puple which he chees into eritage to hym silf.
</verse>
        <verse osisID='Ps.32.13'>
The Lord bihelde fro heuene; he siy alle the sones of men.
</verse>
        <verse osisID='Ps.32.14'>
Fro his dwellyng place maad redi bifor; he bihelde on alle men, that enhabiten the erthe.
</verse>
        <verse osisID='Ps.32.15'>
Which made syngulerli the soules of hem; which vndurstondith all the werkis of hem.
</verse>
        <verse osisID='Ps.32.16'>
A kyng is not sauyd bi myche vertu; and a giaunt schal not be sauyd in the mychilnesse of his vertu.
</verse>
        <verse osisID='Ps.32.17'>
An hors is false to helthe; forsothe he schal not be sauyd in the habundaunce, `ether plentee, of his vertu.
</verse>
        <verse osisID='Ps.32.18'>
Lo! the iyen of the Lord ben on men dredynge hym; and in hem that hopen on his merci.
</verse>
        <verse osisID='Ps.32.19'>
That he delyuere her soules fro deth; and feede hem in hungur.
</verse>
        <verse osisID='Ps.32.20'>
Oure soule suffreth the Lord; for he is oure helpere and defendere.
</verse>
        <verse osisID='Ps.32.21'>
For oure herte schal be glad in him; and we schulen haue hope in his hooli name.
</verse>
        <verse osisID='Ps.32.22'>
Lord, thi merci be maad on vs; as we hopiden in thee.
</verse>
      </chapter>
      <chapter osisID='Ps.33'>
        <verse osisID='Ps.33.1'>
The title of the thre and thrittithe salm. To Dauid, whanne he chaungide his mouth bifor Abymalech, and he `droof out Dauid, `and he yede forth.
</verse>
        <verse osisID='Ps.33.2'>
I schal blesse the Lord in al tyme; euere his heriyng is in my mouth.
</verse>
        <verse osisID='Ps.33.3'>
Mi soule schal be preisid in the Lord; mylde men here, and be glad.
</verse>
        <verse osisID='Ps.33.4'>
Magnyfie ye the Lord with me; and enhaunse we his name into it silf.
</verse>
        <verse osisID='Ps.33.5'>
I souyte the Lord, and he herde me; and he delyueride me fro alle my tribulaciouns.
</verse>
        <verse osisID='Ps.33.6'>
Neiye ye to him, and be ye liytned; and youre faces schulen not be schent.
</verse>
        <verse osisID='Ps.33.7'>
This pore man criede, and the Lord herde hym; and sauyde hym fro alle hise tribulaciouns.
</verse>
        <verse osisID='Ps.33.8'>
The aungel of the Lord sendith in the cumpas of men dredynge hym; and he schal delyuere hem.
</verse>
        <verse osisID='Ps.33.9'>
Taaste ye, and se, for the Lord is swete; blessid is the man, that hopith in hym.
</verse>
        <verse osisID='Ps.33.10'>
Alle ye hooli men of the Lord, drede  hym; for no nedynesse is to men dredynge hym.
</verse>
        <verse osisID='Ps.33.11'>
Riche men weren nedi, and weren hungri; but men that seken the Lord schulen not faile of al good.
</verse>
        <verse osisID='Ps.33.12'>
Come, ye sones, here ye me; Y schal teche you the drede of the Lord.
</verse>
        <verse osisID='Ps.33.13'>
Who is a man, that wole lijf; loueth to se good daies?
</verse>
        <verse osisID='Ps.33.14'>
Forbede thi tunge fro yuel; and thi lippis speke not gile.
</verse>
        <verse osisID='Ps.33.15'>
Turne thou awei fro yuel, and do good; seke thou pees, and perfitli sue thou it.
</verse>
        <verse osisID='Ps.33.16'>
The iyen of the Lord ben on iust men; and hise eeren ben to her preiers.
</verse>
        <verse osisID='Ps.33.17'>
But the cheer of the Lord is on men doynge yuels; that he leese the mynde of hem fro erthe.
</verse>
        <verse osisID='Ps.33.18'>
Just men cryeden, and the Lord herde hem; and delyueride hem fro alle her tribulaciouns.
</verse>
        <verse osisID='Ps.33.19'>
The Lord is nyy hem that ben of troblid herte; and he schal saue meke men in spirit.
</verse>
        <verse osisID='Ps.33.20'>
Many tribulaciouns ben of iust men; and the Lord schal delyuere hem fro alle these.
</verse>
        <verse osisID='Ps.33.21'>
The Lord kepith alle the boonys of hem; oon of tho schal not be brokun.
</verse>
        <verse osisID='Ps.33.22'>
The deth of synneris is werst; and thei that haten a iust man schulen trespasse.
</verse>
        <verse osisID='Ps.33.23'>
The Lord schal ayenbie the soulis of hise seruauntis; and alle, that hopen in him, schulen not trespasse.
</verse>
      </chapter>
      <chapter osisID='Ps.34'>
        <verse osisID='Ps.34.1'>
The title of the foure and thrittithe salm. `To Dauid. Lord, deme thou hem, that anoien me; ouercome thou hem, that fiyten ayens me.
</verse>
        <verse osisID='Ps.34.2'>
Take thou armeris and scheeld; and rise vp into help to me.
</verse>
        <verse osisID='Ps.34.3'>
Schede out the swerd, and close togidere ayens hem that pursuen me; seie thou to my soule, Y am thin helthe.
</verse>
        <verse osisID='Ps.34.4'>
Thei that seken my lijf; be schent, and aschamed. Thei that thenken yuels to me; be turned awei bacward, and be schent.
</verse>
        <verse osisID='Ps.34.5'>
Be thei maad as dust bifor the face of the wynd; and the aungel of  the Lord make hem streit.
</verse>
        <verse osisID='Ps.34.6'>
Her weie be maad derknesse, and slydirnesse; and the aungel of the Lord pursue hem.
</verse>
        <verse osisID='Ps.34.7'>
For with out cause thei hidden to me the deth of her snare; in veyn thei dispisiden my soule.
</verse>
        <verse osisID='Ps.34.8'>
The snare which he knoweth not come to hym, and the takyng which he hidde take hym; and fall he in to the snare in that thing.
</verse>
        <verse osisID='Ps.34.9'>
But my soule schal fulli haue ioye in the Lord; and schal delite on his helthe.
</verse>
        <verse osisID='Ps.34.10'>
Alle my boonys schulen seie, Lord, who is lijk thee? Thou delyuerist a pore man fro the hond of his strengere; a nedi man and pore fro hem that diuersely rauischen hym.
</verse>
        <verse osisID='Ps.34.11'>
Wickid witnessis risynge axiden me thingis, whiche Y knewe not.
</verse>
        <verse osisID='Ps.34.12'>
Thei yeldiden to me yuels for goodis; bareynnesse to my soule.
</verse>
        <verse osisID='Ps.34.13'>
But whanne thei weren diseseful to me; Y was clothid in an heire. I mekide my soule in fastyng; and my preier schal be turned `with ynne my bosum.
</verse>
        <verse osisID='Ps.34.14'>
I pleside so as oure neiybore, as oure brother; Y was `maad meke so as morenynge and sorewful.
</verse>
        <verse osisID='Ps.34.15'>
And thei weren glad, and camen togidere ayens me; turmentis weren gaderid on me, and Y knew not.
</verse>
        <verse osisID='Ps.34.16'>
Thei weren scaterid, and not compunct, thei temptiden me, thei scornyden me with mowyng; thei gnastiden on me with her teeth.
</verse>
        <verse osisID='Ps.34.17'>
Lord, whanne thou schalt biholde, restore thou my soule fro the wickidnesse of hem; `restore thou myn oon aloone fro liouns.
</verse>
        <verse osisID='Ps.34.18'>
I schal knowleche to thee in a greet chirche; Y schal herie thee in a sad puple.
</verse>
        <verse osisID='Ps.34.19'>
Thei that ben aduersaries wickidli to me, haue not ioye on me; that haten me with out cause, and bikenen with iyen.
</verse>
        <verse osisID='Ps.34.20'>
For sotheli thei spaken pesibli to me; and thei spekynge in wrathfulnesse of erthe thouyten giles.
</verse>
        <verse osisID='Ps.34.21'>
And thei maden large her mouth on me; thei seiden, Wel, wel! oure iyen han sien.
</verse>
        <verse osisID='Ps.34.22'>
Lord, thou hast seen, be thou not stille; Lord, departe thou not fro  me.
</verse>
        <verse osisID='Ps.34.23'>
Rise vp, and yyue tent to my doom; my God and my Lord, biholde in to my cause.
</verse>
        <verse osisID='Ps.34.24'>
Mi Lord God, deme thou me bi thi riytfulnesse; and haue thei not ioye on me.
</verse>
        <verse osisID='Ps.34.25'>
Seie thei not in her hertis, Wel, wel, to oure soule; nether seie thei, We schulen deuoure hym.
</verse>
        <verse osisID='Ps.34.26'>
Shame thei, and drede thei togidere; that thanken for myn yuels. Be thei clothid with schame and drede; that speken yuele thingis on me.
</verse>
        <verse osisID='Ps.34.27'>
Haue thei ful ioie, and be thei glad that wolen my riytfulnesse; and seie thei euere, The Lord be magnyfied, whiche wolen the pees of his seruaunt.
</verse>
        <verse osisID='Ps.34.28'>
And my tunge schal bithenke thi riytfulnesse; al day thin heriyng.
</verse>
      </chapter>
      <chapter osisID='Ps.35'>
        <verse osisID='Ps.35.1'>
`The title of the fyue and thrittithe salm. `To victorie, to Dauid, `the seruaunt of the Lord.
</verse>
        <verse osisID='Ps.35.2'>
The vniust man seide, that he trespasse in hym silf; the drede of God is not bifor hise iyen.
</verse>
        <verse osisID='Ps.35.3'>
For he dide gilefuli in the siyt of God; that his wickidnesse be foundun to hatrede.
</verse>
        <verse osisID='Ps.35.4'>
The wordis of his mouth ben wickidnesse and gile, he nolde vndirstonde to do wel.
</verse>
        <verse osisID='Ps.35.5'>
He thouyte wickidnesse in his bed, he stood nyy al weie not good; forsothe he hatide not malice.
</verse>
        <verse osisID='Ps.35.6'>
Lord, thi merci is in heuene; and thi treuthe is `til to cloudis.
</verse>
        <verse osisID='Ps.35.7'>
Thi riytfulnesse is as the hillis of God; thi domes ben myche depthe of watris. Lord, thou schalt saue men and beestis;
</verse>
        <verse osisID='Ps.35.8'>
as thou, God, hast multiplied thi merci. But the sones of men; schulen hope in the hilyng of thi wyngis.
</verse>
        <verse osisID='Ps.35.9'>
Thei schulen be fillid gretli of the plentee of thin hows; and thou schalt yyue drynke to hem with the steef streem of thi likyng.
</verse>
        <verse osisID='Ps.35.10'>
For the wel of life is at thee; and in thi liyt we schulen se liyt.
</verse>
        <verse osisID='Ps.35.11'>
Lord, sette forth thi mercy to hem, that knowen thee; and thi ryytfulnesse  to hem that ben of riytful herte.
</verse>
        <verse osisID='Ps.35.12'>
The foot of pryde come not to me; and the hond of the synnere moue me not.
</verse>
        <verse osisID='Ps.35.13'>
There thei felden doun, that worchen wickidnesse; thei ben cast out, and myyten not stonde.
</verse>
      </chapter>
      <chapter osisID='Ps.36'>
        <verse osisID='Ps.36.1'>
The title of the sixe and thrittithe salm. To Dauith. Nile thou sue wickid men; nether loue thou men doynge wickidnesse.
</verse>
        <verse osisID='Ps.36.2'>
For thei schulen wexe drie swiftli as hey; and thei schulen falle doun soone as the wortis of eerbis.
</verse>
        <verse osisID='Ps.36.3'>
Hope thou in the Lord, and do thou goodnesse; and enhabite thou the lond, and thou schalt be fed with hise richessis.
</verse>
        <verse osisID='Ps.36.4'>
Delite thou in the Lord; and he schal yyue to thee the axyngis of thin herte.
</verse>
        <verse osisID='Ps.36.5'>
Schewe thi weie to the Lord; and hope thou in hym, and he schal do.
</verse>
        <verse osisID='Ps.36.6'>
And he schal lede out thi riytfulnesse as liyt, and thi doom as myddai;
</verse>
        <verse osisID='Ps.36.7'>
be thou suget to the Lord, and preye thou hym. Nile thou sue hym, that hath prosperite in his weie; a man doynge vnriytfulnessis.
</verse>
        <verse osisID='Ps.36.8'>
Ceese thou of ire, and forsake woodnesse; nyle thou sue, that thou do wickidli.
</verse>
        <verse osisID='Ps.36.9'>
For thei, that doen wickidli, schulen be distried; but thei that suffren the Lord, schulen enerite the lond.
</verse>
        <verse osisID='Ps.36.10'>
And yit a litil, and a synnere schal not be; and thou schalt seke his place, and schalt not fynde.
</verse>
        <verse osisID='Ps.36.11'>
But mylde men schulen enerite the lond; and schulen delite in the multitude of pees.
</verse>
        <verse osisID='Ps.36.12'>
A synnere schal aspie a riytful man; and he schal gnaste with hise teeth on hym.
</verse>
        <verse osisID='Ps.36.13'>
But the Lord schal scorne the synnere; for he biholdith that his day cometh.
</verse>
        <verse osisID='Ps.36.14'>
Synners drowen out swerd; thei benten her bouwe. To disseyue a pore man and nedi; to strangle riytful men of herte.
</verse>
        <verse osisID='Ps.36.15'>
Her swerd entre in to the herte of hem  silf; and her bouwe be brokun.
</verse>
        <verse osisID='Ps.36.16'>
Betere is a litil thing to a iust man; than many richessis of synneris.
</verse>
        <verse osisID='Ps.36.17'>
For the armes of synneris schal be al to-brokun; but the Lord confermeth iust men.
</verse>
        <verse osisID='Ps.36.18'>
The Lord knowith the daies of vnwemmed; and her heritage schal be withouten ende.
</verse>
        <verse osisID='Ps.36.19'>
Thei schulen not be schent in the yuel tyme, and thei schulen be fillid in the dayes of hungur;
</verse>
        <verse osisID='Ps.36.20'>
for synneris schulen perische. Forsothe anoon as the enemyes of the Lord ben onourid, and enhaunsid; thei failynge schulen faile as smoke.
</verse>
        <verse osisID='Ps.36.21'>
A synnere schal borewe, and schal not paie; but a iust man hath merci, and schal yyue.
</verse>
        <verse osisID='Ps.36.22'>
For thei that blessen the Lord schulen enerite the lond; but thei that cursen hym schulen perische.
</verse>
        <verse osisID='Ps.36.23'>
The goyng of a man schal be dressid anentis the Lord; and he schal wilne his weie.
</verse>
        <verse osisID='Ps.36.24'>
Whanne he fallith, he schal not be hurtlid doun; for the Lord vndursettith his hond.
</verse>
        <verse osisID='Ps.36.25'>
I was yongere, and sotheli Y wexide eld, and Y siy not a iust man forsakun; nethir his seed sekynge breed.
</verse>
        <verse osisID='Ps.36.26'>
Al dai he hath merci, and leeneth; and his seed schal be in blessyng.
</verse>
        <verse osisID='Ps.36.27'>
Bouwe thou awei fro yuel, and do good; and dwelle thou in to the world of world.
</verse>
        <verse osisID='Ps.36.28'>
For the Lord loueth doom, and schal not forsake hise seyntis; thei schulen be kept with outen ende. Vniust men schulen be punyschid; and the seed of wickid men schal perische.
</verse>
        <verse osisID='Ps.36.29'>
But iust men schulen enerite the lond; and schulen enabite theronne in to the world of world.
</verse>
        <verse osisID='Ps.36.30'>
The mouth of a iust man schal bithenke wisdom; and his tunge schal speke doom.
</verse>
        <verse osisID='Ps.36.31'>
The lawe of his God is in his herte; and hise steppis schulen not be disseyued.
</verse>
        <verse osisID='Ps.36.32'>
A synnere biholdith a iust man; and sekith to sle hym.
</verse>
        <verse osisID='Ps.36.33'>
But the Lord schal not forsake hym in hise hondis; nethir schal dampne hym, whanne it schal be demed ayens hym.
</verse>
        <verse osisID='Ps.36.34'>
Abide thou  the Lord, and kepe thou his weie, and he schal enhaunse thee, that bi eritage thou take the lond; whanne synneris schulen perische, thou schalt se.
</verse>
        <verse osisID='Ps.36.35'>
I siy a wickid man enhaunsid aboue; and reisid vp as the cedris of Liban.
</verse>
        <verse osisID='Ps.36.36'>
And Y passide, and lo! he was not; Y souyte hym, and his place is not foundun.
</verse>
        <verse osisID='Ps.36.37'>
Kepe thou innocence, and se equite; for tho ben relikis to a pesible man.
</verse>
        <verse osisID='Ps.36.38'>
Forsothe vniust men schulen perische; the relifs of wickid men schulen perische togidere.
</verse>
        <verse osisID='Ps.36.39'>
But the helthe of iust men is of the Lord; and he is her defendere in the tyme of tribulacioun.
</verse>
        <verse osisID='Ps.36.40'>
And the Lord schal helpe hem, and schal make hem fre, and he schal delyuere hem fro synneris; and he schal saue hem, for thei hopiden in hym.
</verse>
      </chapter>
      <chapter osisID='Ps.37'>
        <verse osisID='Ps.37.1'>
The title of the seuene and thrittithe salm. `The salm of Dauid, to bythenke on the sabat.
</verse>
        <verse osisID='Ps.37.2'>
Lord, repreue thou not me in thi strong veniaunce; nether chastice thou me in thin ire.
</verse>
        <verse osisID='Ps.37.3'>
For thin arowis ben fitchid in me; and thou hast confermed thin hond on me.
</verse>
        <verse osisID='Ps.37.4'>
Noon helthe is in my fleisch fro the face of thin ire; no pees is to my boonys fro the face of my synnes.
</verse>
        <verse osisID='Ps.37.5'>
For my wickidnessis ben goon ouer myn heed; as an heuy birthun, tho ben maad heuy on me.
</verse>
        <verse osisID='Ps.37.6'>
Myn heelid woundis weren rotun, and ben brokun; fro the face of myn vnwisdom.
</verse>
        <verse osisID='Ps.37.7'>
I am maad a wretche, and Y am bowid doun til in to the ende; al dai Y entride sorewful.
</verse>
        <verse osisID='Ps.37.8'>
For my leendis ben fillid with scornyngis; and helthe is not in my fleisch.
</verse>
        <verse osisID='Ps.37.9'>
I am turmentid, and maad low ful greetli; Y roride for the weilyng of myn herte.
</verse>
        <verse osisID='Ps.37.10'>
Lord, al my desire is bifor thee; and my weilyng is not hid fro thee.
</verse>
        <verse osisID='Ps.37.11'>
Myn herte is disturblid in me, my vertu  forsook me; and the liyt of myn iyen `forsook me, and it is not with me.
</verse>
        <verse osisID='Ps.37.12'>
My frendis and my neiyboris neiyiden; and stoden ayens me. And thei that weren bisidis me stoden afer;
</verse>
        <verse osisID='Ps.37.13'>
and thei diden violence, that souyten my lijf. And thei that souyten yuels to me, spaken vanytees; and thouyten gilis al dai.
</verse>
        <verse osisID='Ps.37.14'>
But Y as a deef man herde not; and as a doumb man not openynge his mouth.
</verse>
        <verse osisID='Ps.37.15'>
And Y am maad as a man not herynge; and not hauynge repreuyngis in his mouth.
</verse>
        <verse osisID='Ps.37.16'>
For, Lord, Y hopide in thee; my Lord God, thou schalt here me.
</verse>
        <verse osisID='Ps.37.17'>
For Y seide, Lest ony tyme myn enemyes haue ioye on me; and the while my feet ben mouyd, thei spaken grete thingis on me.
</verse>
        <verse osisID='Ps.37.18'>
For Y am redi to betyngis; and my sorewe is euere in my siyt.
</verse>
        <verse osisID='Ps.37.19'>
For Y schal telle my wickidnesse; and Y schal thenke for my synne.
</verse>
        <verse osisID='Ps.37.20'>
But myn enemyes lyuen, and ben confermed on me; and thei ben multiplyed, that haten me wickidli.
</verse>
        <verse osisID='Ps.37.21'>
Thei that yelden yuels for goodis, backbitiden me; for Y suede goodnesse.
</verse>
        <verse osisID='Ps.37.22'>
My Lord God, forsake thou not me; go thou not awei fro me.
</verse>
        <verse osisID='Ps.37.23'>
Lord God of myn helthe; biholde thou in to myn help.
</verse>
      </chapter>
      <chapter osisID='Ps.38'>
        <verse osisID='Ps.38.1'>
The title of the eiyte and threttithe salm. For victorie, to Iditum, the song of Dauid.
</verse>
        <verse osisID='Ps.38.2'>
I seide, Y schal kepe my weies; that Y trespasse not in my tunge. I settide kepyng to my mouth; whanne a synnere stood ayens me.
</verse>
        <verse osisID='Ps.38.3'>
I was doumb, and was mekid ful gretli, and was stille fro goodis; and my sorewe was renulid.
</verse>
        <verse osisID='Ps.38.4'>
Myn herte was hoot with ynne me; and fier schal brenne out in my thenkyng.
</verse>
        <verse osisID='Ps.38.5'>
I spak in my tunge; Lord, make thou myn eende knowun to me. And the noumbre of my daies what it is; that Y wite, what failith to me.
</verse>
        <verse osisID='Ps.38.6'>
Lo! thou hast set my daies  mesurable; and my substaunce is as nouyt bifor thee. Netheles al vanytee; ech man lyuynge.
</verse>
        <verse osisID='Ps.38.7'>
Netheles a man passith in ymage; but also he is disturblid veynli. He tresorith; and he noot, to whom he `schal gadere tho thingis.
</verse>
        <verse osisID='Ps.38.8'>
And now which is myn abiding? whether not the Lord? and my substaunce is at thee.
</verse>
        <verse osisID='Ps.38.9'>
Delyuere thou me fro alle my wickidnessis; thou hast youe me schenschip to the vnkunnynge.
</verse>
        <verse osisID='Ps.38.10'>
I was doumbe, and openyde not my mouth; for thou hast maad,
</verse>
        <verse osisID='Ps.38.11'>
remoue thou thi woundis fro me.
</verse>
        <verse osisID='Ps.38.12'>
Fro the strengthe of thin hond Y failide in blamyngis; for wickidnesse thou hast chastisid man. And thou madist his lijf to faile as an yreyne; netheles ech man is disturblid in veyn.
</verse>
        <verse osisID='Ps.38.13'>
Lord, here thou my preier and my bisechyng; perseyue thou with eeris my teeris.
</verse>
        <verse osisID='Ps.38.14'>
Be thou not stille, for Y am a comelyng at thee; and a pilgrime, as alle my fadris.
</verse>
        <verse osisID='Ps.38.15'>
Foryyue thou to me, that Y be refreischid, bifor that Y go; and Y schal no more be.
</verse>
      </chapter>
      <chapter osisID='Ps.39'>
        <verse osisID='Ps.39.1'>
The title of the nyne and threttithe salm. For victorie, the song of Dauid.
</verse>
        <verse osisID='Ps.39.2'>
Y abidynge abood the Lord; and he yaf tent to me.
</verse>
        <verse osisID='Ps.39.3'>
And he herde my preieris; and he ledde out me fro the lake of wretchidnesse, and fro the filthe of draft. And he ordeynede my feet on a stoon; and he dresside my goyngis.
</verse>
        <verse osisID='Ps.39.4'>
And he sente in to my mouth a newe song; a song to oure God. Many men schulen se, and schulen drede; and schulen haue hope in the Lord.
</verse>
        <verse osisID='Ps.39.5'>
Blessid is the man, of whom the name of the Lord is his hope; and he bihelde not in to vanitees, and in to false woodnesses.
</verse>
        <verse osisID='Ps.39.6'>
Mi Lord God, thou hast maad thi merueils manye; and in thi thouytis noon is, that is lijk thee. I  teld, and Y spak; and thei ben multiplied aboue noumbre.
</verse>
        <verse osisID='Ps.39.7'>
Thou noldist sacrifice and offryng; but thou madist perfitli eeris to me. Thou axidist not brent sacrifice, and sacrifice for synne;
</verse>
        <verse osisID='Ps.39.8'>
thanne Y seide, Lo! Y come. In the heed of the book it is writun of me,
</verse>
        <verse osisID='Ps.39.9'>
that Y schulde do thi wille; my God, Y wolde; and thi lawe in the myddis of myn herte.
</verse>
        <verse osisID='Ps.39.10'>
I telde thi riytfulnesse in a greet chirche; lo! Y schal not refreine my lippis, Lord, thou wistist.
</verse>
        <verse osisID='Ps.39.11'>
I hidde not thi riytfulnesse in myn herte; Y seide thi treuthe and thin helthe. I hidde not thi mercy and thi treuthe; fro a myche counsel.
</verse>
        <verse osisID='Ps.39.12'>
But thou, Lord, make not fer thi merciful doyngis fro me; thi mercy and treuthe euere token me vp.
</verse>
        <verse osisID='Ps.39.13'>
For whi yuels, of whiche is no noumbre, cumpassiden me; my wickidnessis token me, and y myyte not, that Y schulde se. Tho ben multiplied aboue the heeris of myn heed; and myn herte forsook me.
</verse>
        <verse osisID='Ps.39.14'>
Lord, plese it to thee, that thou delyuere me; Lord, biholde thou to helpe me.
</verse>
        <verse osisID='Ps.39.15'>
Be thei schent, and aschamed togidere; that seken my lijf, to take awei it. Be thei turned abac, and be thei schamed; that wolen yuels to me.
</verse>
        <verse osisID='Ps.39.16'>
Bere thei her confusioun anoon; that seien to me, Wel! wel! `that is, in scorn.
</verse>
        <verse osisID='Ps.39.17'>
Alle men that seken thee, be fulli ioyful, and be glad on thee; and seie thei, that louen thin helthe, The Lord be magnyfied euere.
</verse>
        <verse osisID='Ps.39.18'>
Forsothe Y am a beggere and pore; the Lord is bisi of me. Thou arte myn helpere and my defendere; my God, tarie thou not.
</verse>
      </chapter>
      <chapter osisID='Ps.40'>
        <verse osisID='Ps.40.1'>
The title of the fourtithe salm. For victorie, the song of Dauid.
</verse>
        <verse osisID='Ps.40.2'>
Blessid is he that vndurstondith `on a nedi man and pore; the Lord schal delyuere  hym in the yuel dai.
</verse>
        <verse osisID='Ps.40.3'>
The Lord kepe hym, and quykene hym, and make hym blesful in the lond; and bitake not hym in to the wille of his enemyes.
</verse>
        <verse osisID='Ps.40.4'>
The Lord bere help to hym on the bed of his sorewe; thou hast ofte turned al his bed stre in his sijknesse.
</verse>
        <verse osisID='Ps.40.5'>
I seide, Lord, haue thou mercy on me; heele thou my soule, for Y synnede ayens thee.
</verse>
        <verse osisID='Ps.40.6'>
Myn enemyes seiden yuels to me; Whanne schal he die, and his name schal perische?
</verse>
        <verse osisID='Ps.40.7'>
And if he entride for to se, he spak veyn thingis; his herte gaderide wickidnesse to hym silf.
</verse>
        <verse osisID='Ps.40.8'>
He yede with out forth; and spak to the same thing. Alle myn enemyes bacbitiden pryuyli ayens me; ayens me thei thouyten yuels to me.
</verse>
        <verse osisID='Ps.40.9'>
Thei ordeineden an yuel word ayens me; Whether he that slepith, schal not leie to, that he rise ayen?
</verse>
        <verse osisID='Ps.40.10'>
For whi the man of my pees, in whom Y hopide, he that eet my looues; made greet disseit on me.
</verse>
        <verse osisID='Ps.40.11'>
But thou, Lord, haue merci on me, and reise me ayen; and Y schal yelde to hem.
</verse>
        <verse osisID='Ps.40.12'>
In this thing Y knew, that thou woldist me; for myn enemye schal not haue ioye on me.
</verse>
        <verse osisID='Ps.40.13'>
Forsothe thou hast take me vp for ynnocence; and hast confermed me in thi siyt with outen ende.
</verse>
        <verse osisID='Ps.40.14'>
Blessid be the Lord God of Israel, fro the world and in to the world; be it doon, be it doon.
</verse>
      </chapter>
      <chapter osisID='Ps.41'>
        <verse osisID='Ps.41.1'>
The title of the oon and fourtithe salm. To victorie, to the sones of Chore.
</verse>
        <verse osisID='Ps.41.2'>
As an hert desirith to the wellis of watris; so thou, God, my soule desirith to thee.
</verse>
        <verse osisID='Ps.41.3'>
Mi soule thirstide to God, `that is a `quik welle; whanne schal Y come, and appere bifor the face of God?
</verse>
        <verse osisID='Ps.41.4'>
Mi teeris weren looues to me bi dai and nyyt; while it is seid to me ech dai, Where is thi God?
</verse>
        <verse osisID='Ps.41.5'>
I bithouyte of these thingis, and Y schedde out in me my soule; for Y schal passe in to the place of the wondurful tabernacle, til to the hows of God.  In the vois of ful out ioiyng and knoulechyng; is the sown of the etere.
</verse>
        <verse osisID='Ps.41.6'>
Mi soule, whi art thou sory; and whi disturblist thou me? Hope thou in God, for yit Y schal knouleche to hym; he is the helthe of my cheer,
</verse>
        <verse osisID='Ps.41.7'>
and my God. My soule is disturblid at my silf; therfor, God, Y schal be myndeful of thee fro the lond of Jordan, and fro the litil hil Hermonyim.
</verse>
        <verse osisID='Ps.41.8'>
Depthe clepith depthe; in the vois of thi wyndows. Alle thin hiye thingis and thi wawis; passiden ouer me.
</verse>
        <verse osisID='Ps.41.9'>
The Lord sente his merci in the dai; and his song in the nyyt.
</verse>
        <verse osisID='Ps.41.10'>
At me is a preier to the God of my lijf; Y schal seie to God, Thou art my `takere vp. Whi foryetist thou me; and whi go Y sorewful, while the enemy turmentith me?
</verse>
        <verse osisID='Ps.41.11'>
While my boonys ben brokun togidere; myn enemyes, that troblen me, dispiseden me. While thei seien to me, bi alle daies; Where is thi God?
</verse>
        <verse osisID='Ps.41.12'>
Mi soule, whi art thou sori; and whi disturblist thou me? Hope thou in God, for yit Y schal knouleche to hym; `he is the helthe of my cheer, and my God.
</verse>
      </chapter>
      <chapter osisID='Ps.42'>
        <verse osisID='Ps.42.1'>
`The two and fourtithe salm. God, deme thou me, and departe thou my cause fro a folc not hooli; delyuere thou me fro a wickid man, and gileful.
</verse>
        <verse osisID='Ps.42.2'>
For thou art God, my strengthe; whi hast thou put me abac, and whi go Y soreuful, while the enemy turmentith me?
</verse>
        <verse osisID='Ps.42.3'>
Sende out thi liyt, and thi treuthe; tho ledden me forth, and brouyten in to thin hooli hil, and in to thi tabernaclis.
</verse>
        <verse osisID='Ps.42.4'>
And Y schal entre to the auter of God; to God, that gladith my yongthe. God, my God, Y schal knowleche to thee in an harpe; my soule,
</verse>
        <verse osisID='Ps.42.5'>
whi art thou sory, and whi troblist thou me? Hope thou in God, for yit Y schal knouleche to hym; he is the helthe of my cheer, and my God.
</verse>
      </chapter>
      <chapter osisID='Ps.43'>
        <verse osisID='Ps.43.1'>
The title of the thre and fourtithe salm. `To victorie, lernyng to the sones of Chore.
</verse>
        <verse osisID='Ps.43.2'>
God, we herden with oure eeris; oure fadris telden to vs. The werk, which thou wrouytist in the daies of hem; and in elde daies.
</verse>
        <verse osisID='Ps.43.3'>
Thin hond lost hethene men, and thou plauntidist hem; thou turmentidist puplis, and castidist hem out.
</verse>
        <verse osisID='Ps.43.4'>
For the children of Israel weldiden the lond not bi her swerd; and the arm of hem sauyde not hem. But thi riyt hond, and thin arm, and the liytnyng of thi cheer; for thou were plesid in hem.
</verse>
        <verse osisID='Ps.43.5'>
Thou art thi silf, my kyng and my God; that sendist helthis to Jacob.
</verse>
        <verse osisID='Ps.43.6'>
Bi thee we schulen wyndewe oure enemyes with horn; and in thi name we schulen dispise hem, that risen ayen vs.
</verse>
        <verse osisID='Ps.43.7'>
For Y schal not hope in my bouwe; and my swerd schal not saue me.
</verse>
        <verse osisID='Ps.43.8'>
For thou hast saued vs fro men turmentinge vs; and thou hast schent men hatinge vs.
</verse>
        <verse osisID='Ps.43.9'>
We schulen be preisid in God al dai; and in thi name we schulen knouleche to thee in to the world.
</verse>
        <verse osisID='Ps.43.10'>
But now thou hast put vs abac, and hast schent vs; and thou, God, schalt not go out in oure vertues.
</verse>
        <verse osisID='Ps.43.11'>
Thou hast turned vs awei bihynde aftir oure enemyes; and thei, that hatiden vs, rauyschiden dyuerseli to hem silf.
</verse>
        <verse osisID='Ps.43.12'>
Thou hast youe vs as scheep of meetis; and among hethene men thou hast scaterid vs.
</verse>
        <verse osisID='Ps.43.13'>
Thou hast seeld thi puple with out prijs; and multitude was not in the chaungyngis of hem.
</verse>
        <verse osisID='Ps.43.14'>
Thou hast set vs schenschip to oure neiyboris; mouwyng and scorn to hem that ben in oure cumpas.
</verse>
        <verse osisID='Ps.43.15'>
Thou hast set vs into licnesse to hethene me; stiryng of heed among puplis.
</verse>
        <verse osisID='Ps.43.16'>
Al dai my schame is ayens me; and the schenschipe of my face hilide me.
</verse>
        <verse osisID='Ps.43.17'>
Fro the vois of dispisere, and yuele spekere; fro the face of enemy, and pursuere.
</verse>
        <verse osisID='Ps.43.18'>
Alle these thingis camen on vs, and we han not foryete thee; and we diden not wickidli in thi testament.
</verse>
        <verse osisID='Ps.43.19'>
And oure herte yede not awei bihynde; and thou hast bowid awei oure pathis fro thi weie.
</verse>
        <verse osisID='Ps.43.20'>
For thou hast maad vs lowe in the place of turment; and the schadewe of deth hilide vs.
</verse>
        <verse osisID='Ps.43.21'>
If we foryaten the name of oure God; and if we helden forth oure hondis to an alien God.
</verse>
        <verse osisID='Ps.43.22'>
Whether God schal not seke these thingis? for he knowith the hid thingis of herte. For whi we ben slayn al dai for thee; we ben demed as scheep of sleyng.
</verse>
        <verse osisID='Ps.43.23'>
Lord, rise vp, whi slepist thou? rise vp, and putte not awei in to the ende.
</verse>
        <verse osisID='Ps.43.24'>
Whi turnest thou awei thi face? thou foryetist oure pouert, and oure tribulacioun.
</verse>
        <verse osisID='Ps.43.25'>
For oure lijf is maad low in dust; oure wombe is glued togidere in the erthe.
</verse>
        <verse osisID='Ps.43.26'>
Lord, rise vp thou, and helpe vs; and ayenbie vs for thi name.
</verse>
      </chapter>
      <chapter osisID='Ps.44'>
        <verse osisID='Ps.44.1'>
The title of the foure and fourtithe salm. To the ouercomere for the lilies, the most loued song of lernyng of the sones of Chore.
</verse>
        <verse osisID='Ps.44.2'>
Myn herte hath teld out a good word; Y seie my workis `to the kyng. Mi tunge is `a penne of a writere; writynge swiftli.
</verse>
        <verse osisID='Ps.44.3'>
Crist, thou art fairer in schap than the sones of men; grace is spred abrood in thi lippis; therfor God blessid thee withouten ende.
</verse>
        <verse osisID='Ps.44.4'>
Be thou gird with thi swerd; on thi hipe most myytili.
</verse>
        <verse osisID='Ps.44.5'>
Biholde thou in thi schaplynesse and thi fairnesse; come thou forth with prosperite, and regne thou. For treuthe, and myldenesse, and riytfulnesse; and thi riyt hond schal lede forth thee wondurfuli.
</verse>
        <verse osisID='Ps.44.6'>
Thi scharpe arowis schulen falle in to the hertis of the enemyes of the kyng; puplis schulen be vndur thee.
</verse>
        <verse osisID='Ps.44.7'>
God, thi seete is in to the  world of world; the yerde of thi rewme is a yerde of riyt reulyng, `ethir of equite.
</verse>
        <verse osisID='Ps.44.8'>
Thou louedist riytfulnesse, and hatidist wickidnesse; therfor thou, God, thi God, anoyntide thee with the oile of gladnesse, more than thi felowis.
</verse>
        <verse osisID='Ps.44.9'>
Mirre, and gumme, and cassia, of thi clothis, of the `housis yuer;
</verse>
        <verse osisID='Ps.44.10'>
of whiche the douytris of kyngis delitiden thee. A queen stood nyy on thi riyt side in clothing ouergildid; cumpassid with dyuersitee.
</verse>
        <verse osisID='Ps.44.11'>
Douyter, here thou, and se, and bowe doun thin eere; and foryete thi puple, and the hows of thi fadir.
</verse>
        <verse osisID='Ps.44.12'>
And the kyng schal coueyte thi fairnesse; for he is thi Lord God, and thei schulen worschipe hym.
</verse>
        <verse osisID='Ps.44.13'>
And the douytris of Tire in yiftis; alle the riche men of the puple schulen biseche thi cheer.
</verse>
        <verse osisID='Ps.44.14'>
Al the glorye of that douyter of the kyng is with ynne in goldun hemmes;
</verse>
        <verse osisID='Ps.44.15'>
sche is clothid aboute with dyuersitees. Virgyns schulen be brouyt to the kyng aftir hir; hir neiyboressis schulen be brouyt to thee.
</verse>
        <verse osisID='Ps.44.16'>
Thei schulen be brouyt in gladnesse, and ful out ioiyng; thei schulen be brouyt in to the temple of the kyng.
</verse>
        <verse osisID='Ps.44.17'>
Sones ben borun to thee, for thi fadris; thou schalt ordeyne hem princes on al erthe.
</verse>
        <verse osisID='Ps.44.18'>
Lord, thei schulen be myndeful of thi name; in ech generacioun, and in to generacioun. Therfor puplis schulen knouleche to thee withouten ende; and in to the world of world.
</verse>
      </chapter>
      <chapter osisID='Ps.45'>
        <verse osisID='Ps.45.1'>
The title of the five and fourtithe salm. To the ouercomere, the song of the sones `of Chore, `for yongthis.
</verse>
        <verse osisID='Ps.45.2'>
Oure God, thou art refuyt, and vertu; helpere in tribulacions, that han founde vs greetly.
</verse>
        <verse osisID='Ps.45.3'>
Therfor we schulen not drede, while the erthe schal be troblid; and the hillis schulen be borun ouer in to the herte of the see.
</verse>
        <verse osisID='Ps.45.4'>
The watris of hem sowneden, and weren troblid; hillis weren  troblid togidere in the strengthe of hym.
</verse>
        <verse osisID='Ps.45.5'>
The feersnesse of flood makith glad the citee of God; the hiyeste God hath halewid his tabernacle.
</verse>
        <verse osisID='Ps.45.6'>
God in the myddis therof schal not be moued; God schal helpe it eerli in the grey morewtid.
</verse>
        <verse osisID='Ps.45.7'>
Hethene men weren disturblid togidere, and rewmes weren bowid doun; God yaf his vois, the erthe was moued.
</verse>
        <verse osisID='Ps.45.8'>
The Lord of vertues is with vs; God of Jacob is oure vptakere.
</verse>
        <verse osisID='Ps.45.9'>
Come ye, and se the werkis of the Lord; whiche wondris he hath set on the erthe.
</verse>
        <verse osisID='Ps.45.10'>
He doynge awei batels til to the ende of the lond; schal al to-brese bouwe, and schal breke togidere armuris, and schal brenne scheldis bi fier.
</verse>
        <verse osisID='Ps.45.11'>
Yyue ye tent, and se ye, that Y am God; Y schal be enhaunsid among hethene men; and Y schal be enhaunsid in erthe.
</verse>
        <verse osisID='Ps.45.12'>
The Lord of vertues is with vs; God of Jacob is oure vptakere.
</verse>
      </chapter>
      <chapter osisID='Ps.46'>
        <verse osisID='Ps.46.1'>
The title of the sixte and fourtithe salm. To victorie, a salm to the sones of Chore.
</verse>
        <verse osisID='Ps.46.2'>
Alle ye folkis, make ioie with hondis; synge ye hertli to God in the vois of ful out ioiyng.
</verse>
        <verse osisID='Ps.46.3'>
For the Lord is hiy and ferdful; a greet kyng on al erthe.
</verse>
        <verse osisID='Ps.46.4'>
He made puplis suget to vs; and hethene men vndur oure feet.
</verse>
        <verse osisID='Ps.46.5'>
He chees his eritage to vs; the fairnesse of Jacob, whom he louyde.
</verse>
        <verse osisID='Ps.46.6'>
God stiede in hertli song; and the Lord in the vois of a trumpe.
</verse>
        <verse osisID='Ps.46.7'>
Synge ye to oure God, synge ye; synge ye to oure kyng, synge ye.
</verse>
        <verse osisID='Ps.46.8'>
For God is kyng of al erthe; synge ye wiseli.
</verse>
        <verse osisID='Ps.46.9'>
God schal regne on hethene men; God sittith on his hooli seete.
</verse>
        <verse osisID='Ps.46.10'>
The princes of puplis ben gaderid togidere with God of Abraham; for the stronge goddis of erthe ben reisid greetli.
</verse>
      </chapter>
      <chapter osisID='Ps.47'>
        <verse osisID='Ps.47.1'>
The title of the seuene and fourtithe salm. The song of salm, of the sones of Chore.
</verse>
        <verse osisID='Ps.47.2'>
The Lord is greet, and worthi to be preisid ful myche; in the citee of oure God, in the hooli hil of hym.
</verse>
        <verse osisID='Ps.47.3'>
It is foundid in the ful out ioiyng of al erthe; the hil of Syon; the sidis of the north, the citee of the greet kyng.
</verse>
        <verse osisID='Ps.47.4'>
God schal be knowun in the housis therof; whanne he schal take it.
</verse>
        <verse osisID='Ps.47.5'>
For lo! the kyngis of erthe weren gaderid togidere; thei camen into o place.
</verse>
        <verse osisID='Ps.47.6'>
Thei seynge so wondriden; thei weren disturblid, thei weren mouyd togidere, tremblyng took hem.
</verse>
        <verse osisID='Ps.47.7'>
There sorewis as of a womman trauelynge of child;
</verse>
        <verse osisID='Ps.47.8'>
in a greet spirit thou schalt al to-breke the schippis of Tharsis.
</verse>
        <verse osisID='Ps.47.9'>
As we herden, so we sien, in the citee of the Lord of vertues, in the citee of oure God; God hath foundid that citee with outen ende.
</verse>
        <verse osisID='Ps.47.10'>
God, we han resseyued thi mercy; in the myddis of thi temple.
</verse>
        <verse osisID='Ps.47.11'>
Aftir thi name, God, so thin heriyng is spred abrood in to the endis of erthe; thi riyt hond is ful of riytfulnesse.
</verse>
        <verse osisID='Ps.47.12'>
The hil of Sion be glad, and the douytris of Judee be fulli ioiful; for thi domes, Lord.
</verse>
        <verse osisID='Ps.47.13'>
Cumpasse ye Syon, and biclippe ye it; telle ye in the touris therof.
</verse>
        <verse osisID='Ps.47.14'>
Sette ye youre hertis in the vertu of him; and departe ye the housis of hym, that ye telle out in an other generacioun.
</verse>
        <verse osisID='Ps.47.15'>
For this is God, oure God, in to withouten ende, and in to the world of world; he schal gouerne vs in to worldis.
</verse>
      </chapter>
      <chapter osisID='Ps.48'>
        <verse osisID='Ps.48.1'>
The title of the eiyte and fourtithe salm. To victorie, a salm to the sones of Chore.
</verse>
        <verse osisID='Ps.48.2'>
Alle ye folkis, here these thingis; alle ye that dwellen in the world, perseyue with eeris.
</verse>
        <verse osisID='Ps.48.3'>
Alle the sones of erthe and  the sones of men; togidere the riche man and the pore in to oon.
</verse>
        <verse osisID='Ps.48.4'>
Mi mouth schal speke wisdom; and the thenkyng of myn herte schal speke prudence.
</verse>
        <verse osisID='Ps.48.5'>
I schal bouwe doun myn eere in to a parable; Y schal opene my resoun set forth in a sautree.
</verse>
        <verse osisID='Ps.48.6'>
Whi schal Y drede in the yuel dai? the wickidnesse of myn heele schal cumpasse me.
</verse>
        <verse osisID='Ps.48.7'>
Whiche tristen in her owne vertu; and han glorie in the multitude of her richessis.
</verse>
        <verse osisID='Ps.48.8'>
A brother ayenbieth not, schal a man ayenbie? and he schal not yyue to God his plesyng.
</verse>
        <verse osisID='Ps.48.9'>
And he schal not yyue the prijs of raunsum of his soule; and he schal trauele with outen ende,
</verse>
        <verse osisID='Ps.48.10'>
and he schal lyue yit in to the ende.
</verse>
        <verse osisID='Ps.48.11'>
He schal not se perischyng, whanne he schal se wise men diynge; the vnwise man and fool schulen perische togidere. And thei schulen leeue her richessis to aliens;
</verse>
        <verse osisID='Ps.48.12'>
and the sepulcris of hem ben the housis of hem with outen ende. The tabernaclis of hem ben in generacioun and generacioun; thei clepiden her names in her londis.
</verse>
        <verse osisID='Ps.48.13'>
A man, whanne he was in honour, vndurstood not; he is comparisound to vnwise beestis, and he is maad lijk to tho.
</verse>
        <verse osisID='Ps.48.14'>
This weie of hem is sclaundir to hem; and aftirward thei schulen plese togidere in her mouth.
</verse>
        <verse osisID='Ps.48.15'>
As scheep thei ben set in helle; deth schal gnawe hem. And iust men schulen be lordis of hem in the morewtid; and the helpe of hem schal wexe eld in helle, for the glorie of hem.
</verse>
        <verse osisID='Ps.48.16'>
Netheles God schal ayenbie my soule from the power of helle; whanne he schal take me.
</verse>
        <verse osisID='Ps.48.17'>
Drede thou not, whanne a man is maad riche; and the glorie of his hows is multiplied.
</verse>
        <verse osisID='Ps.48.18'>
For whanne he schal die, he schal not take alle thingis; and his glorie schal not go doun with him.
</verse>
        <verse osisID='Ps.48.19'>
For his soule schal be blessid in his lijf; he schal knouleche to thee, whanne thou hast do wel to hym.
</verse>
        <verse osisID='Ps.48.20'>
He schal entre til in to the generaciouns  of hise fadris; and til in to with outen ende he schal not se liyt.
</verse>
        <verse osisID='Ps.48.21'>
A man, whanne he was in honour, vndurstood not; he is comparisound to vnwise beestis, and is maad lijk to tho.
</verse>
      </chapter>
      <chapter osisID='Ps.49'>
        <verse osisID='Ps.49.1'>
The title of the nyne and fourtithe salm. The salm of Asaph. God, the Lord of goddis, spak; and clepide the erthe,
</verse>
        <verse osisID='Ps.49.2'>
fro the risynge of the sunne til to the goyng doun. The schap of his fairnesse fro Syon,
</verse>
        <verse osisID='Ps.49.3'>
God schal come opynli; oure God, and he schal not be stille. Fier schal brenne an hiye in his siyt; and a strong tempest in his cumpas.
</verse>
        <verse osisID='Ps.49.4'>
He clepide heuene aboue; and the erthe, to deme his puple.
</verse>
        <verse osisID='Ps.49.5'>
Gadere ye to hym hise seyntis; that ordeynen his testament aboue sacrifices.
</verse>
        <verse osisID='Ps.49.6'>
`And heuenes schulen schewe his riytfulnesse; for God is the iuge.
</verse>
        <verse osisID='Ps.49.7'>
Mi puple, here thou, and Y schal speke to Israel; and Y schal witnesse to thee, Y am God, thi God.
</verse>
        <verse osisID='Ps.49.8'>
I schal not repreue thee in thi sacrifices; and thi brent sacrifices ben euere bifor me.
</verse>
        <verse osisID='Ps.49.9'>
I schal not take calues of thin hows; nethir geet buckis of thi flockis.
</verse>
        <verse osisID='Ps.49.10'>
For alle the wyelde beestis of wodis ben myne; werk beestis, and oxis in hillis.
</verse>
        <verse osisID='Ps.49.11'>
I haue knowe alle the volatils of heuene; and the fairnesse of the feeld is with me.
</verse>
        <verse osisID='Ps.49.12'>
If Y schal be hungry, Y schal not seie to thee; for the world and the fulnesse therof is myn.
</verse>
        <verse osisID='Ps.49.13'>
Whether Y schal eete the fleischis of boolis? ethir schal Y drynke the blood of geet buckis?
</verse>
        <verse osisID='Ps.49.14'>
Offre thou to God the sacrifice of heriyng; and yelde thin avowis to the hiyeste God.
</verse>
        <verse osisID='Ps.49.15'>
And inwardli clepe thou me in the dai of tribulacioun; and Y schal delyuere thee, and thou schalt onoure me.
</verse>
        <verse osisID='Ps.49.16'>
But God seide to the synnere, Whi tellist thou out my riytfulnessis; and takist my testament bi thi mouth?
</verse>
        <verse osisID='Ps.49.17'>
Sotheli thou hatidist lore;  and hast cast awey my wordis bihynde.
</verse>
        <verse osisID='Ps.49.18'>
If thou siyest a theef, thou `hast runne with hym; and thou settidist thi part with avowtreris.
</verse>
        <verse osisID='Ps.49.19'>
Thi mouth was plenteuouse of malice; and thi tunge medlide togidere giles.
</verse>
        <verse osisID='Ps.49.20'>
Thou sittynge spakist ayens thi brother, and thou settidist sclaundir ayens the sone of thi modir;
</verse>
        <verse osisID='Ps.49.21'>
thou didist these thingis, and Y was stille. Thou gessidist wickidli, that Y schal be lijk thee; Y schal repreue thee, and Y schal sette ayens thi face.
</verse>
        <verse osisID='Ps.49.22'>
Ye that foryeten God, vndurstonde these thingis; lest sum tyme he rauysche, and noon be that schal delyuere.
</verse>
        <verse osisID='Ps.49.23'>
The sacrifice of heriyng schal onoure me; and there is the weie, where ynne Y schal schewe to hym the helthe of God.
</verse>
      </chapter>
      <chapter osisID='Ps.50'>
        <verse osisID='Ps.50.1'>
The title of the fiftithe salm. To victorie, the salm of Dauid;
</verse>
        <verse osisID='Ps.50.2'>
`whanne Nathan the prophete cam to hym, whanne he entride to Bersabee.
</verse>
        <verse osisID='Ps.50.3'>
God, haue thou merci on me; bi thi greet merci. And bi the mychilnesse of thi merciful doyngis; do thou awei my wickidnesse.
</verse>
        <verse osisID='Ps.50.4'>
More waische thou me fro my wickidnesse; and clense thou me fro my synne.
</verse>
        <verse osisID='Ps.50.5'>
For Y knouleche my wickidnesse; and my synne is euere ayens me.
</verse>
        <verse osisID='Ps.50.6'>
I haue synned to thee aloone, and Y haue do yuel bifor thee; that thou be iustified in thi wordis, and ouercome whanne thou art demed. For lo!
</verse>
        <verse osisID='Ps.50.7'>
Y was conseyued in wickednessis; and my modir conceyuede me in synnes.
</verse>
        <verse osisID='Ps.50.8'>
For lo! thou louedist treuthe; thou hast schewid to me the vncerteyn thingis, and pryuy thingis of thi wisdom.
</verse>
        <verse osisID='Ps.50.9'>
Lord, sprenge thou me with ysope, and Y schal be clensid; waische thou me, and Y schal be maad whijt more than snow.
</verse>
        <verse osisID='Ps.50.10'>
Yyue thou ioie, and gladnesse to myn heryng; and boonys maad meke  schulen ful out make ioye.
</verse>
        <verse osisID='Ps.50.11'>
Turne awei thi face fro my synnes; and do awei alle my wickidnesses.
</verse>
        <verse osisID='Ps.50.12'>
God, make thou a clene herte in me; and make thou newe a riytful spirit in my entrailis.
</verse>
        <verse osisID='Ps.50.13'>
Caste thou me not awei fro thi face; and take thou not awei fro me thin hooli spirit.
</verse>
        <verse osisID='Ps.50.14'>
Yiue thou to me the gladnesse of thyn helthe; and conferme thou me with the principal spirit.
</verse>
        <verse osisID='Ps.50.15'>
I schal teche wickid men thi weies; and vnfeithful men schulen be conuertid to thee.
</verse>
        <verse osisID='Ps.50.16'>
God, the God of myn helthe, delyuere thou me fro bloodis; and my tunge schal ioyfuli synge thi riytfulnesse.
</verse>
        <verse osisID='Ps.50.17'>
Lord, `opene thou my lippis; and my mouth schal telle thi preysyng.
</verse>
        <verse osisID='Ps.50.18'>
For if thou haddist wold sacrifice, Y hadde youe; treuli thou schalt not delite in brent sacrifices.
</verse>
        <verse osisID='Ps.50.19'>
A sacrifice to God is a spirit troblid; God, thou schalt not dispise a contrit herte and `maad meke.
</verse>
        <verse osisID='Ps.50.20'>
Lord, do thou benygneli in thi good wille to Syon; that the wallis of Jerusalem be bildid.
</verse>
        <verse osisID='Ps.50.21'>
Thanne thou schalt take plesauntli the sacrifice of riytfulnesse, offryngis, and brent sacrifices; thanne thei schulen putte calues on thin auter.
</verse>
      </chapter>
      <chapter osisID='Ps.51'>
        <verse osisID='Ps.51.1'>
The title of the oon and fiftithe salm. To victorie, the salm of Dauid,
</verse>
        <verse osisID='Ps.51.2'>
`whanne Doech Idumei cam, and telde to Saul, and seide to him, Dauid cam in to the hows of Abymelech.
</verse>
        <verse osisID='Ps.51.3'>
What hast thou glorie in malice; which art miyti in wickidnesse?
</verse>
        <verse osisID='Ps.51.4'>
Al dai thi tunge thouyte vnriytfulnesse; as a scharp rasour thou hast do gile.
</verse>
        <verse osisID='Ps.51.5'>
Thou louedist malice more than benygnite; `thou louedist wickidnesse more than to speke equite.
</verse>
        <verse osisID='Ps.51.6'>
Thou louedist alle wordis of casting doun; with a gileful tunge.
</verse>
        <verse osisID='Ps.51.7'>
Therfor God schal distrie thee in to the ende, he schal drawe  thee out bi the roote, and he schal make thee to passe awei fro thi tabernacle; and thi roote fro the lond of lyuynge men.
</verse>
        <verse osisID='Ps.51.8'>
Iust men schulen se, and schulen drede; and thei schulen leiye on hym, and thei schulen seie, Lo!
</verse>
        <verse osisID='Ps.51.9'>
the man that settide not God his helpere. But he hopide in the multitude of his richessis; and hadde maistrie in his vanite.
</verse>
        <verse osisID='Ps.51.10'>
Forsothe Y, as a fruytful olyue tre in the hous of God; hopide in the merci of God with outen ende, and in to the world of world.
</verse>
        <verse osisID='Ps.51.11'>
Y schal knowleche to thee in to the world, for thou hast do mercy to me; and Y schal abide thi name, for it is good in the siyt of thi seyntis.
</verse>
      </chapter>
      <chapter osisID='Ps.52'>
        <verse osisID='Ps.52.1'>
The title of the two and fiftithe salm. To the ouercomer bi the quere, the lernyng of Dauid. The vnwise man seide in his herte; God is not.
</verse>
        <verse osisID='Ps.52.2'>
Thei ben `corrupt, and maad abhomynable in her wickidnessis; noon is that doith good.
</verse>
        <verse osisID='Ps.52.3'>
God bihelde fro heuene on the sones of men; that he se, if `ony is vndurstondynge, ether sekynge God.
</verse>
        <verse osisID='Ps.52.4'>
Alle boweden awei, thei ben maad vnprofitable togidre; noon is that doith good, ther is not til to oon.
</verse>
        <verse osisID='Ps.52.5'>
Whether alle men, that worchen wickidnesse, schulen not wite; whiche deuouren my puple as the mete of breed?
</verse>
        <verse osisID='Ps.52.6'>
Thei clepiden not God; there thei trembliden for drede, where no drede was. For God hath scaterid the boones of hem, that plesen men; thei ben schent, for God hath forsake hem.
</verse>
        <verse osisID='Ps.52.7'>
Who schal yyue fro Syon helthe to Israel? whanne the Lord hath turned the caitifte of his puple, Jacob schal `ful out make ioie, and Israel schal be glad.
</verse>
      </chapter>
      <chapter osisID='Ps.53'>
        <verse osisID='Ps.53.1'>
The title of the thre and fiftithe salm. To victorie in orguns, ether in salmes, the lernyng of Dauid,
</verse>
        <verse osisID='Ps.53.2'>
`whanne Zyfeys camen, and seiden to Saul, Whethir Dauid is not hid at vs?
</verse>
        <verse osisID='Ps.53.3'>
God, in thi name make thou me saaf; and in thi vertu deme thou me.
</verse>
        <verse osisID='Ps.53.4'>
God, here thou my preier; with eeris perseyue thou the wordis of my mouth.
</verse>
        <verse osisID='Ps.53.5'>
For aliens han rise ayens me, and stronge men souyten my lijf; and thei settiden not God bifor her siyt.
</verse>
        <verse osisID='Ps.53.6'>
For, lo! God helpith me; and the Lord is vptaker of my soule.
</verse>
        <verse osisID='Ps.53.7'>
Turne thou awei yuelis to myn enemyes; and leese thou hem in thi treuthe.
</verse>
        <verse osisID='Ps.53.8'>
Wilfuli Y schal make sacrifice to thee; and, Lord, Y schal knouleche to thi name, for it is good.
</verse>
        <verse osisID='Ps.53.9'>
For thou delyueridist me fro al tribulacioun; and myn iye dispiside on myn enemyes.
</verse>
      </chapter>
      <chapter osisID='Ps.54'>
        <verse osisID='Ps.54.1'>
The title of the foure and fiftithe salm. `In Ebreu thus, To victorie in orguns, the lernyng of Dauid. `In Jeroms translacioun thus, To the ouercomer in salmes of Dauid lernid.
</verse>
        <verse osisID='Ps.54.2'>
God, here thou my preier, and dispise thou not my biseching;
</verse>
        <verse osisID='Ps.54.3'>
yyue thou tent to me, and here thou me. I am sorewful in myn exercising; and Y am disturblid of the face of the enemye,
</verse>
        <verse osisID='Ps.54.4'>
and of the tribulacioun of the synner. For thei bowiden wickidnessis in to me; and in ire thei weren diseseful to me.
</verse>
        <verse osisID='Ps.54.5'>
Myn herte was disturblid in me; and the drede of deth felde on me.
</verse>
        <verse osisID='Ps.54.6'>
Drede and trembling camen on me; and derknessis hiliden me.
</verse>
        <verse osisID='Ps.54.7'>
And Y seide, Who schal yyue to me fetheris, as of a culuer; and Y schal fle, and schal take rest?
</verse>
        <verse osisID='Ps.54.8'>
Lo! Y yede fer awei, and fledde; and Y dwellide in wildirnesse.
</verse>
        <verse osisID='Ps.54.9'>
I abood hym, that made me saaf fro the litilnesse,  `ether drede, of spirit; and fro tempest.
</verse>
        <verse osisID='Ps.54.10'>
Lord, caste thou doun, departe thou the tungis of hem; for Y siy wickidnesse and ayenseiyng in the citee.
</verse>
        <verse osisID='Ps.54.11'>
Bi dai and nyyt wickidnesse schal cumpasse it on the wallis therof;
</verse>
        <verse osisID='Ps.54.12'>
and trauel and vnriytfulnesse ben in the myddis therof. And vsure and gile failide not; fro the stretis therof.
</verse>
        <verse osisID='Ps.54.13'>
For if myn enemye hadde cursid me; sotheli Y hadde suffride. And if he, that hatide me, hadde spoke greet thingis on me; in hap Y hadde hid me fro hym.
</verse>
        <verse osisID='Ps.54.14'>
But thou art a man of o wille; my leeder, and my knowun.
</verse>
        <verse osisID='Ps.54.15'>
Which tokist togidere swete meetis with me; we yeden with consent in the hous of God.
</verse>
        <verse osisID='Ps.54.16'>
Deth come on hem; and go thei doun quyk in to helle. For weiwardnessis ben in the dwelling places of hem; in the myddis of hem.
</verse>
        <verse osisID='Ps.54.17'>
But Y criede to thee, Lord; and the Lord sauede me.
</verse>
        <verse osisID='Ps.54.18'>
In the euentid and morewtid and in myddai Y schal telle, and schewe; and he schal here my vois.
</verse>
        <verse osisID='Ps.54.19'>
He schal ayenbie my soule in pees fro hem, that neiyen to me; for among manye thei weren with me.
</verse>
        <verse osisID='Ps.54.20'>
God schal here; and he that is bifore the worldis schal make hem low. For chaungyng is not to hem, and thei dredden not God;
</verse>
        <verse osisID='Ps.54.21'>
he holdith forth his hoond in yelding. Thei defouliden his testament,
</verse>
        <verse osisID='Ps.54.22'>
the cheris therof weren departid fro ire; and his herte neiyede. The wordis therof weren softer than oyle; and tho ben dartis.
</verse>
        <verse osisID='Ps.54.23'>
Caste thi cure on the Lord, and he schal fulli nurische thee; and he schal not yyue with outen ende flotering to a iust man.
</verse>
        <verse osisID='Ps.54.24'>
But thou, God, schalt lede hem forth; in to the pit of deth. Menquelleris and gilours schulen not haue half her daies; but, Lord, Y schal hope in thee.
</verse>
      </chapter>
      <chapter osisID='Ps.55'>
        <verse osisID='Ps.55.1'>
The title of the fyue and fiftithe salm. `In Ebreu thus, To the ouercomyng on the doumb culuer of fer drawing awei, the comely song of Dauid, whanne Filisteis helden hym in Geth. `In Jeroms translacioun thus, To the ouercomer for the doumb culuer, for it yede awei fer. Dauid meke and symple made this salm, whanne Palesteyns helden hym in Geth.
</verse>
        <verse osisID='Ps.55.2'>
God, haue thou merci on me, for a man hath defoulid me; al dai he impugnyde, and troublide me.
</verse>
        <verse osisID='Ps.55.3'>
Myn enemyes defouliden me al dai; for manye fiyteris weren ayens me.
</verse>
        <verse osisID='Ps.55.4'>
Of the hiynesse of dai Y schal drede; but God Y schal hope in thee.
</verse>
        <verse osisID='Ps.55.5'>
In God Y schal preise my wordis; Y hopide in God, Y schal not drede what thing fleisch schal do to me.
</verse>
        <verse osisID='Ps.55.6'>
Al dai thei cursiden my wordis; ayens me alle her thouytis weren in to yuel.
</verse>
        <verse osisID='Ps.55.7'>
Thei schulen dwelle, and schulen hide; thei schulen aspie myn heele.
</verse>
        <verse osisID='Ps.55.8'>
As thei abiden my lijf, for nouyt schalt thou make hem saaf; in ire thou schalt breke togidre puplis.
</verse>
        <verse osisID='Ps.55.9'>
God, Y schewide my lijf to thee; thou hast set my teeris in thi siyt. As and in thi biheest, Lord;
</verse>
        <verse osisID='Ps.55.10'>
thanne myn enemyes schulen be turned abak. In what euere dai Y schal inwardli clepe thee; lo! Y haue knowe, that thou art my God.
</verse>
        <verse osisID='Ps.55.11'>
In God Y schal preise a word; in the Lord Y schal preyse a word. Y schal hope in God; Y schal not drede what thing a man schal do to me.
</verse>
        <verse osisID='Ps.55.12'>
God, thin auowis ben in me; whiche Y schal yelde heriyngis to thee.
</verse>
        <verse osisID='Ps.55.13'>
For thou hast delyuerid my lijf fro deth, and my feet fro slidyng; that Y pleese bifore God in the liyt of hem that lyuen.
</verse>
      </chapter>
      <chapter osisID='Ps.56'>
        <verse osisID='Ps.56.1'>
The title of the sixte and fiftithe salm. `In Ebreu thus, To the victorie, lese thou not the semeli song, `ether the `swete song of Dauid, `whanne he fledde fro the face of Saul in to the denne. `In Jeroms translacioun thus, For victorie, that thou lese not Dauid, meke and simple, whanne he fledde fro the face of Saul in to the denne.
</verse>
        <verse osisID='Ps.56.2'>
God, haue thou merci on me, haue thou merci on me; for my soule tristith in thee. And Y schal hope in the schadewe of thi wyngis; til wickidnesse passe.
</verse>
        <verse osisID='Ps.56.3'>
I schal crye to God altherhiyeste; to God that dide wel to me.
</verse>
        <verse osisID='Ps.56.4'>
He sente fro heuene, and delyuerede me; he yaf in to schenschip hem that defoulen me. God sente his merci and his treuthe,
</verse>
        <verse osisID='Ps.56.5'>
and delyuerede my soule fro the myddis of whelpis of liouns; Y slepte disturblid. The sones of men, the teeth of hem ben armuris and arowis; and her tunge is a scharp swerd.
</verse>
        <verse osisID='Ps.56.6'>
God, be thou enhaunsid aboue heuenes; and thi glorie aboue al erthe.
</verse>
        <verse osisID='Ps.56.7'>
Thei maden redi a snare to my feet; and thei greetly boweden my lijf. Thei delueden a diche bifore my face; and thei felden doun in to it.
</verse>
        <verse osisID='Ps.56.8'>
God, myn herte is redi, myn herte is redi; Y schal singe, and Y schal seie salm.
</verse>
        <verse osisID='Ps.56.9'>
Mi glorie, rise thou vp; sautrie and harpe, rise thou vp; Y schal rise vp eerli.
</verse>
        <verse osisID='Ps.56.10'>
Lord, Y schal knouleche to thee among puplis; and Y schal seie salm among hethene men.
</verse>
        <verse osisID='Ps.56.11'>
For thi merci is magnified til to heuenes; and thi treuthe til to cloudis.
</verse>
        <verse osisID='Ps.56.12'>
God, be thou enhaunsid aboue heuenes; and thi glorie ouer al erthe.
</verse>
      </chapter>
      <chapter osisID='Ps.57'>
        <verse osisID='Ps.57.1'>
The title of the seuene and fiftithe salm. `In Ebreu thus, To victorie; `lese thou not the swete song, ether the semely salm, of Dauid. `In Jeroms translacioun thus, To the ouercomere, that thou lese not Dauid, meke and simple.
</verse>
        <verse osisID='Ps.57.2'>
Forsothe if ye speken riytfulnesse verili; ye sones of men, deme riytfuli.
</verse>
        <verse osisID='Ps.57.3'>
For in herte ye worchen wickidnesse in erthe; youre hondis maken redi vnriytfulnessis.
</verse>
        <verse osisID='Ps.57.4'>
Synneris weren maad aliens fro the wombe; thei erriden fro the wombe, thei spaken false thingis.
</verse>
        <verse osisID='Ps.57.5'>
Woodnesse is to hem, bi the licnesse of a serpent; as of a deef snake, and stoppynge hise eeris.
</verse>
        <verse osisID='Ps.57.6'>
Which schal not here the vois of charmeris; and of a venym makere charmynge wiseli.
</verse>
        <verse osisID='Ps.57.7'>
God schal al to-breke the teeth of hem in her mouth; the Lord schal breke togidere the greet teeth of liouns.
</verse>
        <verse osisID='Ps.57.8'>
Thei schulen come to nouyt, as water rennynge awei; he bente his bouwe, til thei ben maad sijk.
</verse>
        <verse osisID='Ps.57.9'>
As wexe that fletith awei, thei schulen be takun awei; fier felle aboue, and thei siyen not the sunne.
</verse>
        <verse osisID='Ps.57.10'>
Bifore that youre thornes vndurstoden the ramne; he swolewith hem so in ire, as lyuynge men.
</verse>
        <verse osisID='Ps.57.11'>
The iust man schal be glad, whanne he schal se veniaunce; he schal waische hise hondis in the blood of a synner.
</verse>
        <verse osisID='Ps.57.12'>
And a man schal seie treuli, For fruyt is to a iust man; treuli God is demynge hem in erthe.
</verse>
      </chapter>
      <chapter osisID='Ps.58'>
        <verse osisID='Ps.58.1'>
The title of the eiyte and fiftithe salm. `In Jeroms translacioun thus, To the ouercomer, that thou lese not Dauid, meke and simple, `whanne Saul sente and kepte the hous, to slee hym. `In Ebreu thus, To the ouercomyng, leese thou not the semeli song of Dauid, and so forth.
</verse>
        <verse osisID='Ps.58.2'>
Mi God, delyuer thou me fro myn enemyes; and delyuer thou me fro hem that risen ayens me.
</verse>
        <verse osisID='Ps.58.3'>
Delyuer thou me fro hem that worchen wickidnesse; and saue thou me fro menquelleris.
</verse>
        <verse osisID='Ps.58.4'>
For lo! thei han take my soule; stronge men fellen in on me.
</verse>
        <verse osisID='Ps.58.5'>
Nethir my wickidnesse, nether my synne; Lord, Y ran with out wickidnesse, and dresside `my werkis.
</verse>
        <verse osisID='Ps.58.6'>
Rise vp thou in to my meetyng, and se; and thou, Lord God of vertues, art God of Israel. Yyue thou tent to visite alle folkis; do thou not merci to alle that worchen wickidnesse.
</verse>
        <verse osisID='Ps.58.7'>
Thei schulen be turned at euentid, and thei as doggis schulen suffre hungir; and thei schulen cumpas the citee.
</verse>
        <verse osisID='Ps.58.8'>
Lo! thei schulen speke in her mouth, and a swerd in her lippis; for who herde?
</verse>
        <verse osisID='Ps.58.9'>
And thou, Lord, schalt scorne hem; thou schalt bringe alle folkis to nouyt.
</verse>
        <verse osisID='Ps.58.10'>
I schal kepe my strengthe to thee;
</verse>
        <verse osisID='Ps.58.11'>
for God is myn vptaker, my God, his mercy schal come byfore me.
</verse>
        <verse osisID='Ps.58.12'>
God schewide to me on myn enemyes, slee thou not hem; lest ony tyme my puples foryete. Scatere thou hem in thi vertu; and, Lord, my defender, putte thou hem doun.
</verse>
        <verse osisID='Ps.58.13'>
Putte thou doun the trespas of her mouth, and the word of her lippis; and be thei takun in her pride. And of cursyng and of leesyng; thei schulen be schewid in the endyng.
</verse>
        <verse osisID='Ps.58.14'>
In the ire of ending, and thei schulen not be; and thei  schulen wite, that the Lord schal be Lord of Jacob, and of the endis of erthe.
</verse>
        <verse osisID='Ps.58.15'>
Thei schulen be turned at euentid, and thei as doggis schulen suffre hungur; and thei schulen cumpas the citee.
</verse>
        <verse osisID='Ps.58.16'>
Thei schulen be scaterid abrood, for to eete; sotheli if thei ben not fillid, and thei schulen grutche.
</verse>
        <verse osisID='Ps.58.17'>
But Y schal synge thi strengthe; and eerli Y schal enhaunse thi merci. For thou art maad myn vptaker; and my refuyt, in the dai of my tribulacioun.
</verse>
        <verse osisID='Ps.58.18'>
Myn helper, Y schal synge to thee; for thou art God, myn vptaker, my God, my mercy.
</verse>
      </chapter>
      <chapter osisID='Ps.59'>
        <verse osisID='Ps.59.1'>
The title of the nyne and fiftithe salm. `In Ebreu thus, To victorie, on the witnessyng of roose, the swete song of Dauid, to teche, `whanne he fauyte ayens Aram of floodis, and Sirie of Soba; and Joab turnede ayen, and smoot Edom in the `valei of salt pittis, twelue thousynde. `In Jeroms translacioun thus,
</verse>
        <verse osisID='Ps.59.2'>
To the ouercomer for lilies, the witnessing of meke and parfit Dauid, to teche, whanne he fauyte ayens Sirie of Mesopotamye, and Soba, and so forth.
</verse>
        <verse osisID='Ps.59.3'>
God, thou hast put awei vs, and thou hast distried vs; thou were wrooth, and thou hast do merci to vs.
</verse>
        <verse osisID='Ps.59.4'>
Thou mouedist the erthe, and thou disturblidist it; make thou hool the sorewis therof, for it is moued.
</verse>
        <verse osisID='Ps.59.5'>
Thou schewidist harde thingis to thi puple; thou yauest drynk to vs with the wyn of compunccioun.
</verse>
        <verse osisID='Ps.59.6'>
Thou hast youe a signefiyng to hem that dreden thee; that thei fle fro the face of the bouwe. That thi derlyngis be delyuered;
</verse>
        <verse osisID='Ps.59.7'>
make thou saaf with thi riyt hond `the puple of Israel, and here thou me.
</verse>
        <verse osisID='Ps.59.8'>
God spak bi his hooli; Y schal be glad, and Y schal departe Siccimam, and Y schal  meete the greet valei of tabernaclis.
</verse>
        <verse osisID='Ps.59.9'>
Galaad is myn, and Manasses is myn; and Effraym is the strengthe of myn heed.
</verse>
        <verse osisID='Ps.59.10'>
Juda is my king; Moab is the pot of myn hope. In to Idumee Y schal stretche forth my scho; aliens ben maad suget to me.
</verse>
        <verse osisID='Ps.59.11'>
Who schal lede me in to a citee maad strong; who schal leede me til in to Ydumee?
</verse>
        <verse osisID='Ps.59.12'>
Whether not thou, God, that hast put awei vs; and schalt thou not, God, go out in oure vertues?
</verse>
        <verse osisID='Ps.59.13'>
Lord, yyue thou to vs help of tribulacioun; for the heelthe of man is veyn.
</verse>
        <verse osisID='Ps.59.14'>
In God we schulen make vertu; and he schal bringe to nouyt hem that disturblen vs.
</verse>
      </chapter>
      <chapter osisID='Ps.60'>
        <verse osisID='Ps.60.1'>
The titil of the sixtithe salm. To the victorie on orgun, to Dauid hym silf.
</verse>
        <verse osisID='Ps.60.2'>
God, here thou my biseching; yyue thou tent to my preyer.
</verse>
        <verse osisID='Ps.60.3'>
Fro the endis of the lond Y criede to thee; the while myn herte was angwischid, thou enhaunsidist me in a stoon.
</verse>
        <verse osisID='Ps.60.4'>
Thou laddest me forth, for thou art maad myn hope; a tour of strengthe fro the face of the enemye.
</verse>
        <verse osisID='Ps.60.5'>
I schal dwelle in thi tabernacle in to worldis; Y schal be keuered in the hilyng of thi wengis.
</verse>
        <verse osisID='Ps.60.6'>
For thou, my God, hast herd my preier; thou hast youe eritage to hem that dreden thi name.
</verse>
        <verse osisID='Ps.60.7'>
Thou schalt adde daies on the daies of the king; hise yeeris til in to the dai of generacioun and of generacioun.
</verse>
        <verse osisID='Ps.60.8'>
He dwellith with outen ende in the siyt of God; who schal seke the merci and treuthe of hym?
</verse>
        <verse osisID='Ps.60.9'>
So Y schal seie salm to thi name in to the world of world; that Y yelde my vowis fro dai in to dai.
</verse>
      </chapter>
      <chapter osisID='Ps.61'>
        <verse osisID='Ps.61.1'>
The titil of the oon and sixtithe salm. To the victorie on Iditum, the salm of Dauid.
</verse>
        <verse osisID='Ps.61.2'>
Whether my soule schal not be suget  to God; for myn heelthe is of hym.
</verse>
        <verse osisID='Ps.61.3'>
For whi he is bothe my God, and myn heelthe; my `taker vp, Y schal no more be moued.
</verse>
        <verse osisID='Ps.61.4'>
Hou longe fallen ye on a man? alle ye sleen; as to a wal bowid, and a wal of stoon with out morter cast doun.
</verse>
        <verse osisID='Ps.61.5'>
Netheles thei thouyten to putte awei my prijs, Y ran in thirst; with her mouth thei blessiden, and in her herte thei cursiden.
</verse>
        <verse osisID='Ps.61.6'>
Netheles, my soule, be thou suget to God; for my pacience is of hym.
</verse>
        <verse osisID='Ps.61.7'>
For he is my God, and my saueour; myn helpere, Y schal not passe out.
</verse>
        <verse osisID='Ps.61.8'>
Myn helthe, and my glorie is in God; God is the yyuer of myn help, and myn hope is in God.
</verse>
        <verse osisID='Ps.61.9'>
Al the gaderyng togidere of the puple, hope ye in God, schede ye out youre hertis bifore hym; God is oure helpere with outen ende.
</verse>
        <verse osisID='Ps.61.10'>
Netheles the sones of men ben veyne; the sones of men ben liers in balauncis, that thei disseyue of vanytee in to the same thing.
</verse>
        <verse osisID='Ps.61.11'>
Nile ye haue hope in wickidnesse, and nyle ye coueyte raueyns; if ritchessis be plenteuouse, nyle ye sette the herte therto.
</verse>
        <verse osisID='Ps.61.12'>
God spak onys, Y herde these twei thingis, that power is of God, and, thou Lord, mercy is to thee;
</verse>
        <verse osisID='Ps.61.13'>
for thou schalt yelde to ech man bi hise werkis.
</verse>
      </chapter>
      <chapter osisID='Ps.62'>
        <verse osisID='Ps.62.1'>
The titil of the two and sixtithe salm. `The salm of Dauid, `whanne he was in the desert of Judee.
</verse>
        <verse osisID='Ps.62.2'>
God, my God, Y wake to thee ful eerli. Mi soule thirstide to thee; my fleisch thirstide to thee ful many foold.
</verse>
        <verse osisID='Ps.62.3'>
In a lond forsakun with out wei, and with out water, so Y apperide to thee in hooli; that Y schulde se thi vertu, and thi glorie.
</verse>
        <verse osisID='Ps.62.4'>
For thi merci is betere than lyues; my lippis schulen herie thee.
</verse>
        <verse osisID='Ps.62.5'>
So Y schal blesse thee in my lijf; and in thi name Y schal reise myn hondis.
</verse>
        <verse osisID='Ps.62.6'>
Mi soule be fillid as with inner fatnesse and vttermere  fatnesse; and my mouth schal herie with lippis of ful out ioiyng.
</verse>
        <verse osisID='Ps.62.7'>
So Y hadde mynde on thee on my bed, in morewtidis Y shal thenke of thee;
</verse>
        <verse osisID='Ps.62.8'>
for thou were myn helpere. And in the keueryng of thi wyngis Y schal make `ful out ioye, my soule cleuede after thee;
</verse>
        <verse osisID='Ps.62.9'>
thi riythond took me vp.
</verse>
        <verse osisID='Ps.62.10'>
Forsothe thei souyten in veyn my lijf, thei schulen entre in to the lower thingis of erthe;
</verse>
        <verse osisID='Ps.62.11'>
thei schulen be bitakun in to the hondis of swerd, thei schulen be maad the partis of foxis.
</verse>
        <verse osisID='Ps.62.12'>
But the king schal be glad in God; and alle men schulen be preysid that sweren in hym, for the mouth of hem, that speken wickid thingis, is stoppid.
</verse>
      </chapter>
      <chapter osisID='Ps.63'>
        <verse osisID='Ps.63.1'>
The titil of the thre and sixtithe salm. `In Ebrewe thus, To the victorie, the salm of Dauid. `In Jerom `thus, To the ouercomer, the song of Dauid.
</verse>
        <verse osisID='Ps.63.2'>
God, here thou my preier, whanne Y biseche; delyuere thou my soule fro the drede of the enemy.
</verse>
        <verse osisID='Ps.63.3'>
Thou hast defendid me fro the couent of yuele doers; fro the multitude of hem that worchen wickidnesse.
</verse>
        <verse osisID='Ps.63.4'>
For thei scharpiden her tungis as a swerd, thei benten a bowe, a bittir thing;
</verse>
        <verse osisID='Ps.63.5'>
for to schete in priuetees hym that is vnwemmed.
</verse>
        <verse osisID='Ps.63.6'>
Sodeynli thei schulen schete hym, and thei schulen not drede; thei maden stidefast to hem silf a wickid word. Thei telden, that thei schulden hide snaris; thei seiden, Who schal se hem?
</verse>
        <verse osisID='Ps.63.7'>
Thei souyten wickidnessis; thei souyten, and failiden in sekinge. A man neiyhe to deep herte;
</verse>
        <verse osisID='Ps.63.8'>
and God schal be enhaunsid. The arowis of `litle men ben maad the woundis of hem;
</verse>
        <verse osisID='Ps.63.9'>
and the tungis of hem ben maad sijk ayens hem. Alle men ben disturblid, that sien hem;
</verse>
        <verse osisID='Ps.63.10'>
and ech man dredde. And thei telden the  werkis of God; and vndurstoden the dedis of God.
</verse>
        <verse osisID='Ps.63.11'>
The iust man schal be glad in the Lord, and schal hope in hym; and alle men of riytful herte schulen be preisid.
</verse>
      </chapter>
      <chapter osisID='Ps.64'>
        <verse osisID='Ps.64.1'>
The titil of the foure and sixtithe salm. `To victorie, `the salm of the song of Dauid.
</verse>
        <verse osisID='Ps.64.2'>
God, heriyng bicometh thee in Syon; and a vow schal be yolden to thee in Jerusalem.
</verse>
        <verse osisID='Ps.64.3'>
Here thou my preier; ech man schal come to thee.
</verse>
        <verse osisID='Ps.64.4'>
The wordis of wickid men hadden the maistrye ouer vs; and thou schalt do merci to oure wickidnessis.
</verse>
        <verse osisID='Ps.64.5'>
Blessid is he, whom thou hast chose, and hast take; he schal dwelle in thin hallis. We schulen be fillid with the goodis of thin hous;
</verse>
        <verse osisID='Ps.64.6'>
thi temple is hooli, wondurful in equite. God, oure heelthe, here thou vs; thou art hope of alle coostis of erthe, and in the see afer.
</verse>
        <verse osisID='Ps.64.7'>
And thou makest redi hillis in thi vertu, and art gird with power;
</verse>
        <verse osisID='Ps.64.8'>
which disturblist the depthe of the see, the soun of the wawis therof.
</verse>
        <verse osisID='Ps.64.9'>
Folkis schulen be disturblid, and thei that dwellen in the endis schulen drede of thi signes; thou schalt delite the outgoingis of the morewtid and euentid.
</verse>
        <verse osisID='Ps.64.10'>
Thou hast visitid the lond, and hast greetli fillid it; thou hast multiplied to make it riche. The flood of God was fillid with watris; thou madist redi the mete of hem, for the makyng redi therof is so.
</verse>
        <verse osisID='Ps.64.11'>
Thou fillynge greetli the stremes therof, multiplie the fruytis therof; the lond bringinge forth fruytis schal be glad in goteris of it.
</verse>
        <verse osisID='Ps.64.12'>
Thou schalt blesse the coroun of the yeer of thi good wille; and thi feeldis schulen be fillid with plentee of fruytis.
</verse>
        <verse osisID='Ps.64.13'>
The feire thingis of desert schulen wexe fatte; and litle hillis schulen be cumpassid  with ful out ioiyng.
</verse>
        <verse osisID='Ps.64.14'>
The wetheris of scheep ben clothid, and valeis schulen be plenteuouse of wheete; thei schulen crye, and sotheli thei schulen seye salm.
</verse>
      </chapter>
      <chapter osisID='Ps.65'>
        <verse osisID='Ps.65.1'>
The titil of the fyue and sixtithe salm. To the victorie, the song of salm.
</verse>
        <verse osisID='Ps.65.2'>
Al the erthe, make ye ioie hertli to God, seie ye salm to his name; yyue ye glorie to his heriyng.
</verse>
        <verse osisID='Ps.65.3'>
Seie ye to God, Lord, thi werkis ben dredeful; in the multitude of thi vertu thin enemyes schulen lie to thee.
</verse>
        <verse osisID='Ps.65.4'>
God, al the erthe worschipe thee, and synge to thee; seie it salm to thi name.
</verse>
        <verse osisID='Ps.65.5'>
Come ye and se ye the werkis of God; ferdful in counseils on the sones of men.
</verse>
        <verse osisID='Ps.65.6'>
Which turnede the see in to drie lond; in the flood thei schulen passe with foot, there we schulen be glad in hym.
</verse>
        <verse osisID='Ps.65.7'>
Which is Lord in his vertu withouten ende, hise iyen biholden on folkis; thei that maken scharp be not enhaunsid in hem silf.
</verse>
        <verse osisID='Ps.65.8'>
Ye hethen men, blesse oure God; and make ye herd the vois of his preising.
</verse>
        <verse osisID='Ps.65.9'>
That hath set my soule to lijf, and yaf not my feet in to stiryng.
</verse>
        <verse osisID='Ps.65.10'>
For thou, God, hast preued vs; thou hast examyned vs bi fier, as siluer is examyned.
</verse>
        <verse osisID='Ps.65.11'>
Thou leddist vs in to a snare, thou puttidist tribulaciouns in oure bak;
</verse>
        <verse osisID='Ps.65.12'>
thou settidist men on oure heedis. We passiden bi fier and water; and thou leddist vs out in to refreschyng.
</verse>
        <verse osisID='Ps.65.13'>
I schal entre in to thin hous in brent sacrifices; Y schal yelde to thee my vowis,
</verse>
        <verse osisID='Ps.65.14'>
which my lippis spaken distinctly. And my mouth spake in my tribulacioun;
</verse>
        <verse osisID='Ps.65.15'>
Y shal offre to thee brent sacrificis ful of merowy, with the brennyng of rammes; Y schal offre to thee oxis with buckis of geet.
</verse>
        <verse osisID='Ps.65.16'>
Alle ye that dreden God, come and here, and Y schal telle; hou grete thingis he hath do to my soule.
</verse>
        <verse osisID='Ps.65.17'>
I criede to hym with my  mouth; and Y ioyede fulli vndir my tunge.
</verse>
        <verse osisID='Ps.65.18'>
If Y bihelde wickidnesse in myn herte; the Lord schal not here.
</verse>
        <verse osisID='Ps.65.19'>
Therfor God herde; and perseyuede the vois of my bisechyng.
</verse>
        <verse osisID='Ps.65.20'>
Blessid be God; that remeued not my preyer, and `took not awei his merci fro me.
</verse>
      </chapter>
      <chapter osisID='Ps.66'>
        <verse osisID='Ps.66.1'>
The titil of the sixe and sixtithe salm. `In Ebreu thus, To the victorie in orguns, the salm of the song. `In Jerom `thus, To the ouercomer in salmes, the song of writing of a delitable thing with metre.
</verse>
        <verse osisID='Ps.66.2'>
God haue merci on vs, and blesse vs; liytne he his cheer on vs, and haue merci on vs.
</verse>
        <verse osisID='Ps.66.3'>
That we knowe thi weie on erthe; thin heelthe in alle folkis.
</verse>
        <verse osisID='Ps.66.4'>
God, puplis knowleche to thee; alle puplis knouleche to thee.
</verse>
        <verse osisID='Ps.66.5'>
Hethen men be glad, and make fulli ioye, for thou demest puplis in equite; and dressist hethene men in erthe.
</verse>
        <verse osisID='Ps.66.6'>
God, puplis knouleche to thee, alle puplis knouleche to thee;
</verse>
        <verse osisID='Ps.66.7'>
the erthe yaf his fruyt. God, oure God blesse vs, God blesse vs; and alle the coostis of erthe drede hym.
</verse>
      </chapter>
      <chapter osisID='Ps.67'>
        <verse osisID='Ps.67.1'>
The titil of the seuene and sixtithe salm. To the victorie, the salm `of the song `of Dauid.
</verse>
        <verse osisID='Ps.67.2'>
God rise vp, and hise enemyes be scaterid; and thei that haten hym fle fro his face.
</verse>
        <verse osisID='Ps.67.3'>
As smoke failith, faile thei; as wax fletith fro the face of fier, so perische synneris fro the face of God.
</verse>
        <verse osisID='Ps.67.4'>
And iust men eete, and make fulli ioye in the siyt of God; and delite thei in gladnesse.
</verse>
        <verse osisID='Ps.67.5'>
Synge ye to God, seie ye salm to his name; make ye weie to hym, that stieth on the goyng doun, the Lord is name to hym. Make ye fulli ioye in his siyt, enemyes  schulen be disturblid fro the face of hym,
</verse>
        <verse osisID='Ps.67.6'>
which is the fadir of fadirles and modirles children; and the iuge of widewis.
</verse>
        <verse osisID='Ps.67.7'>
God is in his hooli place; God that makith men of o wille to dwelle in the hous. Which leedith out bi strengthe hem that ben boundun; in lijk maner hem that maken scharp, that dwellen in sepulcris.
</verse>
        <verse osisID='Ps.67.8'>
God, whanne thou yedist out in the siyt of thi puple; whanne thou passidist forth in the desert.
</verse>
        <verse osisID='Ps.67.9'>
The erthe was moued, for heuenes droppiden doun fro the face of God of Synay; fro the face of God of Israel.
</verse>
        <verse osisID='Ps.67.10'>
God, thou schalt departe wilful reyn to thin eritage, and it was sijk; but thou madist it parfit.
</verse>
        <verse osisID='Ps.67.11'>
Thi beestis schulen dwelle therynne; God, thou hast maad redi in thi swetnesse to the pore man.
</verse>
        <verse osisID='Ps.67.12'>
The Lord schal yyue a word; to hem that prechen the gospel with myche vertu.
</verse>
        <verse osisID='Ps.67.13'>
The kyngis of vertues ben maad loued of the derlyng; and to the fairnesse of the hous to departe spuylis.
</verse>
        <verse osisID='Ps.67.14'>
If ye slepen among the myddil of eritagis, the fetheris of the culuer ben of siluer; and the hyndrere thingis of the bak therof ben in the shynyng of gold.
</verse>
        <verse osisID='Ps.67.15'>
While the king of heuene demeth kyngis theronne, thei schulen be maad whitter then snow in Selmon;
</verse>
        <verse osisID='Ps.67.16'>
the hille of God is a fat hille. The cruddid hil is a fat hil;
</verse>
        <verse osisID='Ps.67.17'>
wherto bileuen ye falsli, cruddid hillis? The hil in which it plesith wel God to dwelle ther ynne; for the Lord schal dwelle `in to the ende.
</verse>
        <verse osisID='Ps.67.18'>
The chare of God is manyfoold with ten thousynde, a thousynde of hem that ben glad; the Lord was in hem, in Syna, in the hooli.
</verse>
        <verse osisID='Ps.67.19'>
Thou stiedist an hiy, thou tokist caitiftee; thou resseyuedist yiftis among men. For whi thou tokist hem that bileueden not; for to dwelle in the Lord God.
</verse>
        <verse osisID='Ps.67.20'>
Blessid be the Lord ech dai; the God of oure heelthis schal make an eesie wei to vs.
</verse>
        <verse osisID='Ps.67.21'>
Oure God is God to make men saaf; and outgoyng fro deeth is of the Lord God.
</verse>
        <verse osisID='Ps.67.22'>
Netheles God schal breke the heedis of  hise enemyes; the cop of the heere of hem that goen in her trespassis.
</verse>
        <verse osisID='Ps.67.23'>
The Lord seide, Y schal turne fro Basan; Y schal turne in to the depthe of the see.
</verse>
        <verse osisID='Ps.67.24'>
That thi foot be deppid in blood; the tunge of thi doggis be dippid in blood of the enemyes of hym.
</verse>
        <verse osisID='Ps.67.25'>
God, thei sien thi goyngis yn; the goyngis yn of my God, of my king, which is in the hooli.
</verse>
        <verse osisID='Ps.67.26'>
Prynces ioyned with syngeris camen bifore; in the myddil of yonge dameselis syngynge in tympans.
</verse>
        <verse osisID='Ps.67.27'>
In chirchis blesse ye God; blesse ye the Lord fro the wellis of Israel.
</verse>
        <verse osisID='Ps.67.28'>
There Beniamyn, a yonge man; in the rauyschyng of mynde. The princis of Juda weren the duykis of hem; the princis of Zabulon, the princis of Neptalym.
</verse>
        <verse osisID='Ps.67.29'>
God, comaunde thou to thi vertu; God, conferme thou this thing, which thou hast wrouyt in vs.
</verse>
        <verse osisID='Ps.67.30'>
Fro thi temple, which is in Jerusalem; kyngis schulen offre yiftis to thee.
</verse>
        <verse osisID='Ps.67.31'>
Blame thou the wielde beestis of the reheed, the gaderyng togidere of bolis is among the kien of puplis; that thei exclude hem that ben preuyd bi siluer. Distrie thou folkis that wolen batels,
</verse>
        <verse osisID='Ps.67.32'>
legatis schulen come fro Egipt; Ethiopie schal come bifore the hondis therof to God.
</verse>
        <verse osisID='Ps.67.33'>
Rewmes of the erthe, synge ye to God; seie ye salm to the Lord.
</verse>
        <verse osisID='Ps.67.34'>
Singe ye to God; that stiede on the heuene of heuene at the eest. Lo! he schal yyue to his vois the vois of vertu, yyue ye glorie to God on Israel;
</verse>
        <verse osisID='Ps.67.35'>
his greet doyng and his vertu is in the cloudis.
</verse>
        <verse osisID='Ps.67.36'>
God is wondirful in hise seyntis; God of Israel, he schal yyue vertu, and strengthe to his puple; blessid be God.
</verse>
      </chapter>
      <chapter osisID='Ps.68'>
        <verse osisID='Ps.68.1'>
The title of the eiyte and sixtithe salm. `In Ebreu thus, To the victorie, on the roosis of Dauid. `In Jerom thus, To the ouercomer, for the sones of Dauid.
</verse>
        <verse osisID='Ps.68.2'>
God, make thou me saaf; for watris `entriden til to my soule.
</verse>
        <verse osisID='Ps.68.3'>
I am set in  the sliym of the depthe; and `substaunce is not. I cam in to the depthe of the see; and the tempest drenchide me.
</verse>
        <verse osisID='Ps.68.4'>
I traueilide criynge, my cheekis weren maad hoose; myn iyen failiden, the while Y hope in to my God.
</verse>
        <verse osisID='Ps.68.5'>
Thei that hatiden me with out cause; weren multiplied aboue the heeris of myn heed. Myn enemyes that pursueden me vniustli weren coumfortid; Y paiede thanne tho thingis, whiche Y rauischide not.
</verse>
        <verse osisID='Ps.68.6'>
God, thou knowist myn vnkunnyng; and my trespassis ben not hid fro thee.
</verse>
        <verse osisID='Ps.68.7'>
Lord, Lord of vertues; thei, that abiden thee, be not aschamed in me. God of Israel; thei, that seken thee, be not schent on me.
</verse>
        <verse osisID='Ps.68.8'>
For Y suffride schenschipe for thee; schame hilide my face.
</verse>
        <verse osisID='Ps.68.9'>
I am maad a straunger to my britheren; and a pilgryme to the sones of my modir.
</verse>
        <verse osisID='Ps.68.10'>
For the feruent loue of thin hous eet me; and the schenschipis of men seiynge schenschipis to thee fellen on me.
</verse>
        <verse osisID='Ps.68.11'>
And Y hilide my soule with fastyng; and it was maad in to schenschip to me.
</verse>
        <verse osisID='Ps.68.12'>
And Y puttide my cloth an heire; and Y am maad to hem in to a parable.
</verse>
        <verse osisID='Ps.68.13'>
Thei, that saten in the yate, spaken ayens me; and thei, that drunken wien, sungen of me.
</verse>
        <verse osisID='Ps.68.14'>
But Lord, Y dresse my preier to thee; God, Y abide the tyme of good plesaunce. Here thou me in the multitude of thi mercy; in the treuthe of thin heelthe.
</verse>
        <verse osisID='Ps.68.15'>
Delyuer thou me fro the cley, that Y be not faste set in; delyuere thou me fro hem that haten me, and fro depthe of watris.
</verse>
        <verse osisID='Ps.68.16'>
The tempest of watir drenche not me, nethir the depthe swolowe me; nethir the pit make streit his mouth on me.
</verse>
        <verse osisID='Ps.68.17'>
Lord, here thou me, for thi merci is benygne; vp the multitude of thi merciful doyngis biholde thou in to me.
</verse>
        <verse osisID='Ps.68.18'>
And turne not awei thi face fro thi child; for Y am in tribulacioun, here thou me swiftli.
</verse>
        <verse osisID='Ps.68.19'>
Yyue thou tente to my soule, and delyuer thou it; for myn enemyes delyuere  thou me.
</verse>
        <verse osisID='Ps.68.20'>
Thou knowist my schenschip, and my dispysyng; and my schame.
</verse>
        <verse osisID='Ps.68.21'>
Alle that troblen me ben in thi siyt; myn herte abood schendschipe, and wretchidnesse. And Y abood hym, that was sory togidere, and noon was; and that schulde coumforte, and Y foond not.
</verse>
        <verse osisID='Ps.68.22'>
And thei yauen galle in to my meete; and in my thirst thei yauen `to me drinke with vynegre.
</verse>
        <verse osisID='Ps.68.23'>
The boord of hem be maad bifore hem in to a snare; and in to yeldyngis, and in to sclaundir.
</verse>
        <verse osisID='Ps.68.24'>
Her iyen be maad derk, that thei se not; and euere bouwe doun the bak of hem.
</verse>
        <verse osisID='Ps.68.25'>
Schede out thin ire on hem; and the strong veniaunce of thin ire take hem.
</verse>
        <verse osisID='Ps.68.26'>
The habitacioun of hem be maad forsakun; and `noon be that dwelle in the tabernaclis of hem.
</verse>
        <verse osisID='Ps.68.27'>
For thei pursueden hym, whom thou hast smyte; and thei addiden on the sorewe of my woundis.
</verse>
        <verse osisID='Ps.68.28'>
Adde thou wickidnesse on the wickidnesse of hem; and entre thei not in to thi riytwisnesse.
</verse>
        <verse osisID='Ps.68.29'>
Be thei don awei fro the book of lyuynge men; and be thei not writun with iust men.
</verse>
        <verse osisID='Ps.68.30'>
I am pore and sorewful; God, thin heelthe took me vp.
</verse>
        <verse osisID='Ps.68.31'>
I schal herye the name of God with song; and Y schal magnefye hym in heriyng.
</verse>
        <verse osisID='Ps.68.32'>
And it schal plese God more than a newe calf; bryngynge forth hornes and clees.
</verse>
        <verse osisID='Ps.68.33'>
Pore men se, and be glad; seke ye God, and youre soule schal lyue.
</verse>
        <verse osisID='Ps.68.34'>
For the Lord herde pore men; and dispiside not hise boundun men.
</verse>
        <verse osisID='Ps.68.35'>
Heuenes and erthe, herye hym; the se, and alle crepynge bestis in tho, herye hym.
</verse>
        <verse osisID='Ps.68.36'>
For God schal make saaf Syon; and the citees of Juda schulen be bildid. And thei schulen dwelle there; and thei schulen gete it bi eritage.
</verse>
        <verse osisID='Ps.68.37'>
And the seed of hise seruauntis schal haue it in possessioun; and thei that louen his name, schulen dwelle ther ynne.
</verse>
      </chapter>
      <chapter osisID='Ps.69'>
        <verse osisID='Ps.69.1'>
The titil of the nyne and sixtithe salm. To the victorie `of Dauid, `to haue mynde.
</verse>
        <verse osisID='Ps.69.2'>
God, biholde thou in to myn heelp; Lord, hast thou to helpe me.
</verse>
        <verse osisID='Ps.69.3'>
Be thei schent, and aschamed; that seken my lijf. Be thei turned a bak; and schame thei, that wolen yuels to me.
</verse>
        <verse osisID='Ps.69.4'>
Be thei turned awei anoon, and schame thei; that seien to me, Wel! wel!
</verse>
        <verse osisID='Ps.69.5'>
Alle men that seken thee, make fulli ioie, and be glad in thee; and thei that louen thin heelthe, seie euere, The Lord be magnyfied.
</verse>
        <verse osisID='Ps.69.6'>
Forsothe Y am a nedi man, and pore; God, helpe thou me. Thou art myn helper and my delyuerere; Lord, tarye thou not.
</verse>
      </chapter>
      <chapter osisID='Ps.70'>
        <verse osisID='Ps.70.1'>
The seuentithe salm hath no title. Lord, Y hopide in thee, be Y not schent with outen ende;
</verse>
        <verse osisID='Ps.70.2'>
in thi riytwisnesse delyuere thou me, and rauysche me out. Bowe doun thin eere to me; and make me saaf.
</verse>
        <verse osisID='Ps.70.3'>
Be thou to me in to God a defendere; and in to a strengthid place, that thou make me saaf. For thou art my stidefastnesse; and my refuit.
</verse>
        <verse osisID='Ps.70.4'>
My God, delyuere thou me fro the hoond of the synner; and fro the hoond of a man doynge ayens the lawe, and of the wickid man.
</verse>
        <verse osisID='Ps.70.5'>
For thou, Lord, art my pacience; Lord, thou art myn hope fro my yongthe.
</verse>
        <verse osisID='Ps.70.6'>
In thee Y am confermyd fro the wombe; thou art my defendere fro the wombe of my modir.
</verse>
        <verse osisID='Ps.70.7'>
My syngyng is euere in thee; Y am maad as a greet wonder to many men; and thou art a strong helpere.
</verse>
        <verse osisID='Ps.70.8'>
My mouth be fillid with heriyng; that Y synge  thi glorie, al dai thi greetnesse.
</verse>
        <verse osisID='Ps.70.9'>
Caste thou not awei me in the tyme of eldnesse; whanne my vertu failith, forsake thou not me.
</verse>
        <verse osisID='Ps.70.10'>
For myn enemyes seiden of me; and thei that kepten my lijf maden counsel togidere.
</verse>
        <verse osisID='Ps.70.11'>
Seiynge, God hath forsake hym; pursue ye, and take hym; for noon is that schal delyuere.
</verse>
        <verse osisID='Ps.70.12'>
God, be thou not maad afer fro me; my God, biholde thou in to myn help.
</verse>
        <verse osisID='Ps.70.13'>
Men that bacbiten my soule, be schent, and faile thei; and be thei hilid with schenschip and schame, that seken yuels to me.
</verse>
        <verse osisID='Ps.70.14'>
But Y schal hope euere; and Y schal adde euere ouer al thi preising.
</verse>
        <verse osisID='Ps.70.15'>
Mi mouth schal telle thi riytfulnesse; al dai thin helthe. For Y knewe not lettrure, Y schal entre in to the poweres of the Lord;
</verse>
        <verse osisID='Ps.70.16'>
Lord, Y schal bithenke on thi riytfulnesse aloone.
</verse>
        <verse osisID='Ps.70.17'>
God, thou hast tauyt me fro my yongthe, and `til to now; Y schal telle out thi merueilis.
</verse>
        <verse osisID='Ps.70.18'>
And til in to `the eldnesse and the laste age; God, forsake thou not me. Til Y telle thin arm; to eche generacioun, that schal come. Til Y telle thi myyt,
</verse>
        <verse osisID='Ps.70.19'>
and thi riytfulnesse, God, til in to the hiyeste grete dedis which thou hast do; God, who is lijk thee?
</verse>
        <verse osisID='Ps.70.20'>
Hou grete tribulaciouns many and yuele hast thou schewid to me; and thou conuertid hast quykenyd me, and hast eft brouyt me ayen fro the depthis of erthe.
</verse>
        <verse osisID='Ps.70.21'>
Thou hast multiplied thi greet doyng; and thou conuertid hast coumfortid me.
</verse>
        <verse osisID='Ps.70.22'>
For whi and Y schal knowleche to thee, thou God, thi treuthe in the instrumentis of salm; Y schal synge in an harpe to thee, that art the hooli of Israel.
</verse>
        <verse osisID='Ps.70.23'>
Mi lippis schulen make fulli ioye, whanne Y schal synge to thee; and my soule, which thou ayen bouytist.
</verse>
        <verse osisID='Ps.70.24'>
But and my tunge schal thenke al dai on thi riytfulnesse; whanne thei schulen be schent and aschamed, that seken yuelis to me.
</verse>
      </chapter>
      <chapter osisID='Ps.71'>
        <verse osisID='Ps.71.1'>
The title of the oon and seuentithe salm. `To Salomon.
</verse>
        <verse osisID='Ps.71.2'>
God, yyue thi doom to the king; and thi riytfulnesse to the sone of a king. To deme thi puple in riytfulnesse; and thi pore men in doom.
</verse>
        <verse osisID='Ps.71.3'>
Mounteyns resseyue pees to the puple; and litle hillis resseyue riytfulnesse.
</verse>
        <verse osisID='Ps.71.4'>
He schal deme the pore men of the puple, and he schal make saaf the sones of pore men; and he schal make low the false chalengere.
</verse>
        <verse osisID='Ps.71.5'>
And he schal dwelle with the sunne, and bifore the moone; in generacioun and in to generacioun.
</verse>
        <verse osisID='Ps.71.6'>
He schal come doun as reyn in to a flees; and as goteris droppinge on the erthe.
</verse>
        <verse osisID='Ps.71.7'>
Riytfulnesse schal come forth in hise dayes, and the aboundaunce of pees; til the moone be takun awei.
</verse>
        <verse osisID='Ps.71.8'>
And he schal be lord fro the-see `til to the see; and fro the flood til to the endis of the world.
</verse>
        <verse osisID='Ps.71.9'>
Ethiopiens schulen falle doun bifore hym; and hise enemyes schulen licke the erthe.
</verse>
        <verse osisID='Ps.71.10'>
The kyngis of Tarsis and ilis schulen offre yiftis; the kyngis of Arabie and of Saba schulen brynge yiftis.
</verse>
        <verse osisID='Ps.71.11'>
And alle kyngis schulen worschipe hym; alle folkis schulen serue hym.
</verse>
        <verse osisID='Ps.71.12'>
For he schal delyuer a pore man fro the miyti; and a pore man to whom was noon helpere.
</verse>
        <verse osisID='Ps.71.13'>
He schal spare a pore man and nedi; and he schal make saaf the soulis of pore men.
</verse>
        <verse osisID='Ps.71.14'>
He schal ayen bie the soulis of hem fro vsuris, and wickidnesse; and the name of hem is onourable bifor hym.
</verse>
        <verse osisID='Ps.71.15'>
And he schal lyue, and me schal yyue to hym of the gold of Arabie; and thei schulen euere worschipe of hym, al dai thei schulen blesse hym.
</verse>
        <verse osisID='Ps.71.16'>
Stidefastnesse schal be in the erthe, in the hiyeste places of mounteyns; the fruyt therof schal be enhaunsid aboue the Liban; and thei schulen blosme fro the citee, as  the hey of erthe doith.
</verse>
        <verse osisID='Ps.71.17'>
His name be blessid in to worldis; his name dwelle bifore the sunne. And all the lynagis of erthe schulen be blessid in hym; alle folkis schulen magnyfie hym.
</verse>
        <verse osisID='Ps.71.18'>
Blessid be the Lord God of Israel; which aloone makith merueiylis.
</verse>
        <verse osisID='Ps.71.19'>
Blessid be the name of his maieste with outen ende; and al erthe schal be fillid with his maieste; be it doon, be it doon.
</verse>
        <verse osisID='Ps.71.20'>
`The preieris of Dauid, the sone of Ysay, ben endid.
</verse>
      </chapter>
      <chapter osisID='Ps.72'>
        <verse osisID='Ps.72.1'>
The `title of the two and seuentithe salm. `The salm of Asaph. God of Israel is ful good; to hem that ben of riytful herte.
</verse>
        <verse osisID='Ps.72.2'>
But my feet weren moued almeest; my steppis weren sched out almeest.
</verse>
        <verse osisID='Ps.72.3'>
For Y louede feruentli on wickid men; seynge the pees of synneris.
</verse>
        <verse osisID='Ps.72.4'>
For biholdyng is not to the deth of hem; and stidefastnesse in the sikenesse of hem.
</verse>
        <verse osisID='Ps.72.5'>
Thei ben not in the trauel of men; and thei schulen not be betun with men.
</verse>
        <verse osisID='Ps.72.6'>
Therfore pride helde hem; thei weren hilid with her wickidnesse and vnfeithfulnesse.
</verse>
        <verse osisID='Ps.72.7'>
The wickidnesse of hem cam forth as of fatnesse; thei yeden in to desire of herte.
</verse>
        <verse osisID='Ps.72.8'>
Thei thouyten and spaken weiwardnesse; thei spaken wickidnesse an hiy.
</verse>
        <verse osisID='Ps.72.9'>
Thei puttiden her mouth in to heuene; and her tunge passide in erthe.
</verse>
        <verse osisID='Ps.72.10'>
Therfor my puple schal be conuertid here; and fulle daies schulen be foundun in hem.
</verse>
        <verse osisID='Ps.72.11'>
And thei seiden, How woot God; and whether kunnyng is an heiye, `that is, in heuene?
</verse>
        <verse osisID='Ps.72.12'>
Lo! thilke synneris and hauynge aboundance in the world; helden richessis.
</verse>
        <verse osisID='Ps.72.13'>
And Y seide, Therfor without cause Y iustifiede myn herte; and waischide myn hoondis among innocentis.
</verse>
        <verse osisID='Ps.72.14'>
And Y was betun al dai; and my chastisyng was in morutidis.
</verse>
        <verse osisID='Ps.72.15'>
If Y seide, Y schal telle thus; lo! Y repreuede the nacioun of thi sones.
</verse>
        <verse osisID='Ps.72.16'>
I gesside, that Y schulde knowe this; trauel is bifore me.
</verse>
        <verse osisID='Ps.72.17'>
Til Y entre in to the seyntuarie of God; and vndurstonde in the last thingis of hem.
</verse>
        <verse osisID='Ps.72.18'>
Netheles for gilis thou hast put to hem; thou castidist hem doun, while thei weren reisid.
</verse>
        <verse osisID='Ps.72.19'>
Hou ben thei maad into desolacioun; thei failiden sodeynli, thei perischiden for her wickidnesse.
</verse>
        <verse osisID='Ps.72.20'>
As the dreem of men that risen; Lord, thou schalt dryue her ymage to nouyt in thi citee.
</verse>
        <verse osisID='Ps.72.21'>
For myn herte is enflaumed, and my reynes ben chaungid;
</verse>
        <verse osisID='Ps.72.22'>
and Y am dryuun to nouyt, and Y wiste not.
</verse>
        <verse osisID='Ps.72.23'>
As a werk beeste Y am maad at thee; and Y am euere with thee.
</verse>
        <verse osisID='Ps.72.24'>
Thou heldist my riythond, and in thi wille thou leddist me forth; and with glorie thou tokist me vp.
</verse>
        <verse osisID='Ps.72.25'>
For whi what is to me in heuene; and what wolde Y of thee on erthe?
</verse>
        <verse osisID='Ps.72.26'>
Mi fleische and myn herte failide; God of myn herte, and my part is God withouten ende.
</verse>
        <verse osisID='Ps.72.27'>
For lo! thei that drawen awei fer hem silf fro thee, `bi deedli synne, schulen perische; thou hast lost alle men that doen fornycacioun fro thee.
</verse>
        <verse osisID='Ps.72.28'>
But it is good to me to cleue to God; and to sette myn hope in the Lord God. That Y telle alle thi prechyngis; in the yatis of the douyter of Syon.
</verse>
      </chapter>
      <chapter osisID='Ps.73'>
        <verse osisID='Ps.73.1'>
The title of the thre and seuentithe salm. The lernyng of Asaph. God, whi hast thou put awei in to the ende; thi strong veniaunce is wrooth on the scheep of thi leesewe?
</verse>
        <verse osisID='Ps.73.2'>
Be thou myndeful of thi gadering togidere; which thou haddist in possessioun fro the bigynnyng. Thou ayenbouytist the yerde of thin eritage; the hille of Syon in which thou dwellidist ther ynne.
</verse>
        <verse osisID='Ps.73.3'>
Reise thin hondis in to the prides of hem; hou grete thingis  the enemy dide wickidli in the hooli.
</verse>
        <verse osisID='Ps.73.4'>
And thei that hatiden thee; hadden glorie in the myddis of thi solempnete.
</verse>
        <verse osisID='Ps.73.5'>
Thei settiden her signes, `ethir baneris, signes on the hiyeste, as in the outgoing; and thei knewen not.
</verse>
        <verse osisID='Ps.73.6'>
As in a wode of trees thei heweden doun with axis the yatis therof in to it silf; thei castiden doun it with an ax, and a brood fallinge ax.
</verse>
        <verse osisID='Ps.73.7'>
Thei brenten with fier thi seyntuarie; thei defouliden the tabernacle of thi name in erthe.
</verse>
        <verse osisID='Ps.73.8'>
The kynrede of hem seiden togidere in her herte; Make we alle the feest daies of God to ceesse fro the erthe.
</verse>
        <verse osisID='Ps.73.9'>
We han not seyn oure signes, now `no profete is; and he schal no more knowe vs.
</verse>
        <verse osisID='Ps.73.10'>
God, hou long schal the enemye seie dispit? the aduersarie territh to ire thi name in to the ende.
</verse>
        <verse osisID='Ps.73.11'>
Whi turnest thou awei thin hoond, and `to drawe out thi riythond fro the myddis of thi bosum, til in to the ende?
</verse>
        <verse osisID='Ps.73.12'>
Forsothe God oure kyng bifore worldis; wrouyte heelthe in the mydis of erthe.
</verse>
        <verse osisID='Ps.73.13'>
Thou madist sad the see bi thi vertu; thou hast troblid the heedis of dragouns in watris.
</verse>
        <verse osisID='Ps.73.14'>
Thou hast broke the heedis of `the dragoun; thou hast youe hym to mete to the puplis of Ethiopiens.
</verse>
        <verse osisID='Ps.73.15'>
Thou hast broke wellis, and strondis; thou madist drie the flodis of Ethan.
</verse>
        <verse osisID='Ps.73.16'>
The dai is thin, and the niyt is thin; thou madist the moreutid and the sunne.
</verse>
        <verse osisID='Ps.73.17'>
Thou madist alle the endis of erthe; somer and veer tyme, thou fourmedist tho.
</verse>
        <verse osisID='Ps.73.18'>
Be thou myndeful of this thing, the enemye hath seid schenschip to the Lord; and the vnwijs puple hath excitid to ire thi name.
</verse>
        <verse osisID='Ps.73.19'>
Bitake thou not to beestis men knoulechenge to thee; and foryete thou not in to the ende the soulis of thi pore men.
</verse>
        <verse osisID='Ps.73.20'>
Biholde in to thi testament; for thei that ben maad derk of erthe, ben fillid with the housis of wickidnessis.
</verse>
        <verse osisID='Ps.73.21'>
A meke man be not turned awei maad aschamed;  a pore man and nedi schulen herie thi name.
</verse>
        <verse osisID='Ps.73.22'>
God, rise vp, deme thou thi cause; be thou myndeful of thin vpbreidyngis, of tho that ben al dai of the vnwise man.
</verse>
        <verse osisID='Ps.73.23'>
Foryete thou not the voices of thin enemyes; the pride of hem that haten thee, stieth euere.
</verse>
      </chapter>
      <chapter osisID='Ps.74'>
        <verse osisID='Ps.74.1'>
The title of the foure and seuentithe salm. `To the ouercomere; leese thou not the salm of the song of Asaph.
</verse>
        <verse osisID='Ps.74.2'>
God, we schulen knouleche to thee, `we schulen knouleche; and we schulen inwardli clepe thi name.
</verse>
        <verse osisID='Ps.74.3'>
We schulen telle thi merueilis; whanne Y schal take tyme, Y schal deme riytfulnesses.
</verse>
        <verse osisID='Ps.74.4'>
The erthe is meltid, and alle that duellen ther ynne; Y confermede the pileris therof.
</verse>
        <verse osisID='Ps.74.5'>
I seide to wickid men, Nyle ye do wickidli; and to trespassouris, Nyle ye enhaunce the horn.
</verse>
        <verse osisID='Ps.74.6'>
Nyle ye reise an hiy youre horn; nyle ye speke wickidnesse ayens God.
</verse>
        <verse osisID='Ps.74.7'>
For nether fro the eest, nethir fro the west, nethir fro desert hillis; for God is the iuge.
</verse>
        <verse osisID='Ps.74.8'>
He mekith this man, and enhaunsith hym; for a cuppe of cleene wyn ful of meddling is in the hoond of the Lord.
</verse>
        <verse osisID='Ps.74.9'>
And he bowide of this in to that; netheles the drast therof is not anyntischid; alle synneris of erthe schulen drinke therof.
</verse>
        <verse osisID='Ps.74.10'>
Forsothe Y schal telle in to the world; Y schal synge to God of Jacob.
</verse>
        <verse osisID='Ps.74.11'>
And Y schal breke alle the hornes of synneris; and the hornes of the iust man schulen be enhaunsid.
</verse>
      </chapter>
      <chapter osisID='Ps.75'>
        <verse osisID='Ps.75.1'>
The title of the fyue and seuentithe salm. To the victorie in orguns, `the salm of the song of Asaph.
</verse>
        <verse osisID='Ps.75.2'>
God is knowun in Judee; his name is greet in Israel.
</verse>
        <verse osisID='Ps.75.3'>
And his place is maad in pees; and his dwellyng is in Syon.
</verse>
        <verse osisID='Ps.75.4'>
Ther  he brak poweris; bowe, scheeld, swerd, and batel.
</verse>
        <verse osisID='Ps.75.5'>
And thou, God, liytnest wondirfuli fro euerlastynge hillis;
</verse>
        <verse osisID='Ps.75.6'>
alle vnwise men of herte weren troblid. Thei slepten her sleep; and alle men founden no thing of richessis in her hondis.
</verse>
        <verse osisID='Ps.75.7'>
Thei that stieden on horsis; slepten for thi blamyng, thou God of Jacob.
</verse>
        <verse osisID='Ps.75.8'>
Thou art feerful, and who schal ayenstonde thee? fro that tyme thin ire.
</verse>
        <verse osisID='Ps.75.9'>
Fro heuene thou madist doom herd; the erthe tremblide, and restide.
</verse>
        <verse osisID='Ps.75.10'>
Whanne God roos vp in to doom; to make saaf al the mylde men of erthe.
</verse>
        <verse osisID='Ps.75.11'>
For the thouyt of man schal knouleche to thee; and the relifs of thouyt schulen make a feeste dai to thee.
</verse>
        <verse osisID='Ps.75.12'>
Make ye a vow, and yelde ye to youre Lord God; alle that bringen yiftis in the cumpas of it.
</verse>
        <verse osisID='Ps.75.13'>
To God ferdful, and to him that takith awei the spirit of prynces; to the ferdful at the kyngis of erthe.
</verse>
      </chapter>
      <chapter osisID='Ps.76'>
        <verse osisID='Ps.76.1'>
The `title of the sixte and seuentithe salm. `To the ouercomere on Yditum, `the salm of Asaph.
</verse>
        <verse osisID='Ps.76.2'>
With my vois Y criede to the Lord; with my vois to God, and he yaf tent to me.
</verse>
        <verse osisID='Ps.76.3'>
In the dai of my tribulacioun Y souyte God with myn hondis; in the nyyt `to fore hym, and Y am not disseyued. Mi soule forsook to be coumfortid;
</verse>
        <verse osisID='Ps.76.4'>
Y was myndeful of God, and Y delitide, and Y was exercisid; and my spirit failide.
</verse>
        <verse osisID='Ps.76.5'>
Myn iyen bifore took wakyngis; Y was disturblid, and Y spak not.
</verse>
        <verse osisID='Ps.76.6'>
I thouyte elde daies; and Y hadde in mynde euerlastinge yeeris.
</verse>
        <verse osisID='Ps.76.7'>
And Y thouyte in the nyyt with myn herte; and Y was exercisid, and Y clensid my spirit.
</verse>
        <verse osisID='Ps.76.8'>
Whether God schal caste awei with outen ende; ether schal he not lei to, that he be more plesid yit?
</verse>
        <verse osisID='Ps.76.9'>
Ethir schal he kitte awei his merci into the ende; fro generacioun  in to generacioun?
</verse>
        <verse osisID='Ps.76.10'>
Ethir schal God foryete to do mercy; ethir schal he withholde his mercies in his ire?
</verse>
        <verse osisID='Ps.76.11'>
And Y seide, Now Y bigan; this is the chaunging of the riythond of `the hiye God.
</verse>
        <verse osisID='Ps.76.12'>
I hadde mynde on the werkis of the Lord; for Y schal haue mynde fro the bigynnyng of thi merueilis.
</verse>
        <verse osisID='Ps.76.13'>
And Y schal thenke in alle thi werkis; and Y schal be occupied in thi fyndyngis.
</verse>
        <verse osisID='Ps.76.14'>
God, thi weie was in the hooli; what God is greet as oure God?
</verse>
        <verse osisID='Ps.76.15'>
thou art God, that doist merueilis. Thou madist thi vertu knowun among puplis;
</verse>
        <verse osisID='Ps.76.16'>
thou ayenbouytist in thi arm thi puple, the sones of Jacob and of Joseph.
</verse>
        <verse osisID='Ps.76.17'>
God, watris sien thee, watris sien thee, and dredden; and depthis of watris weren disturblid.
</verse>
        <verse osisID='Ps.76.18'>
The multitude of the soun of watris; cloudis yauen vois.
</verse>
        <verse osisID='Ps.76.19'>
For whi thin arewis passen; the vois of thi thundir was in a wheel. Thi liytnyngis schyneden to the world; the erthe was moued, and tremblid.
</verse>
        <verse osisID='Ps.76.20'>
Thi weie in the see, and thi pathis in many watris; and thi steppis schulen not be knowun.
</verse>
        <verse osisID='Ps.76.21'>
Thou leddist forth thi puple as scheep; in the hond of Moyses and of Aaron.
</verse>
      </chapter>
      <chapter osisID='Ps.77'>
        <verse osisID='Ps.77.1'>
The `title of the seuene and seuentithe salm. The lernyng of Asaph. Mi puple, perseyue ye my lawe; bowe youre eere in to the wordis of my mouth.
</verse>
        <verse osisID='Ps.77.2'>
I schal opene my mouth in parablis; Y schal speke perfite resouns fro the bigynnyng.
</verse>
        <verse osisID='Ps.77.3'>
Hou grete thingis han we herd, aud we han knowe tho; and oure fadris. telden to vs.
</verse>
        <verse osisID='Ps.77.4'>
Tho ben not hid fro the sones of hem; in anothir generacioun. And thei telden the heriyngis of the Lord, and the vertues of hym; and hise merueilis, whyche he dide.
</verse>
        <verse osisID='Ps.77.5'>
And he reiside witnessyng in Jacob; and he settide lawe in Israel.  Hou grete thingis comaundide he to oure fadris, to make tho knowun to her sones;
</verse>
        <verse osisID='Ps.77.6'>
that another generacioun knowe. Sones, that schulen be born, and schulen rise vp; schulen telle out to her sones.
</verse>
        <verse osisID='Ps.77.7'>
That thei sette her hope in God, and foryete not the werkis of God; and that thei seke hise comaundementis.
</verse>
        <verse osisID='Ps.77.8'>
Lest thei be maad a schrewid generacioun; and terrynge to wraththe, as the fadris of hem. A generacioun that dresside not his herte; and his spirit was not bileued with God.
</verse>
        <verse osisID='Ps.77.9'>
The sones of Effraym, bendinge a bouwe and sendynge arowis; weren turned in the dai of batel.
</verse>
        <verse osisID='Ps.77.10'>
Thei kepten not the testament of God; and thei nolden go in his lawe.
</verse>
        <verse osisID='Ps.77.11'>
And thei foryaten hise benefices; and hise merueils, whiche he schewide to hem.
</verse>
        <verse osisID='Ps.77.12'>
He dide merueils bifore the fadris of hem in the loond of Egipt; in the feeld of Taphneos.
</verse>
        <verse osisID='Ps.77.13'>
He brak the see, and ledde hem thorou; and he ordeynede the watris as in a bouge.
</verse>
        <verse osisID='Ps.77.14'>
And he ledde hem forth in a cloude of the dai; and al niyt in the liytnyng of fier.
</verse>
        <verse osisID='Ps.77.15'>
He brak a stoon in deseert; and he yaf watir to hem as in a myche depthe.
</verse>
        <verse osisID='Ps.77.16'>
And he ledde watir out of the stoon; and he ledde forth watris as floodis.
</verse>
        <verse osisID='Ps.77.17'>
And thei `leiden to yit to do synne ayens hym; thei excitiden hiye God in to ire, in a place with out water.
</verse>
        <verse osisID='Ps.77.18'>
And thei temptiden God in her hertis; that thei axiden meetis to her lyues.
</verse>
        <verse osisID='Ps.77.19'>
And thei spaken yuel of God; thei seiden, Whether God may make redi a bord in desert?
</verse>
        <verse osisID='Ps.77.20'>
For he smoot a stoon, and watris flowiden; and streemys yeden out in aboundaunce. Whether also he may yyue breed; ether make redi a bord to his puple?
</verse>
        <verse osisID='Ps.77.21'>
Therfor the Lord herde, and delaiede; and fier was kindelid in Jacob, and the ire of God stiede on Israel.
</verse>
        <verse osisID='Ps.77.22'>
For thei bileueden not in God; nether hopiden in his heelthe.
</verse>
        <verse osisID='Ps.77.23'>
And he comaundide to the cloudis aboue; and he openyde the yatis of heuene.
</verse>
        <verse osisID='Ps.77.24'>
And  he reynede to hem manna for to eete; and he yaf to hem breed of heuene.
</verse>
        <verse osisID='Ps.77.25'>
Man eet the breed of aungels; he sent to hem meetis in aboundance.
</verse>
        <verse osisID='Ps.77.26'>
He turnede ouere the south wynde fro heuene; and he brouyte in bi his vertu the weste wynde.
</verse>
        <verse osisID='Ps.77.27'>
And he reynede fleischis as dust on hem; and `he reinede volatils fethered, as the grauel of the see.
</verse>
        <verse osisID='Ps.77.28'>
And tho felden doun in the myddis of her castels; aboute the tabernaclis of hem.
</verse>
        <verse osisID='Ps.77.29'>
And thei eeten, and weren fillid greetli, and he brouyte her desire to hem;
</verse>
        <verse osisID='Ps.77.30'>
thei weren not defraudid of her desier. Yit her metis weren in her mouth;
</verse>
        <verse osisID='Ps.77.31'>
and the ire of God stiede on hem. And he killide the fatte men of hem; and he lettide the chosene men of Israel.
</verse>
        <verse osisID='Ps.77.32'>
In alle these thingis thei synneden yit; and bileuede not in the merueils of God.
</verse>
        <verse osisID='Ps.77.33'>
And the daies of hem failiden in vanytee; and the yeeris of hem faileden with haste.
</verse>
        <verse osisID='Ps.77.34'>
Whanne he killide hem, thei souyten hym; and turneden ayen, and eerli thei camen to hym.
</verse>
        <verse osisID='Ps.77.35'>
And thei bithouyten, that God is the helper of hem; and `the hiy God is the ayenbier of hem.
</verse>
        <verse osisID='Ps.77.36'>
And thei loueden hym in her mouth; and with her tunge thei lieden to hym.
</verse>
        <verse osisID='Ps.77.37'>
Forsothe the herte of hem was not riytful with hym; nethir thei weren had feithful in his testament.
</verse>
        <verse osisID='Ps.77.38'>
But he is merciful, and he schal be maad merciful to the synnes of hem; and he schal not destrie hem. And he dide greetli, to turne awei his yre; and he kyndelide not al his ire.
</verse>
        <verse osisID='Ps.77.39'>
And he bithouyte, that thei ben fleische; a spirit goynge, and not turnynge ayen.
</verse>
        <verse osisID='Ps.77.40'>
Hou oft maden thei hym wrooth in desert; thei stireden hym in to ire in a place with out watir.
</verse>
        <verse osisID='Ps.77.41'>
And thei weren turned, and temptiden God; and thei wraththiden the hooli of Israel.
</verse>
        <verse osisID='Ps.77.42'>
Thei bithouyten not on his hond; in the dai in the which he ayen bouyte hem fro the hond of the trobler.
</verse>
        <verse osisID='Ps.77.43'>
As he settide hise  signes in Egipt; and hise grete wondris in the feeld of Taphneos.
</verse>
        <verse osisID='Ps.77.44'>
And he turnede the flodis of hem and the reynes of hem in to blood; that thei schulden not drynke.
</verse>
        <verse osisID='Ps.77.45'>
He sente a fleisch flie in to hem, and it eet hem; and he sente a paddok, and it loste hem.
</verse>
        <verse osisID='Ps.77.46'>
And he yaf the fruytis of hem to rust; and he yaf the trauels of hem to locustis.
</verse>
        <verse osisID='Ps.77.47'>
And he killide the vynes of hem bi hail; and the moore trees of hem bi a frost.
</verse>
        <verse osisID='Ps.77.48'>
And he bitook the beestis of hem to hail; and the possessioun of hem to fier.
</verse>
        <verse osisID='Ps.77.49'>
He sente in to hem the ire of his indignacioun; indignacioun, and ire, and tribulacioun, sendingis in bi iuel aungels.
</verse>
        <verse osisID='Ps.77.50'>
He made weie to the path of his ire, and he sparide not fro the deth of her lyues; and he closide togidere in deth the beestis of hem.
</verse>
        <verse osisID='Ps.77.51'>
And he smoot al the first gendrid thing in the lond of Egipt; the first fruytis of alle the trauel of hem in the tabernaclis of Cham.
</verse>
        <verse osisID='Ps.77.52'>
And he took awei his puple as scheep; and he ledde hem forth as a flok in desert.
</verse>
        <verse osisID='Ps.77.53'>
And he ledde hem forth in hope, and thei dredden not; and the see hilide the enemyes of hem.
</verse>
        <verse osisID='Ps.77.54'>
And he brouyte hem in to the hil of his halewyng; in to the hil which his riythond gat. And he castide out hethene men fro the face of hem; and bi lot he departide to hem the lond in a cord of delyng.
</verse>
        <verse osisID='Ps.77.55'>
And he made the lynagis of Israel to dwelle in the tabernaclis of hem.
</verse>
        <verse osisID='Ps.77.56'>
And thei temptiden, and wraththiden heiy God; and thei kepten not hise witnessyngis.
</verse>
        <verse osisID='Ps.77.57'>
And thei turneden awei hem silf, and thei kepten not couenaunt; as her fadris weren turned in to a schrewid bouwe.
</verse>
        <verse osisID='Ps.77.58'>
Thei stiriden him in to ire in her litle hillis; and thei terriden hym to indignacioun of her grauen ymagis.
</verse>
        <verse osisID='Ps.77.59'>
God herde, and forsook; and brouyte to nouyt Israel greetli.
</verse>
        <verse osisID='Ps.77.60'>
And he puttide awei the tabernacle of Sylo; his tabernacle where he dwellide among men.
</verse>
        <verse osisID='Ps.77.61'>
And he bitook the  vertu of hem in to caitiftee; and the fairnesse of hem in to the hondis of the enemye.
</verse>
        <verse osisID='Ps.77.62'>
And he closide togidere his puple in swerd; and he dispiside his erytage.
</verse>
        <verse osisID='Ps.77.63'>
Fier eet the yonge men of hem; and the virgyns of hem weren not biweilid.
</verse>
        <verse osisID='Ps.77.64'>
The prestis of hem fellen doun bi swerd; and the widewis of hem weren not biwept.
</verse>
        <verse osisID='Ps.77.65'>
And the Lord was reisid, as slepynge; as miyti greetli fillid of wiyn.
</verse>
        <verse osisID='Ps.77.66'>
And he smoot hise enemyes on the hynderere partis; he yaf to hem euerlastyng schenschipe.
</verse>
        <verse osisID='Ps.77.67'>
And he puttide awei the tabernacle of Joseph; and he chees not the lynage of Effraym.
</verse>
        <verse osisID='Ps.77.68'>
But he chees the lynage of Juda; he chees the hil of Syon, which he louede.
</verse>
        <verse osisID='Ps.77.69'>
And he as an vnicorn bildide his hooli place; in the lond, which he foundide in to worldis.
</verse>
        <verse osisID='Ps.77.70'>
And he chees Dauid his seruaunt, and took hym vp fro the flockis of scheep; he took hym fro bihynde scheep with lambren.
</verse>
        <verse osisID='Ps.77.71'>
To feed Jacob his seruaunt; and Israel his eritage.
</verse>
        <verse osisID='Ps.77.72'>
And he fedde hem in the innocens of his herte; and he ledde hem forth in the vndurstondyngis of his hondis.
</verse>
      </chapter>
      <chapter osisID='Ps.78'>
        <verse osisID='Ps.78.1'>
The `title of the eiyte and seuentithe salm. Of Asaph.
God, hethene men cam in to thin eritage; thei defouliden thin hooli temple, thei settiden Jerusalem in to the keping of applis.
</verse>
        <verse osisID='Ps.78.2'>
Thei settiden the slayn bodies of thi seruauntis, meetis to the volatilis of heuenes; the fleischis of thi seyntis to the beestis of the erthe.
</verse>
        <verse osisID='Ps.78.3'>
Thei schedden out the blood of hem, as watir in the cumpas of Jerusalem; and noon was that biriede.
</verse>
        <verse osisID='Ps.78.4'>
We ben maad schenschipe to oure neiyboris; mowynge and scornynge to hem, that ben in oure cumpas.
</verse>
        <verse osisID='Ps.78.5'>
Lord, hou longe schalt thou be wrooth in to the ende? schal thi veniaunce be kyndelid as fier?
</verse>
        <verse osisID='Ps.78.6'>
Schede out thin ire in to hethene  men, that knowen not thee; and in to rewmes, that clepiden not thi name.
</verse>
        <verse osisID='Ps.78.7'>
For thei eeten Jacob; and maden desolat his place.
</verse>
        <verse osisID='Ps.78.8'>
Haue thou not mynde on oure elde wickidnesses; thi mercies bifore take vs soone, for we ben maad pore greetli.
</verse>
        <verse osisID='Ps.78.9'>
God, oure heelthe, helpe thou vs, and, Lord, for the glorie of thi name delyuer thou vs; and be thou merciful to oure synnes for thi name.
</verse>
        <verse osisID='Ps.78.10'>
Lest perauenture thei seie among hethene men, Where is the God of hem? and be he knowun among naciouns bifore oure iyen. The veniaunce of the blood of thi seruauntis, which is sched out; the weilyng of feterid men entre in thi siyt.
</verse>
        <verse osisID='Ps.78.11'>
Vpe the greetnesse of thin arm; welde thou the sones of slayn men.
</verse>
        <verse osisID='Ps.78.12'>
And yelde thou to oure neiyboris seuenfoold in the bosum of hem; the schenschip of hem, which thei diden schenschipfuli to thee, thou Lord.
</verse>
        <verse osisID='Ps.78.13'>
But we that ben thi puple, and the scheep of thi leesewe; schulen knouleche to thee in to the world. In generacioun and in to generacioun; we schulen telle thin heriyng.
</verse>
      </chapter>
      <chapter osisID='Ps.79'>
        <verse osisID='Ps.79.1'>
The title of the nyne and seuentithe salm. To victorie; this salm is witnessing of Asaph for lilies.
</verse>
        <verse osisID='Ps.79.2'>
Thou that gouernest Israel, yyue tent; that leedist forth Joseph as a scheep. Thou that sittist on cherubym; be schewid bifore Effraym,
</verse>
        <verse osisID='Ps.79.3'>
Beniamyn, and Manasses. Stire thi power, and come thou; that thou make vs saaf.
</verse>
        <verse osisID='Ps.79.4'>
God of vertues, turne thou vs; and schewe thi face, and we schulen be saaf.
</verse>
        <verse osisID='Ps.79.5'>
Lord God of vertues; hou longe schalt thou be wrooth on the preier of thi seruaunt?
</verse>
        <verse osisID='Ps.79.6'>
Hou longe schalt thou feede vs with the breed of teeris; and schalt yyue drynke to vs with teeris in mesure?
</verse>
        <verse osisID='Ps.79.7'>
Thou hast set vs in to ayenseiyng to oure neiyboris; and oure enemyes han scornyde vs.
</verse>
        <verse osisID='Ps.79.8'>
God of vertues, turne thou vs; and  schewe thi face, and we schulen be saaf.
</verse>
        <verse osisID='Ps.79.9'>
Thou translatidist a vyne fro Egipt; thou castidist out hethene men, and plauntidist it.
</verse>
        <verse osisID='Ps.79.10'>
Thou were leeder of the weie in the siyt therof; and thou plauntidist the rootis therof, and it fillide the lond.
</verse>
        <verse osisID='Ps.79.11'>
The schadewe therof hilide hillis; and the braunchis therof filliden the cedris of God.
</verse>
        <verse osisID='Ps.79.12'>
It streiyte forth hise siouns til to the see, and the generacioun ther of `til to the flood.
</verse>
        <verse osisID='Ps.79.13'>
Whi hast thou destried the wal therof; and alle men that goen forth bi the weie gaderiden awei the grapis therof?
</verse>
        <verse osisID='Ps.79.14'>
A boor of the wode distriede it; and a singuler wielde beeste deuouride it.
</verse>
        <verse osisID='Ps.79.15'>
God of vertues, be thou turned; biholde thou fro heuene, and se, and visite this vyne.
</verse>
        <verse osisID='Ps.79.16'>
And make thou it perfit, which thi riythond plauntide; and biholde thou on the sone of man, which thou hast confermyd to thee.
</verse>
        <verse osisID='Ps.79.17'>
Thingis brent with fier, and vndurmyned; schulen perische for the blamyng of thi cheer.
</verse>
        <verse osisID='Ps.79.18'>
Thin hond be maad on the man of thi riythond; and on the sone of man, whom thou hast confermed to thee.
</verse>
        <verse osisID='Ps.79.19'>
And we departiden not fro thee; thou schalt quykene vs, and we schulen inwardli clepe thi name.
</verse>
        <verse osisID='Ps.79.20'>
Lord God of vertues, turne thou vs; and schewe thi face, and we schulen be saaf.
</verse>
      </chapter>
      <chapter osisID='Ps.80'>
        <verse osisID='Ps.80.1'>
The title of the eiytetithe salm. To the ouercomer in the pressours of Asaph.
</verse>
        <verse osisID='Ps.80.2'>
Make ye fulli ioye to God, oure helpere; synge ye hertli to God of Jacob.
</verse>
        <verse osisID='Ps.80.3'>
Take ye a salm, and yyue ye a tympan; a myrie sautere with an harpe.
</verse>
        <verse osisID='Ps.80.4'>
Blowe ye with a trumpe in Neomenye; in the noble dai of youre solempnite.
</verse>
        <verse osisID='Ps.80.5'>
For whi comaundement is in Israel; and doom is to God of Jacob.
</verse>
        <verse osisID='Ps.80.6'>
He settide that witnessing in Joseph; whanne he yede out of the lond of Egipt, he herde a langage, which he knew not.
</verse>
        <verse osisID='Ps.80.7'>
He turnede a wei his bak fro  birthens; hise hondis serueden in a coffyn.
</verse>
        <verse osisID='Ps.80.8'>
In tribulacioun thou inwardli clepidist me, and Y delyuerede thee; Y herde thee in the hid place of tempest, Y preuede thee at the water of ayenseiyng.
</verse>
        <verse osisID='Ps.80.9'>
My puple, here thou, and Y schal be witnesse ayens thee;
</verse>
        <verse osisID='Ps.80.10'>
Israel, if thou herist me, a fresche God schal not be in thee, and thou schalt not worschipe an alien god.
</verse>
        <verse osisID='Ps.80.11'>
For Y am thi Lord God, that ladde thee out of the lond of Egipt; make large thi mouth, and Y schal fille it.
</verse>
        <verse osisID='Ps.80.12'>
And my puple herde not my vois; and Israel yaue not tente to me.
</verse>
        <verse osisID='Ps.80.13'>
And Y lefte hem aftir the desiris of her herte; thei schulen go in her fyndyngis.
</verse>
        <verse osisID='Ps.80.14'>
If my puple hadde herde me; if Israel hadde go in my weies.
</verse>
        <verse osisID='Ps.80.15'>
For nouyt in hap Y hadde maad low her enemyes; and Y hadde send myn hond on men doynge tribulacioun to hem.
</verse>
        <verse osisID='Ps.80.16'>
The enemyes of the Lord lieden to hym; and her tyme schal be in to worldis.
</verse>
        <verse osisID='Ps.80.17'>
And he fedde hem of the fatnesse of whete; and he fillide hem with hony of the stoon.
</verse>
      </chapter>
      <chapter osisID='Ps.81'>
        <verse osisID='Ps.81.1'>
The title of the oon and eiytetithe salm. Of Asaph. God stood in the synagoge of goddis; forsothe he demeth goddis in the myddil.
</verse>
        <verse osisID='Ps.81.2'>
Hou longe demen ye wickidnesse; and taken the faces of synneris?
</verse>
        <verse osisID='Ps.81.3'>
Deme ye to the nedi man, and to the modirles child; iustifie ye the meke man and pore.
</verse>
        <verse osisID='Ps.81.4'>
Raueische ye out a pore man; and delyuere ye the nedi man fro the hond of the synner.
</verse>
        <verse osisID='Ps.81.5'>
Thei knewen not, nether vndirstoden, thei goen in derknessis; alle the foundementis of erthe schulen be moued.
</verse>
        <verse osisID='Ps.81.6'>
I seide, Ye ben goddis; and alle ye ben the sones of hiy God.
</verse>
        <verse osisID='Ps.81.7'>
But ye schulen die as men; and ye schulen falle doun as oon of the princis.
</verse>
        <verse osisID='Ps.81.8'>
Ryse, thou God, deme thou the erthe; for thou schalt haue eritage in alle folkis.
</verse>
      </chapter>
      <chapter osisID='Ps.82'>
        <verse osisID='Ps.82.1'>
The title of the two and eiytetithe salm. The song of the salm of Asaph.
</verse>
        <verse osisID='Ps.82.2'>
God, who schal be lijk thee? God, be thou not stille, nether be thou peesid.
</verse>
        <verse osisID='Ps.82.3'>
For lo! thin enemyes sowneden; and thei that haten thee reisiden the heed.
</verse>
        <verse osisID='Ps.82.4'>
Thei maden a wickid counsel on thi puple; and thei thouyten ayens thi seyntis.
</verse>
        <verse osisID='Ps.82.5'>
Thei seiden, Come ye, and leese we hem fro the folk; and the name of Israel be no more hadde in mynde.
</verse>
        <verse osisID='Ps.82.6'>
For thei thouyten with oon acord;
</verse>
        <verse osisID='Ps.82.7'>
the tabernaclis of Ydumeys, and men of Ismael disposiden a testament togidere ayens thee. Moab, and Agarenus, Jebal, and Amon, and Amalech;
</verse>
        <verse osisID='Ps.82.8'>
alienys with hem that dwellen in Tyre.
</verse>
        <verse osisID='Ps.82.9'>
For Assur cometh with hem; thei ben maad in to help to the sones of Loth.
</verse>
        <verse osisID='Ps.82.10'>
Make thou to hem as to Madian, and Sisara; as to Jabyn in the stronde of Sison.
</verse>
        <verse osisID='Ps.82.11'>
Thei perischiden in Endor; thei weren maad as a toord of erthe.
</verse>
        <verse osisID='Ps.82.12'>
Putte thou the prynces of hem as Oreb and Zeb; and Zebee and Salmana. Alle the princis of hem, that seiden;
</verse>
        <verse osisID='Ps.82.13'>
Holde we bi eritage the seyntuarie of God.
</verse>
        <verse osisID='Ps.82.14'>
My God, putte thou hem as a whele; and as stobil bifor the face of the wynde.
</verse>
        <verse osisID='Ps.82.15'>
As fier that brenneth a wode; and as flawme brynnynge hillis.
</verse>
        <verse osisID='Ps.82.16'>
So thou schalt pursue hem in thi tempeste; and thou schalt disturble hem in thin ire.
</verse>
        <verse osisID='Ps.82.17'>
Lord, fille thou the faces of hem with schenschipe; and thei schulen seke thi name.
</verse>
        <verse osisID='Ps.82.18'>
Be thei aschamed, and be thei disturblid in to world of world; and be thei schent and perische thei.
</verse>
        <verse osisID='Ps.82.19'>
And knowe thei, that the Lord is name to thee; thou aloone art the hiyeste in ech lond.
</verse>
      </chapter>
      <chapter osisID='Ps.83'>
        <verse osisID='Ps.83.1'>
The title of the thre and eiytetithe salm. The salm of the sones of Chore.
</verse>
        <verse osisID='Ps.83.2'>
Lord of vertues, thi tabernaclis ben greetli loued;
</verse>
        <verse osisID='Ps.83.3'>
my soule coueitith, and failith in to the porchis of the Lord. Myn herte and my fleische; ful out ioyeden in to quyk God.
</verse>
        <verse osisID='Ps.83.4'>
For whi a sparewe fyndith an hous to it silf; and a turtle fyndith a neste to it silf, where it `schal kepe hise bryddis. Lord of vertues, thin auteris; my king, and my God.
</verse>
        <verse osisID='Ps.83.5'>
Lord, blessid ben thei that dwellen in thin hous; thei schulen preise thee in to the worldis of worldis.
</verse>
        <verse osisID='Ps.83.6'>
Blessid is the man, whos help is of thee; he hath disposid stiyngis in his herte,
</verse>
        <verse osisID='Ps.83.7'>
in the valei of teeris, in the place which he hath set.
</verse>
        <verse osisID='Ps.83.8'>
For the yyuer of the lawe schal yyue blessyng, thei schulen go fro vertu in to vertu; God of goddis schal be seyn in Sion.
</verse>
        <verse osisID='Ps.83.9'>
Lord God of vertues, here thou my preier; God of Jacob, perseyue thou with eeris.
</verse>
        <verse osisID='Ps.83.10'>
God, oure defender, biholde thou; and biholde in to the face of thi crist.
</verse>
        <verse osisID='Ps.83.11'>
For whi o dai in thin hallis is bettere; than a thousynde. I chees to be `an out cast in the hous of my God; more than to dwelle in the tabernaclis of synneris.
</verse>
        <verse osisID='Ps.83.12'>
For God loueth merci and treuthe; the Lord schal yyue grace and glorie.
</verse>
        <verse osisID='Ps.83.13'>
He schal not depriue hem fro goodis, that gon in innocence; Lord of vertues, blessid is the man, that hopith in thee.
</verse>
      </chapter>
      <chapter osisID='Ps.84'>
        <verse osisID='Ps.84.1'>
The title of the foure and eiytetithe salm. Of the sones of Chore.
</verse>
        <verse osisID='Ps.84.2'>
Lord, thou hast blessid thi lond; thou hast turned awei the caitifte of Jacob.
</verse>
        <verse osisID='Ps.84.3'>
Thou hast foryoue the wickidnesse of thi puple; thou hast hilid alle the synnes of  hem.
</verse>
        <verse osisID='Ps.84.4'>
Thou hast aswagid al thin ire; thou hast turned awei fro the ire of thin indignacioun.
</verse>
        <verse osisID='Ps.84.5'>
God, oure helthe, conuerte thou vs; and turne awei thin ire fro vs.
</verse>
        <verse osisID='Ps.84.6'>
Whether thou schalt be wrooth to vs withouten ende; ether schalt thou holde forth thin ire fro generacioun in to generacioun?
</verse>
        <verse osisID='Ps.84.7'>
God, thou conuertid schalt quykene vs; and thi puple schal be glad in thee.
</verse>
        <verse osisID='Ps.84.8'>
Lord, schewe thi merci to vs; and yyue thin helthe to vs.
</verse>
        <verse osisID='Ps.84.9'>
I schal here what the Lord God schal speke in me; for he schal speke pees on his puple. And on hise hooli men; and on hem that ben turned to herte.
</verse>
        <verse osisID='Ps.84.10'>
Netheles his helthe is niy men dredynge him; that glorie dwelle in oure lond.
</verse>
        <verse osisID='Ps.84.11'>
Merci and treuthe metten hem silf; riytwisnesse and pees weren kissid.
</verse>
        <verse osisID='Ps.84.12'>
Treuthe cam forth of erthe; and riytfulnesse bihelde fro heuene.
</verse>
        <verse osisID='Ps.84.13'>
For the Lord schal yyue benignyte; and oure erthe schal yyue his fruyt.
</verse>
        <verse osisID='Ps.84.14'>
Riytfulnesse schal go bifore him; and schal sette hise steppis in the weie.
</verse>
      </chapter>
      <chapter osisID='Ps.85'>
        <verse osisID='Ps.85.1'>
The `title of the fyue and eiytetithe salm. The preier of Dauid. Lord, bowe doun thin eere, and here me; for Y am nedi and pore.
</verse>
        <verse osisID='Ps.85.2'>
Kepe thou my lijf, for Y am holi; my God, make thou saaf thi seruaunt hopynge in thee.
</verse>
        <verse osisID='Ps.85.3'>
Lord, haue thou merci on me, for Y criede al day to thee;
</verse>
        <verse osisID='Ps.85.4'>
make thou glad the soule of thi seruaunt, for whi, Lord, Y haue reisid my soule to thee.
</verse>
        <verse osisID='Ps.85.5'>
For thou, Lord, art swete and mylde; and of myche merci to alle men inwardli clepynge thee.
</verse>
        <verse osisID='Ps.85.6'>
Lord, perseyue thou my preier with eeris; and yyue thou tente to the vois of my bisechyng.
</verse>
        <verse osisID='Ps.85.7'>
In the dai of my tribulacioun Y criede to thee; for thou herdist me.
</verse>
        <verse osisID='Ps.85.8'>
Lord, noon among goddis is lijk thee; and noon  is euene to thi werkis.
</verse>
        <verse osisID='Ps.85.9'>
Lord, alle folkis, whiche euere thou madist, schulen come, and worschipe bifore thee; and thei schulen glorifie thi name.
</verse>
        <verse osisID='Ps.85.10'>
For thou art ful greet, and makinge merueils; thou art God aloone.
</verse>
        <verse osisID='Ps.85.11'>
Lord, lede thou me forth in thi weie, and Y schal entre in thi treuthe; myn herte be glad, that it drede thi name.
</verse>
        <verse osisID='Ps.85.12'>
Mi Lord God, Y schal knouleche to thee in al myn herte; and Y schal glorifie thi name withouten ende.
</verse>
        <verse osisID='Ps.85.13'>
For thi merci is greet on me; and thou deliueridist my soule fro the lower helle.
</verse>
        <verse osisID='Ps.85.14'>
God, wickid men han rise vp on me; and the synagoge of myyti men han souyt my lijf; and thei han not set forth thee in her siyt.
</verse>
        <verse osisID='Ps.85.15'>
And thou, Lord God, doynge merci, and merciful; pacient, and of myche merci, and sothefast.
</verse>
        <verse osisID='Ps.85.16'>
Biholde on me, and haue mercy on me, yyue thou the empire to thi child; and make thou saaf the sone of thin handmayden.
</verse>
        <verse osisID='Ps.85.17'>
Make thou with me a signe in good, that thei se, that haten me, and be aschamed; for thou, Lord, hast helpid me, and hast coumfortid me.
</verse>
      </chapter>
      <chapter osisID='Ps.86'>
        <verse osisID='Ps.86.1'>
The title of the sixte and eiytetithe salm. `The salm of the song of the sones of Chore.
The foundementis therof ben in hooli hillis;
</verse>
        <verse osisID='Ps.86.2'>
the Lord loueth the yatis of Sion, more than alle the tabernaclis of Jacob.
</verse>
        <verse osisID='Ps.86.3'>
Thou citee of God, with outen ende; gloriouse thingis ben seide of thee.
</verse>
        <verse osisID='Ps.86.4'>
I schal be myndeful of Raab, and Babiloyne; knowynge me. Lo! aliens, and Tyre, and the puple of Ethiopiens; thei weren there.
</verse>
        <verse osisID='Ps.86.5'>
Whether a man schal seie to Sion, And a man is born ther ynne; and that man altherhiyeste foundide it?
</verse>
        <verse osisID='Ps.86.6'>
The Lord schal telle in the scripturis of puplis; and of these princis, that weren ther ynne.
</verse>
        <verse osisID='Ps.86.7'>
As the dwellyng `of alle that ben glad; is in thee.
</verse>
      </chapter>
      <chapter osisID='Ps.87'>
        <verse osisID='Ps.87.1'>
The title of the seuene and eiytetithe salm. The song of salm, to the sones of Chore, to victorie on Mahalat, for to answere, the lernyng of Heman Ezraite.
</verse>
        <verse osisID='Ps.87.2'>
Lord God of myn helthe; Y criede in dai and nyyt bifore thee.
</verse>
        <verse osisID='Ps.87.3'>
Mi preier entre bifore thi siyt; bowe doun thin eere to my preier.
</verse>
        <verse osisID='Ps.87.4'>
For my soule is fillid with yuels; and my lijf neiyede to helle.
</verse>
        <verse osisID='Ps.87.5'>
I am gessid with hem that goon doun in to the lake; Y am maad as a man with outen help,
</verse>
        <verse osisID='Ps.87.6'>
and fre among deed men. As men woundid slepinge in sepulcris, of whiche men noon is myndeful aftir; and thei ben put awei fro thin hond.
</verse>
        <verse osisID='Ps.87.7'>
Thei han put me in the lower lake; in derke places, and in the schadewe of deth.
</verse>
        <verse osisID='Ps.87.8'>
Thi strong veniaunce is confermed on me; and thou hast brouyt in alle thi wawis on me.
</verse>
        <verse osisID='Ps.87.9'>
Thou hast maad fer fro me my knowun; thei han set me abhomynacioun to hem silf. I am takun, and Y yede not out;
</verse>
        <verse osisID='Ps.87.10'>
myn iyen weren sijk for pouert. Lord, Y criede to thee; al dai Y spredde abrood myn hondis to thee.
</verse>
        <verse osisID='Ps.87.11'>
Whethir thou schalt do merueils to deed men; ether leechis schulen reise, and thei schulen knouleche to thee?
</verse>
        <verse osisID='Ps.87.12'>
Whether ony man in sepulcre schal telle thi merci; and thi treuthe in perdicioun?
</verse>
        <verse osisID='Ps.87.13'>
Whether thi merueilis schulen be knowun in derknessis; and thi riytfulnesse in the lond of foryetyng?
</verse>
        <verse osisID='Ps.87.14'>
And, Lord, Y criede to thee; and erli my preier schal bifor come to thee.
</verse>
        <verse osisID='Ps.87.15'>
Lord, whi puttist thou awei my preier; turnest awei thi face fro me?
</verse>
        <verse osisID='Ps.87.16'>
I am pore, and in traueils fro my yongthe; sotheli Y am enhaunsid, and Y am maad low, and disturblid.
</verse>
        <verse osisID='Ps.87.17'>
Thi wraththis passiden on me; and thi dredis disturbliden me.
</verse>
        <verse osisID='Ps.87.18'>
Thei cumpassiden me as watir al dai; thei cumpassiden me togidere.
</verse>
        <verse osisID='Ps.87.19'>
Thou madist fer fro me a frend and neiybore; and my knowun fro wretchidnesse.
</verse>
      </chapter>
      <chapter osisID='Ps.88'>
        <verse osisID='Ps.88.1'>
The title of the eiyte and eiytetithe salm. The lernyng of Ethan, Ezraite.
</verse>
        <verse osisID='Ps.88.2'>
I schal synge with outen ende; the mercies of the Lord. In generacioun and in to generacioun; Y schal telle thi treuthe with my mouth.
</verse>
        <verse osisID='Ps.88.3'>
For thou seidist, With outen ende merci schal be bildid in heuenes; thi treuthe schal be maad redi in tho.
</verse>
        <verse osisID='Ps.88.4'>
I disposide a testament to my chosun men; Y swoor to Dauid, my seruaunt,
</verse>
        <verse osisID='Ps.88.5'>
Til in to with outen ende I schal make redi thi seed. And Y schal bilde thi seete; in generacioun, and in to generacioun.
</verse>
        <verse osisID='Ps.88.6'>
Lord, heuenes schulen knouleche thi merueilis; and thi treuthe in the chirche of seyntis.
</verse>
        <verse osisID='Ps.88.7'>
For who in the cloudis schal be maad euene to the Lord; schal be lijk God among the sones of God?
</verse>
        <verse osisID='Ps.88.8'>
God, which is glorified in the counsel of seyntis; is greet, and dreedful ouere alle that ben in his cumpas.
</verse>
        <verse osisID='Ps.88.9'>
Lord God of vertues, who is lijk thee? Lord, thou art miyti, and thi treuthe is in thi cumpas.
</verse>
        <verse osisID='Ps.88.10'>
Thou art Lord of the power of the see; forsothe thou aswagist the stiryng of the wawis therof.
</verse>
        <verse osisID='Ps.88.11'>
Thou madist lowe the proude, as woundid; in the arm of thi vertu thou hast scaterid thin enemyes.
</verse>
        <verse osisID='Ps.88.12'>
Heuenes ben thin, and erthe is thin; thou hast foundid the world, and the fulnesse therof;
</verse>
        <verse osisID='Ps.88.13'>
thou madist of nouyt the north and the see. Thabor and Hermon schulen make ful out ioye in thi name;
</verse>
        <verse osisID='Ps.88.14'>
thin arm with power. Thin hond be maad stidefast, and thi riythond be enhaunsid;
</verse>
        <verse osisID='Ps.88.15'>
riytfulnesse and doom is the makyng redy of thi seete. Merci and treuthe schulen go bifore thi face;
</verse>
        <verse osisID='Ps.88.16'>
blessid is the puple that kan hertli song. Lord, thei schulen go in the liyt of thi cheer;
</verse>
        <verse osisID='Ps.88.17'>
and in thi name thei schulen make ful out ioye al dai; and thei schulen be enhaunsid in thi riytfulnesse.
</verse>
        <verse osisID='Ps.88.18'>
For thou art the glorie of the vertu of hem; and in thi good plesaunce  oure horn schal be enhaunsid.
</verse>
        <verse osisID='Ps.88.19'>
For oure takyng vp is of the Lord; and of the hooli of Israel oure kyng.
</verse>
        <verse osisID='Ps.88.20'>
Thanne thou spakist in reuelacioun to thi seyntis, and seidist, Y haue set help in the myyti; and Y haue enhaunsid the chosun man of my puple.
</verse>
        <verse osisID='Ps.88.21'>
I foond Dauid, my seruaunt; Y anoyntide hym with myn hooli oile.
</verse>
        <verse osisID='Ps.88.22'>
For myn hond schal helpe him; and myn arm schal conferme hym.
</verse>
        <verse osisID='Ps.88.23'>
The enemye schal no thing profite in him; and the sone of wickidnesse schal not `ley to, for to anoye him.
</verse>
        <verse osisID='Ps.88.24'>
And Y schal sle hise enemyes fro his face; and Y schal turne in to fliyt hem that haten hym.
</verse>
        <verse osisID='Ps.88.25'>
And my treuthe and mercy schal be with him; and his horn schal be enhaunsid in my name.
</verse>
        <verse osisID='Ps.88.26'>
And Y schal sette his hond in the see; and his riyt hoond in flodis.
</verse>
        <verse osisID='Ps.88.27'>
He schal inwardli clepe me, Thou art my fadir; my God, and the vptaker of myn heelthe.
</verse>
        <verse osisID='Ps.88.28'>
And Y schal sette him the firste gendrid sone; hiyer than the kyngis of erthe.
</verse>
        <verse osisID='Ps.88.29'>
With outen ende Y schal kepe my merci to hym; and my testament feithful to him.
</verse>
        <verse osisID='Ps.88.30'>
And Y schal sette his seed in to the world of world; and his trone as the daies of heuene.
</verse>
        <verse osisID='Ps.88.31'>
Forsothe if hise sones forsaken my lawe; and goen not in my domes.
</verse>
        <verse osisID='Ps.88.32'>
If thei maken vnhooli my riytfulnessis; and kepen not my comaundementis.
</verse>
        <verse osisID='Ps.88.33'>
I schal visite in a yerde the wickidnessis of hem; and in betyngis the synnes of hem.
</verse>
        <verse osisID='Ps.88.34'>
But Y schal not scatere my mercy fro hym; and in my treuthe Y schal not anoye hym.
</verse>
        <verse osisID='Ps.88.35'>
Nethir Y schal make vnhooli my testament; and Y schal not make voide tho thingis that comen forth of my lippis.
</verse>
        <verse osisID='Ps.88.36'>
Onys Y swoor in myn hooli;
</verse>
        <verse osisID='Ps.88.37'>
Y schal not lie to Dauid, his seed schal dwelle with outen ende.
</verse>
        <verse osisID='Ps.88.38'>
And his trone as sunne in my siyt, and as a perfit mone with outen ende; and a feithful witnesse in heuene.
</verse>
        <verse osisID='Ps.88.39'>
But thou hast put awei, and hast dispisid; and hast dilaied thi crist.
</verse>
        <verse osisID='Ps.88.40'>
Thou hast turned awei the testament of thi seruaunt; thou madist  vnhooli his seyntuarie in erthe.
</verse>
        <verse osisID='Ps.88.41'>
Thou distriedist alle the heggis therof; thou hast set the stidefastnesse therof drede.
</verse>
        <verse osisID='Ps.88.42'>
Alle men passynge bi the weie rauyschiden him; he is maad schenschipe to hise neiyboris.
</verse>
        <verse osisID='Ps.88.43'>
Thou hast enhaunsid the riythond of men oppressinge him; thou hast gladid alle hise enemyes.
</verse>
        <verse osisID='Ps.88.44'>
Thou hast turned awei the help of his swerd; and thou helpidist not hym in batel.
</verse>
        <verse osisID='Ps.88.45'>
Thou destriedist him fro clensing; and thou hast hurtlid doun his seete in erthe.
</verse>
        <verse osisID='Ps.88.46'>
Thou hast maad lesse the daies of his time; thou hast bisched him with schenschip.
</verse>
        <verse osisID='Ps.88.47'>
Lord, hou longe turnest thou awei in to the ende; schal thin ire brenne out as fier?
</verse>
        <verse osisID='Ps.88.48'>
Bithenke thou what is my substaunce; for whether thou hast ordeyned veynli alle the sones of men?
</verse>
        <verse osisID='Ps.88.49'>
Who is a man, that schal lyue, and schal not se deth; schal delyuere his soule fro the hond of helle?
</verse>
        <verse osisID='Ps.88.50'>
Lord, where ben thin elde mercies; as thou hast swore to Dauid in thi treuthe?
</verse>
        <verse osisID='Ps.88.51'>
Lord, be thou myndeful of the schenschipe of thi seruauntis, of many hethene men; whiche Y helde togidere in my bosum.
</verse>
        <verse osisID='Ps.88.52'>
Whiche thin enemyes, Lord, diden schenschipfuli; for thei dispisiden the chaungyng of thi crist.
</verse>
        <verse osisID='Ps.88.53'>
Blessid be the Lord with outen ende; be it don, be it don.
</verse>
      </chapter>
      <chapter osisID='Ps.89'>
        <verse osisID='Ps.89.1'>
The title of the nyne and eiytetithe salm. The preier of Moises, the man of God. Lord, thou art maad help to vs; fro generacioun in to generacioun.
</verse>
        <verse osisID='Ps.89.2'>
Bifore that hillis weren maad, ether the erthe and the world was formed; fro the world and in to the world thou art God.
</verse>
        <verse osisID='Ps.89.3'>
Turne thou not awei a man in to lownesse; and thou seidist, Ye sones of men, be conuertid.
</verse>
        <verse osisID='Ps.89.4'>
For a thousynde yeer ben bifore thin iyen; as yistirdai, which is passid, and as keping in the niyt.
</verse>
        <verse osisID='Ps.89.5'>
The yeeris of hem schulen be; that ben had for nouyt.
</verse>
        <verse osisID='Ps.89.6'>
Eerli passe he, as  an eerbe, eerli florische he, and passe; in the euentid falle he doun, be he hard, and wexe drie.
</verse>
        <verse osisID='Ps.89.7'>
For we han failid in thin ire; and we ben disturblid in thi strong veniaunce.
</verse>
        <verse osisID='Ps.89.8'>
Thou hast set oure wickidnessis in thi siyt; oure world in the liytning of thi cheer.
</verse>
        <verse osisID='Ps.89.9'>
For alle oure daies han failid; and we han failid in thin ire. Oure yeris schulen bithenke, as an yreyn;
</verse>
        <verse osisID='Ps.89.10'>
the daies of oure yeeris ben in tho seuenti yeeris. Forsothe, if fourescoor yeer ben in myyti men; and the more tyme of hem is trauel and sorewe. For myldenesse cam aboue; and we schulen be chastisid.
</verse>
        <verse osisID='Ps.89.11'>
Who knew the power of thin ire; and durste noumbre thin ire for thi drede?
</verse>
        <verse osisID='Ps.89.12'>
Make thi riythond so knowun; and make men lerned in herte bi wisdom.
</verse>
        <verse osisID='Ps.89.13'>
Lord, be thou conuertid sumdeel; and be thou able to be preied on thi seruauntis.
</verse>
        <verse osisID='Ps.89.14'>
We weren fillid eerli with thi merci; we maden ful out ioye, and we delitiden in alle oure daies.
</verse>
        <verse osisID='Ps.89.15'>
We weren glad for the daies in whiche thou madist vs meke; for the yeeris in whiche we siyen yuels.
</verse>
        <verse osisID='Ps.89.16'>
Lord, biholde thou into thi seruauntis, and in to thi werkis; and dresse thou the sones of hem.
</verse>
        <verse osisID='Ps.89.17'>
And the schynyng of oure Lord God be on vs; and dresse thou the werkis of oure hondis on vs, and dresse thou the werk of oure hondis.
</verse>
      </chapter>
      <chapter osisID='Ps.90'>
        <verse osisID='Ps.90.1'>
`The nyntithe salm. He that dwellith in the help of the hiyeste God; schal dwelle in the proteccioun of God of heuene.
</verse>
        <verse osisID='Ps.90.2'>
He schal seie to the Lord, Thou art myn vptaker, and my refuit; my God, Y schal hope in him.
</verse>
        <verse osisID='Ps.90.3'>
For he delyuered me fro the snare of hunteris; and fro a scharp word.
</verse>
        <verse osisID='Ps.90.4'>
With hise schuldris he schal make schadowe to thee; and thou schalt haue hope vnder hise fetheris.
</verse>
        <verse osisID='Ps.90.5'>
His treuthe schal cumpasse thee with a scheld; thou schalt not drede of nyytis  drede.
</verse>
        <verse osisID='Ps.90.6'>
Of an arowe fliynge in the dai, of a gobelyn goynge in derknessis; of asailing, and a myddai feend.
</verse>
        <verse osisID='Ps.90.7'>
A thousynde schulen falle doun fro thi side, and ten thousynde fro thi riytside; forsothe it schal not neiye to thee.
</verse>
        <verse osisID='Ps.90.8'>
Netheles thou schalt biholde with thin iyen; and thou schalt se the yelding of synneris.
</verse>
        <verse osisID='Ps.90.9'>
For thou, Lord, art myn hope; thou hast set thin help altherhiyeste.
</verse>
        <verse osisID='Ps.90.10'>
Yuel schal not come to thee; and a scourge schal not neiye to thi tabernacle.
</verse>
        <verse osisID='Ps.90.11'>
For God hath comaundid to hise aungels of thee; that thei kepe thee in alle thi weies.
</verse>
        <verse osisID='Ps.90.12'>
Thei schulen beere thee in the hondis; leste perauenture thou hirte thi foot at a stoon.
</verse>
        <verse osisID='Ps.90.13'>
Thou schalt go on a snake, and a cocatrice; and thou schalt defoule a lioun and a dragoun.
</verse>
        <verse osisID='Ps.90.14'>
For he hopide in me, Y schal delyuere hym; Y schal defende him, for he knew my name.
</verse>
        <verse osisID='Ps.90.15'>
He criede to me, and Y schal here him, Y am with him in tribulacioun; Y schal delyuere him, and Y schal glorifie hym.
</verse>
        <verse osisID='Ps.90.16'>
I schal fille hym with the lengthe of daies; and Y schal schewe myn helthe to him.
</verse>
      </chapter>
      <chapter osisID='Ps.91'>
        <verse osisID='Ps.91.1'>
The `title of the oon and nyntithe salm. `The salm of `song, in the dai of sabath.
</verse>
        <verse osisID='Ps.91.2'>
It is good to knouleche to the Lord; and to synge to thi name, thou hiyeste.
</verse>
        <verse osisID='Ps.91.3'>
To schewe eerli thi merci; and thi treuthe bi nyyt.
</verse>
        <verse osisID='Ps.91.4'>
In a sautrie of ten cordis; with song in harpe.
</verse>
        <verse osisID='Ps.91.5'>
For thou, Lord, hast delitid me in thi makyng; and Y schal make ful out ioye in the werkis of thin hondis.
</verse>
        <verse osisID='Ps.91.6'>
Lord, thi werkis ben magnefied greetli; thi thouytis ben maad ful depe.
</verse>
        <verse osisID='Ps.91.7'>
An vnwise man schal not knowe; and a fool schal not vndirstonde these thingis.
</verse>
        <verse osisID='Ps.91.8'>
Whanne synneris comen forth, as hey; and alle thei apperen, that worchen wickidnesse.
</verse>
        <verse osisID='Ps.91.9'>
That thei perische in to the world of world;  forsothe thou, Lord, art the hiyest, withouten ende. For lo!
</verse>
        <verse osisID='Ps.91.10'>
Lord, thin enemyes, for lo! thin enemyes schulen perische; and alle schulen be scaterid that worchen wickidnesse.
</verse>
        <verse osisID='Ps.91.11'>
And myn horn schal be reisid as an vnicorn; and myn eelde in plenteuouse merci.
</verse>
        <verse osisID='Ps.91.12'>
And myn iye dispiside myn enemyes; and whanne wickid men rysen ayens me, myn eere schal here.
</verse>
        <verse osisID='Ps.91.13'>
A iust man schal floure as a palm tree; he schal be multiplied as a cedre of Liban.
</verse>
        <verse osisID='Ps.91.14'>
Men plauntid in the hous of the Lord; schulen floure in the porchis of the hous of oure God.
</verse>
        <verse osisID='Ps.91.15'>
Yit thei schulen be multiplied in plenteuouse elde; and thei schulen be suffryng wel. That thei telle, that oure Lord God is riytful; and no wickidnesse is in hym.
</verse>
      </chapter>
      <chapter osisID='Ps.92'>
        <verse osisID='Ps.92.1'>
The two and nyntithe salm. The Lord hath regned, he is clothid with fairnesse; the Lord is clothid with strengthe, and hath gird hym silf.
</verse>
        <verse osisID='Ps.92.2'>
For he made stidefast the world; that schal not be moued.
</verse>
        <verse osisID='Ps.92.3'>
God, thi seete was maad redi fro that tyme; thou art fro the world. Lord, the flodis han reisid; the flodis han reisid her vois. Flodis reisiden her wawis; of the voicis of many watris.
</verse>
        <verse osisID='Ps.92.4'>
The reisyngis of the see ben wondurful; the Lord is wondurful in hiye thingis.
</verse>
        <verse osisID='Ps.92.5'>
Thi witnessingis ben maad able to be bileued greetli; Lord, holynesse bicometh thin hous, in to the lengthe of daies.
</verse>
      </chapter>
      <chapter osisID='Ps.93'>
        <verse osisID='Ps.93.1'>
The thre and nyntithe salm. God is Lord of veniauncis; God of veniauncis dide freli.
</verse>
        <verse osisID='Ps.93.2'>
Be thou enhaunsid  that demest the erthe; yelde thou yeldinge to proude men.
</verse>
        <verse osisID='Ps.93.3'>
Lord, hou longe synneris; hou longe schulen synneris haue glorie?
</verse>
        <verse osisID='Ps.93.4'>
Thei schulen telle out, and schulen speke wickidnesse; alle men schulen speke that worchen vnriytfulnesse.
</verse>
        <verse osisID='Ps.93.5'>
Lord, thei han maad lowe thi puple; and thei han disesid thin eritage.
</verse>
        <verse osisID='Ps.93.6'>
Thei killiden a widowe and a comelyng; and thei han slayn fadirles children and modirles.
</verse>
        <verse osisID='Ps.93.7'>
And thei seiden, The Lord schal not se; and God of Jacob schal not vndurstonde.
</verse>
        <verse osisID='Ps.93.8'>
Ye vnwise men in the puple, vndirstonde; and, ye foolis, lerne sum tyme.
</verse>
        <verse osisID='Ps.93.9'>
Schal not he here, that plauntide the eere; ethere biholdith not he, that made the iye?
</verse>
        <verse osisID='Ps.93.10'>
Schal not he repreue, that chastisith folkis; which techith man kunnyng?
</verse>
        <verse osisID='Ps.93.11'>
The Lord knowith the thouytis of men; that tho ben veyne.
</verse>
        <verse osisID='Ps.93.12'>
Blessid is the man, whom thou, Lord, hast lerned; and hast tauyt him of thi lawe.
</verse>
        <verse osisID='Ps.93.13'>
That thou aswage hym fro yuele daies; til a diche be diggid to the synner.
</verse>
        <verse osisID='Ps.93.14'>
For the Lord schal not putte awei his puple; and he schal not forsake his eritage.
</verse>
        <verse osisID='Ps.93.15'>
Til riytfulnesse be turned in to dom; and who ben niy it, alle that ben of riytful herte.
</verse>
        <verse osisID='Ps.93.16'>
Who schal rise with me ayens mysdoeris; ether who schal stonde with me ayens hem that worchen wickidnesse?
</verse>
        <verse osisID='Ps.93.17'>
No but for the Lord helpide me; almest my soule hadde dwellid in helle.
</verse>
        <verse osisID='Ps.93.18'>
If Y seide, My foot was stirid; Lord, thi merci helpide me.
</verse>
        <verse osisID='Ps.93.19'>
Aftir the multitude of my sorewis in myn herte; thi coumfortis maden glad my soule.
</verse>
        <verse osisID='Ps.93.20'>
Whether the seete of wickidnesse cleueth to thee; that makist trauel in comaundement?
</verse>
        <verse osisID='Ps.93.21'>
Thei schulen take ayens the soule of a iust man; and thei schulen condempne innocent blood.
</verse>
        <verse osisID='Ps.93.22'>
And the Lord was maad to me in to refuyt; and my God was maad in to the help of myn hope.
</verse>
        <verse osisID='Ps.93.23'>
And he schal yelde to hem the wickidnesse of hem; and in the malice of hem he schal lese hem, oure Lord God schal lese hem.
</verse>
      </chapter>
      <chapter osisID='Ps.94'>
        <verse osisID='Ps.94.1'>
The foure and nyntithe salm. Come ye, make we ful out ioie to the Lord; hertli synge we to God, oure heelthe.
</verse>
        <verse osisID='Ps.94.2'>
Bifore ocupie we his face in knowleching; and hertli synge we to him in salmes.
</verse>
        <verse osisID='Ps.94.3'>
For God is a greet Lord, and a greet king aboue alle goddis; for the Lord schal not putte awei his puple.
</verse>
        <verse osisID='Ps.94.4'>
For alle the endis of erthe ben in his hond; and the hiynesses of hillis ben hise.
</verse>
        <verse osisID='Ps.94.5'>
For the see is his, and he made it; and hise hondis formeden the drie lond.
</verse>
        <verse osisID='Ps.94.6'>
Come ye, herie we, and falle we doun bifore God, wepe we bifore the Lord that made vs;
</verse>
        <verse osisID='Ps.94.7'>
for he is oure Lord God. And we ben the puple of his lesewe; and the scheep of his hond.
</verse>
        <verse osisID='Ps.94.8'>
If ye han herd his vois to dai; nyle ye make hard youre hertis.
</verse>
        <verse osisID='Ps.94.9'>
As in the terryng to wraththe; bi the dai of temptacioun in desert. Where youre fadris temptiden me; thei preueden and sien my werkis.
</verse>
        <verse osisID='Ps.94.10'>
Fourti yeer I was offendid to this generacioun; and Y seide, Euere thei erren in herte.
</verse>
        <verse osisID='Ps.94.11'>
And these men knewen not my weies; to whiche Y swoor in myn ire, thei schulen not entre in to my reste.
</verse>
      </chapter>
      <chapter osisID='Ps.95'>
        <verse osisID='Ps.95.1'>
The fyue and nyntithe salm hath no title. Singe ye a newe song to the Lord; al erthe, synge ye to the Lord.
</verse>
        <verse osisID='Ps.95.2'>
Synge ye to the Lord, and blesse ye his name; telle ye his heelthe fro dai in to dai.
</verse>
        <verse osisID='Ps.95.3'>
Telle ye his glorie among hethene men; hise merueilis among alle puplis.
</verse>
        <verse osisID='Ps.95.4'>
For the Lord is greet, and worthi to be preisid ful myche; he is ferdful aboue alle goddis.
</verse>
        <verse osisID='Ps.95.5'>
For alle the goddis of hethene men ben feendis; but the Lord made heuenes.
</verse>
        <verse osisID='Ps.95.6'>
Knouleching and fairnesse is in his siyt; hoolynesse and worthi doyng is in his halewing.
</verse>
        <verse osisID='Ps.95.7'>
Ye cuntrees of hethene men, brynge to the  Lord, bringe ye glorye and onour to the Lord;
</verse>
        <verse osisID='Ps.95.8'>
bringe ye to the Lord glorie to hys name. Take ye sacrificis, and entre ye in to the hallis of hym;
</verse>
        <verse osisID='Ps.95.9'>
herie ye the Lord in his hooli halle. Al erthe be moued of his face;
</verse>
        <verse osisID='Ps.95.10'>
seie ye among hethene men, that the Lord hath regned. And he hath amendid the world, that schal not be moued; he schal deme puplis in equite.
</verse>
        <verse osisID='Ps.95.11'>
Heuenes be glad, and the erthe make ful out ioye, the see and the fulnesse therof be moued togidere; feeldis schulen make ioye,
</verse>
        <verse osisID='Ps.95.12'>
and alle thingis that ben in tho. Thanne alle the trees of wodis schulen make ful out ioye, for the face of the Lord, for he cometh;
</verse>
        <verse osisID='Ps.95.13'>
for he cometh to deme the erthe. He schal deme the world in equite; and puplis in his treuthe.
</verse>
      </chapter>
      <chapter osisID='Ps.96'>
        <verse osisID='Ps.96.1'>
The sixe and nyntithe salm. The Lord hath regned, the erthe make ful out ioye; many ilis be glad.
</verse>
        <verse osisID='Ps.96.2'>
Cloude and derknesse in his cumpas; riytfulnesse and doom is amending of his seete.
</verse>
        <verse osisID='Ps.96.3'>
Fier schal go bifore him; and schal enflawme hise enemyes in cumpas.
</verse>
        <verse osisID='Ps.96.4'>
Hise leitis schyneden to the world; the erthe siy, and was moued.
</verse>
        <verse osisID='Ps.96.5'>
Hillis as wax fletiden doun fro the face of the Lord; al erthe fro the face of the Lord.
</verse>
        <verse osisID='Ps.96.6'>
Heuenes telden his riytfulnesse; and alle puplis sien his glorie.
</verse>
        <verse osisID='Ps.96.7'>
Alle that worschipen sculptilis be schent, and thei that han glorie in her symelacris; alle ye aungels of the Lord, worschipe him.
</verse>
        <verse osisID='Ps.96.8'>
Sion herde, and was glad, and the douytris of Juda maden ful out ioye; for `thi domes, Lord.
</verse>
        <verse osisID='Ps.96.9'>
For thou, Lord, art the hiyeste on al erthe; thou art greetli enhaunsid ouere alle goddis.
</verse>
        <verse osisID='Ps.96.10'>
Ye that louen the Lord, hate yuel; the Lord kepith the soulis of hise seyntis; he schal delyuer  hem fro the hond of the synner.
</verse>
        <verse osisID='Ps.96.11'>
Liyt is risun to the riytful man; and gladnesse to riytful men of herte.
</verse>
        <verse osisID='Ps.96.12'>
Juste men, be ye glad in the Lord; and knouleche ye to the mynde of his halewyng.
</verse>
      </chapter>
      <chapter osisID='Ps.97'>
        <verse osisID='Ps.97.1'>
The seuen and nyntithe salm hath no title. Singe ye a newe song to the Lord; for he hath do merueils. His riyt hond and his hooli arm; hath maad heelthe to hym.
</verse>
        <verse osisID='Ps.97.2'>
The Lord hath maad knowun his heelthe; in the siyt of hethene men he hath schewid his riytfulnesse.
</verse>
        <verse osisID='Ps.97.3'>
He bithouyte on his merci; and on his treuthe, to the hous of Israel. Alle the endis of erthe; sien the heelthe of oure God.
</verse>
        <verse osisID='Ps.97.4'>
Al erthe, make ye hertli ioye to God; synge ye, and make ye ful out ioye, and seie ye salm.
</verse>
        <verse osisID='Ps.97.5'>
Singe ye to the Lord in an harpe, in harpe and vois of salm;
</verse>
        <verse osisID='Ps.97.6'>
in trumpis betun out with hamer, and in vois of a trumpe of horn. Hertli synge ye in the siyt of the Lord, the king; the see and the fulnesse therof be moued;
</verse>
        <verse osisID='Ps.97.7'>
the world, and thei that dwellen therynne.
</verse>
        <verse osisID='Ps.97.8'>
Flodis schulen make ioie with hond, togidere hillis schulen make ful out ioye, for siyt of the Lord;
</verse>
        <verse osisID='Ps.97.9'>
for he cometh to deme the erthe. He schal deme the world in riytfulnesse; and puplis in equite.
</verse>
      </chapter>
      <chapter osisID='Ps.98'>
        <verse osisID='Ps.98.1'>
The eiyte and nyntithe salm. The Lord hath regned, puplis ben wrooth; thou that sittist on cherubyn, the erthe be moued.
</verse>
        <verse osisID='Ps.98.2'>
The Lord is greet in Sion; and hiy aboue alle puplis.
</verse>
        <verse osisID='Ps.98.3'>
Knouleche thei to thi greet name, for it is ferdful and hooli;
</verse>
        <verse osisID='Ps.98.4'>
and the onour of the king loueth doom. Thou hast maad redi dressyngis; thou hast maad doom and riytfulnesse in Jacob.
</verse>
        <verse osisID='Ps.98.5'>
Enhaunse ye oure Lord  God; and worschipe ye the stool of hise feet, for it is hooli.
</verse>
        <verse osisID='Ps.98.6'>
Moises and Aaron weren among hise preestis; and Samuel was among hem that inwardli clepen his name. Thei inwardli clepiden the Lord, and he herde hem;
</verse>
        <verse osisID='Ps.98.7'>
in a piler of cloude he spak to hem. Thei kepten hise witnessyngis; and the comaundement which he yaf to hem.
</verse>
        <verse osisID='Ps.98.8'>
Oure Lord God, thou herdist hem; God, thou were merciful to hem, and thou tokist veniaunce on al her fyndyngis.
</verse>
        <verse osisID='Ps.98.9'>
Enhaunse ye oure Lord God, and worschipe ye in his hooli hil; for oure Lord God is hooli.
</verse>
      </chapter>
      <chapter osisID='Ps.99'>
        <verse osisID='Ps.99.1'>
The titil of the nyne and nyntithe salm. `A salm to knouleche; `in Ebrew `thus, A salm for knouleching.
</verse>
        <verse osisID='Ps.99.2'>
Al erthe, singe ye hertli to God; serue ye the Lord in gladnesse. Entre ye in his siyt; in ful out ioiyng.
</verse>
        <verse osisID='Ps.99.3'>
Wite ye, that the Lord hym silf is God; he made vs, and not we maden vs. His puple, and the scheep of his lesewe,
</verse>
        <verse osisID='Ps.99.4'>
entre ye in to hise yatis in knoulechyng; entre ye in to hise porchis, `knouleche ye to him in ympnes.
</verse>
        <verse osisID='Ps.99.5'>
Herye ye his name, for the Lord is swete, his merci is with outen ende; and his treuthe is in generacioun and in to generacioun.
</verse>
      </chapter>
      <chapter osisID='Ps.100'>
        <verse osisID='Ps.100.1'>
The titil of the hundrid salm. `The salm of Dauid. Lord, Y schal synge to thee; merci and doom.
</verse>
        <verse osisID='Ps.100.2'>
I schal synge, and Y schal vndurstonde in a weie with out wem; whanne thou schalt come to me. I yede perfitli in the innocence of myn herte; in the myddil of myn hous.
</verse>
        <verse osisID='Ps.100.3'>
I settide not forth bifore myn iyen an vniust thing; Y hatide hem that maden trespassyngis.
</verse>
        <verse osisID='Ps.100.4'>
A schrewide herte cleuede not to me; Y knewe not a  wickid man bowynge awei fro me.
</verse>
        <verse osisID='Ps.100.5'>
I pursuede hym; that bacbitide priueli his neiybore. With the proude iye and an herte vnable to be fillid; Y eet not with this.
</verse>
        <verse osisID='Ps.100.6'>
Myn iyen weren to the feithful men of erthe, that thei sitte with me; he that yede in a weie with out wem, mynystride to me.
</verse>
        <verse osisID='Ps.100.7'>
He that doith pride, schal not dwelle in the myddil of myn hous; he that spekith wickid thingis, seruede not in the siyt of myn iyen.
</verse>
        <verse osisID='Ps.100.8'>
In the morutid Y killide alle the synners of erthe; that Y schulde leese fro the citee of the Lord alle men worchynge wickidnesse.
</verse>
      </chapter>
      <chapter osisID='Ps.101'>
        <verse osisID='Ps.101.1'>
The title of the `hundrid and o salm. The preier of a pore man, whanne he was angwishid, and schedde out his speche bifore the Lord.
</verse>
        <verse osisID='Ps.101.2'>
Lord, here thou my preier; and my crie come to thee.
</verse>
        <verse osisID='Ps.101.3'>
Turne not awei thi face fro me; in what euere dai Y am troblid, bowe doun thin eere to me. In what euere day Y schal inwardli clepe thee; here thou me swiftli.
</verse>
        <verse osisID='Ps.101.4'>
For my daies han failid as smoke; and my boonus han dried vp as critouns.
</verse>
        <verse osisID='Ps.101.5'>
I am smytun as hei, and myn herte dried vp; for Y haue foryete to eete my breed.
</verse>
        <verse osisID='Ps.101.6'>
Of the vois of my weilyng; my boon cleuede to my fleische.
</verse>
        <verse osisID='Ps.101.7'>
I am maad lijk a pellican of wildirnesse; Y am maad as a niyt crowe in an hous.
</verse>
        <verse osisID='Ps.101.8'>
I wakide; and Y am maad as a solitarie sparowe in the roof.
</verse>
        <verse osisID='Ps.101.9'>
Al dai myn enemyes dispisiden me; and thei that preisiden me sworen ayens me.
</verse>
        <verse osisID='Ps.101.10'>
For Y eet aschis as breed; and Y meddlide my drinke with weping.
</verse>
        <verse osisID='Ps.101.11'>
Fro the face of the ire of thin indignacioun; for thou reisinge me hast hurtlid me doun.
</verse>
        <verse osisID='Ps.101.12'>
Mi daies boweden awei as a schadewe; and Y wexede drie as hei.
</verse>
        <verse osisID='Ps.101.13'>
But, Lord, thou dwellist with outen ende; and thi memorial in generacioun and in to generacioun.
</verse>
        <verse osisID='Ps.101.14'>
Lord, thou risinge vp schalt haue merci on Sion; for  the tyme `to haue merci therof cometh, for the tyme cometh.
</verse>
        <verse osisID='Ps.101.15'>
For the stones therof plesiden thi seruauntis; and thei schulen haue merci on the lond therof.
</verse>
        <verse osisID='Ps.101.16'>
And, Lord, hethen men schulen drede thi name; and alle kingis of erthe schulen drede thi glori.
</verse>
        <verse osisID='Ps.101.17'>
For the Lord hath bildid Sion; and he schal be seen in his glorie.
</verse>
        <verse osisID='Ps.101.18'>
He bihelde on the preier of meke men; and he dispiside not the preier of hem.
</verse>
        <verse osisID='Ps.101.19'>
Be these thingis writun in an othere generacioun; and the puple that schal be maad schal preise the Lord.
</verse>
        <verse osisID='Ps.101.20'>
For he bihelde fro his hiye hooli place; the Lord lokide fro heuene in to erthe.
</verse>
        <verse osisID='Ps.101.21'>
For to here the weilingis of feterid men; and for to vnbynde the sones of slayn men.
</verse>
        <verse osisID='Ps.101.22'>
That thei telle in Sion the name of the Lord; and his preising in Jerusalem.
</verse>
        <verse osisID='Ps.101.23'>
In gaderinge togidere puplis in to oon; and kingis, that thei serue the Lord.
</verse>
        <verse osisID='Ps.101.24'>
It answeride to hym in the weie of his vertu; Telle thou to me the fewnesse of my daies.
</verse>
        <verse osisID='Ps.101.25'>
Ayenclepe thou not me in the myddil of my daies; thi yeris ben in generacioun and in to generacioun.
</verse>
        <verse osisID='Ps.101.26'>
Lord, thou foundidist the erthe in the bigynnyng; and heuenes ben the werkis of thin hondis.
</verse>
        <verse osisID='Ps.101.27'>
Tho schulen perische, but thou dwellist perfitli; and alle schulen wexe eelde as a clooth. And thou schalt chaunge hem as an hiling, and tho schulen be chaungid;
</verse>
        <verse osisID='Ps.101.28'>
but thou art the same thi silf, and thi yeeris schulen not faile.
</verse>
        <verse osisID='Ps.101.29'>
The sones of thi seruauntis schulen dwelle; and the seed of hem schal be dressid in to the world.
</verse>
      </chapter>
      <chapter osisID='Ps.102'>
        <verse osisID='Ps.102.1'>
The title of `hundred and secounde salm. `Of Dauid. Mi soule, blesse thou the Lord; and alle thingis that ben with ynne me, blesse his hooli name.
</verse>
        <verse osisID='Ps.102.2'>
Mi soule, blesse thou the Lord; and nyle thou foryete alle the yeldyngis  of him.
</verse>
        <verse osisID='Ps.102.3'>
Which doith merci to alle thi wickidnessis; which heelith alle thi sijknessis.
</verse>
        <verse osisID='Ps.102.4'>
Which ayenbieth thi lijf fro deth; which corowneth thee in merci and merciful doyngis.
</verse>
        <verse osisID='Ps.102.5'>
Which fillith thi desijr in goodis; thi yongthe schal be renulid as the yongthe of an egle.
</verse>
        <verse osisID='Ps.102.6'>
The Lord doynge mercies; and doom to alle men suffringe wrong.
</verse>
        <verse osisID='Ps.102.7'>
He made hise weies knowun to Moises; hise willis to the sones of Israel.
</verse>
        <verse osisID='Ps.102.8'>
The Lord is merciful doer, and merciful in wille; longe abidinge, and myche merciful.
</verse>
        <verse osisID='Ps.102.9'>
He schal not be wrooth with outen ende; and he schal not thretne with outen ende.
</verse>
        <verse osisID='Ps.102.10'>
He dide not to vs aftir oure synnes; nether he yeldide to vs aftir oure wickidnessis.
</verse>
        <verse osisID='Ps.102.11'>
For bi the hiynesse of heuene fro erthe; he made strong his merci on men dredynge hym.
</verse>
        <verse osisID='Ps.102.12'>
As myche as the eest is fer fro the west; he made fer oure wickidnessis fro vs.
</verse>
        <verse osisID='Ps.102.13'>
As a fadir hath merci on sones, the Lord hadde merci on men dredynge him;
</verse>
        <verse osisID='Ps.102.14'>
for he knewe oure makyng.
</verse>
        <verse osisID='Ps.102.15'>
He bithouyte that we ben dust, a man is as hey; his dai schal flowre out so as a flour of the feeld.
</verse>
        <verse osisID='Ps.102.16'>
For the spirit schal passe in hym, and schal not abide; and schal no more knowe his place.
</verse>
        <verse osisID='Ps.102.17'>
But the merci of the Lord is fro with out bigynnyng, and til in to with outen ende; on men dredinge hym. And his riytfulnesse is in to the sones of sones;
</verse>
        <verse osisID='Ps.102.18'>
to hem that kepen his testament. And ben myndeful of hise comaundementis; to do tho.
</verse>
        <verse osisID='Ps.102.19'>
The Lord hath maad redi his seete in heuene; and his rewme schal be lord of alle.
</verse>
        <verse osisID='Ps.102.20'>
Aungels of the Lord, blesse ye the Lord; ye myyti in vertu, doynge his word, to here the vois of hise wordis.
</verse>
        <verse osisID='Ps.102.21'>
Alle vertues of the Lord, blesse ye the Lord; ye mynystris of hym that doen his wille.
</verse>
        <verse osisID='Ps.102.22'>
Alle werkis of the Lord, blesse ye the Lord, in ech place of his lordschipe; my soule, blesse thou the Lord.
</verse>
      </chapter>
      <chapter osisID='Ps.103'>
        <verse osisID='Ps.103.1'>
The hundrid and thridde salm. Mi soule, blesse thou the Lord; my Lord God, thou art magnyfied greetli. Thou hast clothid knouleching and fairnesse; and thou art clothid with liyt,
</verse>
        <verse osisID='Ps.103.2'>
as with a cloth. And thou stretchist forth heuene as a skyn;
</verse>
        <verse osisID='Ps.103.3'>
and thou hilist with watris the hiyer partis therof. Which settist a cloude thi stiyng; which goest on the fetheris of wyndis.
</verse>
        <verse osisID='Ps.103.4'>
Which makist spiritis thin aungels; and thi mynystris brennynge fier.
</verse>
        <verse osisID='Ps.103.5'>
Which hast foundid the erthe on his stablenesse; it schal not be bowid in to the world of world.
</verse>
        <verse osisID='Ps.103.6'>
The depthe of watris as a cloth is the clothing therof; watris schulen stonde on hillis.
</verse>
        <verse osisID='Ps.103.7'>
Tho schulen fle fro thi blamyng; men schulen be aferd of the vois of thi thundur.
</verse>
        <verse osisID='Ps.103.8'>
Hillis stien vp, and feeldis goen doun; in to the place which thou hast foundid to tho.
</verse>
        <verse osisID='Ps.103.9'>
Thou hast set a terme, which tho schulen not passe; nether tho schulen be turned, for to hile the erthe.
</verse>
        <verse osisID='Ps.103.10'>
And thou sendist out wellis in grete valeis; watris schulen passe bitwix the myddil of hillis.
</verse>
        <verse osisID='Ps.103.11'>
Alle the beestis of the feeld schulen drynke; wielde assis schulen abide in her thirst.
</verse>
        <verse osisID='Ps.103.12'>
Briddis of the eir schulen dwelle on tho; fro the myddis of stoonys thei schulen yyue voices.
</verse>
        <verse osisID='Ps.103.13'>
And thou moistist hillis of her hiyer thingis; the erthe schal be fillid of the fruyt of thi werkis.
</verse>
        <verse osisID='Ps.103.14'>
And thou bringist forth hei to beestis; and eerbe to the seruyce of men. That thou bringe forth breed of the erthe;
</verse>
        <verse osisID='Ps.103.15'>
and that wiyn make glad the herte of men. That he make glad the face with oile; and that breed make stidefast the herte of man.
</verse>
        <verse osisID='Ps.103.16'>
The trees of the feeld schulen be fillid, and the cedris of the Liban, whiche he plauntide;
</verse>
        <verse osisID='Ps.103.17'>
sparewis schulen make nest there. The hous of the gerfaukun is the leeder of tho;
</verse>
        <verse osisID='Ps.103.18'>
hiye  hillis ben refute to hertis; a stoon is refutt to irchouns.
</verse>
        <verse osisID='Ps.103.19'>
He made the moone in to tymes; the sunne knewe his goyng doun.
</verse>
        <verse osisID='Ps.103.20'>
Thou hast set derknessis, and nyyt is maad; alle beestis of the wode schulen go ther ynne.
</verse>
        <verse osisID='Ps.103.21'>
Liouns whelpis rorynge for to rauysche; and to seke of God meete to hem silf.
</verse>
        <verse osisID='Ps.103.22'>
The sunne is risun, and tho ben gaderid togidere; and tho schulen be set in her couchis.
</verse>
        <verse osisID='Ps.103.23'>
A man schal go out to his werk; and to his worching, til to the euentid.
</verse>
        <verse osisID='Ps.103.24'>
Lord, thi werkis ben magnefiede ful myche, thou hast maad alle thingis in wisdom; the erthe is fillid with thi possessioun.
</verse>
        <verse osisID='Ps.103.25'>
This see is greet and large to hondis; there ben crepinge beestis, of which is noon noumbre. Litil beestis with grete;
</verse>
        <verse osisID='Ps.103.26'>
schippis schulen passe there. This dragoun which thou hast formyd; for to scorne hym.
</verse>
        <verse osisID='Ps.103.27'>
Alle thingis abiden of thee; that thou yyue to hem meete in tyme.
</verse>
        <verse osisID='Ps.103.28'>
Whanne thou schalt yyue to hem, thei schulen gadere; whanne thou schalt opene thin hond, alle thingis schulen be fillid with goodnesse.
</verse>
        <verse osisID='Ps.103.29'>
But whanne thou schalt turne awey the face, thei schulen be disturblid; thou schalt take awei the spirit of them, and thei schulen faile; and thei schulen turne ayen in to her dust.
</verse>
        <verse osisID='Ps.103.30'>
Sende out thi spirit, and thei schulen be formed of the newe; and thou schalt renule the face of the erthe.
</verse>
        <verse osisID='Ps.103.31'>
The glorie of the Lord be in to the world; the Lord schal be glad in hise werkis.
</verse>
        <verse osisID='Ps.103.32'>
Which biholdith the erthe, and makith it to tremble; which touchith hillis, and tho smoken.
</verse>
        <verse osisID='Ps.103.33'>
I schal singe to the Lord in my lijf; Y schal seie salm to my God, as longe as Y am.
</verse>
        <verse osisID='Ps.103.34'>
Mi speche be myrie to him; forsothe Y schal delite in the Lord.
</verse>
        <verse osisID='Ps.103.35'>
Synneris faile fro the erthe, and wickid men faile, so that thei be not; my soule, blesse thou the Lord.
</verse>
      </chapter>
      <chapter osisID='Ps.104'>
        <verse osisID='Ps.104.1'>
The title of the hundrid and fourthe salm. Alleluya. Knouleche ye to the Lord, and inwardli clepe ye his name; telle ye hise werkis among hethen men.
</verse>
        <verse osisID='Ps.104.2'>
Synge ye to hym, and seie ye salm to him, and telle ye alle hise merueylis;
</verse>
        <verse osisID='Ps.104.3'>
be ye preisid in his hooli name. The herte of men sekynge the Lord be glad;
</verse>
        <verse osisID='Ps.104.4'>
seke ye the Lord, and be ye confermed; seke ye euere his face.
</verse>
        <verse osisID='Ps.104.5'>
Haue ye mynde on hise merueilis, whiche he dide; on his grete wondris, and domes of his mouth.
</verse>
        <verse osisID='Ps.104.6'>
The seed of Abraham, his seruaunt; the sones of Jacob, his chosun man.
</verse>
        <verse osisID='Ps.104.7'>
He is oure Lord God; hise domes ben in al the erthe.
</verse>
        <verse osisID='Ps.104.8'>
He was myndeful of his testament in to the world; of the word which he comaundide in to a thousynde generaciouns.
</verse>
        <verse osisID='Ps.104.9'>
Which he disposide to Abraham; and of his ooth to Isaac.
</verse>
        <verse osisID='Ps.104.10'>
And he ordeynede it to Jacob in to a comaundement; and to Israel in to euerlastinge testament.
</verse>
        <verse osisID='Ps.104.11'>
And he seide, I shal yiue to thee the lond of Canaan; the cord of youre eritage.
</verse>
        <verse osisID='Ps.104.12'>
Whanne thei weren in a litil noumbre; and the comelingis of hem weren ful fewe.
</verse>
        <verse osisID='Ps.104.13'>
And thei passiden fro folk in to folk; and fro a rewme in to another puple.
</verse>
        <verse osisID='Ps.104.14'>
He lefte not a man to anoye hem; and he chastiside kyngis for hem.
</verse>
        <verse osisID='Ps.104.15'>
Nile ye touche my cristis; and nyle ye do wickidli among my prophetis.
</verse>
        <verse osisID='Ps.104.16'>
And God clepide hungir on erthe; and he wastide al the stidefastnesse of breed.
</verse>
        <verse osisID='Ps.104.17'>
He sente a man bifore hem; Joseph was seeld in to a seruaunt.
</verse>
        <verse osisID='Ps.104.18'>
Thei maden lowe hise feet in stockis, irun passide by his soule; til the word of him cam.
</verse>
        <verse osisID='Ps.104.19'>
The speche of the Lord enflawmede him;
</verse>
        <verse osisID='Ps.104.20'>
the king sente and vnbond hym; the prince of puplis sente and delyuerede him.
</verse>
        <verse osisID='Ps.104.21'>
He ordeynede him the lord of his hous; and  the prince of al his possessioun.
</verse>
        <verse osisID='Ps.104.22'>
That he schulde lerne hise princis as him silf; and that he schulde teche hise elde men prudence.
</verse>
        <verse osisID='Ps.104.23'>
And Israel entride in to Egipt; and Jacob was a comeling in the lond of Cham.
</verse>
        <verse osisID='Ps.104.24'>
And God encreesside his puple greetli; and made hym stidefast on hise enemyes.
</verse>
        <verse osisID='Ps.104.25'>
He turnede the herte of hem, that thei hatiden his puple; and diden gile ayens hise seruauntis.
</verse>
        <verse osisID='Ps.104.26'>
He sent Moises, his seruaunt; thilke Aaron, whom he chees.
</verse>
        <verse osisID='Ps.104.27'>
He puttide in hem the wordis of hise myraclis; and of hise grete wondris in the lond of Cham.
</verse>
        <verse osisID='Ps.104.28'>
He sente derknessis, and made derk; and he made not bitter hise wordis.
</verse>
        <verse osisID='Ps.104.29'>
He turnede the watris of hem in to blood; and he killide the fischis of hem.
</verse>
        <verse osisID='Ps.104.30'>
And the lond of hem yaf paddoks; in the priue places of the kyngis of hem.
</verse>
        <verse osisID='Ps.104.31'>
God seide, and a fleische flie cam; and gnattis in alle the coostis of hem.
</verse>
        <verse osisID='Ps.104.32'>
He settide her reynes hail; fier brennynge in the lond of hem.
</verse>
        <verse osisID='Ps.104.33'>
And he smoot the vynes of hem, and the fige trees of hem; and al to-brak the tree of the coostis of hem.
</verse>
        <verse osisID='Ps.104.34'>
He seide, and a locuste cam; and a bruk of which was noon noumbre.
</verse>
        <verse osisID='Ps.104.35'>
And it eet al the hey in the lond of hem; and it eet al the fruyt of the lond of hem.
</verse>
        <verse osisID='Ps.104.36'>
And he killide ech the firste gendrid thing in the lond of hem; the firste fruitis of alle the trauel of hem.
</verse>
        <verse osisID='Ps.104.37'>
And he ledde out hem with siluer and gold; and noon was sijk in the lynagis of hem.
</verse>
        <verse osisID='Ps.104.38'>
Egipt was glad in the goyng forth of hem; for the drede of hem lai on Egipcians.
</verse>
        <verse osisID='Ps.104.39'>
He spredde abrood a cloude, in to the hiling of hem; and fier, that it schynede to hem bi nyyt.
</verse>
        <verse osisID='Ps.104.40'>
Thei axiden, and a curlew cam; and he fillide hem with the breed of heuene.
</verse>
        <verse osisID='Ps.104.41'>
He brak a stoon, and watris flowiden; floodis yeden forth in the drye place.
</verse>
        <verse osisID='Ps.104.42'>
For he was myndeful of his hooli word; which he hadde to Abraham, his child.
</verse>
        <verse osisID='Ps.104.43'>
And he ledde out his puple in ful  out ioiyng; and hise chosun men in gladnesse.
</verse>
        <verse osisID='Ps.104.44'>
And he yaf to hem the cuntreis of hethen men; and thei hadden in possessioun the trauels of puplis.
</verse>
        <verse osisID='Ps.104.45'>
That thei kepe hise iustifiyngis; and seke his lawe.
</verse>
      </chapter>
      <chapter osisID='Ps.105'>
        <verse osisID='Ps.105.1'>
The `title of the hundrid and fifthe salm. Alleluya. Kouleche ye to the Lord, for he is good; for his mercy is with outen ende.
</verse>
        <verse osisID='Ps.105.2'>
Who schal speke the powers of the Lord; schal make knowun alle hise preisyngis?
</verse>
        <verse osisID='Ps.105.3'>
Blessid ben thei that kepen dom; and doon riytfulnesse in al tyme.
</verse>
        <verse osisID='Ps.105.4'>
Lord, haue thou mynde on vs in the good plesaunce of thi puple; visite thou vs in thin heelthe.
</verse>
        <verse osisID='Ps.105.5'>
To se in the goodnesse of thi chosun men, to be glad in the gladnes of thi folk; that thou be heried with thin eritage.
</verse>
        <verse osisID='Ps.105.6'>
We han synned with oure fadris; we han do vniustli, we han do wickidnesse.
</verse>
        <verse osisID='Ps.105.7'>
Oure fadris in Egipt vndirstoden not thi merueils; thei weren not myndeful of the multitude of thi merci. And thei stiynge in to the see, in to the reed see, terreden to wraththe;
</verse>
        <verse osisID='Ps.105.8'>
and he sauede hem for his name, that `he schulde make knowun his power.
</verse>
        <verse osisID='Ps.105.9'>
And he departide the reed see, and it was dried; and he lede forth hem in the depthis of watris as in deseert.
</verse>
        <verse osisID='Ps.105.10'>
And he sauede hem fro the hond of hateris; and he ayen bouyte hem fro the hond of the enemye.
</verse>
        <verse osisID='Ps.105.11'>
And the watir hilide men troublynge hem; oon of hem abood not.
</verse>
        <verse osisID='Ps.105.12'>
And thei bileueden to hise wordis; and thei preisiden the heriynge of hym.
</verse>
        <verse osisID='Ps.105.13'>
Thei hadden `soone do, thei foryaten hise werkis; and thei abididen not his councel.
</verse>
        <verse osisID='Ps.105.14'>
And thei coueitiden coueitise in deseert; and temptiden God in a place with out watir.
</verse>
        <verse osisID='Ps.105.15'>
And he yaf to hem the axyng of hem; and he sente fulnesse in to  the soulis of hem.
</verse>
        <verse osisID='Ps.105.16'>
And thei wraththiden Moyses in the castels; Aaron, the hooli of the Lord.
</verse>
        <verse osisID='Ps.105.17'>
The erthe was opened, and swolewid Datan; and hilide on the congregacioun of Abiron.
</verse>
        <verse osisID='Ps.105.18'>
And fier brente an hiye in the synagoge of hem; flawme brente synneris.
</verse>
        <verse osisID='Ps.105.19'>
And thei maden a calf in Oreb; and worschipiden a yotun ymage.
</verse>
        <verse osisID='Ps.105.20'>
And thei chaungiden her glorie; in to the liknesse of a calf etynge hei.
</verse>
        <verse osisID='Ps.105.21'>
Thei foryaten God, that sauede hem, that dide grete werkis in Egipt,
</verse>
        <verse osisID='Ps.105.22'>
merueils in the lond of Cham; feerdful thingis in the reed see.
</verse>
        <verse osisID='Ps.105.23'>
And God seide, that he wolde leese hem; if Moises, his chosun man, hadde not stonde in the brekyng of his siyt. That he schulde turne awei his ire; lest he loste hem.
</verse>
        <verse osisID='Ps.105.24'>
And thei hadden the desirable lond for nouyt, thei bileueden not to his word, and thei grutchiden in her tabernaclis;
</verse>
        <verse osisID='Ps.105.25'>
thei herden not the vois of the Lord.
</verse>
        <verse osisID='Ps.105.26'>
And he reiside his hond on hem; to caste doun hem in desert.
</verse>
        <verse osisID='Ps.105.27'>
And to caste awei her seed in naciouns; and to leese hem in cuntreis.
</verse>
        <verse osisID='Ps.105.28'>
And thei maden sacrifice to Belfagor; and thei eeten the sacrificis of deed beestis.
</verse>
        <verse osisID='Ps.105.29'>
And thei wraththiden God in her fyndyngis; and fallyng was multiplied in hem.
</verse>
        <verse osisID='Ps.105.30'>
And Fynees stood, and pleeside God; and the veniaunce ceesside.
</verse>
        <verse osisID='Ps.105.31'>
And it was arrettid to hym to riytfulnesse; in generacioun and in to generacioun, til in to with outen ende.
</verse>
        <verse osisID='Ps.105.32'>
And thei wraththiden God at the watris of ayenseiyng; and Moises was trauelid for hem, for thei maden bittere his spirit,
</verse>
        <verse osisID='Ps.105.33'>
and he departide in his lippis.
</verse>
        <verse osisID='Ps.105.34'>
Thei losten not hethen men; whiche the Lord seide to hem.
</verse>
        <verse osisID='Ps.105.35'>
And thei weren meddlid among hethene men, and lerneden the werkis of hem,
</verse>
        <verse osisID='Ps.105.36'>
and serueden the grauen ymagis of hem; and it was maad to hem in to sclaundre.
</verse>
        <verse osisID='Ps.105.37'>
And thei offriden her sones; and her douytris to feendis.
</verse>
        <verse osisID='Ps.105.38'>
And thei schedden out innocent blood, the blood of her sones and of her douytris; whiche thei  sacrificiden to the grauun ymagis of Chanaan.
</verse>
        <verse osisID='Ps.105.39'>
And the erthe was slayn in bloodis, and was defoulid in the werkis of hem; and thei diden fornicacioun in her fyndyngis.
</verse>
        <verse osisID='Ps.105.40'>
And the Lord was wrooth bi strong veniaunce ayens his puple; and hadde abhominacioun of his eritage.
</verse>
        <verse osisID='Ps.105.41'>
And he bitook hem in to the hondis of hethene men; and thei that hatiden hem, weren lordis of hem.
</verse>
        <verse osisID='Ps.105.42'>
And her enemyes diden tribulacioun to hem, and thei weren mekid vndir the hondis of enemyes;
</verse>
        <verse osisID='Ps.105.43'>
ofte he delyuerede hem. But thei wraththiden hym in her counsel; and thei weren maad low in her wickidnessis.
</verse>
        <verse osisID='Ps.105.44'>
And he siye, whanne thei weren set in tribulacioun; and he herde the preyer of hem.
</verse>
        <verse osisID='Ps.105.45'>
And he was myndeful of his testament; and it repentide hym bi the multitude of his merci.
</verse>
        <verse osisID='Ps.105.46'>
And he yaf hem in to mercies; in the siyt of alle men, that hadden take hem.
</verse>
        <verse osisID='Ps.105.47'>
Oure Lord God, make thou vs saaf; and gadere togidere vs fro naciouns. That we knouleche to thin hooli name; and haue glorie in thi preisyng.
</verse>
        <verse osisID='Ps.105.48'>
Blessid be the Lord God of Israel fro the world and til in to the world; and al the puple schal seye, Be it don, be it don.
</verse>
      </chapter>
      <chapter osisID='Ps.106'>
        <verse osisID='Ps.106.1'>
The `title of the hundrid and sixte salm. Alleluya. Knouleche ye to the Lord, for he is good; for his merci is in to the world.
</verse>
        <verse osisID='Ps.106.2'>
Sei thei, that ben ayen bouyt of the Lord; whiche he ayen bouyte fro the hond of the enemye, fro cuntreis he gaderide hem togidere.
</verse>
        <verse osisID='Ps.106.3'>
Fro the risyng of the sunne, and fro the goyng doun; fro the north, and fro the see.
</verse>
        <verse osisID='Ps.106.4'>
Thei erriden in wildirnesse, in a place with out watir; thei founden not weie of the citee of dwellyng place.
</verse>
        <verse osisID='Ps.106.5'>
Thei weren hungri and thirsti; her soule failide in hem.
</verse>
        <verse osisID='Ps.106.6'>
And thei crieden to the  Lord, whanne thei weren set in tribulacioun; and he delyuerede hem fro her nedynesses.
</verse>
        <verse osisID='Ps.106.7'>
And he ledde forth hem in to the riyt weie; that thei schulden go in to the citee of dwelling.
</verse>
        <verse osisID='Ps.106.8'>
The mercies of the Lord knouleche to hym; and hise merueilis knouleche to the sones of men.
</verse>
        <verse osisID='Ps.106.9'>
For he fillide a voide man; and he fillide with goodis an hungry man.
</verse>
        <verse osisID='Ps.106.10'>
God delyuerede men sittynge in derknessis, and in the schadowe of deth; and men prisoned in beggerye and in yrun.
</verse>
        <verse osisID='Ps.106.11'>
For thei maden bitter the spechis of God; and wraththiden the councel of the hiyeste.
</verse>
        <verse osisID='Ps.106.12'>
And the herte of hem was maad meke in trauelis; and thei weren sijk, and noon was that helpide.
</verse>
        <verse osisID='Ps.106.13'>
And thei crieden to the Lord, whanne thei weren set in tribulacioun; and he delyuerede hem from her nedynessis.
</verse>
        <verse osisID='Ps.106.14'>
And he ledde hem out of derknessis, and schadowe of deth; and brak the boondis of hem.
</verse>
        <verse osisID='Ps.106.15'>
The mercies of the Lord knouleche to hym; and hise merueils knouleche to the sones of men.
</verse>
        <verse osisID='Ps.106.16'>
For he al to-brak brasun yatis; and he brak yrun barris.
</verse>
        <verse osisID='Ps.106.17'>
He vptook hem fro the weie of her wickidnesse; for thei weren maad lowe for her vnriytfulnesses.
</verse>
        <verse osisID='Ps.106.18'>
The soule of hem wlatide al mete; and thei neiyeden `til to the yatis of deth.
</verse>
        <verse osisID='Ps.106.19'>
And thei crieden to the Lord, whanne thei weren set in tribulacioun; and he delyuerede hem fro her nedynessis.
</verse>
        <verse osisID='Ps.106.20'>
He sente his word, and heelide hem; and delyuerede hem fro the perischingis of hem.
</verse>
        <verse osisID='Ps.106.21'>
The mercies of the Lord knouleche to hym; and hise merueils to the sones of men.
</verse>
        <verse osisID='Ps.106.22'>
And offre thei the sacrifice of heriyng; and telle thei hise werkis in ful out ioiyng.
</verse>
        <verse osisID='Ps.106.23'>
Thei that gon doun in to the see in schippis; and maken worching in many watris.
</verse>
        <verse osisID='Ps.106.24'>
Thei sien the werkis of the Lord; and hise merueilis in the depthe.
</verse>
        <verse osisID='Ps.106.25'>
He seide, and the spirit of tempest stood; and the wawis therof weren arerid.
</verse>
        <verse osisID='Ps.106.26'>
Thei stien til to heuenes, and goen doun `til to  the depthis; the soule of hem failide in yuelis.
</verse>
        <verse osisID='Ps.106.27'>
Thei weren troblid, and thei weren moued as a drunkun man; and al the wisdom of hem was deuourid.
</verse>
        <verse osisID='Ps.106.28'>
And thei crieden to the Lord, whanne thei weren set in tribulacioun; and he ledde hem out of her nedynessis.
</verse>
        <verse osisID='Ps.106.29'>
And he ordeynede the tempest therof in to a soft wynde; and the wawis therof weren stille.
</verse>
        <verse osisID='Ps.106.30'>
And thei weren glad, for tho weren stille; and he ladde hem forth in to the hauene of her wille.
</verse>
        <verse osisID='Ps.106.31'>
The mercies of the Lord knouleche to hym; and hise merueilis to the sones of men.
</verse>
        <verse osisID='Ps.106.32'>
And enhaunse thei him in the chirche of the puple; and preise thei him in the chaier of eldre men.
</verse>
        <verse osisID='Ps.106.33'>
He hath set floodis in to deseert; and the out goingis of watris in to thirst.
</verse>
        <verse osisID='Ps.106.34'>
He hath set fruytful lond in to saltnesse; for the malice of men dwellyng ther ynne.
</verse>
        <verse osisID='Ps.106.35'>
He hath set deseert in to pondis of watris; and erthe with out watir in to outgoyngis of watris.
</verse>
        <verse osisID='Ps.106.36'>
And he settide there hungri men; and thei maden a citee of dwelling.
</verse>
        <verse osisID='Ps.106.37'>
And thei sowiden feeldis, and plauntiden vynes; and maden fruyt of birthe.
</verse>
        <verse osisID='Ps.106.38'>
And he blesside hem, and thei weren multiplied greetli; and he made not lesse her werk beestis.
</verse>
        <verse osisID='Ps.106.39'>
And thei weren maad fewe; and thei weren trauelid of tribulacioun of yuelis and of sorewis.
</verse>
        <verse osisID='Ps.106.40'>
Strijf was sched out on princes; and he made hem for to erre without the weie, and not in the weie.
</verse>
        <verse osisID='Ps.106.41'>
And he helpide the pore man fro pouert; and settide meynees as a scheep bringynge forth lambren.
</verse>
        <verse osisID='Ps.106.42'>
Riytful men schulen se, and schulen be glad; and al wickidnesse schal stoppe his mouth.
</verse>
        <verse osisID='Ps.106.43'>
Who is wijs, and schal kepe these thingis; and schal vndirstonde the mercies of the Lord?
</verse>
      </chapter>
      <chapter osisID='Ps.107'>
        <verse osisID='Ps.107.1'>
The `title of the hundrid and seuenthe salm. The song of `the salm of Dauid.
</verse>
        <verse osisID='Ps.107.2'>
Min herte is redi, God, myn herte is redi; Y schal singe, and Y schal seie salm in my glorie.
</verse>
        <verse osisID='Ps.107.3'>
My glorie, ryse thou vp, sautrie and harp, rise thou vp; Y schal rise vp eerli.
</verse>
        <verse osisID='Ps.107.4'>
Lord, Y schal knouleche to thee among puplis; and Y schal seie salm to thee among naciouns.
</verse>
        <verse osisID='Ps.107.5'>
For whi, God, thi merci is greet on heuenes; and thi treuthe is til to the cloudis.
</verse>
        <verse osisID='Ps.107.6'>
God, be thou enhaunsid aboue heuenes; and thi glorie ouer al erthe.
</verse>
        <verse osisID='Ps.107.7'>
That thi derlingis be delyuerid, make thou saaf with thi riythond, and here me; God spak in his hooli.
</verse>
        <verse osisID='Ps.107.8'>
I schal make ful out ioye, and Y schal departe Siccimam; and Y schal mete the grete valei of tabernaclis.
</verse>
        <verse osisID='Ps.107.9'>
Galaad is myn, and Manasses is myn; and Effraym is the vptaking of myn heed. Juda is my king; Moab is the caudron of myn hope.
</verse>
        <verse osisID='Ps.107.10'>
In to Ydume Y schal stretche forth my scho; aliens ben maad frendis to me.
</verse>
        <verse osisID='Ps.107.11'>
Who schal lede me forth in to a stronge citee; who schal lede me forth til in to Idume?
</verse>
        <verse osisID='Ps.107.12'>
Whether not thou, God, that hast put vs awei; and, God, schalt thou not go out in oure vertues?
</verse>
        <verse osisID='Ps.107.13'>
Yyue thou help to vs of tribulacioun; for the heelthe of man is veyn.
</verse>
        <verse osisID='Ps.107.14'>
We schulen make vertu in God; and he schal bringe oure enemyes to nouyt.
</verse>
      </chapter>
      <chapter osisID='Ps.108'>
        <verse osisID='Ps.108.1'>
The title of the hundrid and eiytthe salm. To victorye, the salm of Dauid.
</verse>
        <verse osisID='Ps.108.2'>
God, holde thou not stille my preisyng; for the mouth of the synner, and the mouth of the gileful man is openyd on me.
</verse>
        <verse osisID='Ps.108.3'>
Thei spaken ayens me with a gileful tunge, and thei cumpassiden me with wordis of hatrede; and fouyten ayens me with out cause.
</verse>
        <verse osisID='Ps.108.4'>
For that thing that thei schulden  loue me, thei bacbitiden me; but Y preiede.
</verse>
        <verse osisID='Ps.108.5'>
And thei settiden ayens me yuelis for goodis; and hatrede for my loue.
</verse>
        <verse osisID='Ps.108.6'>
Ordeyne thou a synner on him; and the deuel stonde on his riyt half.
</verse>
        <verse osisID='Ps.108.7'>
Whanne he is demed, go he out condempned; and his preier `be maad in to synne.
</verse>
        <verse osisID='Ps.108.8'>
Hise daies be maad fewe; and another take his bischopriche.
</verse>
        <verse osisID='Ps.108.9'>
Hise sones be maad faderles; and his wijf a widewe.
</verse>
        <verse osisID='Ps.108.10'>
Hise sones tremblinge be born ouer, and begge; and be cast out of her habitaciouns.
</verse>
        <verse osisID='Ps.108.11'>
An vsurere seke al his catel; and aliens rauysche hise trauelis.
</verse>
        <verse osisID='Ps.108.12'>
Noon helpere be to him; nether ony be that haue mercy on hise modirles children.
</verse>
        <verse osisID='Ps.108.13'>
Hise sones be maad in to perisching; the name of him be don awei in oon generacioun.
</verse>
        <verse osisID='Ps.108.14'>
The wickidnesse of hise fadris come ayen in to mynde in the siyt of the Lord; and the synne of his modir be not don awei.
</verse>
        <verse osisID='Ps.108.15'>
Be thei maad euere ayens the Lord; and the mynde of hem perische fro erthe.
</verse>
        <verse osisID='Ps.108.16'>
For that thing that he thouyte not to do merci,
</verse>
        <verse osisID='Ps.108.17'>
and he pursuede a pore man and beggere; and to slee a man compunct in herte.
</verse>
        <verse osisID='Ps.108.18'>
And he louede cursing, and it schal come to hym; and he nolde blessing, and it schal be maad fer fro him. And he clothide cursing as a cloth, and it entride as water in to hise ynnere thingis; and as oile in hise boonus.
</verse>
        <verse osisID='Ps.108.19'>
Be it maad to him as a cloth, with which he is hilyd; and as a girdil, with which he is euere gird.
</verse>
        <verse osisID='Ps.108.20'>
This is the werk of hem that bacbiten me anentis the Lord; and that speke yuels ayens my lijf.
</verse>
        <verse osisID='Ps.108.21'>
And thou, Lord, Lord, do with me for thi name; for thi merci is swete.
</verse>
        <verse osisID='Ps.108.22'>
Delyuere thou me, for Y am nedi and pore; and myn herte is disturblid with ynne me.
</verse>
        <verse osisID='Ps.108.23'>
I am takun awei as a schadowe, whanne it bowith awei; and Y am schakun awei as locustis.
</verse>
        <verse osisID='Ps.108.24'>
Mi knees ben maad feble of fasting; and my fleische was chaungid for oile.
</verse>
        <verse osisID='Ps.108.25'>
And Y am maad schenschipe  to hem; thei sien me, and moueden her heedis.
</verse>
        <verse osisID='Ps.108.26'>
Mi Lord God, helpe thou me; make thou me saaf bi thi merci.
</verse>
        <verse osisID='Ps.108.27'>
And thei schulen wite, that this is thin hond; and thou, Lord, hast do it.
</verse>
        <verse osisID='Ps.108.28'>
Thei schulen curse, and thou schalt blesse, thei that risen ayens me, be schent; but thi seruaunt schal be glad.
</verse>
        <verse osisID='Ps.108.29'>
Thei that bacbiten me, be clothid with schame; and be thei hilid with her schenschipe as with a double cloth.
</verse>
        <verse osisID='Ps.108.30'>
I schal knouleche to the Lord greetli with my mouth; and Y schal herie hym in the myddil of many men.
</verse>
        <verse osisID='Ps.108.31'>
Which stood nyy on the riyt half of a pore man; to make saaf my soule fro pursueris.
</verse>
      </chapter>
      <chapter osisID='Ps.109'>
        <verse osisID='Ps.109.1'>
The `title of the hundrid and nynthe salm. `The salm of Dauith. The Lord seide to my Lord; Sitte thou on my riyt side. Til Y putte thin enemyes; a stool of thi feet.
</verse>
        <verse osisID='Ps.109.2'>
The Lord schal sende out fro Syon the yerde of thi vertu; be thou lord in the myddis of thin enemyes.
</verse>
        <verse osisID='Ps.109.3'>
The bigynnyng is with thee in the dai of thi vertu, in the briytnessis of seyntis; Y gendride thee of the wombe before the dai sterre.
</verse>
        <verse osisID='Ps.109.4'>
The Lord swoor, and it schal not repente him; Thou art a preest with outen ende, bi the ordre of Melchisedech.
</verse>
        <verse osisID='Ps.109.5'>
The Lord on thi riyt side; hath broke kyngis in the dai of his veniaunce.
</verse>
        <verse osisID='Ps.109.6'>
He schal deme among naciouns, he schal fille fallyngis; he schal schake heedis in the lond of many men.
</verse>
        <verse osisID='Ps.109.7'>
He dranke of the stronde in the weie; therfor he enhaunside the heed.
</verse>
      </chapter>
      <chapter osisID='Ps.110'>
        <verse osisID='Ps.110.1'>
The `title of the hundrid and tenthe salm. Alleluya. Lord, Y schal knouleche to thee in al myn herte; in the counsel and congregacioun of iust men.
</verse>
        <verse osisID='Ps.110.2'>
The werkis of the Lord ben greete; souyt out in to alle hise willis.
</verse>
        <verse osisID='Ps.110.3'>
His werk is knoulechyng and grete doyng; and his riytfulnesse dwellith in to the world of world.
</verse>
        <verse osisID='Ps.110.4'>
The Lord merciful in wille, and a merciful doere, hath maad a mynde of hise merueilis;
</verse>
        <verse osisID='Ps.110.5'>
he hath youe meete to men dredynge hym. He schal be myndeful of his testament in to the world;
</verse>
        <verse osisID='Ps.110.6'>
he schal telle to his puple the vertu of hise werkis.
</verse>
        <verse osisID='Ps.110.7'>
That he yyue to hem the eritage of folkis; the werkis of hise hondis ben treuthe and doom.
</verse>
        <verse osisID='Ps.110.8'>
Alle hise comaundementis ben feithful, confermed in to the world of world; maad in treuthe and equite.
</verse>
        <verse osisID='Ps.110.9'>
The Lord sente redempcioun to hys puple; he comaundide his testament with outen ende. His name is hooli and dreedful;
</verse>
        <verse osisID='Ps.110.10'>
the bigynnyng of wisdom is the drede of the Lord. Good vndirstondyng is to alle that doen it; his preising dwellith in to the world of world.
</verse>
      </chapter>
      <chapter osisID='Ps.111'>
        <verse osisID='Ps.111.1'>
The `title of the hundrid and enleuenthe salm. Alleluya. Blissid is the man that dredith the Lord; he schal wilne ful myche in hise comaundementis.
</verse>
        <verse osisID='Ps.111.2'>
His seed schal be myyti in erthe; the generacioun of riytful men schal be blessid.
</verse>
        <verse osisID='Ps.111.3'>
Glorie and richessis ben in his hous; and his riytfulnesse dwellith in to the world of world.
</verse>
        <verse osisID='Ps.111.4'>
Liyt is risun vp in derknessis to riytful men; the Lord is merciful in wille, and a merciful doere, and riytful.
</verse>
        <verse osisID='Ps.111.5'>
The man is merye, that doith merci, and leeneth; he disposith hise wordis in dom;
</verse>
        <verse osisID='Ps.111.6'>
for he schal not be  moued with outen ende.
</verse>
        <verse osisID='Ps.111.7'>
A iust man schal be in euerlastinge mynde; he schal not drede of an yuel heryng. His herte is redi for to hope in the Lord;
</verse>
        <verse osisID='Ps.111.8'>
his herte is confermed, he schal not be moued, til he dispise hise enemyes.
</verse>
        <verse osisID='Ps.111.9'>
He spredde abrood, he yaf to pore men; his riytwisnesse dwellith in to the world of world; his horn schal be reisid in glorie.
</verse>
        <verse osisID='Ps.111.10'>
A synner schal se, and schal be wrooth; he schal gnaste with hise teeth, and schal faile; the desijr of synneris schal perische.
</verse>
      </chapter>
      <chapter osisID='Ps.112'>
        <verse osisID='Ps.112.1'>
The `title of the hundrid and twelfthe salm. Alleluya. Children, preise ye the Lord; preise ye the name of the Lord.
</verse>
        <verse osisID='Ps.112.2'>
The name of the Lord be blessid; fro this tyme now and til in to the world.
</verse>
        <verse osisID='Ps.112.3'>
Fro the risyng of the sunne til to the goyng doun; the name of the Lord is worthi to be preisid.
</verse>
        <verse osisID='Ps.112.4'>
The Lord is hiy aboue alle folkis; and his glorie is aboue heuenes.
</verse>
        <verse osisID='Ps.112.5'>
Who is as oure Lord God, that dwellith in hiye thingis;
</verse>
        <verse osisID='Ps.112.6'>
and biholdith meke thingis in heuene and in erthe?
</verse>
        <verse osisID='Ps.112.7'>
Reisynge a nedi man fro the erthe; and enhaunsinge a pore man fro drit.
</verse>
        <verse osisID='Ps.112.8'>
That he sette hym with princes; with the princes of his puple.
</verse>
        <verse osisID='Ps.112.9'>
Which makith a bareyn womman dwelle in the hous; a glad modir of sones.
</verse>
      </chapter>
      <chapter osisID='Ps.113'>
        <verse osisID='Ps.113.1'>
The titil of the hundrid and thrittenthe salm. Alleluya. In the goyng out of Israel fro Egipt; of the hous of Jacob fro the hethene puple.
</verse>
        <verse osisID='Ps.113.2'>
Judee was maad the halewyng of hym; Israel the power of hym.
</verse>
        <verse osisID='Ps.113.3'>
The see siy, and fledde; Jordan was turned abac.
</verse>
        <verse osisID='Ps.113.4'>
Munteyns ful out ioyeden as rammes; and litle hillis as the lambren of scheep.
</verse>
        <verse osisID='Ps.113.5'>
Thou see,  what was to thee, for thou fleddist; and thou, Jordan, for thou were turned abak?
</verse>
        <verse osisID='Ps.113.6'>
Munteyns, ye maden ful out ioye as rammes; and litle hillis, as the lambren of scheep.
</verse>
        <verse osisID='Ps.113.7'>
The erthe was moued fro the face of `the Lord; fro the face of God of Jacob.
</verse>
        <verse osisID='Ps.113.8'>
Which turnede a stoon in to pondis of watris; and an hard rooch in to wellis of watris.
</verse>
        <verse osisID='Ps.113.9'>
Lord, not to vs, not to vs; but yyue thou glorie to thi name.
</verse>
        <verse osisID='Ps.113.10'>
On thi merci and thi treuthe; lest ony tyme hethene men seien, Where is the God of hem?
</verse>
        <verse osisID='Ps.113.11'>
Forsothe oure God in heuene; dide alle thingis, whiche euere he wolde.
</verse>
        <verse osisID='Ps.113.12'>
The symulacris of hethene men ben siluer and gold; the werkis of mennus hondis.
</verse>
        <verse osisID='Ps.113.13'>
Tho han mouth, and schulen not speke; tho han iyen, and schulen not se.
</verse>
        <verse osisID='Ps.113.14'>
Tho han eeris, and schulen not here; tho han nose thurls, and schulen not smelle.
</verse>
        <verse osisID='Ps.113.15'>
Tho han hondis, and schulen not grope; tho han feet, and schulen not go; tho schulen not crye in her throte.
</verse>
        <verse osisID='Ps.113.16'>
Thei that maken tho ben maad lijk tho; and alle that triste in tho.
</verse>
        <verse osisID='Ps.113.17'>
The hous of Israel hopide in the Lord; he is the helpere `of hem, and the defendere of hem.
</verse>
        <verse osisID='Ps.113.18'>
The hous of Aaron hopide in the Lord; he is the helpere of hem, and the defendere of hem.
</verse>
        <verse osisID='Ps.113.19'>
Thei that dreden the Lord, hopiden in the Lord; he is the helpere of hem, and the defendere of hem.
</verse>
        <verse osisID='Ps.113.20'>
The Lord was myndeful of vs; and blesside vs. He blesside the hous of Israel; he blesside the hous of Aaron.
</verse>
        <verse osisID='Ps.113.21'>
He blesside alle men that dreden the Lord; `he blesside litle `men with the grettere.
</verse>
        <verse osisID='Ps.113.22'>
The Lord encreesse on you; on you and on youre sones.
</verse>
        <verse osisID='Ps.113.23'>
Blessid be ye of the Lord; that made heuene and erthe.
</verse>
        <verse osisID='Ps.113.24'>
Heuene of `heuene is to the Lord; but he yaf erthe to the sones of men.
</verse>
        <verse osisID='Ps.113.25'>
Lord, not deed men schulen herie thee; nether alle men that goen doun in to helle.
</verse>
        <verse osisID='Ps.113.26'>
But we that lyuen, blessen the Lord; fro this tyme now and til in to the world.
</verse>
      </chapter>
      <chapter osisID='Ps.114'>
        <verse osisID='Ps.114.1'>
The titil of the hundrid and fourtenthe salm. Alleluia. I louede `the Lord; for the Lord schal here the vois of my preier.
</verse>
        <verse osisID='Ps.114.2'>
For he bowide doun his eere to me; and Y schal inwardli clepe in my daies.
</verse>
        <verse osisID='Ps.114.3'>
The sorewis of deth cumpassiden me; and the perelis of helle founden me.
</verse>
        <verse osisID='Ps.114.4'>
I foond tribulacioun and sorewe; and Y clepide inwardli the name of the Lord. Thou, Lord, delyuere my soule;
</verse>
        <verse osisID='Ps.114.5'>
the Lord is merciful, and iust; and oure God doith merci.
</verse>
        <verse osisID='Ps.114.6'>
And the Lord kepith litle children; Y was mekid, and he delyuerede me.
</verse>
        <verse osisID='Ps.114.7'>
Mi soule, turne thou in to thi reste; for the Lord hath do wel to thee.
</verse>
        <verse osisID='Ps.114.8'>
For he hath delyuered my soule fro deth; myn iyen fro wepingis, my feet fro fallyng doun.
</verse>
        <verse osisID='Ps.114.9'>
I schal plese the Lord; in the cuntrei of hem that lyuen.
</verse>
      </chapter>
      <chapter osisID='Ps.115'>
        <verse osisID='Ps.115.1'>
I bileuede, for which thing Y spak; forsoth Y was maad low ful myche.
</verse>
        <verse osisID='Ps.115.2'>
I seide in my passing; Ech man is a lier.
</verse>
        <verse osisID='Ps.115.3'>
What schal Y yelde to the Lord; for alle thingis which he yeldide to me?
</verse>
        <verse osisID='Ps.115.4'>
I schal take the cuppe of heelthe; and Y schal inwardli clepe the name of the Lord.
</verse>
        <verse osisID='Ps.115.5'>
I schal yelde my vowis to the Lord bifor al his puple;
</verse>
        <verse osisID='Ps.115.6'>
the deth of seyntis of the Lord is precious in his siyt.
</verse>
        <verse osisID='Ps.115.7'>
O! Lord, for Y am thi seruant; Y am thi seruaunt, and the sone of thi handmaide. Thou hast broke my bondys,
</verse>
        <verse osisID='Ps.115.8'>
to thee Y schal offre a sacrifice of heriyng; and Y schal inwardli clepe the name of the Lord.
</verse>
        <verse osisID='Ps.115.9'>
I schal yelde my vowis to the Lord, in the siyt of al his puple;
</verse>
        <verse osisID='Ps.115.10'>
in the porchis of the hous of the Lord, in the myddil of thee, Jerusalem.
</verse>
      </chapter>
      <chapter osisID='Ps.116'>
        <verse osisID='Ps.116.1'>
The title of the hundrid and sixtenthe salm. Alleluya. Alle hethen men, herie ye the Lord; alle puplis, herie ye hym.
</verse>
        <verse osisID='Ps.116.2'>
For his merci is confermyd on vs; and the treuthe of the Lord dwellith with outen ende.
</verse>
      </chapter>
      <chapter osisID='Ps.117'>
        <verse osisID='Ps.117.1'>
The titil of the hundrid and seuententhe salm. Alleluia. Knouleche ye to the Lord, for he is good; for his merci is with outen ende.
</verse>
        <verse osisID='Ps.117.2'>
Israel seie now, for he is good; for his merci is with outen ende.
</verse>
        <verse osisID='Ps.117.3'>
The hous of Aaron seie now; for his merci is with outen ende.
</verse>
        <verse osisID='Ps.117.4'>
Thei that dreden the Lord, seie now; for his merci is withouten ende.
</verse>
        <verse osisID='Ps.117.5'>
Of tribulacioun Y inwardli clepide the Lord; and the Lord herde me in largenesse.
</verse>
        <verse osisID='Ps.117.6'>
The Lord is an helpere to me; Y schal not drede what a man schal do to me.
</verse>
        <verse osisID='Ps.117.7'>
The Lord is an helpere to me; and Y schal dispise myn enemyes.
</verse>
        <verse osisID='Ps.117.8'>
It is betere for to trist in the Lord; than for to triste in man.
</verse>
        <verse osisID='Ps.117.9'>
It is betere for to hope in the Lord; than for to hope in princes.
</verse>
        <verse osisID='Ps.117.10'>
Alle folkis cumpassiden me; and in the name of the Lord it bifelde, for Y am auengide on hem.
</verse>
        <verse osisID='Ps.117.11'>
Thei cumpassinge cumpassiden me; and in the name of the Lord, for Y am auengid on hem.
</verse>
        <verse osisID='Ps.117.12'>
Thei cumpassiden me as been, and thei brenten out as fier doith among thornes; and in the name of the Lord, for Y am avengid on hem.
</verse>
        <verse osisID='Ps.117.13'>
I was hurlid, and turnede vpsedoun, that Y schulde falle doun; and the Lord took me vp.
</verse>
        <verse osisID='Ps.117.14'>
The Lord is my strengthe, and my heryyng; and he is maad to me in to heelthe.
</verse>
        <verse osisID='Ps.117.15'>
The vois of ful out ioiyng and of heelthe; be in the tabernaclis of iust men.
</verse>
        <verse osisID='Ps.117.16'>
The riyt hond of the Lord hath do  vertu, the riyt hond of the Lord enhaunside me; the riyt hond of the Lord hath do vertu.
</verse>
        <verse osisID='Ps.117.17'>
I schal not die, but Y schal lyue; and Y schal telle the werkis of the Lord.
</verse>
        <verse osisID='Ps.117.18'>
The Lord chastisinge hath chastisid me; and he yaf not me to deth.
</verse>
        <verse osisID='Ps.117.19'>
Opene ye to me the yatis of riytfulnesse, and Y schal entre bi tho, and Y schal knouleche to the Lord;
</verse>
        <verse osisID='Ps.117.20'>
this yate is of the Lord, and iust men schulen entre bi it.
</verse>
        <verse osisID='Ps.117.21'>
I schal knouleche to thee, for thou herdist me; and art maad to me in to heelthe.
</verse>
        <verse osisID='Ps.117.22'>
The stoon which the bilderis repreueden; this is maad in to the heed of the corner.
</verse>
        <verse osisID='Ps.117.23'>
This thing is maad of the Lord; and it is wonderful bifore oure iyen.
</verse>
        <verse osisID='Ps.117.24'>
This is the dai which the Lord made; make we ful out ioye, and be we glad ther ynne.
</verse>
        <verse osisID='Ps.117.25'>
O! Lord, make thou me saaf, O! Lord, make thou wel prosperite;
</verse>
        <verse osisID='Ps.117.26'>
blessid is he that cometh in the name of the Lord. We blesseden you of the hous of the Lord;
</verse>
        <verse osisID='Ps.117.27'>
God is Lord, and hath youe liyt to vs. Ordeyne ye a solempne dai in thicke puplis; til to the horn of the auter.
</verse>
        <verse osisID='Ps.117.28'>
Thou art my God, and Y schal knouleche to thee; thou art my God, and Y schal enhaunse thee. I schal knouleche to thee, for thou herdist me; and thou art maad to me in to heelthe.
</verse>
        <verse osisID='Ps.117.29'>
Knouleche ye to the Lord, for he is good; for his merci is with outen ende.
</verse>
      </chapter>
      <chapter osisID='Ps.118'>
        <verse osisID='Ps.118.1'>
`The titil of the hundrid and eiytenthe salm. Alleluia. Blessid ben men with out wem in the weie; that gon in the lawe of the Lord.
</verse>
        <verse osisID='Ps.118.2'>
Blessid ben thei, that seken hise witnessingis; seken him in al the herte.
</verse>
        <verse osisID='Ps.118.3'>
For thei that worchen wickidnesse; yeden not in hise weies.
</verse>
        <verse osisID='Ps.118.4'>
Thou hast comaundid; that thin heestis be kept greetly.
</verse>
        <verse osisID='Ps.118.5'>
I wolde that my weies be dressid; to kepe thi iustifiyngis.
</verse>
        <verse osisID='Ps.118.6'>
Thanne Y schal not be schent; whanne Y schal biholde perfitli in alle thin heestis.
</verse>
        <verse osisID='Ps.118.7'>
I schal knouleche to thee in the dressing  of herte; in that that Y lernyde the domes of thi riytfulnesse.
</verse>
        <verse osisID='Ps.118.8'>
I schal kepe thi iustifiyngis; forsake thou not me on ech side.
</verse>
        <verse osisID='Ps.118.9'>
In what thing amendith a yong waxinge man his weie? in keping thi wordis.
</verse>
        <verse osisID='Ps.118.10'>
In al myn herte Y souyte thee; putte thou me not awei fro thin heestis.
</verse>
        <verse osisID='Ps.118.11'>
In myn herte Y hidde thi spechis; that Y do not synne ayens thee.
</verse>
        <verse osisID='Ps.118.12'>
Lord, thou art blessid; teche thou me thi iustifiyngis.
</verse>
        <verse osisID='Ps.118.13'>
In my lippis Y haue pronounsid; alle the domes of thi mouth.
</verse>
        <verse osisID='Ps.118.14'>
I delitide in the weie of thi witnessingis; as in alle richessis.
</verse>
        <verse osisID='Ps.118.15'>
I schal be ocupied in thin heestis; and Y schal biholde thi weies.
</verse>
        <verse osisID='Ps.118.16'>
I schal bithenke in thi iustifiyngis; Y schal not foryete thi wordis.
</verse>
        <verse osisID='Ps.118.17'>
Yelde to thi seruaunt; quiken thou me, and Y schal kepe thi wordis.
</verse>
        <verse osisID='Ps.118.18'>
Liytne thou myn iyen; and Y schal biholde the merueils of thi lawe.
</verse>
        <verse osisID='Ps.118.19'>
I am a comeling in erthe; hide thou not thin heestis fro me.
</verse>
        <verse osisID='Ps.118.20'>
Mi soule coueitide to desire thi iustifiyngis; in al tyme.
</verse>
        <verse osisID='Ps.118.21'>
Thou blamedist the proude; thei ben cursid, that bowen awei fro thin heestis.
</verse>
        <verse osisID='Ps.118.22'>
Do thou awei `fro me schenschipe and dispising; for Y souyte thi witnessingis.
</verse>
        <verse osisID='Ps.118.23'>
For whi princis saten, and spaken ayens me; but thi seruaunt was exercisid in thi iustifiyngis.
</verse>
        <verse osisID='Ps.118.24'>
For whi and thi witnessyngis is my thenkyng; and my counsel is thi iustifiyngis.
</verse>
        <verse osisID='Ps.118.25'>
Mi soule cleuede to the pawment; quykine thou me bi thi word.
</verse>
        <verse osisID='Ps.118.26'>
I telde out my weies, and thou herdist me; teche thou me thi iustifiyngis.
</verse>
        <verse osisID='Ps.118.27'>
Lerne thou me the weie of thi iustifiyngis; and Y schal be exercisid in thi merueils.
</verse>
        <verse osisID='Ps.118.28'>
Mi soule nappide  for anoye; conferme thou me in thi wordis.
</verse>
        <verse osisID='Ps.118.29'>
Remoue thou fro me the weie of wickidnesse; and in thi lawe haue thou merci on me.
</verse>
        <verse osisID='Ps.118.30'>
I chees the weie of treuthe; Y foryat not thi domes.
</verse>
        <verse osisID='Ps.118.31'>
Lord, Y cleuede to thi witnessyngis; nyle thou schende me.
</verse>
        <verse osisID='Ps.118.32'>
I ran the weie of thi comaundementis; whanne thou alargidist myn herte.
</verse>
        <verse osisID='Ps.118.33'>
Lord, sette thou to me a lawe, the weie of thi iustifiyngis; and Y schal seke it euere.
</verse>
        <verse osisID='Ps.118.34'>
Yyue thou vndurstonding to me, and Y schal seke thi lawe; and Y schal kepe it in al myn herte.
</verse>
        <verse osisID='Ps.118.35'>
Lede me forth in the path of thin heestis; for Y wolde it.
</verse>
        <verse osisID='Ps.118.36'>
`Bowe thou myn herte in to thi witnessingus; and not in to aueryce.
</verse>
        <verse osisID='Ps.118.37'>
Turne thou awei myn iyen, that `tho seen not vanyte; quykene thou me in thi weie.
</verse>
        <verse osisID='Ps.118.38'>
Ordeyne thi speche to thi seruaunt; in thi drede.
</verse>
        <verse osisID='Ps.118.39'>
Kitte awey my schenschip, which Y supposide; for thi domes ben myrie.
</verse>
        <verse osisID='Ps.118.40'>
Lo! Y coueitide thi comaundementis; quikene thou me in thin equite.
</verse>
        <verse osisID='Ps.118.41'>
And, Lord, thi merci come on me; thin heelthe come bi thi speche.
</verse>
        <verse osisID='Ps.118.42'>
And Y schal answere a word to men seiynge schenschipe to me; for Y hopide in thi wordis.
</verse>
        <verse osisID='Ps.118.43'>
And take thou not awei fro my mouth the word of treuthe outerli; for Y hopide aboue in thi domes.
</verse>
        <verse osisID='Ps.118.44'>
And Y schal kepe thi lawe euere; in to the world, and in to the world of world.
</verse>
        <verse osisID='Ps.118.45'>
And Y yede in largenesse; for Y souyte thi comaundementis.
</verse>
        <verse osisID='Ps.118.46'>
And Y spak of thi witnessyngis in the siyt of kingis; and Y was not schent.
</verse>
        <verse osisID='Ps.118.47'>
And Y bithouyte in thin heestis; whiche Y louede.
</verse>
        <verse osisID='Ps.118.48'>
And Y reiside myn hondis to thi comaundementis, whiche Y louede; and Y schal be excercisid in thi iustifiyngis.
</verse>
        <verse osisID='Ps.118.49'>
Lord, haue thou mynde on thi word to  thi seruaunt; in which word thou hast youe hope to me.
</verse>
        <verse osisID='Ps.118.50'>
This coumfortide me in my lownesse; for thi word quikenede me.
</verse>
        <verse osisID='Ps.118.51'>
Proude men diden wickidli bi alle thingis; but Y bowide not awei fro thi lawe.
</verse>
        <verse osisID='Ps.118.52'>
Lord, Y was myndeful on thi domes fro the world; and Y was coumfortid.
</verse>
        <verse osisID='Ps.118.53'>
Failing helde me; for synneris forsakinge thi lawe.
</verse>
        <verse osisID='Ps.118.54'>
Thi iustifiyngis weren delitable to me to be sungun; in the place of my pilgrimage.
</verse>
        <verse osisID='Ps.118.55'>
Lord, Y hadde mynde of thi name bi niyt; and Y kepte thi lawe.
</verse>
        <verse osisID='Ps.118.56'>
This thing was maad to me; for Y souyte thi iustifiyngis.
</verse>
        <verse osisID='Ps.118.57'>
Lord, my part; Y seide to kepe thi lawe.
</verse>
        <verse osisID='Ps.118.58'>
I bisouyte thi face in al myn herte; haue thou merci on me bi thi speche.
</verse>
        <verse osisID='Ps.118.59'>
I bithouyte my weies; and Y turnede my feet in to thi witnessyngis.
</verse>
        <verse osisID='Ps.118.60'>
I am redi, and Y am not disturblid; to kepe thi comaundementis.
</verse>
        <verse osisID='Ps.118.61'>
The coordis of synneris han biclippid me; and Y haue not foryete thi lawe.
</verse>
        <verse osisID='Ps.118.62'>
At mydnyyt Y roos to knouleche to thee; on the domes of thi iustifiyngis.
</verse>
        <verse osisID='Ps.118.63'>
I am parcener of alle that dreden thee; and kepen thin heestis.
</verse>
        <verse osisID='Ps.118.64'>
Lord, the erthe is ful of thi merci; teche thou me thi iustifiyngis.
</verse>
        <verse osisID='Ps.118.65'>
Lord, thou hast do goodnesse with thi seruaunt; bi thi word.
</verse>
        <verse osisID='Ps.118.66'>
Teche thou me goodnesse, and loore, and kunnyng; for Y bileuede to thin heestis.
</verse>
        <verse osisID='Ps.118.67'>
Bifor that Y was maad meke, Y trespasside; therfor Y kepte thi speche.
</verse>
        <verse osisID='Ps.118.68'>
Thou art good; and in thi goodnesse teche thou me thi iustifiyngis.
</verse>
        <verse osisID='Ps.118.69'>
The wickidnesse of hem that ben proude, is multiplied on me; but in al myn herte Y schal seke thin heestis.
</verse>
        <verse osisID='Ps.118.70'>
The herte of hem is cruddid as mylk; but Y bithouyte thi lawe.
</verse>
        <verse osisID='Ps.118.71'>
It is good to me, that thou hast maad me meke; that Y lerne thi iustifiyngis.
</verse>
        <verse osisID='Ps.118.72'>
The lawe of thi mouth is betere  to me; than thousyndis of gold and of siluer.
</verse>
        <verse osisID='Ps.118.73'>
Thin hondis maden me, and fourmeden me; yyue thou vndurstondyng to me, that Y lerne thin heestis.
</verse>
        <verse osisID='Ps.118.74'>
Thei that dreden thee schulen se me, and schulen be glad; for Y hopide more on thi wordis.
</verse>
        <verse osisID='Ps.118.75'>
Lord, Y knewe, that thi domes ben equite; and in thi treuth thou hast maad me meke.
</verse>
        <verse osisID='Ps.118.76'>
Thi merci be maad, that it coumforte me; bi thi speche to thi seruaunt.
</verse>
        <verse osisID='Ps.118.77'>
Thi merciful doyngis come to me, and Y schal lyue; for thi lawe is my thenkyng.
</verse>
        <verse osisID='Ps.118.78'>
Thei that ben proude be schent, for vniustli thei diden wickidnesse ayens me; but Y schal be exercisid in thin heestis.
</verse>
        <verse osisID='Ps.118.79'>
Thei that dreden thee be turned to me; and thei that knowen thi witnessyngis.
</verse>
        <verse osisID='Ps.118.80'>
Myn herte be maad vnwemmed in thi iustifiyngis; that Y be not schent.
</verse>
        <verse osisID='Ps.118.81'>
Mi soule failide in to thin helthe; and Y hopide more on thi word.
</verse>
        <verse osisID='Ps.118.82'>
Myn iyen failiden in to thi speche; seiynge, Whanne schalt thou coumforte me?
</verse>
        <verse osisID='Ps.118.83'>
For Y am maad as a bowge in frost; Y haue not foryete thi iustifiyngis.
</verse>
        <verse osisID='Ps.118.84'>
Hou many ben the daies of thi seruaunt; whanne thou schalt make doom of hem that pursuen me?
</verse>
        <verse osisID='Ps.118.85'>
Wickid men telden to me ianglyngis; but not as thi lawe.
</verse>
        <verse osisID='Ps.118.86'>
Alle thi comaundementis ben treuthe; wickid men han pursued me, helpe thou me.
</verse>
        <verse osisID='Ps.118.87'>
Almeest thei endiden me in erthe; but I forsook not thi comaundementis.
</verse>
        <verse osisID='Ps.118.88'>
Bi thi mersi quikene thou me; and Y schal kepe the witnessingis of thi mouth.
</verse>
        <verse osisID='Ps.118.89'>
Lord, thi word dwellith in heuene; with outen ende.
</verse>
        <verse osisID='Ps.118.90'>
Thi treuthe dwellith in generacioun, and in to generacioun; thou hast foundid the erthe, and it dwellith.
</verse>
        <verse osisID='Ps.118.91'>
The dai lastith contynueli bi thi ordynaunce; for alle thingis seruen to thee.
</verse>
        <verse osisID='Ps.118.92'>
No but  that thi lawe was my thenking; thanne perauenture Y hadde perischid in my lownesse.
</verse>
        <verse osisID='Ps.118.93'>
With outen ende Y schal not foryete thi iustifiyngis; for in tho thou hast quikened me.
</verse>
        <verse osisID='Ps.118.94'>
I am thin, make thou me saaf; for Y haue souyt thi iustifiyngis.
</verse>
        <verse osisID='Ps.118.95'>
Synneris aboden me, for to leese me; Y vndurstood thi witnessingis.
</verse>
        <verse osisID='Ps.118.96'>
I siy the ende of al ende; thi comaundement is ful large.
</verse>
        <verse osisID='Ps.118.97'>
Lord, hou louede Y thi lawe; al dai it is my thenking.
</verse>
        <verse osisID='Ps.118.98'>
Aboue myn enemyes thou madist me prudent bi thi comaundement; for it is to me with outen ende.
</verse>
        <verse osisID='Ps.118.99'>
I vndurstood aboue alle men techinge me; for thi witnessingis is my thenking.
</verse>
        <verse osisID='Ps.118.100'>
I vndirstood aboue eelde men; for Y souyte thi comaundementis.
</verse>
        <verse osisID='Ps.118.101'>
I forbeed my feet fro al euel weie; that Y kepe thi wordis.
</verse>
        <verse osisID='Ps.118.102'>
I bowide not fro thi domes; for thou hast set lawe to me.
</verse>
        <verse osisID='Ps.118.103'>
Thi spechis ben ful swete to my cheekis; aboue hony to my mouth.
</verse>
        <verse osisID='Ps.118.104'>
I vnderstood of thin heestis; therfor Y hatide al the weie of wickidnesse.
</verse>
        <verse osisID='Ps.118.105'>
Thi word is a lanterne to my feet; and liyt to my pathis.
</verse>
        <verse osisID='Ps.118.106'>
I swoor, and purposide stidefastli; to kepe the domes of thi riytfulnesse.
</verse>
        <verse osisID='Ps.118.107'>
I am maad low bi alle thingis; Lord, quykene thou me bi thi word.
</verse>
        <verse osisID='Ps.118.108'>
Lord, make thou wel plesinge the wilful thingis of my mouth; and teche thou me thi domes.
</verse>
        <verse osisID='Ps.118.109'>
Mi soule is euere in myn hondis; and Y foryat not thi lawe.
</verse>
        <verse osisID='Ps.118.110'>
Synneris settiden a snare to me; and Y erride not fro thi comaundementis.
</verse>
        <verse osisID='Ps.118.111'>
I purchasside thi witnessyngis bi eritage with outen ende; for tho ben the ful ioiyng of myn herte.
</verse>
        <verse osisID='Ps.118.112'>
I bowide myn herte to do thi iustifiyngis with outen ende; for reward.
</verse>
        <verse osisID='Ps.118.113'>
I hatide wickid men; and Y louede thi lawe.
</verse>
        <verse osisID='Ps.118.114'>
Thou art myn helpere, and my  `taker vp; and Y hopide more on thi word.
</verse>
        <verse osisID='Ps.118.115'>
Ye wickide men, bowe awei fro me; and Y schal seke the comaundementis of my God.
</verse>
        <verse osisID='Ps.118.116'>
Vp take thou me bi thi word, and Y schal lyue; and schende thou not me fro myn abydyng.
</verse>
        <verse osisID='Ps.118.117'>
Helpe thou me, and Y schal be saaf; and Y schal bithenke euere in thi iustifiyngis.
</verse>
        <verse osisID='Ps.118.118'>
Thou hast forsake alle men goynge awey fro thi domes; for the thouyt of hem is vniust.
</verse>
        <verse osisID='Ps.118.119'>
I arettide alle the synneris of erthe brekeris of the lawe; therfor Y louede thi witnessyngis.
</verse>
        <verse osisID='Ps.118.120'>
Naile thou my fleischis with thi drede; for Y dredde of thi domes.
</verse>
        <verse osisID='Ps.118.121'>
I dide doom and riytwisnesse; bitake thou not me to hem that falsli chalengen me.
</verse>
        <verse osisID='Ps.118.122'>
Take vp thi seruaunt in to goodnesse; thei that ben proude chalenge not me.
</verse>
        <verse osisID='Ps.118.123'>
Myn iyen failiden in to thin helthe; and in to the speche of thi riytfulnesse.
</verse>
        <verse osisID='Ps.118.124'>
Do thou with thi seruaunt bi thi merci; and teche thou me thi iustifiyngis.
</verse>
        <verse osisID='Ps.118.125'>
I am thi seruaunt, yyue thou vndurstondyng to me; that Y kunne thi witnessingis.
</verse>
        <verse osisID='Ps.118.126'>
Lord, it is tyme to do; thei han distried thi lawe.
</verse>
        <verse osisID='Ps.118.127'>
Therfor Y louede thi comaundementis; more than gold and topazion.
</verse>
        <verse osisID='Ps.118.128'>
Therfor Y was dressid to alle thin heestis; Y hatide al wickid weie.
</verse>
        <verse osisID='Ps.118.129'>
Lord, thi witnessingis ben wondirful; therfor my soule souyte tho.
</verse>
        <verse osisID='Ps.118.130'>
Declaring of thi wordis liytneth; and yyueth vnderstonding to meke men.
</verse>
        <verse osisID='Ps.118.131'>
I openede my mouth, and drouy the spirit; for Y desiride thi comaundementis.
</verse>
        <verse osisID='Ps.118.132'>
Biholde thou on me, and haue merci on me; bi the dom of hem that louen thi name.
</verse>
        <verse osisID='Ps.118.133'>
Dresse thou my goyingis bi thi speche; that al vnriytfulnesse haue not lordschip on me.
</verse>
        <verse osisID='Ps.118.134'>
Ayeyn bie thou me fro the false chalengis of men; that Y kepe thin heestis.
</verse>
        <verse osisID='Ps.118.135'>
Liytne thi face on thi seruaunt; and teche thou  me thi iustifiyngis.
</verse>
        <verse osisID='Ps.118.136'>
Myn iyen ledden forth the outgoynges of watris; for thei kepten not thi lawe.
</verse>
        <verse osisID='Ps.118.137'>
Lord, thou art iust; and thi dom is riytful.
</verse>
        <verse osisID='Ps.118.138'>
Thou hast comaundid riytfulnesse, thi witnessingis; and thi treuthe greetli to be kept.
</verse>
        <verse osisID='Ps.118.139'>
Mi feruent loue made me to be meltid; for myn enemys foryaten thi wordis.
</verse>
        <verse osisID='Ps.118.140'>
Thi speche is greetli enflawmed; and thi seruaunt louede it.
</verse>
        <verse osisID='Ps.118.141'>
I am yong, and dispisid; Y foryat not thi iustifiyngis.
</verse>
        <verse osisID='Ps.118.142'>
Lord, thi riytfulnesse is riytfulnesse with outen ende; and thi lawe is treuthe.
</verse>
        <verse osisID='Ps.118.143'>
Tribulacioun and angwische founden me; thin heestis is my thenking.
</verse>
        <verse osisID='Ps.118.144'>
Thi witnessyngis is equite with outen ende; yyue thou vndirstondyng to me, and Y schal lyue.
</verse>
        <verse osisID='Ps.118.145'>
I criede in al myn herte, Lord, here thou me; and Y schal seke thi iustifiyngis.
</verse>
        <verse osisID='Ps.118.146'>
I criede to thee, make thou me saaf; that Y kepe thi comaundementis.
</verse>
        <verse osisID='Ps.118.147'>
I bifor cam in ripenesse, and Y criede; Y hopide aboue on thi wordis.
</verse>
        <verse osisID='Ps.118.148'>
Myn iyen bifor camen to thee ful eerli; that Y schulde bithenke thi speches.
</verse>
        <verse osisID='Ps.118.149'>
Lord, here thou my vois bi thi merci; and quykene thou me bi thi doom.
</verse>
        <verse osisID='Ps.118.150'>
Thei that pursuen me neiyden to wickidnesse; forsothe thei ben maad fer fro thi lawe.
</verse>
        <verse osisID='Ps.118.151'>
Lord, thou art nyy; and alle thi weies ben treuthe.
</verse>
        <verse osisID='Ps.118.152'>
In the bigynnyng Y knewe of thi witnessingis; for thou hast foundid tho with outen ende.
</verse>
        <verse osisID='Ps.118.153'>
Se thou my mekenesse, and delyuere thou me; for Y foryat not thi lawe.
</verse>
        <verse osisID='Ps.118.154'>
Deme thou my dom, and ayenbie thou me; quikene thou me for thi speche.
</verse>
        <verse osisID='Ps.118.155'>
Heelthe is fer fro synners; for thei souyten not thi iustifiyngis.
</verse>
        <verse osisID='Ps.118.156'>
Lord, thi mercies ben manye; quykene thou me bi thi dom.
</verse>
        <verse osisID='Ps.118.157'>
Thei ben  manye that pursuen me, and doen tribulacioun to me; Y bowide not awei fro thi witnessingis.
</verse>
        <verse osisID='Ps.118.158'>
I siy brekers of the lawe, and Y was meltid; for thei kepten not thi spechis.
</verse>
        <verse osisID='Ps.118.159'>
Lord, se thou, for Y louede thi comaundementis; quikene thou me in thi merci.
</verse>
        <verse osisID='Ps.118.160'>
The bigynnyng of thi wordis is treuthe; alle the domes of thi riytwisnesse ben withouten ende.
</verse>
        <verse osisID='Ps.118.161'>
Princes pursueden me with outen cause; and my herte dredde of thi wordis.
</verse>
        <verse osisID='Ps.118.162'>
I schal be glad on thi spechis; as he that fyndith many spuylis.
</verse>
        <verse osisID='Ps.118.163'>
I hatide and wlatide wickidnesse; forsothe Y louede thi lawe.
</verse>
        <verse osisID='Ps.118.164'>
I seide heriyngis to thee seuene sithis in the dai; on the domes of thi riytfulnesse.
</verse>
        <verse osisID='Ps.118.165'>
Miche pees is to hem that louen thi lawe; and no sclaundir is to hem.
</verse>
        <verse osisID='Ps.118.166'>
Lord, Y abood thin heelthe; and Y louede thin heestis.
</verse>
        <verse osisID='Ps.118.167'>
Mi soule kepte thi witnessyngis; and louede tho greetli.
</verse>
        <verse osisID='Ps.118.168'>
I kepte thi `comaundementis, and thi witnessingis; for alle my weies ben in thi siyt.
</verse>
        <verse osisID='Ps.118.169'>
Lord, my biseching come niy in thi siyt; bi thi speche yyue thou vndurstonding to me.
</verse>
        <verse osisID='Ps.118.170'>
Myn axing entre in thi siyt; bi thi speche delyuere thou me.
</verse>
        <verse osisID='Ps.118.171'>
Mi lippis schulen telle out an ympne; whanne thou hast tauyte me thi iustifiyngis.
</verse>
        <verse osisID='Ps.118.172'>
Mi tunge schal pronounce thi speche; for whi alle thi comaundementis ben equite.
</verse>
        <verse osisID='Ps.118.173'>
Thin hond be maad, that it saue me; for Y haue chose thin heestis.
</verse>
        <verse osisID='Ps.118.174'>
Lord, Y coueitide thin heelthe; and thi lawe is my thenking.
</verse>
        <verse osisID='Ps.118.175'>
Mi soule schal lyue, and schal herie thee; and thi domes schulen helpe me.
</verse>
        <verse osisID='Ps.118.176'>
I erride as a scheep that perischide; Lord, seke thi seruaunt, for Y foryat not thi comaundementis.
</verse>
      </chapter>
      <chapter osisID='Ps.119'>
        <verse osisID='Ps.119.1'>
The `title of the hundrid and nyntenthe salm. The song of greces. Whanne Y was set in tribulacioun, Y criede to the Lord; and he herde me.
</verse>
        <verse osisID='Ps.119.2'>
Lord, delyuere thou my soule fro wickid lippis; and fro a gileful tunge.
</verse>
        <verse osisID='Ps.119.3'>
What schal be youun to thee, ether what schal be leid to thee; to a gileful tunge?
</verse>
        <verse osisID='Ps.119.4'>
Scharpe arowis of the myyti; with colis that maken desolat.
</verse>
        <verse osisID='Ps.119.5'>
Allas to me! for my dwelling in an alien lond is maad long, Y dwellide with men dwellinge in Cedar; my soule was myche a comelyng.
</verse>
        <verse osisID='Ps.119.6'>
I was pesible with hem that hatiden pees;
</verse>
        <verse osisID='Ps.119.7'>
whanne Y spak to hem, thei ayenseiden me with outen cause.
</verse>
      </chapter>
      <chapter osisID='Ps.120'>
        <verse osisID='Ps.120.1'>
The `title of the hundrid and twentithe salm. The song of greces. I reiside myn iyen to the hillis; fro whannus help schal come to me.
</verse>
        <verse osisID='Ps.120.2'>
Myn help is of the Lord; that made heuene and erthe.
</verse>
        <verse osisID='Ps.120.3'>
The Lord yyue not thi foot in to mouyng; nether he nappe, that kepith thee.
</verse>
        <verse osisID='Ps.120.4'>
Lo! he schal not nappe, nether slepe; that kepith Israel.
</verse>
        <verse osisID='Ps.120.5'>
The Lord kepith thee; the Lord is thi proteccioun aboue thi riythond.
</verse>
        <verse osisID='Ps.120.6'>
The sunne schal not brenne thee bi dai; nether the moone bi nyyt.
</verse>
        <verse osisID='Ps.120.7'>
The Lord kepe thee fro al yuel; the Lord kepe thi soule.
</verse>
        <verse osisID='Ps.120.8'>
The Lord kepe thi goyng in and thi goyng out; fro this tyme now and in to the world.
</verse>
      </chapter>
      <chapter osisID='Ps.121'>
        <verse osisID='Ps.121.1'>
The `title of the hundrid and oon and twentithe salm. The song of the grecis of Dauid. I am glad in these thingis, that ben seid to me; We schulen go in to the hous of  the Lord.
</verse>
        <verse osisID='Ps.121.2'>
Oure feet weren stondynge; in thi hallis, thou Jerusalem.
</verse>
        <verse osisID='Ps.121.3'>
Jerusalem, which is bildid as a citee; whos part taking therof is in to the same thing.
</verse>
        <verse osisID='Ps.121.4'>
For the lynagis, the lynagis of the Lord stieden thidir, the witnessing of Israel; to knouleche to the name of the Lord.
</verse>
        <verse osisID='Ps.121.5'>
For thei saten there on seetis in doom; seetis on the hous of Dauid.
</verse>
        <verse osisID='Ps.121.6'>
Preie ye tho thingis, that ben to the pees of Jerusalem; and abundaunce be to hem that louen thee.
</verse>
        <verse osisID='Ps.121.7'>
Pees be maad in thi vertu; and abundaunce in thi touris.
</verse>
        <verse osisID='Ps.121.8'>
For my britheren and my neiyboris; Y spak pees of thee.
</verse>
        <verse osisID='Ps.121.9'>
For the hous of oure Lord God; Y souyte goodis to thee.
</verse>
      </chapter>
      <chapter osisID='Ps.122'>
        <verse osisID='Ps.122.1'>
The `title of the hundrid and two and twentithe salm. `The song of grecis. To thee Y haue reisid myn iyen; that dwellist in heuenes.
</verse>
        <verse osisID='Ps.122.2'>
Lo! as the iyen of seruauntis; ben in the hondis of her lordis. As the iyen of the handmaide ben in the hondis of her ladi; so oure iyen ben to oure Lord God, til he haue mercy on vs.
</verse>
        <verse osisID='Ps.122.3'>
Lord, haue thou merci on vs, haue thou merci on vs; for we ben myche fillid with dispisyng.
</verse>
        <verse osisID='Ps.122.4'>
For oure soule is myche fillid; we ben schenschipe to hem that ben abundaunte with richessis, and dispising to proude men.
</verse>
      </chapter>
      <chapter osisID='Ps.123'>
        <verse osisID='Ps.123.1'>
The `title of the hundrid and thre and twentithe `salm. The song of grecis `of Dauith. Israel seie now, No but for the Lord was in vs;
</verse>
        <verse osisID='Ps.123.2'>
no but for `the Lord was in vs. Whanne men risiden vp ayens vs;
</verse>
        <verse osisID='Ps.123.3'>
in hap thei hadden swalewid vs quike. Whanne the woodnesse of hem was wrooth ayens vs;
</verse>
        <verse osisID='Ps.123.4'>
in hap watir hadde sope vs vp.
</verse>
        <verse osisID='Ps.123.5'>
Oure soule passide thoruy a stronde; in  hap oure soule hadde passide thoruy a watir vnsuffrable.
</verse>
        <verse osisID='Ps.123.6'>
Blessid be the Lord; that `yaf not vs in taking to the teeth of hem.
</verse>
        <verse osisID='Ps.123.7'>
Oure soule, as a sparowe, is delyuered; fro the snare of hunters. The snare is al to-brokun; and we ben delyuered.
</verse>
        <verse osisID='Ps.123.8'>
Oure helpe is in the name of the Lord; that made heuene and erthe.
</verse>
      </chapter>
      <chapter osisID='Ps.124'>
        <verse osisID='Ps.124.1'>
The `title of the hundrid and foure and twentithe salm. `The song of greces. Thei that tristen in the Lord ben as the hil of Syon; he schal not be moued with outen ende,
</verse>
        <verse osisID='Ps.124.2'>
that dwellith in Jerusalem. Hillis ben in the cumpas of it, and the Lord is in the cumpas of his puple; fro this tyme now and in to the world.
</verse>
        <verse osisID='Ps.124.3'>
For the Lord schal not leeue the yerde of synneris on the part of iust men; that iust men holde not forth her hondis to wickidnesse.
</verse>
        <verse osisID='Ps.124.4'>
Lord, do thou wel; to good men, and of riytful herte.
</verse>
        <verse osisID='Ps.124.5'>
But the Lord schal lede them that bowen in to obligaciouns, with hem that worchen wickidnesse; pees be on Israel.
</verse>
      </chapter>
      <chapter osisID='Ps.125'>
        <verse osisID='Ps.125.1'>
The `title of the hundrid and fyue and twentithe `salm. The song of grecis. Whanne the Lord turnede the caitifte of Sion; we weren maad as coumfortid.
</verse>
        <verse osisID='Ps.125.2'>
Thanne oure mouth was fillid with ioye; and oure tunge with ful out ioiyng. Thanne thei schulen seie among hethene men; The Lord magnefiede to do with hem.
</verse>
        <verse osisID='Ps.125.3'>
The Lord magnefiede to do with vs; we ben maad glad.
</verse>
        <verse osisID='Ps.125.4'>
Lord, turne thou oure caitifte; as a stronde in the south.
</verse>
        <verse osisID='Ps.125.5'>
Thei that sowen in teeris; schulen repe in ful out ioiyng.
</verse>
        <verse osisID='Ps.125.6'>
Thei goynge yeden, and wepten; sendynge her seedis. But thei comynge schulen come with ful out ioiyng; berynge her handfullis.
</verse>
      </chapter>
      <chapter osisID='Ps.126'>
        <verse osisID='Ps.126.1'>
The `title of the hundrid and sixe and twentithe `salm. The song of greces of Salomon. `No but the Lord bilde the hous; thei that bilden it han trauelid in veyn. No but the Lord kepith the citee; he wakith in veyn that kepith it.
</verse>
        <verse osisID='Ps.126.2'>
It is veyn to you to rise bifore the liyt; rise ye after that ye han sete, that eten the breed of sorewe. Whanne he schal yyue sleep to his loued; lo!
</verse>
        <verse osisID='Ps.126.3'>
the eritage of the Lord `is sones, the mede is the fruyt of wombe.
</verse>
        <verse osisID='Ps.126.4'>
As arowis ben in the hond of the miyti; so the sones of hem that ben schakun out.
</verse>
        <verse osisID='Ps.126.5'>
Blessid is the man, that hath fillid his desier of tho; he schal not be schent, whanne he schal speke to hise enemyes in the yate.
</verse>
      </chapter>
      <chapter osisID='Ps.127'>
        <verse osisID='Ps.127.1'>
The title of the hundrid and seuene and twentithe salm. The song of greces. Blessid ben alle men, that dreden the Lord; that gon in hise weies.
</verse>
        <verse osisID='Ps.127.2'>
For thou schalt ete the trauels of thin hondis; thou art blessid, and it schal be wel to thee.
</verse>
        <verse osisID='Ps.127.3'>
Thi wijf as a plenteous vyne; in the sidis of thin hous. Thi sones as the newe sprenges of olyue trees; in the cumpas of thi bord.
</verse>
        <verse osisID='Ps.127.4'>
Lo! so a man schal be blessid; that dredith the Lord.
</verse>
        <verse osisID='Ps.127.5'>
The Lord blesse thee fro Syon; and se thou the goodis of Jerusalem in alle the daies of thi lijf.
</verse>
        <verse osisID='Ps.127.6'>
And se thou the sones of thi sones; se thou pees on Israel.
</verse>
      </chapter>
      <chapter osisID='Ps.128'>
        <verse osisID='Ps.128.1'>
The `title of the hundrid and eiyte and twentithe `salm. The song of greces. Israel seie now; Ofte thei fouyten ayens  me fro my yongth.
</verse>
        <verse osisID='Ps.128.2'>
Ofte thei fouyten ayens me fro my yongthe; and sotheli thei miyten not to me.
</verse>
        <verse osisID='Ps.128.3'>
Synneris forgeden on my bak; thei maden long her wickidnesse.
</verse>
        <verse osisID='Ps.128.4'>
The `iust Lord schal beete the nollis of synneris;
</verse>
        <verse osisID='Ps.128.5'>
alle that haten Sion be schent, and turned abak.
</verse>
        <verse osisID='Ps.128.6'>
Be thei maad as the hey of hous coppis; that driede vp, bifore that it be drawun vp.
</verse>
        <verse osisID='Ps.128.7'>
Of which hei he that schal repe, schal not fille his hond; and he that schal gadere hondfullis, schal not fille his bosum.
</verse>
        <verse osisID='Ps.128.8'>
And thei that passiden forth seiden not, The blessing of the Lord be on you; we blessiden you in the name of the Lord.
</verse>
      </chapter>
      <chapter osisID='Ps.129'>
        <verse osisID='Ps.129.1'>
The `title of the hundrid and nyne and twentithe `salm. The song of greces. Lord, Y criede to thee fro depthes; Lord, here thou mi vois.
</verse>
        <verse osisID='Ps.129.2'>
Thin eeris be maad ententif; in to the vois of my biseching.
</verse>
        <verse osisID='Ps.129.3'>
Lord, if thou kepist wickidnessis; Lord, who schal susteyne?
</verse>
        <verse osisID='Ps.129.4'>
For merci is at thee; and, Lord, for thi lawe Y abood thee. Mi soule susteynede in his word; my soule hopide in the Lord.
</verse>
        <verse osisID='Ps.129.5'>
Fro the morewtid keping til to niyt;
</verse>
        <verse osisID='Ps.129.6'>
Israel hope in the Lord.
</verse>
        <verse osisID='Ps.129.7'>
For whi merci is at the Lord; and plenteous redempcioun is at hym.
</verse>
        <verse osisID='Ps.129.8'>
And he schal ayen bie Israel; fro alle the wickidnessis therof.
</verse>
      </chapter>
      <chapter osisID='Ps.130'>
        <verse osisID='Ps.130.1'>
The title of the hundrid and thrittithe salm. The song of greces, `to Dauith himself. Lord, myn herte is not enhaunsid; nether myn iyen ben reisid. Nether Y yede in the grete thingis; nether in merueilis aboue me.
</verse>
        <verse osisID='Ps.130.2'>
If Y feelide not mekely; but enhaunside my soule. As a childe wenyde  on his modir; so yelding be in my soule.
</verse>
        <verse osisID='Ps.130.3'>
Israel hope in the Lord; fro this tyme now and in to the world.
</verse>
      </chapter>
      <chapter osisID='Ps.131'>
        <verse osisID='Ps.131.1'>
The title of the hundrid and oon and thrittithe salm. The song of greces. Lord, haue thou mynde on Dauid; and of al his myldenesse.
</verse>
        <verse osisID='Ps.131.2'>
As he swoor to the Lord; he made a vowe to God of Jacob.
</verse>
        <verse osisID='Ps.131.3'>
I schal not entre in to the tabernacle of myn hous; Y schal not stie in to the bed of mi restyng.
</verse>
        <verse osisID='Ps.131.4'>
I schal not yyue sleep to myn iyen; and napping to myn iye liddis.
</verse>
        <verse osisID='Ps.131.5'>
And rest to my templis, til Y fynde a place to the Lord; a tabernacle to God of Jacob.
</verse>
        <verse osisID='Ps.131.6'>
Lo! we herden that arke of testament in Effrata, `that is, in Silo; we founden it in the feeldis of the wode.
</verse>
        <verse osisID='Ps.131.7'>
We schulen entre in to the tabernacle of hym; we schulen worschipe in the place, where hise feet stoden.
</verse>
        <verse osisID='Ps.131.8'>
Lord, rise thou in to thi reste; thou and the ark of thin halewing.
</verse>
        <verse osisID='Ps.131.9'>
Thi prestis be clothid with riytfulnesse; and thi seyntis make ful out ioye.
</verse>
        <verse osisID='Ps.131.10'>
For Dauid, thi seruaunt; turne thou not awei the face of thi crist.
</verse>
        <verse osisID='Ps.131.11'>
The Lord swoor treuthe to Dauid, and he schal not make hym veyn; of the fruyt of thi wombe Y schal sette on thi seete.
</verse>
        <verse osisID='Ps.131.12'>
If thi sones schulen kepe my testament; and my witnessingis, these whiche Y schal teche hem. And the sones of hem til in to the world; thei schulen sette on thi seete.
</verse>
        <verse osisID='Ps.131.13'>
For the Lord chees Sion; he chees it in to dwelling to hym silf.
</verse>
        <verse osisID='Ps.131.14'>
This is my reste in to the world of world; Y schal dwelle here, for Y chees it.
</verse>
        <verse osisID='Ps.131.15'>
I blessynge schal blesse the widewe of it; Y schal fille with looues the pore men of it.
</verse>
        <verse osisID='Ps.131.16'>
I schal clothe with heelthe the preestis therof; and the hooli men therof schulen make ful out ioye in ful reioisinge.
</verse>
        <verse osisID='Ps.131.17'>
Thidir Y schal bringe  forth the horn of Dauid; Y made redi a lanterne to my crist.
</verse>
        <verse osisID='Ps.131.18'>
I schal clothe hise enemyes with schame; but myn halewing schal floure out on hym.
</verse>
      </chapter>
      <chapter osisID='Ps.132'>
        <verse osisID='Ps.132.1'>
The `title of the hundrid and two and thrittithe salm. The song of grecis. Lo! hou good and hou myrie it is; that britheren dwelle togidere.
</verse>
        <verse osisID='Ps.132.2'>
As oynement in the heed; that goith doun in to the beerd, in to the beerd of Aaron. That goith doun in to the coler of his cloth; as the dew of Ermon,
</verse>
        <verse osisID='Ps.132.3'>
that goith doun in to the hil of Sion. For there the Lord sente blessing; and lijf til in to the world.
</verse>
      </chapter>
      <chapter osisID='Ps.133'>
        <verse osisID='Ps.133.1'>
The `title of the hundrid and thre and thrittithe salm. The song of greces. Lo! now blesse ye the Lord; alle the seruauntis of the Lord. Ye that stonden in the hous of the Lord; in the hallis of `the hous of oure God.
</verse>
        <verse osisID='Ps.133.2'>
In nyytis reise youre hondis in to hooli thingis; and blesse ye the Lord.
</verse>
        <verse osisID='Ps.133.3'>
The Lord blesse thee fro Syon; which Lord made heuene and erthe.
</verse>
      </chapter>
      <chapter osisID='Ps.134'>
        <verse osisID='Ps.134.1'>
The title of the hundrid and foure and thrittithe salm. Alleluya. Herie ye the name of the Lord; ye seruauntis of the Lord, herie ye.
</verse>
        <verse osisID='Ps.134.2'>
Ye that stonden in the hous of the Lord; in the hallis of `the hous of oure God.
</verse>
        <verse osisID='Ps.134.3'>
Herie ye the Lord, for the Lord is good; singe ye to his name, for it is swete.
</verse>
        <verse osisID='Ps.134.4'>
For the Lord chees Jacob to him silf; Israel in to possessioun to him silf.
</verse>
        <verse osisID='Ps.134.5'>
For Y haue knowe, that the Lord is greet; and oure God bifore alle goddis.
</verse>
        <verse osisID='Ps.134.6'>
The Lord made alle thingis, what euere thingis he wolde, in heuene and in erthe; in the see, and in  alle depthis of watris.
</verse>
        <verse osisID='Ps.134.7'>
He ledde out cloudis fro the ferthest part of erthe; and made leitis in to reyn. Which bringith forth wyndis fro hise tresours;
</verse>
        <verse osisID='Ps.134.8'>
which killide the firste gendrid thingis of Egipt, fro man `til to beeste.
</verse>
        <verse osisID='Ps.134.9'>
He sente out signes and grete wondris, in the myddil of thee, thou Egipt; in to Farao and in to alle hise seruauntis.
</verse>
        <verse osisID='Ps.134.10'>
Which smoot many folkis; and killide stronge kingis.
</verse>
        <verse osisID='Ps.134.11'>
Seon, the king of Ammorreis, and Og, the king of Basan; and alle the rewmes of Chanaan.
</verse>
        <verse osisID='Ps.134.12'>
And he yaf the lond of hem eritage; eritage to Israel, his puple.
</verse>
        <verse osisID='Ps.134.13'>
Lord, thi name is with outen ende; Lord, thi memorial be in generacioun and in to generacioun.
</verse>
        <verse osisID='Ps.134.14'>
For the Lord schal deme his puple; and he schal be preied in hise seruauntis.
</verse>
        <verse osisID='Ps.134.15'>
The symulacris of hethene men ben siluer and gold; the werkis of the hondis of men.
</verse>
        <verse osisID='Ps.134.16'>
Tho han a mouth, and schulen not speke; tho han iyen, and schulen not se.
</verse>
        <verse osisID='Ps.134.17'>
Tho han eeris, and schulen not here; for `nether spirit is in the mouth of tho.
</verse>
        <verse osisID='Ps.134.18'>
Thei that maken tho, be maad lijk tho; and alle that tristen in tho.
</verse>
        <verse osisID='Ps.134.19'>
The hous of Israel, blesse ye the Lord; the hous of Aaron, blesse ye the Lord.
</verse>
        <verse osisID='Ps.134.20'>
The hous of Leuy, blesse ye the Lord; ye that dreden the Lord, `blesse ye the Lord.
</verse>
        <verse osisID='Ps.134.21'>
Blessid be the Lord of Syon; that dwellith in Jerusalem.
</verse>
      </chapter>
      <chapter osisID='Ps.135'>
        <verse osisID='Ps.135.1'>
The title of the hundrid and fyue and thrittithe salm. Alleluya. Knouleche ye to the Lord, for he is good, for his merci is withouten ende.
</verse>
        <verse osisID='Ps.135.2'>
Knouleche ye to the God of goddis.
</verse>
        <verse osisID='Ps.135.3'>
Knouleche ye to the Lord of lordis.
</verse>
        <verse osisID='Ps.135.4'>
Which aloone makith grete merueils.
</verse>
        <verse osisID='Ps.135.5'>
Which made heuenes bi vndurstondyng.
</verse>
        <verse osisID='Ps.135.6'>
Which made stidefast erthe on watris.
</verse>
        <verse osisID='Ps.135.7'>
Which  made grete liytis.
</verse>
        <verse osisID='Ps.135.8'>
The sunne in to the power of the dai.
</verse>
        <verse osisID='Ps.135.9'>
The moone and sterris in to the power of the niyt.
</verse>
        <verse osisID='Ps.135.10'>
Which smoot Egipt with the firste gendrid thingis of hem.
</verse>
        <verse osisID='Ps.135.11'>
Which ledde out Israel fro the myddil of hem.
</verse>
        <verse osisID='Ps.135.12'>
In a miyti hond and in an hiy arm.
</verse>
        <verse osisID='Ps.135.13'>
Whiche departide the reed see in to departyngis.
</verse>
        <verse osisID='Ps.135.14'>
And ledde out Israel thoruy the myddil therof.
</verse>
        <verse osisID='Ps.135.15'>
And he `caste a down Farao and his pouer in the reed see.
</verse>
        <verse osisID='Ps.135.16'>
Which ledde ouer his puple thoruy desert.
</verse>
        <verse osisID='Ps.135.17'>
Which smoot grete kingis.
</verse>
        <verse osisID='Ps.135.18'>
And killide strong kingis.
</verse>
        <verse osisID='Ps.135.19'>
Seon, the king of Amorreis.
</verse>
        <verse osisID='Ps.135.20'>
And Og, the king of Baasan.
</verse>
        <verse osisID='Ps.135.21'>
And he yaf the lond of hem eritage.
</verse>
        <verse osisID='Ps.135.22'>
Eritage to Israel, his seruaunt.
</verse>
        <verse osisID='Ps.135.23'>
For in oure lownesse he hadde mynde on vs.
</verse>
        <verse osisID='Ps.135.24'>
And he ayenbouyte vs fro oure enemyes.
</verse>
        <verse osisID='Ps.135.25'>
Which yyueth mete to ech fleisch. Knouleche ye to God of heuene.
</verse>
        <verse osisID='Ps.135.26'>
Knouleche ye to the Lord of lordis; for his merci is with outen ende.
</verse>
      </chapter>
      <chapter osisID='Ps.136'>
        <verse osisID='Ps.136.1'>
The hundrid and sixe and thrittithe salm. On the floodis of Babiloyne there we saten, and wepten; while we bithouyten on Syon.
</verse>
        <verse osisID='Ps.136.2'>
In salewis in the myddil therof; we hangiden vp oure orguns.
</verse>
        <verse osisID='Ps.136.3'>
For thei that ledden vs prisoners; axiden vs there the wordis of songis. And thei that ledden awei vs seiden; Synge ye to vs an ympne of the songis of Syon.
</verse>
        <verse osisID='Ps.136.4'>
Hou schulen we singe a songe of the Lord; in an alien lond?
</verse>
        <verse osisID='Ps.136.5'>
If Y foryete thee, Jerusalem; my riyt hond be youun to foryeting.
</verse>
        <verse osisID='Ps.136.6'>
Mi tunge cleue to my chekis; if Y bithenke not on thee. If Y purposide not of thee, Jerusalem; in the bigynnyng of my gladnesse.
</verse>
        <verse osisID='Ps.136.7'>
Lord, haue thou mynde on the sones of  Edom; for the dai of Jerusalem. Whiche seien, Anyntische ye, anyntische ye; `til to the foundement ther ynne.
</verse>
        <verse osisID='Ps.136.8'>
Thou wretchid douyter of Babiloyne; he is blessid, that `schal yelde to thee thi yelding, which thou yeldidist to vs.
</verse>
        <verse osisID='Ps.136.9'>
He is blessid, that schal holde; and hurtle doun hise litle children at a stoon.
</verse>
      </chapter>
      <chapter osisID='Ps.137'>
        <verse osisID='Ps.137.1'>
The `title of the hundrid and seuene and thrittithe salm. `To Dauith him silf. Lord, Y schal knouleche to thee in al myn herte; for thou herdist the wordis of my mouth. Mi God, Y schal singe to thee in the siyt of aungels;
</verse>
        <verse osisID='Ps.137.2'>
Y schal worschipe to thin hooli temple, and Y schal knouleche to thi name. On thi merci and thi treuthe; for thou hast magnefied thin hooli name aboue al thing.
</verse>
        <verse osisID='Ps.137.3'>
In what euere dai Y schal inwardli clepe thee, here thou me; thou schalt multipli vertu in my soule.
</verse>
        <verse osisID='Ps.137.4'>
Lord, alle the kingis of erthe knouleche to thee; for thei herden alle the wordis of thi mouth.
</verse>
        <verse osisID='Ps.137.5'>
And singe thei in the weies of the Lord; for the glorie of the Lord is greet.
</verse>
        <verse osisID='Ps.137.6'>
For the Lord is hiy, and biholdith meke thingis; and knowith afer hiy thingis.
</verse>
        <verse osisID='Ps.137.7'>
If Y schal go in the myddil of tribulacioun, thou schalt quikene me; and thou stretchidist forth thin hond on the ire of myn enemyes, and thi riyt hond made me saaf.
</verse>
        <verse osisID='Ps.137.8'>
The Lord schal yelde for me, Lord, thi merci is with outen ende; dispise thou not the werkis of thin hondis.
</verse>
      </chapter>
      <chapter osisID='Ps.138'>
        <verse osisID='Ps.138.1'>
The `title of the hundrid and eiyte and thrittithe salm. `To victorie, the salm of Dauith. Lord, thou hast preued me, and hast knowe me;
</verse>
        <verse osisID='Ps.138.2'>
thou hast knowe my sitting, and my rising ayen.
</verse>
        <verse osisID='Ps.138.3'>
Thou hast vndirstonde  my thouytis fro fer; thou hast enquerid my path and my corde.
</verse>
        <verse osisID='Ps.138.4'>
And thou hast bifor seien alle my weies; for no word is in my tunge.
</verse>
        <verse osisID='Ps.138.5'>
Lo! Lord, thou hast knowe alle thingis, the laste thingis and elde; thou hast formed me, and hast set thin hond on me.
</verse>
        <verse osisID='Ps.138.6'>
Thi kunnyng is maad wondirful of me; it is coumfortid, and Y schal not mowe to it.
</verse>
        <verse osisID='Ps.138.7'>
Whidir schal Y go fro thi spirit; and whider schal Y fle fro thi face?
</verse>
        <verse osisID='Ps.138.8'>
If Y schal stie in to heuene, thou art there; if Y schal go doun to helle, thou art present.
</verse>
        <verse osisID='Ps.138.9'>
If Y schal take my fetheris ful eerli; and schal dwelle in the last partis of the see.
</verse>
        <verse osisID='Ps.138.10'>
And sotheli thider thin hond schal leede me forth; and thi riyt hond schal holde me.
</verse>
        <verse osisID='Ps.138.11'>
And Y seide, In hap derknessis schulen defoule me; and the nyyt is my liytnyng in my delicis.
</verse>
        <verse osisID='Ps.138.12'>
For whi derknessis schulen not be maad derk fro thee, aud the niyt schal be liytned as the dai; as the derknessis therof, so and the liyt therof.
</verse>
        <verse osisID='Ps.138.13'>
For thou haddist in possessioun my reines; thou tokist me vp fro the wombe of my modir.
</verse>
        <verse osisID='Ps.138.14'>
I schal knouleche to thee, for thou art magnefied dreedfuli; thi werkis ben wondirful, and my soule schal knouleche ful miche.
</verse>
        <verse osisID='Ps.138.15'>
Mi boon, which thou madist in priuete, is not hyd fro thee; and my substaunce in the lower partis of erthe.
</verse>
        <verse osisID='Ps.138.16'>
Thin iyen sien myn vnperfit thing, and alle men schulen be writun in thi book; daies schulen be formed, and no man is in tho.
</verse>
        <verse osisID='Ps.138.17'>
Forsothe, God, thi frendis ben maad onourable ful myche to me; the princeheed of hem is coumfortid ful myche.
</verse>
        <verse osisID='Ps.138.18'>
I schal noumbre hem, and thei schulen be multiplied aboue grauel; Y roos vp, and yit Y am with thee.
</verse>
        <verse osisID='Ps.138.19'>
For thou, God, schalt slee synneris; ye menquelleris, bowe awei fro me.
</verse>
        <verse osisID='Ps.138.20'>
For ye seien in thouyt; Take thei her citees in vanite.
</verse>
        <verse osisID='Ps.138.21'>
Lord, whether Y hatide not hem that hatiden thee; and Y failide on thin  enemyes?
</verse>
        <verse osisID='Ps.138.22'>
Bi perfite haterede Y hatide hem; thei weren maad enemyes to me.
</verse>
        <verse osisID='Ps.138.23'>
God, preue thou me, and knowe thou myn herte; axe thou me, and knowe thou my pathis.
</verse>
        <verse osisID='Ps.138.24'>
And se thou, if weie of wickidnesse is in me; and lede thou me forth in euerlastinge wei.
</verse>
      </chapter>
      <chapter osisID='Ps.139'>
        <verse osisID='Ps.139.1'>
The `title of the hundrid and nyne and thrittithe `salm. To victorie, the salm of Dauith.
</verse>
        <verse osisID='Ps.139.2'>
Lord, delyuere thou me fro an yuel man; delyuere thou me fro a wickid man.
</verse>
        <verse osisID='Ps.139.3'>
Whiche thouyten wickidnesses in the herte; al dai thei ordeyneden batels.
</verse>
        <verse osisID='Ps.139.4'>
Thei scharpiden her tungis as serpentis; the venym of snakis vndir the lippis of hem.
</verse>
        <verse osisID='Ps.139.5'>
Lord, kepe thou me fro the hond of the synnere; and delyuere thou me fro wickid men. Which thouyten to disseyue my goyngis;
</verse>
        <verse osisID='Ps.139.6'>
proude men hidden a snare to me. And thei leiden forth cordis in to a snare; thei settiden sclaundir to me bisidis the weie.
</verse>
        <verse osisID='Ps.139.7'>
I seide to the Lord, Thou art mi God; Lord, here thou the vois of my biseching.
</verse>
        <verse osisID='Ps.139.8'>
Lord, Lord, the vertu of myn heelthe; thou madist schadowe on myn heed in the dai of batel.
</verse>
        <verse osisID='Ps.139.9'>
Lord, bitake thou not me fro my desire to the synnere; thei thouyten ayens me, forsake thou not me, lest perauenture thei ben enhaunsid.
</verse>
        <verse osisID='Ps.139.10'>
The heed of the cumpas of hem; the trauel of her lippis schal hile hem.
</verse>
        <verse osisID='Ps.139.11'>
Colis schulen falle on hem, thou schalt caste hem doun in to fier; in wretchidnessis thei schulen not stonde.
</verse>
        <verse osisID='Ps.139.12'>
A man a greet ianglere schal not be dressid in erthe; yuels schulen take an vniust man in perisching.
</verse>
        <verse osisID='Ps.139.13'>
I haue knowe, that the Lord schal make dom of a nedi man; and the veniaunce of pore men.
</verse>
        <verse osisID='Ps.139.14'>
Netheles iust men schulen knouleche to thi name; and riytful men schulen dwelle with thi cheer.
</verse>
      </chapter>
      <chapter osisID='Ps.140'>
        <verse osisID='Ps.140.1'>
The `title of the hundrid and fourtithe salm. `The salm `of Dauith. Lord, Y criede to thee, here thou me; yyue thou tent to my vois, whanne Y schal crye to thee.
</verse>
        <verse osisID='Ps.140.2'>
Mi preier be dressid as encense in thi siyt; the reisyng of myn hondis be as the euentid sacrifice.
</verse>
        <verse osisID='Ps.140.3'>
Lord, sette thou a keping to my mouth; and a dore of stonding aboute to my lippis.
</verse>
        <verse osisID='Ps.140.4'>
Bowe thou not myn herte in to wordis of malice; to excuse excusingis in synne. With men worchinge wickidnesse; and Y schal not comyne with the chosun men of hem.
</verse>
        <verse osisID='Ps.140.5'>
A iust man schal repreue me in mersi, and schal blame me; but the oile of a synner make not fat myn heed. For whi and yit my preier is in the wel plesaunt thingis of hem;
</verse>
        <verse osisID='Ps.140.6'>
for the domesmen of hem ioyned to the stoon weren sopun vp. Here thei my wordis,
</verse>
        <verse osisID='Ps.140.7'>
for tho weren myyti. As fatnesse is brokun out on the erthe; oure bonys ben scatered niy helle. Lord, Lord,
</verse>
        <verse osisID='Ps.140.8'>
for myn iyen ben to thee, Y hopide in thee; take thou not awei my soule.
</verse>
        <verse osisID='Ps.140.9'>
Kepe thou me fro the snare which thei ordeyneden to me; and fro the sclaundris of hem that worchen wickidnesse. Synneris schulen falle in the nett therof;
</verse>
        <verse osisID='Ps.140.10'>
Y am aloone til Y passe.
</verse>
      </chapter>
      <chapter osisID='Ps.141'>
        <verse osisID='Ps.141.1'>
The `title of the hundrid and oon and fourtithe salm. The lernyng of Dauid; `his preier, `whanne he was in the denne.
</verse>
        <verse osisID='Ps.141.2'>
With my vois Y criede to the Lord; with my vois Y preiede hertli to the Lord.
</verse>
        <verse osisID='Ps.141.3'>
I schede out my preier in his siyt; and Y pronounce my tribulacioun bifor him.
</verse>
        <verse osisID='Ps.141.4'>
While my spirit failith of me; and thou hast knowe my pathis. In this weie in  which Y yede; proude men hidden a snare to me.
</verse>
        <verse osisID='Ps.141.5'>
I bihelde to the riyt side, and Y siy; and noon was that knew me. Fliyt perischide fro me; and noon is that sekith my soule.
</verse>
        <verse osisID='Ps.141.6'>
Lord, Y criede to thee, Y seide, Thou art myn hope; my part in the lond of lyueris.
</verse>
        <verse osisID='Ps.141.7'>
Yyue thou tent to my biseching; for Y am maad low ful greetli. Delyuere thou me fro hem that pursuen me; for thei ben coumfortid on me.
</verse>
        <verse osisID='Ps.141.8'>
Lede my soule out of keping to knouleche to thi name; iust men abiden me, til thou yelde to me.
</verse>
      </chapter>
      <chapter osisID='Ps.142'>
        <verse osisID='Ps.142.1'>
The `title of the hundrid and two and fourtithe salm. The salm of Dauid. Lord, here thou my preier, with eeris perseyue thou my biseching; in thi treuthe here thou me, in thi riytwisnesse.
</verse>
        <verse osisID='Ps.142.2'>
And entre thou not in to dom with thi seruaunt; for ech man lyuynge schal not be maad iust in thi siyt.
</verse>
        <verse osisID='Ps.142.3'>
For the enemy pursuede my soule; he made lowe my lijf in erthe. He hath set me in derk placis, as the deed men of the world,
</verse>
        <verse osisID='Ps.142.4'>
and my spirit was angwischid on me; myn herte was disturblid in me.
</verse>
        <verse osisID='Ps.142.5'>
I was myndeful of elde daies, Y bithouyte in alle thi werkis; Y bithouyte in the dedis of thin hondis.
</verse>
        <verse osisID='Ps.142.6'>
I helde forth myn hondis to thee; my soule as erthe with out water to thee.
</verse>
        <verse osisID='Ps.142.7'>
Lord, here thou me swiftli; my spirit failide. Turne thou not a wei thi face fro me; and Y schal be lijk to hem that gon doun in to the lake.
</verse>
        <verse osisID='Ps.142.8'>
Make thou erli thi merci herd to me; for Y hopide in thee. Make thou knowun to me the weie in which Y schal go; for Y reiside my soule to thee.
</verse>
        <verse osisID='Ps.142.9'>
Delyuere thou me fro myn enemyes, Lord, Y fledde to thee;
</verse>
        <verse osisID='Ps.142.10'>
teche thou me to do thi wille, for thou art my God. Thi good spirit schal lede me forth  in to a riytful lond;
</verse>
        <verse osisID='Ps.142.11'>
Lord, for thi name thou schalt quikene me in thin equite. Thou schalt lede my soule out of tribulacioun;
</verse>
        <verse osisID='Ps.142.12'>
and in thi merci thou schalt scatere alle myn enemyes. And thou schalt leese alle them, that troublen my soule; for Y am thi seruaunt.
</verse>
      </chapter>
      <chapter osisID='Ps.143'>
        <verse osisID='Ps.143.1'>
The title of the hundrid and thre and fourtithe salm. `A salm. Blessid be my Lord God, that techith myn hondis to werre; and my fyngris to batel.
</verse>
        <verse osisID='Ps.143.2'>
Mi merci, and my refuyt; my takere vp, and my delyuerer. Mi defender, and Y hopide in him; and thou makist suget my puple vnder me.
</verse>
        <verse osisID='Ps.143.3'>
Lord, what is a man, for thou hast maad knowun to him; ether the sone of man, for thou arettist him of sum valu?
</verse>
        <verse osisID='Ps.143.4'>
A man is maad lijk vanyte; hise daies passen as schadow.
</verse>
        <verse osisID='Ps.143.5'>
Lord, bowe doun thin heuenes, and come thou doun; touche thou hillis, and thei schulen make smoke.
</verse>
        <verse osisID='Ps.143.6'>
Leite thou schynyng, and thou schalt scatere hem; sende thou out thin arowis, and thou schalt disturble hem.
</verse>
        <verse osisID='Ps.143.7'>
Sende out thin hond fro an hiy, rauysche thou me out, and delyuere thou me fro many watris; and fro the hond of alien sones.
</verse>
        <verse osisID='Ps.143.8'>
The mouth of which spak vanite; and the riythond of hem is the riyt hond of wickidnesse.
</verse>
        <verse osisID='Ps.143.9'>
God, Y schal synge to thee a new song; I schal seie salm to thee in a sautre of ten stringis.
</verse>
        <verse osisID='Ps.143.10'>
Which yyuest heelthe to kingis; which ayen bouytist Dauid, thi seruaunt, fro the wickid swerd rauische thou out me.
</verse>
        <verse osisID='Ps.143.11'>
And delyuere thou me fro `the hond of alien sones; the mouth of whiche spak vanyte, and the riythond of hem is the riyt hond of wickidnesse.
</verse>
        <verse osisID='Ps.143.12'>
Whose sones ben; as new plauntingis in her yongthe. The douytris of hem  ben arayed; ourned about as the licnesse of the temple.
</verse>
        <verse osisID='Ps.143.13'>
The selers of hem ben fulle; bringinge out fro this vessel in to that. The scheep of hem ben with lambre, plenteuouse in her goingis out;
</verse>
        <verse osisID='Ps.143.14'>
her kien ben fatte. `No falling of wal is, nether passing ouere; nether cry is in the stretis of hem.
</verse>
        <verse osisID='Ps.143.15'>
Thei seiden, `The puple is blessid, that hath these thingis; blessid is the puple, whos Lord is the God of it.
</verse>
      </chapter>
      <chapter osisID='Ps.144'>
        <verse osisID='Ps.144.1'>
The title of the hundrid and foure and fourtithe salm. `The ympne of Dauith. Mi God king, Y schal enhaunse thee; and Y schal blesse thi name in to the world, and in to the world of world.
</verse>
        <verse osisID='Ps.144.2'>
Bi alle daies Y schal blesse thee; and Y schal herie thi name in to the world, and in to the world of the world.
</verse>
        <verse osisID='Ps.144.3'>
The Lord is greet, and worthi to be preisid ful myche; and noon ende is of his greetnesse.
</verse>
        <verse osisID='Ps.144.4'>
Generacioun and generacioun schal preise thi werkis; and thei schulen pronounse thi power.
</verse>
        <verse osisID='Ps.144.5'>
Thei schulen speke `the greet doyng of the glorie of thin holynesse; and thei schulen telle thi merueils.
</verse>
        <verse osisID='Ps.144.6'>
And thei schulen seye the vertu of thi ferdful thingis; and thei schulen telle thi greetnesse.
</verse>
        <verse osisID='Ps.144.7'>
Thei schulen bringe forth the mynde of the abundaunce of thi swetnesse; and thei schulen telle with ful out ioiyng thi riytfulnesse.
</verse>
        <verse osisID='Ps.144.8'>
The Lord is a merciful doere, and merciful in wille; paciente, and myche merciful.
</verse>
        <verse osisID='Ps.144.9'>
The Lord is swete in alle thingis; and hise merciful doyngis ben on alle hise werkis.
</verse>
        <verse osisID='Ps.144.10'>
Lord, alle thi werkis knouleche to thee; and thi seyntis blesse thee.
</verse>
        <verse osisID='Ps.144.11'>
Thei schulen seie the glorie of thi rewme; and thei schulen  speke thi power.
</verse>
        <verse osisID='Ps.144.12'>
That thei make thi power knowun to the sones of men; and the glorie of the greetnesse of thi rewme.
</verse>
        <verse osisID='Ps.144.13'>
Thi rewme is the rewme of alle worldis; and thi lordschipe is in al generacioun and in to generacioun. The Lord is feithful in alle hise wordis; and hooli in alle hise werkis.
</verse>
        <verse osisID='Ps.144.14'>
The Lord liftith vp alle that fallen doun; and reisith alle men hurtlid doun.
</verse>
        <verse osisID='Ps.144.15'>
Lord, the iyen of alle beestis hopen in thee; and thou yyuest the mete of hem in couenable tyme.
</verse>
        <verse osisID='Ps.144.16'>
Thou openest thin hond; and thou fillist ech beeste with blessing.
</verse>
        <verse osisID='Ps.144.17'>
The Lord is iust in alle hise weies; and hooli in alle hise werkis.
</verse>
        <verse osisID='Ps.144.18'>
The Lord is niy to alle that inwardli clepen him; to alle that inwardli clepen him in treuthe.
</verse>
        <verse osisID='Ps.144.19'>
He schal do the wille of hem, that dreden him, and he schal here the biseching of hem; and he schal make hem saaf.
</verse>
        <verse osisID='Ps.144.20'>
The Lord kepith alle men louynge him; and he schal leese alle synners.
</verse>
        <verse osisID='Ps.144.21'>
Mi mouth schal speke the heriyng of the Lord; and ech man blesse his hooli name in to the world, and in to the world of world.
</verse>
      </chapter>
      <chapter osisID='Ps.145'>
        <verse osisID='Ps.145.1'>
The `title of the hundred and fyue and fourtithe `salm. Alleluya.
</verse>
        <verse osisID='Ps.145.2'>
Mi soule, herie thou the Lord; Y schal herie the Lord in my lijf, Y schal synge to my God as longe as Y schal be. Nile ye triste in princis;
</verse>
        <verse osisID='Ps.145.3'>
nether in the sones of men, in whiche is noon helthe.
</verse>
        <verse osisID='Ps.145.4'>
The spirit of hym schal go out, and he schal turne ayen in to his erthe; in that dai alle the thouytis of hem schulen perische.
</verse>
        <verse osisID='Ps.145.5'>
He is blessid, of whom the God of Jacob is his helpere, his hope is in his Lord God, that made heuene and erthe;
</verse>
        <verse osisID='Ps.145.6'>
the see, and alle thingis that ben in tho.
</verse>
        <verse osisID='Ps.145.7'>
Which kepith treuthe in to the world, makith dom to hem that suffren wrong; yyueth mete to  hem that ben hungri. The Lord vnbyndith feterid men;
</verse>
        <verse osisID='Ps.145.8'>
the Lord liytneth blynde men. The Lord reisith men hurtlid doun; the Lord loueth iust men.
</verse>
        <verse osisID='Ps.145.9'>
The Lord kepith comelyngis, he schal take vp a modirles child, and widewe; and he schal distrie the weies of synners.
</verse>
        <verse osisID='Ps.145.10'>
The Lord schal regne in to the worldis; Syon, thi God schal regne in generacioun and in to generacioun.
</verse>
      </chapter>
      <chapter osisID='Ps.146'>
        <verse osisID='Ps.146.1'>
The `title of the hundrid and sixe and fourtithe salm. Alleluya. Herie ye the Lord, for the salm is good; heriyng be myrie, and fair to oure God.
</verse>
        <verse osisID='Ps.146.2'>
The Lord schal bilde Jerusalem; and schal gadere togidere the scateryngis of Israel.
</verse>
        <verse osisID='Ps.146.3'>
Which Lord makith hool men contrit in herte; and byndith togidere the sorewes of hem.
</verse>
        <verse osisID='Ps.146.4'>
Which noumbrith the multitude of sterris; and clepith names to alle tho.
</verse>
        <verse osisID='Ps.146.5'>
Oure Lord is greet, and his vertu is greet; and of his wisdom is no noumbre.
</verse>
        <verse osisID='Ps.146.6'>
The Lord takith vp mylde men; forsothe he makith low synneris `til to the erthe.
</verse>
        <verse osisID='Ps.146.7'>
Bifore synge ye to the Lord in knoulechyng; seye ye salm to oure God in an harpe.
</verse>
        <verse osisID='Ps.146.8'>
Which hilith heuene with cloudis; and makith redi reyn to the erthe. Which bryngith forth hei in hillis; and eerbe to the seruice of men.
</verse>
        <verse osisID='Ps.146.9'>
Which yyueth mete to her werk beestis; and to the briddys of crowis clepinge hym.
</verse>
        <verse osisID='Ps.146.10'>
He schal not haue wille in the strengthe of an hors; nether it schal be wel plesaunt to hym in the leggis of a man.
</verse>
      </chapter>
      <chapter osisID='Ps.147'>
        <verse osisID='Ps.147.1'>
It is wel plesaunt to the Lord on men that dreden hym; and in hem that hopen on his mercy.
</verse>
        <verse osisID='Ps.147.2'>
Jerusalem, herie thou the Lord; Syon,  herie thou thi God.
</verse>
        <verse osisID='Ps.147.3'>
For he hath coumfortid the lockis of thi yatis; he hath blessid thi sones in thee.
</verse>
        <verse osisID='Ps.147.4'>
Which hath set thi coostis pees; and fillith thee with the fatnesse of wheete.
</verse>
        <verse osisID='Ps.147.5'>
Which sendith out his speche to the erthe; his word renneth swiftli.
</verse>
        <verse osisID='Ps.147.6'>
Which yyueth snow as wolle; spredith abrood a cloude as aische.
</verse>
        <verse osisID='Ps.147.7'>
He sendith his cristal as mussels; who schal suffre bifore the face of his cooldnesse?
</verse>
        <verse osisID='Ps.147.8'>
He schal sende out his word, and schal melte tho; his spirit schal blowe, and watris schulen flowe.
</verse>
        <verse osisID='Ps.147.9'>
Which tellith his word to Jacob; and hise riytfulnessis and domes to Israel.
</verse>
        <verse osisID='Ps.147.10'>
He dide not so to ech nacioun; and he schewide not hise domes to hem.
</verse>
      </chapter>
      <chapter osisID='Ps.148'>
        <verse osisID='Ps.148.1'>
The `title of the hundrid and eiyte and fourtithe salm. Alleluya. Ye of heuenes, herie the Lord; herie ye hym in hiye thingis.
</verse>
        <verse osisID='Ps.148.2'>
Alle hise aungels, herie ye hym; alle hise vertues, herye ye hym.
</verse>
        <verse osisID='Ps.148.3'>
Sunne and moone, herie ye hym; alle sterris and liyt, herie ye hym.
</verse>
        <verse osisID='Ps.148.4'>
Heuenes of heuenes, herie ye hym; and the watris that ben aboue heuenes,
</verse>
        <verse osisID='Ps.148.5'>
herie ye the name of the Lord.
</verse>
        <verse osisID='Ps.148.6'>
For he seide, and thingis weren maad; he comaundide, and thingis weren maad of nouyt. He ordeynede tho thingis in to the world, and in to the world of world; he settide a comaundement, and it schal not passe.
</verse>
        <verse osisID='Ps.148.7'>
Ye of erthe, herie ye the Lord; dragouns, and alle depthis of watris.
</verse>
        <verse osisID='Ps.148.8'>
Fier, hail, snow, iys, spiritis of tempestis; that don his word.
</verse>
        <verse osisID='Ps.148.9'>
Mounteyns, and alle litle hillis; trees berynge fruyt, and alle cedris.
</verse>
        <verse osisID='Ps.148.10'>
Wielde beestis, and alle tame beestis; serpentis, and fetherid briddis.
</verse>
        <verse osisID='Ps.148.11'>
The kingis of erthe, and alle puplis; the princis, and alle iugis of erthe.
</verse>
        <verse osisID='Ps.148.12'>
Yonge men, and virgyns, elde men with yongere, herie ye the name of  the Lord;
</verse>
        <verse osisID='Ps.148.13'>
for the name of hym aloone is enhaunsid.
</verse>
        <verse osisID='Ps.148.14'>
His knouleching be on heuene and erthe; and he hath enhaunsid the horn of his puple. An ympne be to alle hise seyntis; to the children of Israel, to a puple neiyynge to hym.
</verse>
      </chapter>
      <chapter osisID='Ps.149'>
        <verse osisID='Ps.149.1'>
The `title of the hundrid and nyne and fourtithe salm. Alleluya. Synge ye to the Lord a newe song; hise heriyng be in the chirche of seyntis.
</verse>
        <verse osisID='Ps.149.2'>
Israel be glad in hym that made hym; and the douytris of Syon make ful out ioye in her king.
</verse>
        <verse osisID='Ps.149.3'>
Herie thei his name in a queer; seie thei salm to hym in a tympan, and sautre.
</verse>
        <verse osisID='Ps.149.4'>
For the Lord is wel plesid in his puple; and he hath reisid mylde men in to heelthe.
</verse>
        <verse osisID='Ps.149.5'>
Seyntis schulen make ful out ioye in glorie; thei schulen be glad in her beddis.
</verse>
        <verse osisID='Ps.149.6'>
The ful out ioiyngis of God in the throte of hem; and swerdis scharp on `ech side in the hondis of hem.
</verse>
        <verse osisID='Ps.149.7'>
To do veniaunce in naciouns; blamyngis in puplis.
</verse>
        <verse osisID='Ps.149.8'>
To bynde the kyngis of hem in stockis; and the noble men of hem in yrun manaclis.
</verse>
        <verse osisID='Ps.149.9'>
That thei make in hem doom writun; this is glorye to alle hise seyntis.
</verse>
      </chapter>
      <chapter osisID='Ps.150'>
        <verse osisID='Ps.150.1'>
The title of the hundrid and fiftithe salm. Alleluya. Herie ye the Lord in hise seyntis; herie ye hym in the firmament of his vertu.
</verse>
        <verse osisID='Ps.150.2'>
Herie ye hym in hise vertues; herie ye hym bi the multitude of his greetnesse.
</verse>
        <verse osisID='Ps.150.3'>
Herie ye hym in the soun of trumpe; herie ye hym in a sautre and harpe.
</verse>
        <verse osisID='Ps.150.4'>
Herie ye hym in a tympane and queer; herie ye hym in strengis and orgun.
</verse>
        <verse osisID='Ps.150.5'>
Herie ye  hym in cymbalis sownynge wel, herye ye hym in cymbalis of iubilacioun;
</verse>
        <verse osisID='Ps.150.6'>
ech spirit, herye the Lord.
</verse>
      </chapter>
    </div></osisText>
</osis>