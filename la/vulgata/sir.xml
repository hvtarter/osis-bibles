<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='Bible.Vulgata' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Vulgata'>
        <title>Biblia Sacra Vulgata</title>
        <contributor>The Free Bible Group</contributor>
        <creator>NoName</creator>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Vulgata</identifier>
        <source/>
        <language type='IETF'>la</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Sir'>
      <chapter osisID='Sir.1'>
        <verse osisID='Sir.1.1'>omnis sapientia a Deo Domino est et cum illo fuit semper et est ante aevum</verse>
        <verse osisID='Sir.1.2'>harenam maris et pluviae guttas et dies saeculi quis dinumeravit altitudinem caeli et latitudinem terrae et profundum abyssi quis mensus est</verse>
        <verse osisID='Sir.1.3'>sapientiam Dei praecedentem omnia quis investigavit</verse>
        <verse osisID='Sir.1.4'>prior omnium creata est sapientia et intellectus prudentiae ab aevo</verse>
        <verse osisID='Sir.1.5'>fons sapientiae verbum Dei in excelsis et ingressus illius mandata aeterna</verse>
        <verse osisID='Sir.1.6'>radix sapientiae cui revelata est et astutias illius quis agnovit</verse>
        <verse osisID='Sir.1.7'>disciplina sapientiae cui revelata est et manifestata et multiplicationem ingressus illius quis intellexit</verse>
        <verse osisID='Sir.1.8'>unus est Altissimus creator omnipotens rex potens et metuendus nimis sedens super thronum illius et dominans Deus</verse>
        <verse osisID='Sir.1.9'>ipse creavit illam spiritu sancto et vidit et dinumeravit et mensus est</verse>
        <verse osisID='Sir.1.10'>et effudit illam super omnia opera sua et super omnem carnem secundum datum suum et praebuit illam diligentibus se</verse>
        <verse osisID='Sir.1.11'>timor Domini gloria et gloriatio et laetitia et corona exultationis</verse>
        <verse osisID='Sir.1.12'>timor Domini delectabit cor et dabit laetitiam et gaudium in longitudine dierum</verse>
        <verse osisID='Sir.1.13'>timenti Dominum bene erit in extremis et in die defunctionis suae benedicetur</verse>
        <verse osisID='Sir.1.14'>dilectio Dei honorabilis sapientia</verse>
        <verse osisID='Sir.1.15'>quibus autem apparuerit in visu diligunt eam in visione et in agnitione magnalium suorum</verse>
        <verse osisID='Sir.1.16'>initium sapientiae timor Domini et cum fidelibus in vulva concreatus est et cum electis seminis creditur et cum iustis et fidelibus agnoscitur</verse>
        <verse osisID='Sir.1.17'>timor Domini scientiae religiositas</verse>
        <verse osisID='Sir.1.18'>religiositas custodiet et iustificabit cor iucunditatem atque gaudium dabit</verse>
        <verse osisID='Sir.1.19'>timenti Deum bene erit et in diebus consummationis illius benedicetur</verse>
        <verse osisID='Sir.1.20'>plenitudo sapientiae timere Deum et plenitudo a fructibus illius</verse>
        <verse osisID='Sir.1.21'>omnem domum illius implebit a generationibus et receptacula a thesauris illius</verse>
        <verse osisID='Sir.1.22'>corona sapientiae timor Domini repollens pacem et salutis fructum</verse>
        <verse osisID='Sir.1.23'>et vidit et dinumeravit eam utraque autem sunt dona Dei</verse>
        <verse osisID='Sir.1.24'>scientiam et intellectum prudentiae sapientia conpartietur et gloriam tenentium se inaltat</verse>
        <verse osisID='Sir.1.25'>radix sapientiae est timere Dominum rami enim illius longevi</verse>
        <verse osisID='Sir.1.26'>in thesauris sapientiae intellectus et scientiae religiositas execratio autem peccatoribus sapientia</verse>
        <verse osisID='Sir.1.27'>timor Dei expellit peccatum</verse>
        <verse osisID='Sir.1.28'>nam qui sine timore est non poterit iustificari iracundia enim animositatis illius subversio illius est</verse>
        <verse osisID='Sir.1.29'>usque in tempus sustinebit patiens et postea redditio iucunditatis</verse>
        <verse osisID='Sir.1.30'>bonus sensus usque in tempus abscondebit verba illius et labia multorum enarrabunt sensum illius</verse>
        <verse osisID='Sir.1.33'>concupiscens sapientiam conserva iustitiam et Deus praebebit illam tibi</verse>
        <verse osisID='Sir.1.34'>sapientia enim et disciplina timor Domini et quod beneplacitum est illi</verse>
        <verse osisID='Sir.1.35'>fides et mansuetudo et adimplebit thesauros illius</verse>
        <verse osisID='Sir.1.36'>non sis incredibilis timori Domini et ne accesseris ad illum duplici corde</verse>
        <verse osisID='Sir.1.37'>ne fueris hypocrita in conspectu hominum et non scandalizeris labiis tuis</verse>
        <verse osisID='Sir.1.38'>adtende in illis ne forte cadas et adducas animae tuae inhonorationem</verse>
        <verse osisID='Sir.1.39'>et revelet Deus absconsa tua et in medio synagogae elidat te</verse>
        <verse osisID='Sir.1.40'>quoniam accessisti maligne ad Dominum et cor tuum plenum est dolo et fallacia</verse>
      </chapter>
      <chapter osisID='Sir.2'>
        <verse osisID='Sir.2.1'>fili accedens servituti Dei sta in iustitia et timore et praepara animam tuam ad temptationem</verse>
        <verse osisID='Sir.2.2'>deprime cor tuum et sustine declina aurem et excipe verba intellectus et ne festines in tempus obductionis</verse>
        <verse osisID='Sir.2.3'>sustine sustentationes Dei coniungere Deo et sustine ut crescat in novissimo vita tua</verse>
        <verse osisID='Sir.2.4'>omne quod tibi adplicitum fuerit accipe et in dolore sustine et in humilitate tua habe patientiam</verse>
        <verse osisID='Sir.2.5'>quoniam in igne probatur aurum et argentum homines vero receptibiles in camino humiliationis</verse>
        <verse osisID='Sir.2.6'>crede Deo et recuperabit te et dirige viam tuam et spera in illum serva timorem illius et in illo veteresce</verse>
        <verse osisID='Sir.2.7'>metuentes Deum sustinete misericordiam eius et non deflectatis ab illo ne cadatis</verse>
        <verse osisID='Sir.2.8'>qui timetis Deum credite illi et non evacuabitur merces vestra</verse>
        <verse osisID='Sir.2.9'>qui timetis Deum sperate in illum et in oblectatione veniet vobis misericordia</verse>
        <verse osisID='Sir.2.10'>qui timetis Deum diligite illum et inluminabuntur corda vestra</verse>
        <verse osisID='Sir.2.11'>respicite filii nationes hominum et scitote quis speravit in Dominum et confusus est</verse>
        <verse osisID='Sir.2.12'>permansit in mandatis eius et derelictus est et quis invocavit illum et despexit illum</verse>
        <verse osisID='Sir.2.13'>quoniam pius et misericors Deus et remittit in tempore tribulationis peccata omnibus exquirentibus se in veritate</verse>
        <verse osisID='Sir.2.14'>vae duplici corde et labiis scelestis et manibus malefacientibus et peccatori terram ingredienti duabus viis</verse>
        <verse osisID='Sir.2.15'>vae dissolutis corde qui non credunt Deo ideo non protegentur ab eo</verse>
        <verse osisID='Sir.2.16'>vae his qui perdiderunt sustinentiam qui dereliquerunt vias rectas et deverterunt in vias pravas</verse>
        <verse osisID='Sir.2.17'>et quid facietis cum inspicere coeperit Deus</verse>
        <verse osisID='Sir.2.18'>qui timent Dominum non erunt incredibiles verbo illius et qui diligunt illum conservabunt viam illius</verse>
        <verse osisID='Sir.2.19'>qui timent Dominum inquirent quae beneplacita sunt illi et qui diligunt eum replebuntur lege ipsius</verse>
        <verse osisID='Sir.2.20'>qui timent Dominum parabunt corda sua et in conspectu illius sanctificabunt animas suas</verse>
        <verse osisID='Sir.2.21'>qui timent Dominum custodiunt mandata illius et patientiam habebunt usque ad inspectionem illius</verse>
        <verse osisID='Sir.2.22'>dicentes si paenitentiam non egerimus incidemus in Dei manus et non in manus hominum</verse>
        <verse osisID='Sir.2.23'>secundum enim magnitudinem illius sic et misericordia ipsius cum ipso</verse>
      </chapter>
      <chapter osisID='Sir.3'>
        <verse osisID='Sir.3.1'>filii sapientiae ecclesia iustorum et natio illorum obaudientia et dilectio</verse>
        <verse osisID='Sir.3.2'>iudicium patris audite filii dilecti et sic facite ut salvi sitis</verse>
        <verse osisID='Sir.3.3'>Deus enim honoravit patrem in filiis et iudicium matris exquirens in filios</verse>
        <verse osisID='Sir.3.4'>qui diligit Deum exorabit pro peccatis et continebit se ab illis in oratione dierum exaudietur</verse>
        <verse osisID='Sir.3.5'>et sicut qui thesaurizat ita et qui honorificat matrem suam</verse>
        <verse osisID='Sir.3.6'>qui honorat patrem iucundabitur in filiis</verse>
        <verse osisID='Sir.3.7'>qui honorat patrem suum vita vivet longiore et qui obaudit patrem refrigerabit matri</verse>
        <verse osisID='Sir.3.8'>qui timet Deum honorat parentes et quasi dominis serviet in his qui se generaverunt</verse>
        <verse osisID='Sir.3.9'>in opere et sermone et omni patientia honora patrem tuum</verse>
        <verse osisID='Sir.3.10'>ut superveniat tibi benedictio a Deo et benedictio illius in novissimo manet</verse>
        <verse osisID='Sir.3.11'>benedictio patris firmat domos filiorum maledictio autem matris eradicat fundamenta</verse>
        <verse osisID='Sir.3.12'>ne glorieris in contumelia patris tui non est enim tibi gloria sed confusio</verse>
        <verse osisID='Sir.3.13'>gloria enim hominis ex honore patris sui et dedecus filiis pater sine honore</verse>
        <verse osisID='Sir.3.14'>fili suscipe senectam patris tui et ne contristes eum in vita illius</verse>
        <verse osisID='Sir.3.15'>et si defecerit sensu veniam da et ne spernas eum in tua virtute elemosyna enim patris non erit in oblivione</verse>
        <verse osisID='Sir.3.16'>nam pro peccato matris restituetur tibi bonum</verse>
        <verse osisID='Sir.3.17'>et iniustitia aedificabitur tibi in die tribulationis commemorabitur tui sicut in sereno glacies solventur tua peccata</verse>
        <verse osisID='Sir.3.18'>quam malae famae est qui relinquit patrem et est maledictus a Deo qui exasperat matrem</verse>
        <verse osisID='Sir.3.19'>fili in mansuetudine opera tua perfice et super hominum gloriam diligeris</verse>
        <verse osisID='Sir.3.20'>quanto magnus es humilia te in omnibus et coram Deo invenies gratiam</verse>
        <verse osisID='Sir.3.21'>quoniam magna potentia Dei solius et ab humilibus honoratur</verse>
        <verse osisID='Sir.3.22'>altiora te ne scrutaveris et fortiora te ne exquisieris sed quae praecepit tibi Deus illa cogita semper et in pluribus operibus eius ne fueris curiosus</verse>
        <verse osisID='Sir.3.23'>non est enim tibi necessarium ea quae abscondita sunt videre oculis tuis</verse>
        <verse osisID='Sir.3.24'>in supervacuis rebus noli scrutari multipliciter et in pluribus operibus eius non eris curiosus</verse>
        <verse osisID='Sir.3.25'>plurima enim super sensum hominis ostensa sunt tibi</verse>
        <verse osisID='Sir.3.26'>multos enim inplanavit suspicio illorum et in vanitate detinuit sensus illorum</verse>
        <verse osisID='Sir.3.27'>cor durum male habebit in novissimo et qui amat periculum in illo peribit</verse>
        <verse osisID='Sir.3.28'>cor ingrediens duas vias non habebit successus et pravicordius in illis scandalizabitur</verse>
        <verse osisID='Sir.3.29'>cor nequam gravabitur doloribus et peccator adiciet ad peccandum</verse>
        <verse osisID='Sir.3.30'>synagogae superborum non est sanitas frutex enim peccati eradicabitur in illis et non intellegetur</verse>
        <verse osisID='Sir.3.31'>cor sapiens intellegitur in sapientia et auris bona audiet cum omni concupiscentia sapientiam</verse>
        <verse osisID='Sir.3.32'>sapiens cor et intellegibile abstinebit se a peccatis et in operibus iustitiae successus habebit</verse>
        <verse osisID='Sir.3.33'>ignem ardentem extinguit aqua et elemosyna resistit peccatis</verse>
        <verse osisID='Sir.3.34'>et Deus conspector qui reddit gratiam meminit in posterum et in tempore casus tui invenies firmamentum</verse>
      </chapter>
      <chapter osisID='Sir.4'>
        <verse osisID='Sir.4.1'>fili elemosynam pauperis ne fraudes et oculos tuos ne transvertas a paupere</verse>
        <verse osisID='Sir.4.2'>animam esurientem ne despexeris et non exasperes pauperem in inopia sua</verse>
        <verse osisID='Sir.4.3'>cor inopis ne adflixeris et non protrahas datum angustianti</verse>
        <verse osisID='Sir.4.4'>rogationem contribulati ne abicias et non avertas faciem tuam ab egeno</verse>
        <verse osisID='Sir.4.5'>ab inope ne avertas oculos propter iram et non relinquas quaerentibus tibi retro maledicere</verse>
        <verse osisID='Sir.4.6'>maledicentis enim te in amaritudine exaudietur precatio illius exaudiet autem eum qui fecit illum</verse>
        <verse osisID='Sir.4.7'>congregationi pauperum affabilem te facito et presbytero humilia animam tuam et magnato humilia caput tuum</verse>
        <verse osisID='Sir.4.8'>declina pauperi aurem tuam et redde debitum tuum et responde pacifica in mansuetudine</verse>
        <verse osisID='Sir.4.9'>libera eum qui iniuriam patitur de manu superbi et non acide feras in anima tua</verse>
        <verse osisID='Sir.4.10'>in iudicando esto pupillis misericors ut pater et pro viro matri illorum</verse>
        <verse osisID='Sir.4.11'>et eris velut filius Altissimi obaudiens et miserebitur tui magis quam mater</verse>
        <verse osisID='Sir.4.12'>sapientia filiis suis vitam inspiravit et suscipit exquirentes se et praeibit in viam iustitiae</verse>
        <verse osisID='Sir.4.13'>et qui illam diligit diligit vitam et qui vigilaverint ad illam conplectebuntur placorem eius</verse>
        <verse osisID='Sir.4.14'>qui tenuerint illam vitam hereditabunt et quo introibit benedicit Deus</verse>
        <verse osisID='Sir.4.15'>qui serviunt ei obsequentes erunt Sancto et eos qui diligunt illam diligit Deus</verse>
        <verse osisID='Sir.4.16'>qui audit illam iudicat gentes et qui intuetur illam permanebit confidens</verse>
        <verse osisID='Sir.4.17'>si crediderit ei hereditabit illam et erunt in confirmatione creaturae illorum</verse>
        <verse osisID='Sir.4.18'>quoniam in temptatione ambulat cum eo et in primis eligit eum</verse>
        <verse osisID='Sir.4.19'>timorem et metum et adprobationem inducet super illum et cruciabit illum in tribulatione doctrinae suae donec temptet illum in cogitationibus illius et credat animae illius</verse>
        <verse osisID='Sir.4.20'>et firmabit illum et iterum adducet directum ad illum</verse>
        <verse osisID='Sir.4.21'>et denudat absconsa sua et thesaurizat super illum scientiam et intellectum iustitiae</verse>
        <verse osisID='Sir.4.22'>si autem oberraverit derelinquet eum et tradet illum in manus inimici sui</verse>
        <verse osisID='Sir.4.23'>fili conserva tempus et devita a malo</verse>
        <verse osisID='Sir.4.24'>pro anima tua non confundaris dicere verum</verse>
        <verse osisID='Sir.4.25'>est enim confusio adducens peccatum et est confusio adducens gloriam et gratiam</verse>
        <verse osisID='Sir.4.26'>ne accipias faciem adversus faciem tuam nec adversus animam tuam mendacium</verse>
        <verse osisID='Sir.4.27'>non reverearis proximum tuum in casum suum</verse>
        <verse osisID='Sir.4.28'>nec retineas verbum in tempus salutis non abscondas sapientiam tuam in decore eius</verse>
        <verse osisID='Sir.4.29'>in lingua enim agnoscitur sapientia et sensus et scientia et doctrina in verbis veritatis et firmamentum in operibus iustitiae</verse>
        <verse osisID='Sir.4.30'>non contradicas veritati ullo modo et de mendacio ineruditionis tuae confundere</verse>
        <verse osisID='Sir.4.31'>non confundaris confiteri peccata tua et ne subicias te homini pro peccato</verse>
        <verse osisID='Sir.4.32'>noli resistere contra faciem potentis nec coneris contra ictum fluvii</verse>
        <verse osisID='Sir.4.33'>pro iustitia agoniare pro anima tua et usque ad mortem certa pro iustitia et Deus expugnabit pro te inimicos tuos</verse>
        <verse osisID='Sir.4.34'>noli citatus esse in lingua tua et inutilis et remissus in operibus tuis</verse>
        <verse osisID='Sir.4.35'>noli esse sicut leo in domo tua evertens domesticos tuos et opprimens subiectos tibi</verse>
        <verse osisID='Sir.4.36'>non sit porrecta manus tua ad accipiendum et ad reddendum collecta</verse>
      </chapter>
      <chapter osisID='Sir.5'>
        <verse osisID='Sir.5.1'>noli adtendere ad possessiones iniquas et ne dixeris est mihi sufficiens vita nihil enim proderit in tempore vindictae et obductionis</verse>
        <verse osisID='Sir.5.2'>non sequaris concupiscentiam cordis</verse>
        <verse osisID='Sir.5.3'>et ne dixeris quomodo potui aut quis me subiciet propter facta mea Deus enim vindicans vindicabit</verse>
        <verse osisID='Sir.5.4'>ne dixeris peccavi et quid accidit mihi triste Altissimus enim est patiens redditor</verse>
        <verse osisID='Sir.5.5'>de propitiatu peccatorum noli esse sine metu neque adicias peccatum super peccatum</verse>
        <verse osisID='Sir.5.6'>et ne dicas miseratio Dei magna est multitudinis peccatorum meorum miserebitur</verse>
        <verse osisID='Sir.5.7'>misericordia enim et ira ab illo et in peccatores respicit ira illius</verse>
        <verse osisID='Sir.5.8'>non tardes converti ad Deum et ne differas de die in diem</verse>
        <verse osisID='Sir.5.9'>subito enim venit ira illius et in tempore vindictae disperdet te</verse>
        <verse osisID='Sir.5.10'>noli anxius esse in divitiis iniustis nihil enim proderunt tibi in die obductionis et vindictae</verse>
        <verse osisID='Sir.5.11'>non ventiles te in omnem ventum et non eas in omni via sic enim peccator probatur duplici lingua</verse>
        <verse osisID='Sir.5.12'>esto firmus in via Dei et in veritate sensus tui et scientia et prosequatur te verbum pacis et iustitiae</verse>
        <verse osisID='Sir.5.13'>esto mansuetus ad audiendum verbum ut intellegas et cum sapientia fers responsum verum</verse>
        <verse osisID='Sir.5.14'>si est tibi intellectus responde proximo sin autem sit manus tua super os tuum ne capiaris in verbo indisciplinato et confundaris</verse>
        <verse osisID='Sir.5.15'>honor et gloria in sermone sensati lingua inprudentis subversio ipsius</verse>
        <verse osisID='Sir.5.16'>non appelleris susurrio et lingua tua capiaris et confundaris</verse>
        <verse osisID='Sir.5.17'>super furem enim est confusio et paenitentia et denotatio pessima super bilinguem susurratori autem odium et inimicitia et contumelia</verse>
        <verse osisID='Sir.5.18'>iustifica pusillo et magno similiter</verse>
      </chapter>
      <chapter osisID='Sir.6'>
        <verse osisID='Sir.6.1'>noli fieri pro amico inimicus proximo inproperium enim et contumeliam malus hereditabit et omnis peccator invidus et bilinguis</verse>
        <verse osisID='Sir.6.2'>non te extollas in cogitatione animae tuae velut taurus ne forte elidatur virtus tua per stultitiam</verse>
        <verse osisID='Sir.6.3'>et folia tua comedet et fructus tuos perdet et relinqueris velut lignum aridum in heremo</verse>
        <verse osisID='Sir.6.4'>anima enim nequa disperdet qui se habet et in gaudium inimici dat illum et deducit in sortem impiorum</verse>
        <verse osisID='Sir.6.5'>verbum dulce multiplicat amicos et mitigat inimicos et lingua eucharis in bono homine abundat</verse>
        <verse osisID='Sir.6.6'>multi pacifici sint tibi et consiliarii tibi sint unus de mille</verse>
        <verse osisID='Sir.6.7'>si possides amicum in temptatione posside eum et non facile credas illi</verse>
        <verse osisID='Sir.6.8'>est enim amicus secundum tempus suum et non permanebit in die tribulationis</verse>
        <verse osisID='Sir.6.9'>et est amicus qui egreditur ad inimicitiam et est amicus qui odium et rixam et convicia denudabit</verse>
        <verse osisID='Sir.6.10'>est autem amicus socius mensae et non permanet in die necessitatis</verse>
        <verse osisID='Sir.6.11'>amicus si permanserit fixus erit tibi quasi coaequalis et in domesticis tuis fiducialiter aget</verse>
        <verse osisID='Sir.6.12'>si humiliaverit se contra te et a facie tua abscondet se unianimem habebis amicitiam bonam</verse>
        <verse osisID='Sir.6.13'>ab inimicis tuis separare et ab amicis tuis adtende</verse>
        <verse osisID='Sir.6.14'>amicus fidelis protectio fortis qui autem invenit illum invenit thesaurum</verse>
        <verse osisID='Sir.6.15'>amico fideli nulla est conparatio et non est digna ponderatio auri et argenti contra bonitatem fidei illius</verse>
        <verse osisID='Sir.6.16'>amicus fidelis medicamentum vitae et inmortalitatis et qui metuunt Dominum inveniunt illum</verse>
        <verse osisID='Sir.6.17'>qui timet Deum aeque habebit amicitiam bonam quoniam secundum illum erit amicus illius</verse>
        <verse osisID='Sir.6.18'>fili a iuventute tua excipe doctrinam et usque ad canos invenies sapientiam</verse>
        <verse osisID='Sir.6.19'>quasi is qui arat et seminat accede ad illam et sustine bonos fructus illius</verse>
        <verse osisID='Sir.6.20'>in opere enim ipsius exiguum laborabis et cito edes de generationibus illius</verse>
        <verse osisID='Sir.6.21'>quam aspera est nimium sapientia indoctis hominibus et non permanet in illa excors</verse>
        <verse osisID='Sir.6.22'>quasi lapidis virtus probatio erit in illis et non demorabuntur proicere illum</verse>
        <verse osisID='Sir.6.23'>sapientia enim doctrinae secundum nomen est eius et non multis est manifesta quibus autem agnita est permanet usque ad conspectum Dei</verse>
        <verse osisID='Sir.6.24'>audi fili et accipe consilium intellectus et ne abicias consilium meum</verse>
        <verse osisID='Sir.6.25'>inice pedem tuum in conpedes illius et in torques eius tuum collum</verse>
        <verse osisID='Sir.6.26'>subice umerum tuum et porta illam et ne acedieris vinculis eius</verse>
        <verse osisID='Sir.6.27'>in omni animo tuo accede ad illam et in omni virtute tua serva vias eius</verse>
        <verse osisID='Sir.6.28'>investiga illam et manifestabitur tibi et continens factus ne derelinqueris eam</verse>
        <verse osisID='Sir.6.29'>in novissimis enim invenies requiem in ea et convertetur tibi in oblectationem</verse>
        <verse osisID='Sir.6.30'>et erunt tibi conpedes in protectionem fortitudinis et bases virtutis et torques illius in stolam gloriae</verse>
        <verse osisID='Sir.6.31'>decor enim vitae est in illa et vincula illius netura salutaris</verse>
        <verse osisID='Sir.6.32'>stolam gloriae indues eam et coronam gratulationis superpones tibi</verse>
        <verse osisID='Sir.6.33'>fili si adtenderis mihi disces et si adcommodaveris animam tuam sapiens eris</verse>
        <verse osisID='Sir.6.34'>et si inclinaveris aurem tuam excipies doctrinam et si dilexeris audire sapiens eris</verse>
        <verse osisID='Sir.6.35'>in multitudine presbyterorum prudentium sta et sapientiae illorum ex corde coniungere ut omnem narrationem Dei possis audire et proverbia laudis non effugiant te</verse>
        <verse osisID='Sir.6.36'>et si videris sensatum evigila ad illum et gradus ostiorum illius exterat pes tuus</verse>
        <verse osisID='Sir.6.37'>cogitatum habe in praeceptis Dei et in mandatis illius maxime adsiduus esto et ipse dabit cor tibi et concupiscentia sapientiae dabitur tibi</verse>
      </chapter>
      <chapter osisID='Sir.7'>
        <verse osisID='Sir.7.1'>noli facere mala et non te adprehendent</verse>
        <verse osisID='Sir.7.2'>discede ab iniquo et deficient mala abs te</verse>
        <verse osisID='Sir.7.3'>non semines mala in sulcis iniuriae et non metes ea in septuplum</verse>
        <verse osisID='Sir.7.4'>noli quaerere ab homine ducatum neque a rege cathedram honoris</verse>
        <verse osisID='Sir.7.5'>non te iustifices ante Deum quoniam agnitor cordis ipse est et penes regem noli velle videri sapiens</verse>
        <verse osisID='Sir.7.6'>noli quaerere fieri iudex nisi si valeas virtute inrumpere iniquitates ne forte extimescas faciem potentis et ponas scandalum in agilitate tua</verse>
        <verse osisID='Sir.7.7'>non pecces in multitudinem civitatis nec te inmittas in populum</verse>
        <verse osisID='Sir.7.8'>neque alliges duplicia peccata nec enim in uno eris inmunis</verse>
        <verse osisID='Sir.7.9'>noli esse pusillanimis in anima tua</verse>
        <verse osisID='Sir.7.10'>exorare et facere elemosynam non despicias</verse>
        <verse osisID='Sir.7.11'>ne dicas in multitudine munerum meorum respiciet Deus et offerentem me Deo altissimo suscipiet munera mea</verse>
        <verse osisID='Sir.7.12'>non inrideas hominem in amaritudine animae est enim qui humiliat et exaltat circumspector Deus</verse>
        <verse osisID='Sir.7.13'>noli amare mendacium adversus fratrem tuum neque amico similiter facias</verse>
        <verse osisID='Sir.7.14'>noli velle mentiri omne mendacium adsiduitas enim illius non bona</verse>
        <verse osisID='Sir.7.15'>noli verbosus esse in multitudine presbyterorum et non iteres verbum in tua oratione</verse>
        <verse osisID='Sir.7.16'>non oderis laboriosa opera et rusticationem ab Altissimo creatam</verse>
        <verse osisID='Sir.7.17'>non te reputes in multitudine indisciplinatorum</verse>
        <verse osisID='Sir.7.18'>memento irae quoniam non tardabit</verse>
        <verse osisID='Sir.7.19'>humilia valde spiritum tuum quoniam vindicta carnis impii ignis et vermes</verse>
        <verse osisID='Sir.7.20'>noli praevaricari in amicum pecunia differenti neque fratrem carissimum auro spreveris</verse>
        <verse osisID='Sir.7.21'>noli discedere a muliere sensata et bona quam sortitus es in timore Dei gratia enim verecundiae illius super aurum</verse>
        <verse osisID='Sir.7.22'>non laedas servum operantem in veritate neque mercennarium dantem animam suam</verse>
        <verse osisID='Sir.7.23'>servus sensatus dilectus quasi anima tua non defraudes illum libertate neque inopem derelinquas illum</verse>
        <verse osisID='Sir.7.24'>pecora tibi sunt adtende illis et si sunt utilia perseverent apud te</verse>
        <verse osisID='Sir.7.25'>filii tibi sunt erudi illos et curva illos a pueritia illorum</verse>
        <verse osisID='Sir.7.26'>filiae tibi sunt serva corpus illarum et non ostendas hilarem faciem tuam ad illas</verse>
        <verse osisID='Sir.7.27'>trade filiam et grande opus feceris et homini sensato da illam</verse>
        <verse osisID='Sir.7.28'>mulier si est tibi secundum animam tuam non proicias illam et odibili non credas te in toto corde</verse>
        <verse osisID='Sir.7.29'>honora patrem tuum et gemitus matris tuae ne obliviscaris</verse>
        <verse osisID='Sir.7.30'>memento quoniam nisi per illos non fuisses et retribue illis quomodo et illi tibi</verse>
        <verse osisID='Sir.7.31'>in tota anima tua time Deum et sacerdotes illius sanctifica</verse>
        <verse osisID='Sir.7.32'>in omni virtute dilige eum qui te fecit et ministros eius non derelinquas</verse>
        <verse osisID='Sir.7.33'>honora Deum ex tota anima tua et honorifica sacerdotes et propurga te cum brachiis</verse>
        <verse osisID='Sir.7.34'>da illi partem sicut mandatum est tibi primitiarum et purgationis et de neglegentia purga te cum paucis</verse>
        <verse osisID='Sir.7.35'>datum brachiorum tuorum et sacrificium sanctificationis offers initia sanctorum</verse>
        <verse osisID='Sir.7.36'>et pauperi porrige manum tuam ut perficiatur propitiatio et benedictio tua</verse>
        <verse osisID='Sir.7.37'>gratia datus in conspectu omnis viventis et mortuo non prohibeas gratiam</verse>
        <verse osisID='Sir.7.38'>non desis plorantibus in conrogatione et cum lugentibus ambula</verse>
        <verse osisID='Sir.7.39'>non te pigeat visitare infirmum ex his enim in dilectione firmaberis</verse>
        <verse osisID='Sir.7.40'>in omnibus operibus tuis memorare novissima tua et in aeternum non peccabis</verse>
      </chapter>
      <chapter osisID='Sir.8'>
        <verse osisID='Sir.8.1'>non litiges cum homine potente ne forte incidas in manus illius</verse>
        <verse osisID='Sir.8.2'>non contendas cum viro locuplete ne forte contra consistat litem tibi</verse>
        <verse osisID='Sir.8.3'>multos perdidit aurum atque argentum et usque cor regum extendit et convertit</verse>
        <verse osisID='Sir.8.4'>non litiges cum homine linguato et non strues in igne illius ligna</verse>
        <verse osisID='Sir.8.5'>non communices homini indocto ne male de progenie tua loquatur</verse>
        <verse osisID='Sir.8.6'>ne despicias hominem avertentem se a peccato neque inproperes ei memento quoniam omnes sumus in correptionem</verse>
        <verse osisID='Sir.8.7'>ne spernas hominem in sua senecta etenim ex nobis senescunt</verse>
        <verse osisID='Sir.8.8'>noli de mortuo gaudere sciens quoniam omnes morimur et in gaudium nolumus venire</verse>
        <verse osisID='Sir.8.9'>ne despicias narrationem presbyterorum sapientium et in proverbiis illorum conversare</verse>
        <verse osisID='Sir.8.10'>ab ipsis enim disces doctrinam intellectus et servire magnatis sine querella</verse>
        <verse osisID='Sir.8.11'>non te praetereat narratio seniorum et ipsi enim didicerunt a patribus suis</verse>
        <verse osisID='Sir.8.12'>quoniam ab ipsis disces intellectum et in tempore necessitatis responsum</verse>
        <verse osisID='Sir.8.13'>non incendas carbones peccatoris arguens eos ne incendaris flamma ignis peccatorum illorum</verse>
        <verse osisID='Sir.8.14'>ne contra faciem stes contumeliosi ne sedeat quasi insidiator ori tuo</verse>
        <verse osisID='Sir.8.15'>noli fenerare homini fortiori te quod si feneraveris tamquam perditum habe</verse>
        <verse osisID='Sir.8.16'>non spondeas super virtutem tuam quod si spoponderis quasi restituens cogita</verse>
        <verse osisID='Sir.8.17'>non iudices contra iudicem quoniam secundum quod dignum est iudicat</verse>
        <verse osisID='Sir.8.18'>cum audace non eas in via ne forte gravet mala sua in te ipse enim secundum voluntatem suam vadit et simul cum stultitia illius peries</verse>
        <verse osisID='Sir.8.19'>cum iracundo non facias rixam cum audace non eas in desertum quoniam quasi nihil est ante illum sanguis et ubi non est adiutorium elidet te</verse>
        <verse osisID='Sir.8.20'>cum fatuis ne consilium habeas non enim poterunt diligere nisi quae ipsis placent</verse>
        <verse osisID='Sir.8.21'>coram extraneo ne facias consilium nescis enim quid pariet</verse>
        <verse osisID='Sir.8.22'>non omni homini cor tuum manifestes ne forte inferat tibi gratiam et convicietur tibi</verse>
      </chapter>
      <chapter osisID='Sir.9'>
        <verse osisID='Sir.9.1'>non zeles mulierem sinus tui ne ostendas super te malitiam doctrinae nequam</verse>
        <verse osisID='Sir.9.2'>non des mulieri potestatem animae tuae ne ingrediatur in virtute tua et confundaris</verse>
        <verse osisID='Sir.9.3'>ne respicias mulierem multivolam ne forte incidas in laqueos illius</verse>
        <verse osisID='Sir.9.4'>cum psaltrice ne adsiduus sis nec audias illam ne forte pereas in efficacia illius</verse>
        <verse osisID='Sir.9.5'>virginem ne conspicias ne forte scandalizeris in decore illius</verse>
        <verse osisID='Sir.9.6'>non des fornicariis animam tuam in nullo ne perdas te et hereditatem tuam</verse>
        <verse osisID='Sir.9.7'>noli conspicere in vicis civitatis nec oberraveris in plateis illius</verse>
        <verse osisID='Sir.9.8'>averte faciem tuam a muliere compta et non circumspicias speciem alienam</verse>
        <verse osisID='Sir.9.9'>propter speciem mulieris multi perierunt et ex hoc concupiscentia quasi ignis exardescit</verse>
        <verse osisID='Sir.9.10'>omnis mulier quae est fornicaria quasi stercus in via conculcatur</verse>
        <verse osisID='Sir.9.11'>speciem mulieris alienae multi admirati reprobi facti sunt conloquium enim illius quasi ignis exardescit</verse>
        <verse osisID='Sir.9.12'>cum aliena muliere non accumbas super cubitum cum aliena muliere ne sedeas omnino nec accumbas cum ea super cubitum</verse>
        <verse osisID='Sir.9.13'>et non alterceris cum ea in vino ne forte declinet cor tuum in illa et sanguine tuo labaris in perditionem</verse>
        <verse osisID='Sir.9.14'>ne derelinquas amicum antiquum novus enim non erit similis illi</verse>
        <verse osisID='Sir.9.15'>vinum novum amicus novus veterescat et cum suavitate bibes illud</verse>
        <verse osisID='Sir.9.16'>non zeles gloriam et opes peccatoris non enim scis quae futura sit illius subversio</verse>
        <verse osisID='Sir.9.17'>non placeat tibi iniuria iniustorum sciens quoniam usque ad inferos non placebit impius</verse>
        <verse osisID='Sir.9.18'>longe abesto ab homine potestatem habente occidendi et non suspicaberis timorem mortis</verse>
        <verse osisID='Sir.9.19'>et si accesseris ad illum noli aliquid committere ne forte auferat vitam tuam</verse>
        <verse osisID='Sir.9.20'>communionem mortis scito quoniam in medium laqueorum ingredieris et super dolentium arma ambulabis</verse>
        <verse osisID='Sir.9.21'>secundum virtutem tuam cave te a proximo et cum sapientibus et prudentibus tracta</verse>
        <verse osisID='Sir.9.22'>viri iusti sint tibi convivae et in timore Dei sit gloriatio tibi</verse>
        <verse osisID='Sir.9.23'>et in sensu sit tibi cogitatus et omnis narratio tua in praeceptis Altissimi</verse>
        <verse osisID='Sir.9.24'>in manus artificum opera laudabitur et princeps populi in sapientia sermonis sui in sensu vero seniorum verbum</verse>
        <verse osisID='Sir.9.25'>terribilis est in civitate sua homo linguosus et temerarius in verbo suo odibilis erit</verse>
      </chapter>
      <chapter osisID='Sir.10'>
        <verse osisID='Sir.10.1'>iudex sapiens vindicabit populum suum et principatus sensati stabilis erit</verse>
        <verse osisID='Sir.10.2'>secundum iudicem populi sic et ministri eius et qualis rector est civitatis tales et inhabitantes</verse>
        <verse osisID='Sir.10.3'>rex insipiens perdet populum suum et civitates inhabitabuntur per sensum prudentium</verse>
        <verse osisID='Sir.10.4'>in manu Dei potestas terrae et exclamabilis omnis iniquitas gentium et utilem rectorem in tempus suscitabit super illam</verse>
        <verse osisID='Sir.10.5'>in manu Dei potestas hominis et super faciem scribae inponet honorem suum</verse>
        <verse osisID='Sir.10.6'>omnis iniuriae proximi ne memineris et nihil agas in operibus iniuriae</verse>
        <verse osisID='Sir.10.7'>odibilis coram Deo et hominibus superbia et execrabilis omnis iniquitas gentium</verse>
        <verse osisID='Sir.10.8'>regnum a gente in gentem transfertur propter iniustitias et iniurias et contumelias et diversos dolos</verse>
        <verse osisID='Sir.10.9'>avaro autem nihil est scelestius quid superbit terra et cinis</verse>
        <verse osisID='Sir.10.10'>nihil est iniquius quam amare pecuniam hic enim et animam suam venalem habet quoniam in vita sua proiecit intima sua</verse>
        <verse osisID='Sir.10.11'>omnis potentatus brevis via</verse>
        <verse osisID='Sir.10.12'>brevem languorem praecidit medicus sic et rex hodie est et cras morietur</verse>
        <verse osisID='Sir.10.13'>cum enim moritur homo hereditabit serpentes et bestias et vermes</verse>
        <verse osisID='Sir.10.14'>initium superbiae hominis apostatare a Deo</verse>
        <verse osisID='Sir.10.15'>quoniam ab eo qui fecit illum recessit cor eius quoniam initium peccati omnis superbia qui tenuerit illam adimplebitur maledictis et subvertet eos in finem</verse>
        <verse osisID='Sir.10.16'>propterea exhonoravit Dominus conventus malorum et destruxit eos usque in finem</verse>
        <verse osisID='Sir.10.17'>sedes ducum superborum destruxit Deus et sedere fecit mites pro illis</verse>
        <verse osisID='Sir.10.18'>radices gentium superbarum arefecit Deus et plantavit humiles ex ipsis gentibus</verse>
        <verse osisID='Sir.10.19'>terras gentium evertit Dominus et perdidit eas usque ad fundamentum</verse>
        <verse osisID='Sir.10.20'>arefecit ex ipsis et disperdidit illos et cessare fecit memoriam eorum a terra</verse>
        <verse osisID='Sir.10.21'>perdidit Deus memoriam superborum et reliquit memoriam humilium sensu</verse>
        <verse osisID='Sir.10.22'>non est creata hominibus superbia neque iracundia nationi mulierum</verse>
        <verse osisID='Sir.10.23'>semen hominum honorabitur hoc quod timet Dominum semen autem hoc exhonorabitur hominum quod praeterit mandata Domini</verse>
        <verse osisID='Sir.10.24'>in medio fratrum rector illorum in honore et qui timent Deum erunt in oculis illius</verse>
        <verse osisID='Sir.10.25'>gloria divitum honoratorum et pauperum timor Dei est</verse>
        <verse osisID='Sir.10.26'>non despicere hominem iustum pauperem et non magnificare virum peccatorem divitem</verse>
        <verse osisID='Sir.10.27'>magnus est iudex et potens est in honore et non est maior illo qui timet Deum</verse>
        <verse osisID='Sir.10.28'>servo sensato liberi servient et vir prudens disciplinatus non murmurabit correptus et inscius non honorabitur</verse>
        <verse osisID='Sir.10.29'>noli te extollere in faciendo opere tuo et noli cunctari in tempore angustiae</verse>
        <verse osisID='Sir.10.30'>melior est qui operatur et abundat in omnibus quam qui gloriatur et eget panem</verse>
        <verse osisID='Sir.10.31'>fili in mansuetudine serva animam tuam et da illi honorem secundum meritum suum</verse>
        <verse osisID='Sir.10.32'>peccantem in animam suam quis iustificabit et quis honorificabit exhonorantem animam suam</verse>
        <verse osisID='Sir.10.33'>pauper gloriatur per disciplinam et timorem suum et est homo qui honorificatur propter substantiam suam</verse>
        <verse osisID='Sir.10.34'>qui gloriatur in paupertate quanto magis in substantia et qui gloriatur in substantia paupertatem vereatur</verse>
      </chapter>
      <chapter osisID='Sir.11'>
        <verse osisID='Sir.11.1'>sapientia humiliati exaltabit caput illius et in medio magnatorum consedere illum faciet</verse>
        <verse osisID='Sir.11.2'>non laudes virum in specie sua neque spernas hominem in visu suo</verse>
        <verse osisID='Sir.11.3'>brevis in volatilibus est apis et initium dulcoris habet fructus illius</verse>
        <verse osisID='Sir.11.4'>in vestitu ne glorieris umquam nec in die honoris tui extollaris quoniam mirabilia opera Altissimi solius et gloriosa et absconsa et invisa opera illius</verse>
        <verse osisID='Sir.11.5'>multi tyranni sederunt in throno et insuspicabilis portavit diadema</verse>
        <verse osisID='Sir.11.6'>multi potentes pressi sunt valide et gloriosi traditi sunt in manus alterorum</verse>
        <verse osisID='Sir.11.7'>priusquam interroges ne vituperes quemquam et cum interrogaveris corripe iuste</verse>
        <verse osisID='Sir.11.8'>priusquam audias ne respondeas verbum et in medio sermonum ne adicias loqui</verse>
        <verse osisID='Sir.11.9'>de re ea quae te non molestat ne certeris et in iudicio peccantium ne consistas</verse>
        <verse osisID='Sir.11.10'>fili ne in multis sint actus tui et si dives fueris non eris inmunis a delicto si enim secutus fueris non adprehendes et non effugies si praecucurreris</verse>
        <verse osisID='Sir.11.11'>est laborans et festinans et dolens impius et tanto magis non abundat</verse>
        <verse osisID='Sir.11.12'>est homo marcidus egens recuperatione plus deficiens virtute et abundans paupertate</verse>
        <verse osisID='Sir.11.13'>et oculus Dei respexit illum in bono et erexit illum ab humilitate ipsius et exaltavit caput eius et mirati sunt in illo multi et honoraverunt Deum</verse>
        <verse osisID='Sir.11.14'>bona et mala vita et mors et paupertas et honestas a Deo sunt</verse>
        <verse osisID='Sir.11.17'>datio Dei permanet iustis et profectus illius successus habebunt in aeternum</verse>
        <verse osisID='Sir.11.18'>est qui locupletatur parce agendo et haec pars mercedis illius</verse>
        <verse osisID='Sir.11.19'>in eo quod dicit inveni requiem mihi et nunc manducabo de bonis meis solus</verse>
        <verse osisID='Sir.11.20'>et nescit quod tempus praetereat et relinquet omnia aliis</verse>
        <verse osisID='Sir.11.21'>sta in testamento tuo et in illo conloquere et in opere mandatorum tuorum veteresce</verse>
        <verse osisID='Sir.11.22'>ne manseris in operibus peccatorum fide autem in Deo et mane in loco tuo</verse>
        <verse osisID='Sir.11.23'>facile est enim in oculis Dei de subito honestari pauperem</verse>
        <verse osisID='Sir.11.24'>benedictio Dei in mercedem iusti festinat et in honore veloci processus illius fructificat</verse>
        <verse osisID='Sir.11.25'>ne dicas quid est mihi opus et quae erunt mihi ex hoc bona</verse>
        <verse osisID='Sir.11.26'>ne dicas sufficiens sum et quid ex hoc pessimabor</verse>
        <verse osisID='Sir.11.27'>in die bonorum ne inmemor sis malorum et in die malorum ne inmemor sis bonorum</verse>
        <verse osisID='Sir.11.28'>quoniam facile coram Deo in die obitus retribuere unicuique secundum vias suas</verse>
        <verse osisID='Sir.11.29'>malitia horae oblivionem facit luxuriae magnae et in fine hominis denudatio operum illius</verse>
        <verse osisID='Sir.11.30'>ante mortem ne laudes hominem quemquam quoniam in filiis suis agnoscitur vir</verse>
        <verse osisID='Sir.11.31'>non omnem hominem inducas in domum tuam multae enim insidiae sunt dolosi</verse>
        <verse osisID='Sir.11.32'>sicut enim eructant praecordia fetantium sicut perdix inducitur in caveam et ut caprea in laqueum sic et cor superborum et sicut prospectator videns casum proximi sui</verse>
        <verse osisID='Sir.11.33'>bona enim in mala convertens insidiatur et in electis inponet maculam</verse>
        <verse osisID='Sir.11.34'>ab scintilla una augetur ignis et ab uno doloso augetur sanguis homo vero peccator sanguini insidiatur</verse>
        <verse osisID='Sir.11.35'>adtende te a pestifero fabricat enim mala ne forte inducat super te subsannationem in perpetuum</verse>
        <verse osisID='Sir.11.36'>admitte ad te alienigenam et subvertet te in turbore et abalienabit te a tuis propriis</verse>
      </chapter>
      <chapter osisID='Sir.12'>
        <verse osisID='Sir.12.1'>si benefeceris scito cui feceris et erit gratia in bonis tuis multa</verse>
        <verse osisID='Sir.12.2'>benefac iusto et invenies retributionem magnam et si non ab ipso certe a Domino</verse>
        <verse osisID='Sir.12.3'>non est ei bene qui adsiduus est malis et elemosynam non danti quoniam et Altissimus odio habet peccatores et misertus est paenitentibus</verse>
        <verse osisID='Sir.12.4'>da misericordi et ne suscipias peccatorem et impiis et peccatoribus reddet vindictam custodiens eos in die vindictae</verse>
        <verse osisID='Sir.12.5'>da bono et non receperis peccatorem</verse>
        <verse osisID='Sir.12.6'>benefac humili et non dederis impio prohibe panes illi dare ne in ipsis potentior te sit</verse>
        <verse osisID='Sir.12.7'>nam duplicia mala invenies in omnibus bonis quoniam et Altissimus odio habet peccatores et impiis reddet vindictam</verse>
        <verse osisID='Sir.12.8'>non agnoscetur in bonis amicus et non abscondetur in malis inimicus</verse>
        <verse osisID='Sir.12.9'>in bonis viri inimici illius in tristitia et in malitia illius amicus agnitus est</verse>
        <verse osisID='Sir.12.10'>non credas inimico tuo in aeternum sicut enim aeramentum eruginat nequitia illius</verse>
        <verse osisID='Sir.12.11'>et si humiliatus vadat curvus adice animum tuum et custodi te ab illo</verse>
        <verse osisID='Sir.12.12'>non statuas illum penes te nec sedeat ad dexteram tuam ne conversus stet in loco tuo ne forte conversus in locum tuum inquirat cathedram tuam et in novissimo cognoscas verba mea et in sermonibus meis stimuleris</verse>
        <verse osisID='Sir.12.13'>quis miserebitur incantatori a serpente percusso et omnibus qui adpropiant bestiis et qui comitatur cum viro iniquo et obvolutus est in peccatis eius</verse>
        <verse osisID='Sir.12.14'>una hora tecum permanebit si autem declinaveris non subportabit</verse>
        <verse osisID='Sir.12.15'>in labiis suis indulcat inimicus et in corde suo insidiatur ut subvertat te in foveam</verse>
        <verse osisID='Sir.12.16'>in oculis suis lacrimatur inimicus et si invenerit tempus non satiabitur sanguine</verse>
        <verse osisID='Sir.12.17'>si incurrerint tibi mala invenies eum illic priorem</verse>
        <verse osisID='Sir.12.18'>in oculis suis lacrimatur inimicus et quasi adiuvans suffodiet plantas tuas</verse>
        <verse osisID='Sir.12.19'>caput suum movebit et plaudebit manu et multa susurrans commutabit vultum suum</verse>
      </chapter>
      <chapter osisID='Sir.13'>
        <verse osisID='Sir.13.1'>qui tetigerit picem inquinabitur ab illa et qui communicaverit superbo inducet superbiam</verse>
        <verse osisID='Sir.13.2'>pondus super se tollit qui honestiori communicat et ditiori te ne socius fueris</verse>
        <verse osisID='Sir.13.3'>quid communicabit caccabus ad ollam quando enim conliserint confringetur</verse>
        <verse osisID='Sir.13.4'>dives iniuste egit et fremebit pauper autem laesus tacebit</verse>
        <verse osisID='Sir.13.5'>si largitus fueris adsumet te et si non habueris derelinquet te</verse>
        <verse osisID='Sir.13.6'>si habes convivet tecum et evacuabit te et ipse non dolebit super te</verse>
        <verse osisID='Sir.13.7'>si necessarius illi fueris subplantabit te et subridens spem dabit narrans tibi bona et dicet quid opus est tibi</verse>
        <verse osisID='Sir.13.8'>et confundet te in cibis suis donec te exinaniat bis et ter et in novissimo derideat te postea videns derelinquet te et caput suum movebit ad te</verse>
        <verse osisID='Sir.13.10'>adtende ne seductus in stultitiam humilieris</verse>
        <verse osisID='Sir.13.11'>noli esse humilis in sapientia tua ne humiliatus in stultitiam seducaris</verse>
        <verse osisID='Sir.13.12'>advocatus a potentiore discede ex hoc enim magis te advocabit</verse>
        <verse osisID='Sir.13.13'>ne inprobus sis ne inpingaris et longe abesto ne eas in oblivionem</verse>
        <verse osisID='Sir.13.14'>ne retineas ex aequo loqui cum illo ne credas multis verbis illius ex multa enim loquella temptabit te et subridens interrogabit te de absconditis tuis</verse>
        <verse osisID='Sir.13.15'>inmitis animus illius conservabit verba tua et non parcet de malitia et de vinculis</verse>
        <verse osisID='Sir.13.16'>cave tibi et adtende diligenter auditui tuo quoniam cum subversione tua ambulas</verse>
        <verse osisID='Sir.13.17'>audiens vero illa quasi in somnis vide et vigilabis</verse>
        <verse osisID='Sir.13.18'>omni vita tua dilige Deum et invoca eum in salute tua</verse>
        <verse osisID='Sir.13.19'>omne animal diligit similem sibi sic et omnis homo proximum sibi</verse>
        <verse osisID='Sir.13.20'>omnis caro ad similem sibi coniungitur et omnis homo simili sui sociabitur</verse>
        <verse osisID='Sir.13.21'>si communicabit lupus agno aliquando sic peccator iusto</verse>
        <verse osisID='Sir.13.22'>quae communicatio sancto homini ad canem aut quae pax bona diviti ad pauperem</verse>
        <verse osisID='Sir.13.23'>venatio leonis onager in heremo sic pascua sunt divitum pauperes</verse>
        <verse osisID='Sir.13.24'>et sicut abominatio est superbo humilitas sic execratio divitis pauper</verse>
        <verse osisID='Sir.13.25'>dives commotus confirmatur ab amicis humilis autem cum ceciderit expellitur et a notis</verse>
        <verse osisID='Sir.13.26'>diviti decepto multi recuperatores locutus est superba et iustificaverunt illum</verse>
        <verse osisID='Sir.13.27'>humilis deceptus est et insuper arguitur locutus est sensate et non est datus ei locus</verse>
        <verse osisID='Sir.13.28'>dives locutus est et omnes tacuerunt et verbum illius usque ad nubes perducent</verse>
        <verse osisID='Sir.13.29'>pauper locutus est et dicunt quis est hic et si offenderit subvertunt illum</verse>
        <verse osisID='Sir.13.30'>bona est substantia cui non est peccatum in conscientia et nequissima paupertas in ore impii</verse>
        <verse osisID='Sir.13.31'>cor hominis inmutat faciem illius sive in bona sive in mala</verse>
        <verse osisID='Sir.13.32'>vestigium cordis boni et faciem bonam difficile invenies et cum labore</verse>
      </chapter>
      <chapter osisID='Sir.14'>
        <verse osisID='Sir.14.1'>beatus vir qui non est lapsus verbo ex ore suo et non est stimulatus in tristitia delicti</verse>
        <verse osisID='Sir.14.2'>felix qui non habuit animi sui tristitiam et non excidit ab spe sua</verse>
        <verse osisID='Sir.14.3'>viro cupido et tenaci sine ratione est substantia et homini livido ad quid aurum</verse>
        <verse osisID='Sir.14.4'>qui acervat ex animo suo iniuste aliis congregat et in bonis illius alius luxuriabitur</verse>
        <verse osisID='Sir.14.5'>qui sibi nequa est cui alii bonus erit et non iucundabitur in bonis suis</verse>
        <verse osisID='Sir.14.6'>qui sibi invidet nihil est illo nequius et haec redditio est malitiae illius</verse>
        <verse osisID='Sir.14.7'>et si bene fecerit ignoranter et non volens facit et in novissimo manifestat malitiam suam</verse>
        <verse osisID='Sir.14.8'>nequa est oculus lividi et avertens faciem et despiciens animam suam</verse>
        <verse osisID='Sir.14.9'>insatiabilis oculus cupidi in parte iniquitatis non satiabitur donec consummet arefaciens animam suam</verse>
        <verse osisID='Sir.14.10'>oculus malus ad mala et non satiabitur pane et in tristitia erit super mensam suam</verse>
        <verse osisID='Sir.14.11'>fili si habes benefac tecum et Deo bonas oblationes offer</verse>
        <verse osisID='Sir.14.12'>memor esto quoniam mors non tardat et testamentum inferorum quia demonstratum est tibi testamentum enim huius mundi morte morietur</verse>
        <verse osisID='Sir.14.13'>ante mortem benefac amico tuo et secundum vires tuas exporrigens da pauperi</verse>
        <verse osisID='Sir.14.14'>non defrauderis a die bono et particula boni doni non te praetereat</verse>
        <verse osisID='Sir.14.15'>nonne aliis relinques dolores et labores tuos in divisione sortis</verse>
        <verse osisID='Sir.14.16'>da et accipe et iustifica animam tuam</verse>
        <verse osisID='Sir.14.17'>ante obitum tuum operare iustitiam quoniam non est apud inferos invenire cibum</verse>
        <verse osisID='Sir.14.18'>omnis caro sicut faenum veterescit et sicut folium fructificans in arbore viridi</verse>
        <verse osisID='Sir.14.19'>alia generat et alia deicit sic generatio carnis et sanguinis alia finitur et alia nascitur</verse>
        <verse osisID='Sir.14.20'>omne opus corruptibile in fine deficiet et qui illud operatur ibit cum ipso</verse>
        <verse osisID='Sir.14.21'>et omne opus electum iustificabitur et qui operatur illud honorabitur in illo</verse>
        <verse osisID='Sir.14.22'>beatus vir qui in sapientia sua morietur et qui in iustitia sua meditabitur et in sensu cogitabit circumspectionem Dei</verse>
        <verse osisID='Sir.14.23'>qui excogitat vias illius in suo corde et in absconsis illius intellegens vadens post illam quasi vestigator et in viis illius consistens</verse>
        <verse osisID='Sir.14.24'>qui respicit per fenestras et in ianuas illius audiens</verse>
        <verse osisID='Sir.14.25'>qui requiescit iuxta domum illius et in parietibus illius figens palum statuet casulam suam ad manus illius et requiescunt in casula eius bona per aevum</verse>
        <verse osisID='Sir.14.26'>statuet filios suos sub tegimen illius et sub ramis illius morabitur</verse>
        <verse osisID='Sir.14.27'>protegetur in subtegmine illius a fervore et in gloria eius requiescet</verse>
      </chapter>
      <chapter osisID='Sir.15'>
        <verse osisID='Sir.15.1'>qui timet Deum faciet illud et qui continens est iustitiae adprehendet illam</verse>
        <verse osisID='Sir.15.2'>et obviabit illi quasi mater honorificata et quasi mulier a virginitate suscipiet illum</verse>
        <verse osisID='Sir.15.3'>cibabit illum panem vitae et intellectus et aqua sapientiae salutaris potabit illum et firmabitur in illo et non flectetur</verse>
        <verse osisID='Sir.15.4'>et continebit illum et non confundetur et inaltabit illum apud proximos suos</verse>
        <verse osisID='Sir.15.5'>et in medio ecclesiae aperiet os illius adimplebit illum spiritu sapientiae et intellectus et stolam gloriae vestiet illum</verse>
        <verse osisID='Sir.15.6'>iucunditatem et exultationem thesaurizabit super illum et nomine aeterno hereditabit illum</verse>
        <verse osisID='Sir.15.7'>homines stulti non adprehendent illam et homines sensati obviabunt illi homines stulti non videbunt illam longe enim abest a superbia et dolo</verse>
        <verse osisID='Sir.15.8'>viri mendaces non erunt illius memores et viri veraces inveniuntur in illa et successum habebunt usque ad inspectionem Dei</verse>
        <verse osisID='Sir.15.9'>non est speciosa laus in ore peccatoris</verse>
        <verse osisID='Sir.15.10'>quoniam a Deo profecta est sapientia sapientiae enim Dei adstabit laus et in ore fideli abundabit et Dominator dabit eam illi</verse>
        <verse osisID='Sir.15.11'>non dixeris per Deum abest quae odit enim ne feceris</verse>
        <verse osisID='Sir.15.12'>non dicas ille me inplanavit non enim necessarii sunt illi homines impii</verse>
        <verse osisID='Sir.15.13'>omne execramentum erroris odit Deus et non erit amabile timentibus illum</verse>
        <verse osisID='Sir.15.14'>Deus ab initio constituit hominem et reliquit illum in manu consilii sui</verse>
        <verse osisID='Sir.15.15'>adiecit mandata et praecepta sua</verse>
        <verse osisID='Sir.15.16'>si volueris mandata conservabunt te et in perpetuum fidem placitam facere</verse>
        <verse osisID='Sir.15.17'>adposuit tibi aquam et ignem ad quod voles porrige manum tuam</verse>
        <verse osisID='Sir.15.18'>ante hominem vita et mors bonum et malum quod placuerit ei dabitur illi</verse>
        <verse osisID='Sir.15.19'>quoniam multa sapientia Dei et fortis in potentia videns omnes sine intermissione</verse>
        <verse osisID='Sir.15.20'>oculi Dei ad timentes eum et ipse agnoscit omnem operam hominis</verse>
        <verse osisID='Sir.15.21'>nemini mandavit impie agere et nemini dedit spatium peccandi</verse>
        <verse osisID='Sir.15.22'>non enim concupiscit multitudinem filiorum infidelium et inutilium</verse>
      </chapter>
      <chapter osisID='Sir.16'>
        <verse osisID='Sir.16.1'>et ne iucunderis in filiis impiis si multiplicentur non oblecteris super ipsos si non est timor Dei cum illis</verse>
        <verse osisID='Sir.16.2'>non credas vitae illorum et ne respexeris in labores illorum</verse>
        <verse osisID='Sir.16.3'>melior est enim unus timens Deum quam mille filii impii</verse>
        <verse osisID='Sir.16.4'>et utile mori sine filiis quam relinquere filios impios</verse>
        <verse osisID='Sir.16.5'>ab uno sensato inhabitabitur patria et a tribus impiis deseretur</verse>
        <verse osisID='Sir.16.6'>multa talia vidit oculus meus et fortiora horum audivit auris mea</verse>
        <verse osisID='Sir.16.7'>in synagoga peccantium exardebit ignis et in gente incredibili exardescit ira</verse>
        <verse osisID='Sir.16.8'>non exoraverunt pro peccatis suis antiquis gigantibus qui destruxerunt confidentes suae virtuti</verse>
        <verse osisID='Sir.16.9'>et non pepercit peregrinationi illorum et execratus est illos prae superbia verbi illorum</verse>
        <verse osisID='Sir.16.10'>non misertus est illis gentem totam perdens et extollentes se in suis peccatis</verse>
        <verse osisID='Sir.16.11'>et sicut sescenta milia peditum qui congregati sunt in duritia cordis sui et si unus fuisset cervicatus mirum si fuisset inmunis</verse>
        <verse osisID='Sir.16.12'>misericordia enim et ira est cum illo potens exoratio et effundens iram</verse>
        <verse osisID='Sir.16.13'>secundum misericordiam suam sic correptio illius hominem secundum operam suam iudicat</verse>
        <verse osisID='Sir.16.14'>non effugiet in rapinam peccator et non retardabit sufferentia misericordiam facientis</verse>
        <verse osisID='Sir.16.15'>omnis misericordia faciet locum unicuique secundum meritum operum suorum et secundum intellectum peregrinationis ipsius</verse>
        <verse osisID='Sir.16.16'>non dicas a Deo abscondar et ex summo quis mei memorabitur</verse>
        <verse osisID='Sir.16.17'>in populo magno non agnoscar quae est enim anima mea in tam inmensa creatura</verse>
        <verse osisID='Sir.16.18'>ecce caelum et caeli caelorum abyssus et universa terra et quae in eis sunt in conspectu illius commovebuntur</verse>
        <verse osisID='Sir.16.19'>montes simul et colles et fundamenta terrae et cum conspexerit illa Deus tremore concutientur</verse>
        <verse osisID='Sir.16.20'>et omne cor intellegetur</verse>
        <verse osisID='Sir.16.21'>et vias illius quis intellegit et procella quam nec oculus videbit hominis</verse>
        <verse osisID='Sir.16.22'>nam plurima opera illius sunt in absconsis opera iustitiae quis enuntiabit aut quis sustinebit longe enim est testamentum a quibusdam et interrogatio omnium in consummatione est</verse>
        <verse osisID='Sir.16.23'>qui minoratur corde cogitat inania et vir inprudens et errans cogitat stulta</verse>
        <verse osisID='Sir.16.24'>audi me fili et disce disciplinam sensus et in verbis meis adtende in corde</verse>
        <verse osisID='Sir.16.25'>edicam in aequitate disciplinam et scrutabor enarrare sapientiam et in verbis meis adtende in corde tuo et dico in aequitate spiritus virtutes quas posuit Deus in opera sua ab initio et in veritate enuntio scientiam eius</verse>
        <verse osisID='Sir.16.26'>in iudicio Dei opera ipsius ab initio et ab institutione ipsorum distinxit partes illorum et initia ipsorum in gentibus suis</verse>
        <verse osisID='Sir.16.27'>ornavit in aeternum opera illorum nec esurierunt nec laboraverunt et non destiterunt ab operibus suis</verse>
        <verse osisID='Sir.16.28'>unusquisque proximum sibi non angustiavit usque in aevum</verse>
        <verse osisID='Sir.16.29'>non incredibiles verbo illius</verse>
        <verse osisID='Sir.16.30'>post haec Deus in terram respexit et implevit illam bonis suis</verse>
        <verse osisID='Sir.16.31'>anima omnis vitalis denudavit ante faciem ipsius et ipsa iterum reversio illorum</verse>
      </chapter>
      <chapter osisID='Sir.17'>
        <verse osisID='Sir.17.1'>Deus creavit de terra hominem et secundum imaginem suam fecit illum</verse>
        <verse osisID='Sir.17.2'>et iterum convertit illum in ipsam et secundum se vestivit illum virtutem</verse>
        <verse osisID='Sir.17.3'>numerum dierum et tempus dedit illi et dedit illi potestatem eorum quae sunt super terram</verse>
        <verse osisID='Sir.17.4'>posuit timorem illius super omnem carnem et dominatus est bestiarum et volatilium</verse>
        <verse osisID='Sir.17.5'>creavit ex ipso adiutorium similem ipsi consilium et linguam et oculos aures et cor dedit illis excogitandi et disciplinam intellectus replevit illos</verse>
        <verse osisID='Sir.17.6'>creavit illis scientiam spiritus sensum implevit cor illorum et mala et bona ostendit illis</verse>
        <verse osisID='Sir.17.7'>posuit oculum ipsorum super corda illorum ostendere illis magnalia operum suorum</verse>
        <verse osisID='Sir.17.8'>et nomen sanctificationis conlaudent et gloriari in mirabilibus illius et magnalia enarrent operum eius</verse>
        <verse osisID='Sir.17.9'>addidit illis disciplinam et legem vitae hereditavit illos</verse>
        <verse osisID='Sir.17.10'>testamentum aeternum constituit cum illis et iudicia sua ostendit illis</verse>
        <verse osisID='Sir.17.11'>et magnalia honoris eius vidit oculus illorum et honorem vocis audierunt aures illorum et dixit illis adtendite ab omni iniquo</verse>
        <verse osisID='Sir.17.12'>et mandavit illis unicuique de proximo</verse>
        <verse osisID='Sir.17.13'>viae illorum coram ipso sunt semper non sunt absconsae ab oculis ipsius</verse>
        <verse osisID='Sir.17.14'>in unamquamque gentem praeposuit rectorem</verse>
        <verse osisID='Sir.17.15'>et pars Dei Israhel facta est manifesta</verse>
        <verse osisID='Sir.17.16'>omnia opera illorum velut sol in conspectu Dei et oculi eius sine intermissione inspicientes in viis eorum</verse>
        <verse osisID='Sir.17.17'>non sunt absconsa testamenta per iniquitatem eorum et omnes iniquitates eorum in conspectu Dei</verse>
        <verse osisID='Sir.17.18'>elemosyna viri quasi sacculum cum ipso et gratiam hominis quasi pupillam conservabit</verse>
        <verse osisID='Sir.17.19'>et postea resurget et retribuet illis retributionem unicuique in caput illorum et convertet in interiores partes terrae</verse>
        <verse osisID='Sir.17.20'>paenitentibus autem dedit viam iustitiae et conrogavit deficientes sustinere et destinavit illis sortem veritatis</verse>
        <verse osisID='Sir.17.21'>convertere ad Deum et relinque peccata tua</verse>
        <verse osisID='Sir.17.22'>precare ante faciem et minue offendiculum</verse>
        <verse osisID='Sir.17.23'>refer te ad Dominum et avertere ab iniustitia et nimis odito execrationem</verse>
        <verse osisID='Sir.17.24'>et cognosce iustitias et iudicia Dei et sta in sorte propositionis et orationis altissimi Dei</verse>
        <verse osisID='Sir.17.25'>in partes vade saeculi sancti cum vivis et dantibus confessionem</verse>
        <verse osisID='Sir.17.26'>non demoreris in errore impiorum a mortuo quasi nihil perit</verse>
        <verse osisID='Sir.17.27'>confiteberis vivens vivus et sanus confiteberis et laudabis Deum et gloriaberis in miserationibus illius</verse>
        <verse osisID='Sir.17.28'>quam magna misericordia Dei et propitiatio illius convertentibus ad se</verse>
        <verse osisID='Sir.17.29'>nec enim omnia possunt esse in hominibus quoniam non est inmortalis filius hominis et in vanitate malitiae placuerunt</verse>
        <verse osisID='Sir.17.30'>quid lucidius sole et hic deficiet aut quid nequius excogitabit caro et sanguis et hoc arguitur</verse>
        <verse osisID='Sir.17.31'>virtutem altitudinis caeli ipse conspicit et omnes homines terra et cinis</verse>
      </chapter>
      <chapter osisID='Sir.18'>
        <verse osisID='Sir.18.1'>qui vivit in aeternum creavit omnia simul Deus solus iustificabitur et manet invictus rex in aeternum</verse>
        <verse osisID='Sir.18.2'>quis sufficit enarrare opera illius</verse>
        <verse osisID='Sir.18.3'>quis enim investigabit magnalia eius</verse>
        <verse osisID='Sir.18.4'>virtutem autem magnitudinis eius quis enuntiabit et quis adiciet enarrare misericordiam eius</verse>
        <verse osisID='Sir.18.5'>non est minuere neque adicere nec est invenire magnalia Dei</verse>
        <verse osisID='Sir.18.6'>cum consummaverit homo tunc incipit et cum quieverit operabitur</verse>
        <verse osisID='Sir.18.7'>quid homo et quae gratia illius et quid bonum aut quid nequam illius</verse>
        <verse osisID='Sir.18.8'>numerus dierum hominum multum centum anni quasi guttae aquae a mare et sicut calculus harenae sic exigui anni in die aevi</verse>
        <verse osisID='Sir.18.9'>propter hoc patiens est Deus in illis et effudit super eos misericordiam suam</verse>
        <verse osisID='Sir.18.10'>vidit praesumptionem cordis illorum quoniam mala est et cognovit subversionem illorum quoniam nequa est</verse>
        <verse osisID='Sir.18.11'>ideo adimplevit propitiationem suam in illis et ostendit illis viam aequitatis</verse>
        <verse osisID='Sir.18.12'>miseratio hominis circa proximum suum misericordia autem Dei super omnem carnem</verse>
        <verse osisID='Sir.18.13'>qui misericordiam habet et docet erudit quasi pastor gregem suum</verse>
        <verse osisID='Sir.18.14'>misereatur excipiens doctrinam miserationis et qui festinant in iudiciis eius</verse>
        <verse osisID='Sir.18.15'>fili in bonis non des querellam et omni dato non des tristitiam verbi mali</verse>
        <verse osisID='Sir.18.16'>nonne ardorem refrigerabit ros sic et verbum melius quam datus</verse>
        <verse osisID='Sir.18.17'>nonne ecce verbum super datum bonum et utraque cum homine iustificato</verse>
        <verse osisID='Sir.18.18'>stultus achariter inproperabit et datus indisciplinati tabescere facit oculos</verse>
        <verse osisID='Sir.18.19'>ante iudicium para iustitiam tibi et antequam loquaris disce</verse>
        <verse osisID='Sir.18.20'>ante languorem adhibe medicinam et ante iudicium interroga te ipsum et in conspectu Dei invenies propitiationem</verse>
        <verse osisID='Sir.18.21'>ante languorem humilia te et in tempore infirmitatum ostende conversationem tuam</verse>
        <verse osisID='Sir.18.22'>non inpediaris operari semper et non veteris usque ad mortem iustificari quoniam merces Dei manet in aeternum</verse>
        <verse osisID='Sir.18.23'>ante orationem praepara animam tuam et noli esse quasi homo qui temptat Deum</verse>
        <verse osisID='Sir.18.24'>memento irae in die consummationis et tempus retributionis in conversatione facies</verse>
        <verse osisID='Sir.18.25'>memento paupertatis in tempore abundantiae et necessitatem paupertatis in die divitiarum</verse>
        <verse osisID='Sir.18.26'>a mane usque ad vesperam mutatur tempus et haec omnia citata in oculis Dei</verse>
        <verse osisID='Sir.18.27'>homo sapiens in omnibus metuet et in diebus delictorum adtendet ab inertia</verse>
        <verse osisID='Sir.18.28'>omnis astutus agnovit sapientiam et invenienti eam dabit confessionem</verse>
        <verse osisID='Sir.18.29'>sensati in verbis et ipsi sapienter egerunt et intellexerunt veritatem et iustitiam et inploraverunt proverbia et iudicia</verse>
        <verse osisID='Sir.18.30'>de continentia animae post concupiscentias tuas non eas et a voluntate tua avertere</verse>
        <verse osisID='Sir.18.31'>si praestes animae tuae concupiscentiam eius faciet te in gaudium inimicis</verse>
        <verse osisID='Sir.18.32'>ne oblecteris in turbis nec in modicis ad duas est enim commissio illorum</verse>
        <verse osisID='Sir.18.33'>ne fueris mediocris in contentione ex fenore et non est tibi nihil in sacculo eris enim invidus tuae vitae</verse>
      </chapter>
      <chapter osisID='Sir.19'>
        <verse osisID='Sir.19.1'>operarius ebriacus non locupletabitur et qui spernit modica paulatim decidet</verse>
        <verse osisID='Sir.19.2'>vinum et mulieres apostatare faciunt sapientes et arguent sensatos</verse>
        <verse osisID='Sir.19.3'>et qui se iungit fornicariis erit nequa putredo et vermes hereditabunt illum et extolletur in exemplum maius et tolletur de numero anima eius</verse>
        <verse osisID='Sir.19.4'>qui credit cito levis corde minorabitur et qui delinquit in animam suam insuper habebitur</verse>
        <verse osisID='Sir.19.5'>qui gaudet iniquitati denotabitur et qui odit correptionem comminuetur vita et qui odit loquacitatem extinguit malitiam</verse>
        <verse osisID='Sir.19.6'>qui peccat in animam suam paenitebitur et qui iucundatur malitia denotabitur</verse>
        <verse osisID='Sir.19.7'>ne iteres verbum nequam et durum et non minoraberis</verse>
        <verse osisID='Sir.19.8'>amico et inimico noli enarrare sensum tuum et si est tibi delictum noli denudare</verse>
        <verse osisID='Sir.19.9'>audiet enim te et custodiet te et quasi defendens peccatum odiet te et sic aderit tibi semper</verse>
        <verse osisID='Sir.19.10'>audisti verbum adversus proximum conmoriatur in te fidens quoniam non te disrumpet</verse>
        <verse osisID='Sir.19.11'>a facie verbi parturit fatuus tamquam gemitus partus infantis</verse>
        <verse osisID='Sir.19.12'>sagitta infixa femori carnis sic verbum in corde stulti</verse>
        <verse osisID='Sir.19.13'>corripe amicum ne forte non intellexerit et dicat non feci aut si fecerit ne iterum addat facere</verse>
        <verse osisID='Sir.19.14'>corripe proximum ne forte non dixerit et si dixerit ne forte iteret</verse>
        <verse osisID='Sir.19.15'>corripe amicum saepe enim fit commissio</verse>
        <verse osisID='Sir.19.16'>et non omni verbo credas est qui labitur lingua sed non ex animo</verse>
        <verse osisID='Sir.19.17'>quis est enim qui non deliquerit lingua sua corripe proximum antequam commineris</verse>
        <verse osisID='Sir.19.18'>et da locum timori Altissimi quia omnis sapientia timor Dei et in illa timere Deum et in omni sapientia dispositio legis</verse>
        <verse osisID='Sir.19.19'>et non est sapientia nequitiae disciplina et non est cogitatus peccatorum prudentia</verse>
        <verse osisID='Sir.19.20'>est nequitia et ipsa execratio et est insipiens qui minuitur sapientia</verse>
        <verse osisID='Sir.19.21'>melior est homo qui deficit sapientia et deficiens sensu in timore quam qui abundat sensu et transgreditur legem Altissimi</verse>
        <verse osisID='Sir.19.22'>est sollertia certa et ipsa iniqua</verse>
        <verse osisID='Sir.19.23'>et est qui emittit verbum certum enarrans veritatem est qui nequiter humiliat se et interiora eius plena sunt dolo</verse>
        <verse osisID='Sir.19.24'>et est iustus qui se nimium submittit a multa humilitate et est iustus qui inclinat faciem et fingit non videre quod ignoratum est</verse>
        <verse osisID='Sir.19.25'>et si ab inbecillitate virium vetetur peccare si invenerit tempus malefaciendi malefaciet</verse>
        <verse osisID='Sir.19.26'>ex visu cognoscitur vir et ab occursu faciei cognoscitur sensatus</verse>
        <verse osisID='Sir.19.27'>amictus corporis et risus dentium et ingressus hominis enuntiant de illo</verse>
        <verse osisID='Sir.19.28'>est correptio mendax in ira contumeliosi et est indicium quod non probatur esse bonum et est tacens et ipse est prudens</verse>
      </chapter>
      <chapter osisID='Sir.20'>
        <verse osisID='Sir.20.1'>quam bonum est arguere quam irasci et confitentem in oratione non prohibere</verse>
        <verse osisID='Sir.20.2'>concupiscentia spadonis devirginavit iuvenem</verse>
        <verse osisID='Sir.20.3'>sic qui facit per vim iudicium inique</verse>
        <verse osisID='Sir.20.4'>quam bonum est correptum manifestare paenitentiam sic enim effugies voluntarium peccatum est tacens qui invenitur sapiens</verse>
        <verse osisID='Sir.20.5'>et est odibilis qui procax est ad loquendum</verse>
        <verse osisID='Sir.20.6'>est autem tacens non habens sensum loquellae et est tacens sciens tempus apti temporis</verse>
        <verse osisID='Sir.20.7'>homo sapiens tacebit usque ad tempus lascivus autem et inprudens non servabunt tempus</verse>
        <verse osisID='Sir.20.8'>qui multis utitur verbis laedit animam suam et qui potestatem sibi adsumit iniuste odietur</verse>
        <verse osisID='Sir.20.9'>est processio in malis viro indisciplinato et est inventio in detrimentum</verse>
        <verse osisID='Sir.20.10'>est datus qui non sit utilis et est datus cuius retributio duplex</verse>
        <verse osisID='Sir.20.11'>est propter gloriam minoratio et est qui ab humilitate levavit caput</verse>
        <verse osisID='Sir.20.12'>est qui multa redimat modico pretio et restituens ea septuplum</verse>
        <verse osisID='Sir.20.13'>sapiens in verbis se ipsum amabilem facit gratiae autem fatuorum effundentur</verse>
        <verse osisID='Sir.20.14'>datus insipientis non erit utilis tibi oculi enim illius septimplices sunt</verse>
        <verse osisID='Sir.20.15'>exigua dabit et multa inproperabit et apertio oris illius inflammatio est</verse>
        <verse osisID='Sir.20.16'>hodie fenerat quis et cras expetit et odibilis homo huiusmodi</verse>
        <verse osisID='Sir.20.17'>fatuo non erit amicus et non erit gratia bonis illius</verse>
        <verse osisID='Sir.20.18'>qui enim edunt panem illius falsi linguae sunt quotiens et quanti inridebunt eum</verse>
        <verse osisID='Sir.20.19'>neque enim quod habendum erat directo sensu distribuit similiter et quod non erat habendum</verse>
        <verse osisID='Sir.20.20'>lapsus falsae linguae quasi qui pavimento cadens nam et sic casus malorum festinanter venient</verse>
        <verse osisID='Sir.20.21'>homo acharis quasi fabula vana in ore indisciplinatorum adsidua erit</verse>
        <verse osisID='Sir.20.22'>ex ore fatui reprobabitur parabola non enim dicit illam in tempore suo</verse>
        <verse osisID='Sir.20.23'>est qui vetatur peccare ab inopia et in requie sua stimulabitur</verse>
        <verse osisID='Sir.20.24'>est qui perdit animam suam prae confusione et ab inprudenti persona perdet eam personae autem acceptione perdet se</verse>
        <verse osisID='Sir.20.25'>est qui prae confusione promittit amico et lucratus est eum inimicum gratis</verse>
        <verse osisID='Sir.20.26'>obprobrium nequa in homine mendacium et in ore indisciplinatorum adsidue erit</verse>
        <verse osisID='Sir.20.27'>potius furem quam adsiduitas viri mendacis perditionem autem ambo hereditabunt</verse>
        <verse osisID='Sir.20.28'>mores hominum mendacium sine honore et confusio illius cum ipso sine intermissione</verse>
        <verse osisID='Sir.20.29'>verbum parabolarum sapiens in verbis producet se ipsum et homo prudens placebit magnatis</verse>
        <verse osisID='Sir.20.30'>qui operatur terram suam inaltabit acervum fructuum et qui operatur iustitiam ipse exaltabitur qui vero placet magnatis effugiet iniquitatem</verse>
        <verse osisID='Sir.20.31'>xenia et dona excaecant oculos iudicum et quasi mutus in ore avertit correptiones eorum</verse>
        <verse osisID='Sir.20.32'>sapientia absconsa et thesaurus invisus quae utilitas in utrisque</verse>
        <verse osisID='Sir.20.33'>melius in hominibus qui abscondent insipientiam suam quam qui abscondunt sapientiam suam</verse>
      </chapter>
      <chapter osisID='Sir.21'>
        <verse osisID='Sir.21.1'>fili peccasti non adicias iterum sed et de pristinis deprecare ut tibi remittatur</verse>
        <verse osisID='Sir.21.2'>quasi a facie colubri fuge peccata et si accesseris ad illa suscipient te</verse>
        <verse osisID='Sir.21.3'>dentes leonis dentes eius interficientes animas hominum</verse>
        <verse osisID='Sir.21.4'>quasi romphea bis acuta omnis iniquitas plagae illius non est sanitas</verse>
        <verse osisID='Sir.21.5'>cataplectatio et iniuriae adnullabunt substantiam sic substantia superbiae eradicabitur</verse>
        <verse osisID='Sir.21.6'>deprecatio pauperis ex ore usque ad aures eius veniet et iudicium festinato adveniet illi</verse>
        <verse osisID='Sir.21.7'>qui odit correptionem vestigium est peccatoris et qui timet Deum convertet ad cor suum</verse>
        <verse osisID='Sir.21.8'>notus a longe potens lingua audaci et sensatus scit labi se ab ipso</verse>
        <verse osisID='Sir.21.9'>qui aedificat domum inpendiis alienis quasi qui colligat lapides suos in hieme</verse>
        <verse osisID='Sir.21.10'>stuppa collecta synagoga peccantium et consummatio illorum flamma ignis</verse>
        <verse osisID='Sir.21.11'>via peccantium conplanata lapidibus et in fine illorum inferi et tenebrae et poena</verse>
        <verse osisID='Sir.21.12'>qui custodit iustitiam continebit sensum eius</verse>
        <verse osisID='Sir.21.13'>consummatio timoris Dei sapientia et sensus</verse>
        <verse osisID='Sir.21.14'>non erudietur qui non est sapiens in bono</verse>
        <verse osisID='Sir.21.15'>est autem insipientia quae abundat in malo et non est sensus ubi abundat amaritudo</verse>
        <verse osisID='Sir.21.16'>scientia sapientis tamquam inundatio abundabit et consilium illius sicut fons vitae permanet</verse>
        <verse osisID='Sir.21.17'>cor fatui quasi vas confractum et omnem sapientiam non tenebit</verse>
        <verse osisID='Sir.21.18'>verbum sapiens quodcumque audierit scius laudabit et ad se adiciet audivit luxuriosus et displicebit illi et proiciet illud post dorsum suum</verse>
        <verse osisID='Sir.21.19'>narratio fatui quasi sarcina in via nam in labiis sensati invenietur gratia</verse>
        <verse osisID='Sir.21.20'>os prudentis quaeritur in ecclesia et verba illius cogitabunt in cordibus suis</verse>
        <verse osisID='Sir.21.21'>tamquam domus exterminata sic fatuo sapientia et scientia insensati inenarrabilia verba</verse>
        <verse osisID='Sir.21.22'>conpedes in pedibus stulto doctrina et quasi vincula manuum supra manum dexteram</verse>
        <verse osisID='Sir.21.23'>fatuus in risu inaltat vocem suam vir autem sapiens vix tacite ridebit</verse>
        <verse osisID='Sir.21.24'>ornamentum aureum prudenti doctrina et quasi brachiale in brachio dextro</verse>
        <verse osisID='Sir.21.25'>pes fatui facilis in domum proximi et homo peritus confundetur a persona potentis</verse>
        <verse osisID='Sir.21.26'>stultus a fenestra respiciet in domum vir autem eruditus foris stabit</verse>
        <verse osisID='Sir.21.27'>stultitia hominis audire per ostium et prudens gravabitur contumelia</verse>
        <verse osisID='Sir.21.28'>labia inprudentium stulta narrabunt verba autem prudentium statera ponderabuntur</verse>
        <verse osisID='Sir.21.29'>et in ore fatuorum cor illorum et in corde sapientium os illorum</verse>
        <verse osisID='Sir.21.30'>dum maledicit impius diabolum maledicit ipse animam suam</verse>
        <verse osisID='Sir.21.31'>susurrio coinquinabit animam suam et in omnibus odietur et qui manserit odiosus erit tacitus et sensatus honorabitur</verse>
      </chapter>
      <chapter osisID='Sir.22'>
        <verse osisID='Sir.22.1'>in lapide luteo lapidatus est piger et omnes loquentur super aspernationem illius</verse>
        <verse osisID='Sir.22.2'>de stercore boum lapidatus est piger et omnis qui tetigerit eum excutiet manus</verse>
        <verse osisID='Sir.22.3'>confusio patris est de filio indisciplinato in filia autem in deminoratione fiet</verse>
        <verse osisID='Sir.22.4'>filia prudens hereditas viro suo nam quae confundit in contumeliam fit genitoris</verse>
        <verse osisID='Sir.22.5'>patrem et virum confundit audax et ab impiis non minorabitur ab utrisque autem inhonorabitur</verse>
        <verse osisID='Sir.22.6'>musica in luctu inportuna narratio flagella et doctrina in omni tempore sapientia</verse>
        <verse osisID='Sir.22.7'>qui docet fatuum quasi qui conglutinet testam</verse>
        <verse osisID='Sir.22.8'>qui narrat verbum non adtendenti quasi qui excitat dormientem de gravi somno</verse>
        <verse osisID='Sir.22.9'>qui enumerat stulto et in fine dicit quis est hic</verse>
        <verse osisID='Sir.22.10'>super mortuum plora defecit enim lux eius et super fatuum plora defecit enim sensus</verse>
        <verse osisID='Sir.22.11'>modicum plora supra mortuum quoniam requievit</verse>
        <verse osisID='Sir.22.12'>nequissimi enim nequissima vita super mortem fatui</verse>
        <verse osisID='Sir.22.13'>luctus mortui septem dies fatui autem et impii omnes dies vitae illorum</verse>
        <verse osisID='Sir.22.14'>cum stulto non multum loquaris et cum insensato ne abieris</verse>
        <verse osisID='Sir.22.15'>serva te ab illo ut non molestiam habeas et non coinquinaberis in inpactu illius</verse>
        <verse osisID='Sir.22.16'>deflecte ab illo et invenies requiem et non acediaberis in stultitiam illius</verse>
        <verse osisID='Sir.22.17'>super plumbum gravabitur et quod illi aliud nomen quam fatuus</verse>
        <verse osisID='Sir.22.18'>harenam et salem et massam ferri facilius est portare quam hominem inprudentem et fatuum et impium</verse>
        <verse osisID='Sir.22.19'>loramentum ligneum conligatum fundamento aedificii non dissolvetur sic et cor confirmatum in cogitatione consilii</verse>
        <verse osisID='Sir.22.20'>cogitatus sensati in omni tempore vel metu non pravabitur</verse>
        <verse osisID='Sir.22.21'>sicut pali in excelsis et cementa in inpensa posita contra faciem venti non permanebunt</verse>
        <verse osisID='Sir.22.22'>sic et cor timidum in cogitatione stulti contra impetum timoris non resistit</verse>
        <verse osisID='Sir.22.23'>sic et cor trepidum in cogitatione fatui omni tempore non metuebit sic et qui in praeceptis Dei permanet semper</verse>
        <verse osisID='Sir.22.24'>pungens oculum deducens lacrimas et qui pungit cor proferet sensum</verse>
        <verse osisID='Sir.22.25'>mittens lapidem in volatilia deiciet illa sic et qui conviciatur amico dissolvit amicitiam</verse>
        <verse osisID='Sir.22.26'>ad amicum et si produxeris gladium non desperes est enim regressus ad amicum</verse>
        <verse osisID='Sir.22.27'>si aperuerit os triste non timeas est enim concordatio excepto convicio et inproperio et superbia et mysterii revelatione et plaga dolosa in his omnibus effugiet amicus</verse>
        <verse osisID='Sir.22.28'>fidem posside cum proximo in paupertate illius ut et in bonis illius laeteris</verse>
        <verse osisID='Sir.22.29'>in tempore tribulationis illius permane illi fidelis ut et in hereditate illius coheres sis</verse>
        <verse osisID='Sir.22.30'>ante ignem camini vapor et fumus ignis inaltatur sic et ante sanguinem maledicta et contumeliae et minae</verse>
        <verse osisID='Sir.22.31'>amicum salutare non confundaris et a facie illius non me abscondam et si mala mihi evenerint per illum sustineo</verse>
        <verse osisID='Sir.22.32'>omnis qui audiet cavebit se ab eo</verse>
        <verse osisID='Sir.22.33'>quis dabit ori meo custodiam et supra labia mea signaculum certum uti ne cadam ab ipsis et lingua mea perdat me</verse>
      </chapter>
      <chapter osisID='Sir.23'>
        <verse osisID='Sir.23.1'>Domine pater et dominator vitae meae non relinquas me ne sinas me cadere in illis</verse>
        <verse osisID='Sir.23.2'>quis superponet in me in cogitatu meo flagella et in corde meo doctrinam sapientiae ut ignorationibus eorum non parcant mihi et non pareant delicta illorum</verse>
        <verse osisID='Sir.23.3'>et adincrescant ignorantiae meae et multiplicentur delicta mea et peccata mea abundent et incidam in conspectu adversariorum et gaudeat inimicus meus</verse>
        <verse osisID='Sir.23.4'>Domine pater et Deus vitae meae ne derelinquas me in cogitatu illorum</verse>
        <verse osisID='Sir.23.5'>extollentiam oculorum meorum ne dederis mihi et omne desiderium averte a me</verse>
        <verse osisID='Sir.23.6'>aufer a me ventris concupiscentias et concubitus concupiscentiae ne adprehendant me et animae inreverenti et infrunitae ne tradas me</verse>
        <verse osisID='Sir.23.7'>doctrina oris doctrinam oris audite filii et qui custodierit illam non periet in labiis suis nec scandalizabitur in operibus nequissimis</verse>
        <verse osisID='Sir.23.8'>in vanitate sua adprehendetur peccator et superbus et maledicus scandalizabitur in illo</verse>
        <verse osisID='Sir.23.9'>iurationi non adsuescat os tuum multus enim casus in illa</verse>
        <verse osisID='Sir.23.10'>nominatio vero Dei non sit adsidua in ore tuo et nominibus sanctorum non admiscearis quoniam non eris inmunis ab eis</verse>
        <verse osisID='Sir.23.11'>sicut enim servus interrogatus adsidue a livore non minuetur sic omnis iurans et nominans in toto a peccato non purgabitur</verse>
        <verse osisID='Sir.23.12'>vir multum iurans implebitur iniquitate et non discedet a domo illius plaga</verse>
        <verse osisID='Sir.23.13'>et si frustraverit delictum ipsius super ipsum erit et si dissimulaverit delinquet dupliciter</verse>
        <verse osisID='Sir.23.14'>et si in vacuum iuraverit non iustificabitur replebitur enim retributione domus illius</verse>
        <verse osisID='Sir.23.15'>est et alia loquella contraria morti non inveniatur in hereditate Iacob</verse>
        <verse osisID='Sir.23.16'>etenim a misericordibus omnia haec auferentur et in delictis non volutabunt</verse>
        <verse osisID='Sir.23.17'>indisciplinose non adsuescat os tuum est enim in illa verbum peccati</verse>
        <verse osisID='Sir.23.18'>memento patris et matris tuae in medio enim magnatorum consistis</verse>
        <verse osisID='Sir.23.19'>ne forte obliviscatur te in conspectu illorum et adsiduitate tua infatuatus inproperium patiaris et maluisses non nasci et diem nativitatis tuae maledicas</verse>
        <verse osisID='Sir.23.20'>homo adsuetus in verbis inproperii in omnibus diebus suis non erudietur</verse>
        <verse osisID='Sir.23.21'>duo genera abundant in peccatis et tertium adducit iram et perditionem</verse>
        <verse osisID='Sir.23.22'>anima calida quasi ignis ardens non extinguetur donec aliquid gluttiat</verse>
        <verse osisID='Sir.23.23'>et homo nequam in ore carnis suae non desinet donec incendat ignem</verse>
        <verse osisID='Sir.23.24'>homini fornicario omnis panis dulcis non cessabit transgrediens a lecto suo</verse>
        <verse osisID='Sir.23.25'>omnis homo qui transgreditur lectum suum contemnens in animam suam et dicens quis me videt</verse>
        <verse osisID='Sir.23.26'>tenebrae circumdant me et parietes cooperiunt me et nemo circumspicit me quem vereor delictorum meorum non memorabitur Altissimus</verse>
        <verse osisID='Sir.23.27'>et non intelleget quoniam omnia videt oculus illius quoniam expellit a se timorem Dei huiusmodi hominis timor et oculi hominum timentes illum</verse>
        <verse osisID='Sir.23.28'>et non cognovit quoniam oculi Domini multo plus lucidiores super solem circumspicientes omnes vias hominum et profundum abyssi et hominum corda intuentes in absconsas partes</verse>
        <verse osisID='Sir.23.29'>Domino enim Deo antequam crearentur omnia sunt agnita sic et post perfectum respicit omnia</verse>
        <verse osisID='Sir.23.30'>hic in plateis civitatis vindicabitur quasi pullus equinus fugabitur et ubi non speravit adprehendetur</verse>
        <verse osisID='Sir.23.31'>et erit dedecus omnibus quod non intellexerit timorem Dei</verse>
        <verse osisID='Sir.23.32'>sic et mulier omnis relinquens virum suum et statuens hereditatem ex alieno matrimonio</verse>
        <verse osisID='Sir.23.33'>primo enim in lege Altissimi incredibilis fuit et secundo virum suum dereliquit tertio in adulterio fornicata est et ex alio viro filios statuit sibi</verse>
        <verse osisID='Sir.23.34'>haec in ecclesiam adducetur et in filios eius respicietur</verse>
        <verse osisID='Sir.23.35'>non tradent filii eius radices et rami eius non dabunt fructum</verse>
        <verse osisID='Sir.23.36'>derelinquent in maledictum memoriam illius et dedecus illius non delebitur</verse>
        <verse osisID='Sir.23.37'>et agnoscent qui derelicti sunt quoniam nihil melius quam timor Dei et nihil dulcius quam respicere in mandatis Domini</verse>
        <verse osisID='Sir.23.38'>et gloria magna est sequi Dominum longitudo enim dierum adsumetur ab eo</verse>
      </chapter>
      <chapter osisID='Sir.24'>
        <verse osisID='Sir.24.1'>sapientiae laus sapientia laudabit animam suam et in Deo honorabitur et in medio populi sui gloriabitur</verse>
        <verse osisID='Sir.24.2'>et in ecclesiis Altissimi aperiet os suum et in conspectu virtutis illius gloriabitur</verse>
        <verse osisID='Sir.24.3'>in medio populo exaltabitur et in plenitudine sancta admirabitur</verse>
        <verse osisID='Sir.24.4'>in multitudine electorum habebit laudem et inter benedictos benedicetur dicens</verse>
        <verse osisID='Sir.24.5'>ego ex ore Altissimi prodivi primogenita ante omnem creaturam</verse>
        <verse osisID='Sir.24.6'>ego in caelis feci ut oriretur lumen indeficiens et sicut nebula texi omnem terram</verse>
        <verse osisID='Sir.24.7'>ego in altis habitavi et thronus meus in columna nubis</verse>
        <verse osisID='Sir.24.8'>gyrum caeli circuivi sola et in profundum abyssi penetravi et in fluctibus maris ambulavi</verse>
        <verse osisID='Sir.24.9'>et in omni terra steti et in omni populo</verse>
        <verse osisID='Sir.24.10'>et in omni gente primatum habui</verse>
        <verse osisID='Sir.24.11'>et omnium excellentium et humilium corda virtute calcavi et in his omnibus requiem quaesivi et in hereditate eius morabor</verse>
        <verse osisID='Sir.24.12'>tunc praecepit et dixit mihi creator omnium et qui creavit me requievit in tabernaculo meo</verse>
        <verse osisID='Sir.24.13'>et dixit mihi in Iacob inhabita et in Israhel hereditare et in electis meis ede radices</verse>
        <verse osisID='Sir.24.14'>ab initio ante saeculum creata sum et usque ad futurum saeculum non desinam et in habitatione sancta coram ipso ministravi</verse>
        <verse osisID='Sir.24.15'>et sic in Sion firmata sum et in civitate sanctificata similiter requievi et in Hierusalem potestas mea</verse>
        <verse osisID='Sir.24.16'>et radicavi in populo honorificato et in parte Dei mei hereditas illius et in plenitudine sanctorum detentio mea</verse>
        <verse osisID='Sir.24.17'>quasi cedrus exaltata sum in Libano et quasi cypressus in monte Sion</verse>
        <verse osisID='Sir.24.18'>et quasi palma exaltata sum in Cades et quasi plantatio rosae in Hiericho</verse>
        <verse osisID='Sir.24.19'>quasi oliva speciosa in campis et quasi platanus exaltata sum iuxta aquam in plateis</verse>
        <verse osisID='Sir.24.20'>sicut cinnamomum et aspaltum aromatizans odorem dedi quasi murra electa dedi suavitatem odoris</verse>
        <verse osisID='Sir.24.21'>et quasi storax et galbanus et ungula et gutta et quasi libanus non incisus vaporavi habitationem meam et quasi balsamum non mixtum odor meus</verse>
        <verse osisID='Sir.24.22'>ego quasi terebinthus extendi ramos meos et rami mei honoris et gratiae</verse>
        <verse osisID='Sir.24.23'>ego quasi vitis fructificavi suavitatem odoris et flores mei fructus honoris et honestatis</verse>
        <verse osisID='Sir.24.24'>ego mater pulchrae dilectionis et timoris et agnitionis et sanctae spei</verse>
        <verse osisID='Sir.24.25'>in me gratia omnis vitae et veritatis in me omnis spes vitae et virtutis</verse>
        <verse osisID='Sir.24.26'>transite ad me omnes qui concupiscitis me et a generationibus meis implemini</verse>
        <verse osisID='Sir.24.27'>spiritus enim meus super melle dulcis et hereditas mea super mel et favum</verse>
        <verse osisID='Sir.24.28'>memoria mea in generatione saeculorum</verse>
        <verse osisID='Sir.24.29'>qui edunt me adhuc esurient et qui bibunt me adhuc sitient</verse>
        <verse osisID='Sir.24.30'>qui audit me non confundetur et qui operantur in me non peccabunt</verse>
        <verse osisID='Sir.24.31'>qui elucidant me vitam aeternam habebunt</verse>
        <verse osisID='Sir.24.32'>haec omnia liber vitae testamentum Altissimi et agnitio veritatis</verse>
        <verse osisID='Sir.24.33'>legem mandavit Moses in praeceptis iustitiarum et hereditatem domui Iacob et Israhel promissionis</verse>
        <verse osisID='Sir.24.34'>posuit David puero suo excitare regem ex ipso fortissimum in throno honoris sedentem in sempiternum</verse>
        <verse osisID='Sir.24.35'>qui implet quasi Phison sapientiam et sicut Tigris in diebus novorum</verse>
        <verse osisID='Sir.24.36'>qui adimplet quasi Eufrates sensum qui multiplicat quasi Iordanis in tempore messis</verse>
        <verse osisID='Sir.24.37'>qui mittit disciplinam sicut lucem et adsistens quasi Geon in die vindemiae</verse>
        <verse osisID='Sir.24.38'>qui perficit primus scire ipsam et infirmior non investigavit eam</verse>
        <verse osisID='Sir.24.39'>a mari enim abundavit cogitatio eius et consilium illius abysso magna</verse>
        <verse osisID='Sir.24.40'>ego sapientia effudi flumina</verse>
        <verse osisID='Sir.24.41'>ego quasi tramis aquae inmensae de fluvio ego quasi fluvius Doryx et sicut aquaeductus exivi a paradiso</verse>
        <verse osisID='Sir.24.42'>dixi rigabo meum hortum plantationum et inebriabo pratus mei fructum</verse>
        <verse osisID='Sir.24.43'>et ecce facta est mihi tramis abundans et fluvius meus propinquavit ad mare</verse>
        <verse osisID='Sir.24.44'>quoniam doctrinam quasi antelucanum inlumino omnibus et enarrabo illam usque in longinquo</verse>
        <verse osisID='Sir.24.45'>penetrabo inferiores partes terrae et inspiciam omnes dormientes et inluminabo sperantes in Deo</verse>
        <verse osisID='Sir.24.46'>adhuc doctrinam quasi prophetiam effundam et relinquam illam quaerentibus sapientiam et non desinam in progenies illorum usque in aevum sanctum</verse>
        <verse osisID='Sir.24.47'>videte quoniam non soli mihi laboravi sed omnibus exquirentibus veritatem</verse>
      </chapter>
      <chapter osisID='Sir.25'>
        <verse osisID='Sir.25.1'>in tribus placitum est spiritui meo quae sunt probata coram Deo et hominibus</verse>
        <verse osisID='Sir.25.2'>concordia fratrum et amor proximorum et vir et mulier sibi consentientes</verse>
        <verse osisID='Sir.25.3'>tres species odivit anima mea et adgravor valde animae illorum</verse>
        <verse osisID='Sir.25.4'>pauperem superbum et divitem mendacem et senem fatuum et insensatum</verse>
        <verse osisID='Sir.25.5'>in iuventute tua non congregasti et quomodo invenies eam in senectute tua</verse>
        <verse osisID='Sir.25.6'>quam speciosum canitiae iudicium et presbyteris cognoscere consilium</verse>
        <verse osisID='Sir.25.7'>quam speciosa veteranis sapientia et gloriosis intellectus et consilium</verse>
        <verse osisID='Sir.25.8'>corona senum multa peritia et gloria illorum timor Dei</verse>
        <verse osisID='Sir.25.9'>novem insuspicabilia cordis magnificavi et decimum dicam in lingua hominibus</verse>
        <verse osisID='Sir.25.10'>homo qui iucundatur in filiis vivens et videns subversionem inimicorum</verse>
        <verse osisID='Sir.25.11'>beatus qui inhabitat cum muliere sensata et qui in lingua sua non est lapsus et qui non servivit indignis se</verse>
        <verse osisID='Sir.25.12'>beatus qui invenit amicum verum et qui enarrat iustitiam auri audienti</verse>
        <verse osisID='Sir.25.13'>quam magnus qui invenit sapientiam et scientiam sed non est super timentem Deum</verse>
        <verse osisID='Sir.25.14'>timor Dei super omnia superposuit</verse>
        <verse osisID='Sir.25.15'>beatus cui donatum est habere timorem Dei qui tenet illum cui adsimilabitur</verse>
        <verse osisID='Sir.25.16'>timor Dei initium dilectionis eius fidei autem initium adglutinandum est ei</verse>
        <verse osisID='Sir.25.17'>omnis plaga tristitia cordis est et omnis malitia nequitia mulieris est</verse>
        <verse osisID='Sir.25.18'>et omnem plagam et non plagam videbit cordis</verse>
        <verse osisID='Sir.25.19'>et omnem nequitiam et non nequitiam mulieris</verse>
        <verse osisID='Sir.25.20'>et omnem obductum et non obductum odientium</verse>
        <verse osisID='Sir.25.21'>et omnem vindictam et non vindictam inimicorum</verse>
        <verse osisID='Sir.25.22'>non est caput nequius super caput colubri</verse>
        <verse osisID='Sir.25.23'>et non est ira super iram inimici commorari leoni et draconi placebit quam habitare cum muliere nequa</verse>
        <verse osisID='Sir.25.24'>nequitia mulieris inmutat faciem eius et obcaecabit vultum suum tamquam ursus et quasi saccum ostendit in medio proximorum eius</verse>
        <verse osisID='Sir.25.25'>et audiens suspirabit modicum</verse>
        <verse osisID='Sir.25.26'>brevis malitia super malitiam mulieris sors peccatorum cadat super illam</verse>
        <verse osisID='Sir.25.27'>ascensus harenosus in pedibus veterani sic mulier linguata homini quieto</verse>
        <verse osisID='Sir.25.28'>ne respicias in mulieris speciem et non concupiscas mulierem in specie</verse>
        <verse osisID='Sir.25.29'>mulieris ira et inreverentia et confusio magna</verse>
        <verse osisID='Sir.25.30'>mulier si primatum habeat contraria est viro suo</verse>
        <verse osisID='Sir.25.31'>cor humile et facies tristis et plaga mortis mulier nequa</verse>
        <verse osisID='Sir.25.32'>manus debiles et genua dissoluta mulier quae non beatificat virum suum</verse>
        <verse osisID='Sir.25.33'>a muliere initium factum est peccati et per illam omnes morimur</verse>
        <verse osisID='Sir.25.34'>non des aquae tuae exitum nec modicum nec mulieri nequa veniam prodeundi</verse>
        <verse osisID='Sir.25.35'>si non ambulaverit ad manum tuam et confundet te in conspectu inimicorum</verse>
        <verse osisID='Sir.25.36'>a carnibus tuis abscide illam ne semper te abutatur</verse>
      </chapter>
      <chapter osisID='Sir.26'>
        <verse osisID='Sir.26.1'>mulieris bonae beatus vir numerus enim annorum illorum duplex</verse>
        <verse osisID='Sir.26.2'>mulier fortis oblectat virum suum et annos vitae illius in pace implebit</verse>
        <verse osisID='Sir.26.3'>pars bona mulier bona in parte bona timentium Deum dabitur viro pro factis bonis</verse>
        <verse osisID='Sir.26.4'>divitis autem et pauperis cor bonum in omni tempore vultus illorum hilaris</verse>
        <verse osisID='Sir.26.5'>a tribus timuit cor meum et in quarto facies mea metuit</verse>
        <verse osisID='Sir.26.6'>delatura civitatis et collectio populi</verse>
        <verse osisID='Sir.26.7'>et calumniam mendacem super mortem omnia gravia</verse>
        <verse osisID='Sir.26.8'>dolor cordis et luctus mulier zelotypa</verse>
        <verse osisID='Sir.26.9'>in muliere infideli flagellum linguae omnibus communicans</verse>
        <verse osisID='Sir.26.10'>sicut boum iugum quod movetur ita et mulierem nequam qui tenet illam quasi qui adprehendat scorpionem</verse>
        <verse osisID='Sir.26.11'>mulier ebriosa ira magna et contumelia et turpitudo illius non contegetur</verse>
        <verse osisID='Sir.26.12'>fornicatio mulieris in extollentia oculorum et in palpebris illius agnoscetur</verse>
        <verse osisID='Sir.26.13'>in filia non avertente se firma custodiam ne inventa occasione utatur se</verse>
        <verse osisID='Sir.26.14'>ab omni inreverentia oculis cave et ne mireris si te neglexerit</verse>
        <verse osisID='Sir.26.15'>sicut viator sitiens ad fontem os aperiet et ab omni aqua proxima bibet et contra omnem palum sedebit et contra omnem sagittam aperiet faretram donec deficiat</verse>
        <verse osisID='Sir.26.16'>gratia mulieris sedulae delectabit virum suum et ossa illius inpinguabit</verse>
        <verse osisID='Sir.26.17'>disciplina illius datus Dei</verse>
        <verse osisID='Sir.26.18'>mulier sensata et tacita non est inmutatio eruditae animae</verse>
        <verse osisID='Sir.26.19'>gratia super gratiam mulier sancta et pudorata</verse>
        <verse osisID='Sir.26.20'>omnis autem ponderatio non est digna continentis animae</verse>
        <verse osisID='Sir.26.21'>sicut sol oriens mundo in altissimis Dei sic mulieris bonae species in ornamentum domus eius</verse>
        <verse osisID='Sir.26.22'>lucerna splendens super candelabrum sanctum et species faciei super aetatem stabilem</verse>
        <verse osisID='Sir.26.23'>columnae aureae super bases argenteas et pedes firmi super plantas stabilis mulieris</verse>
        <verse osisID='Sir.26.24'>fundamenta aeterna super petram solidam et mandata Dei in corde mulieris sanctae</verse>
        <verse osisID='Sir.26.25'>in duobus contristatum est cor meum et in tertio iracundia mihi advenit</verse>
        <verse osisID='Sir.26.26'>vir bellator deficiens per inopiam et vir sensatus contemptus</verse>
        <verse osisID='Sir.26.27'>et qui transgreditur a iustitia ad peccatum Deus paravit eum ad rompheam</verse>
        <verse osisID='Sir.26.28'>duae species difficiles et periculosae mihi apparuerunt difficile exuitur negotians a neglegentia et non iustificabitur caupo a peccatis labiae</verse>
      </chapter>
      <chapter osisID='Sir.27'>
        <verse osisID='Sir.27.1'>propter inopiam multi deliquerunt et qui quaerit locupletari avertit oculum suum</verse>
        <verse osisID='Sir.27.2'>si in medio conpaginis lapidum palus figitur sic et inter medium venditionis et emptionis angustabitur peccatis</verse>
        <verse osisID='Sir.27.3'>conteretur delictum</verse>
        <verse osisID='Sir.27.4'>si non in timore Domini tenueris instanter cito subvertetur domus tua</verse>
        <verse osisID='Sir.27.5'>si in pertusura cribri remanebit stercus sic aporia hominis in cogitatu illius</verse>
        <verse osisID='Sir.27.6'>vasa figuli probat fornax et homines iustos temptatio tribulationis</verse>
        <verse osisID='Sir.27.7'>sicut rusticatio de ligno ostendit fructum illius sic verbum excogitatum hominis cordis</verse>
        <verse osisID='Sir.27.8'>ante sermonem non conlaudes virum haec enim temptatio est hominum</verse>
        <verse osisID='Sir.27.9'>si sequaris iustitiam adprehendes illam et indues quasi poderem honoris et inhabitabis cum ea et proteget te in sempiternum et in die agnitionis invenies firmamentum</verse>
        <verse osisID='Sir.27.10'>volatilia ad sibi similia conveniunt et veritas ad eos qui operantur illam revertetur</verse>
        <verse osisID='Sir.27.11'>leo venationi insidiatur semper sic peccata operantibus iniquitates</verse>
        <verse osisID='Sir.27.12'>homo sanctus in sapientia manet sicut sol nam stultus sicut luna inmutatur</verse>
        <verse osisID='Sir.27.13'>in medio insensatorum serva verbum tempori in medio autem cogitantium adsiduus esto</verse>
        <verse osisID='Sir.27.14'>narratio peccantium odiosa et risus illorum delictis peccati</verse>
        <verse osisID='Sir.27.15'>loquella multum iurans horripilationem capiti statuet et inreverentia ipsius obturatio aurium</verse>
        <verse osisID='Sir.27.16'>effusio sanguinis in rixa superborum et maledictio illorum auditus gravis</verse>
        <verse osisID='Sir.27.17'>qui denudat arcana amici perdet fidem et non inveniet amicum ad animum suum</verse>
        <verse osisID='Sir.27.18'>dilige proximum et coniungere fide cum illo</verse>
        <verse osisID='Sir.27.19'>quod si denudaveris absconsa illius non persequeris post eum</verse>
        <verse osisID='Sir.27.20'>sicut enim homo qui perdit amicum suum sic qui perdit amicitiam proximi sui</verse>
        <verse osisID='Sir.27.21'>et sicut qui dimittit avem de manu sua sic reliquisti proximum tuum et non eum capies</verse>
        <verse osisID='Sir.27.22'>non illum sequaris quoniam longe abest effugit enim quasi caprea de laqueo quoniam vulnerata est</verse>
        <verse osisID='Sir.27.23'>conligare et maledicti est concordatio</verse>
        <verse osisID='Sir.27.24'>denudare autem amici mysteria desperatio est</verse>
        <verse osisID='Sir.27.25'>annuens oculo fabricat iniqua et nemo eum abiciet</verse>
        <verse osisID='Sir.27.26'>in conspectu oculorum tuorum condulcabit os tuum et super sermones tuos admirabitur novissime autem pervertet os suum et in verbis tuis dabit scandalum</verse>
        <verse osisID='Sir.27.27'>multa audivi et non coaequavi ei et Dominus odiet illum</verse>
        <verse osisID='Sir.27.28'>qui in altum mittit lapidem super caput eius cadet et plaga dolosi dividet vulnera</verse>
        <verse osisID='Sir.27.29'>et qui foveam fodit in illam decidet et qui statuit lapidem proximo offendet in eo et qui laqueum alio peribit in illo</verse>
        <verse osisID='Sir.27.30'>facienti nequissimum super ipsum devolvetur et non agnoscet unde adveniat illi</verse>
        <verse osisID='Sir.27.31'>inlusio et inproperium superborum et vindicta sicut leo insidiabitur illi</verse>
        <verse osisID='Sir.27.32'>laqueo peribunt qui oblectantur casu iustorum dolor autem consumet illos antequam moriantur</verse>
        <verse osisID='Sir.27.33'>ira et furor utraque execrabilia et vir peccator continens erit illorum</verse>
      </chapter>
      <chapter osisID='Sir.28'>
        <verse osisID='Sir.28.1'>qui vindicari vult a Deo inveniet vindictam et peccata illius servans servabit</verse>
        <verse osisID='Sir.28.2'>relinque proximo tuo nocenti te et tunc deprecanti tibi peccata solventur</verse>
        <verse osisID='Sir.28.3'>homo homini servat iram et a Deo quaerit medellam</verse>
        <verse osisID='Sir.28.4'>et in hominem similem sibi non habet misericordiam et de peccatis suis deprecatur</verse>
        <verse osisID='Sir.28.5'>ipse dum caro sit reservat iram et propitiationem petit a Deo quis exorabit pro delictis illius</verse>
        <verse osisID='Sir.28.6'>memento novissimorum et desine inimicari</verse>
        <verse osisID='Sir.28.7'>tabitudo enim et mors inminet in mandatis</verse>
        <verse osisID='Sir.28.8'>memorare timorem Dei et non irascaris proximo</verse>
        <verse osisID='Sir.28.9'>memorare testamenti Altissimi et despice ignorantiam proximi</verse>
        <verse osisID='Sir.28.10'>abstine te a lite et minues peccata</verse>
        <verse osisID='Sir.28.11'>homo enim iracundus incendit litem et vir peccator turbabit amicos et in medium pacem habentium inmittit inimicitiam</verse>
        <verse osisID='Sir.28.12'>secundum enim ligna silvae sic ignis exardescit et secundum virtutem hominis iracundia illius erit et secundum substantiam suam exaltabit iram suam</verse>
        <verse osisID='Sir.28.13'>certamen festinatum incendit ignem et lis festinans effundit sanguinem et lingua testificans adducit mortem</verse>
        <verse osisID='Sir.28.14'>si sufflaveris quasi ignis exardebit et si expueris super illam extinguetur utraque ex ore proficiscuntur</verse>
        <verse osisID='Sir.28.15'>susurrio et bilinguis maledictus multos enim turbavit pacem habentes</verse>
        <verse osisID='Sir.28.16'>lingua tertia multos commovit et dispersit illos a gente in gentem</verse>
        <verse osisID='Sir.28.17'>civitates muratas divitum destruxit et domos magnatorum effodit</verse>
        <verse osisID='Sir.28.18'>virtutes populorum concidit et gentes fortes dissolvit</verse>
        <verse osisID='Sir.28.19'>lingua tertia mulieres viritas eiecit et privavit illas laboribus suis</verse>
        <verse osisID='Sir.28.20'>qui respicit illam non habebit requiem nec habitabit cum requie</verse>
        <verse osisID='Sir.28.21'>flagelli plaga livorem facit plaga autem linguae comminuet ossa</verse>
        <verse osisID='Sir.28.22'>multi ceciderunt in ore gladii sed non sic quasi qui interierunt per linguam suam</verse>
        <verse osisID='Sir.28.23'>beatus qui tectus est a lingua nequa qui in iracundia illius non transivit et qui non adtraxit iugum eius et in vinculis illius non est ligatus</verse>
        <verse osisID='Sir.28.24'>iugum enim illius iugum ferreum est et vinculum illius vinculum aereum est</verse>
        <verse osisID='Sir.28.25'>mors illius mors nequissima et utilis potius inferus quam illa</verse>
        <verse osisID='Sir.28.26'>perseverantia illius non permanebit sed obtinebit vias iniustorum et in flamma sua non conburet iustos</verse>
        <verse osisID='Sir.28.27'>qui derelinquunt Deum incident in illam et exardebit in illis et non extinguetur et inmittetur in illos quasi leo et quasi pardus laedebit illos</verse>
        <verse osisID='Sir.28.28'>sepi aures tuas spinis et noli audire linguam nequam et ori tuo facito ostia et seras</verse>
        <verse osisID='Sir.28.29'>aurum tuum et argentum confla et verbis tuis facito stateram et frenos ori tuo rectos</verse>
        <verse osisID='Sir.28.30'>et adtende ne forte labaris in lingua et cadas in conspectu inimicorum insidiantium tibi et sit casus tuus insanabilis in mortem</verse>
      </chapter>
      <chapter osisID='Sir.29'>
        <verse osisID='Sir.29.1'>de fenore qui facit misericordiam fenerat proximum et qui praevalet manu mandata servat</verse>
        <verse osisID='Sir.29.2'>fenera proximum tibi in tempore necessitatis illius et iterum redde proximo in tempore suo</verse>
        <verse osisID='Sir.29.3'>confirma verbum et fideliter age cum illo et in omni tempore invenies quod tibi necessarium est</verse>
        <verse osisID='Sir.29.4'>multi quasi inventionem aestimaverunt fenus et praestiterunt molestiam his qui se adiuvaverunt</verse>
        <verse osisID='Sir.29.5'>donec accipiant osculantur manum dantis et in promissionibus humiliant vocem suam</verse>
        <verse osisID='Sir.29.6'>et in tempore redditionis postulabit tempus et loquetur verba acediae et murmurationum et tempus causabitur</verse>
        <verse osisID='Sir.29.7'>si autem potuerit reddere aversatus solide vix reddet dimidium et conputabit illud quasi inventionem</verse>
        <verse osisID='Sir.29.8'>sin autem fraudavit illum pecunia sua et possidebit illum inimicum gratis</verse>
        <verse osisID='Sir.29.9'>et convicia et maledicta reddet illi et pro honore et beneficio reddet illi contumeliam</verse>
        <verse osisID='Sir.29.10'>multi non causa nequitiae non feneraverunt sed fraudari gratis timuerunt</verse>
        <verse osisID='Sir.29.11'>verumtamen super humilem animo fortior esto et pro elemosyna non trahas illum</verse>
        <verse osisID='Sir.29.12'>propter mandatum adsume pauperem et propter inopiam eius ne dimittas illum vacuum</verse>
        <verse osisID='Sir.29.13'>perde pecuniam pro fratre et amico et non abscondas illam sub lapide in perditionem</verse>
        <verse osisID='Sir.29.14'>pone thesaurum tuum in praeceptis Altissimi et proderit tibi magis quam aurum</verse>
        <verse osisID='Sir.29.15'>conclude elemosynam in corde pauperis et haec pro te exorabit ab omni malo</verse>
        <verse osisID='Sir.29.18'>super scutum potentis et super lanceam adversus inimicum tuum pugnabit</verse>
        <verse osisID='Sir.29.19'>vir bonus fidem facit proximo suo et qui perdiderit confusionem derelinquet sibi</verse>
        <verse osisID='Sir.29.20'>gratiam fideiussoris ne obliviscaris dedit enim pro te animam suam</verse>
        <verse osisID='Sir.29.21'>repromissorem fugit peccator et inmundus</verse>
        <verse osisID='Sir.29.22'>bona repromissoris sibi adscribit peccator et ingratus sensu derelinquet liberantem se</verse>
        <verse osisID='Sir.29.23'>vir repromittit de proximo suo et cum perdiderit reverentiam relinquetur ab eo</verse>
        <verse osisID='Sir.29.24'>repromissio nequissima multos perdidit dirigentes et commovit illos quasi fluctus maris</verse>
        <verse osisID='Sir.29.25'>viros potentes gyrans migrare fecit et vagati sunt in gentibus alienis</verse>
        <verse osisID='Sir.29.26'>peccator transgrediens mandata Domini incidet in promissionem nequa et qui conatur multa agere incidet in iudicium</verse>
        <verse osisID='Sir.29.27'>recupera proximum secundum virtutem tuam et adtende tibi ne incidas</verse>
        <verse osisID='Sir.29.28'>initium vitae aqua et panis et vestimentum et domus protegens turpitudinem</verse>
        <verse osisID='Sir.29.29'>melior victus pauperis sub tegimen asserum quam epulae splendidae in peregre sine domicilio</verse>
        <verse osisID='Sir.29.30'>super minimum et magnum placeat tibi et inproperium peregrinationis non audies</verse>
        <verse osisID='Sir.29.31'>vita nequa hospitandi de domo in domum et ubi hospitabitur non fiducialiter aget nec aperiet os</verse>
        <verse osisID='Sir.29.32'>hospitabit et pascet et potabit ingratos et ad haec amara audiet</verse>
        <verse osisID='Sir.29.33'>transi hospes et orna mensam et quae in manu habes ciba ceteros</verse>
        <verse osisID='Sir.29.34'>exi a facie honoris amicorum meorum necessitudine domus meae hospitio mihi factus est frater</verse>
        <verse osisID='Sir.29.35'>gravia haec homini habenti sensum correptio domus et inproperium feneratoris</verse>
      </chapter>
      <chapter osisID='Sir.30'>
        <verse osisID='Sir.30.1'>de filiis qui diligit filium suum adsiduat illi flagella ut laetetur in novissimo suo</verse>
        <verse osisID='Sir.30.2'>qui docet filium suum laudabitur in illo et in medio domesticorum in illo gloriabitur</verse>
        <verse osisID='Sir.30.3'>qui docet filium suum in zelum mittit inimicum et in medio amicorum gloriabitur in illo</verse>
        <verse osisID='Sir.30.4'>mortuus est pater illius et quasi non est mortuus similem enim reliquit sibi post se</verse>
        <verse osisID='Sir.30.5'>in vita ipsius vidit et laetatus est in illo in obitu illius non est contristatus nec confusus est coram inimicis</verse>
        <verse osisID='Sir.30.6'>reliquit enim defensorem domus et amicis reddentem gratiam</verse>
        <verse osisID='Sir.30.7'>pro animabus filiorum conligabit vulnera sua et super omnem vocem turbabuntur viscera eius</verse>
        <verse osisID='Sir.30.8'>equus indomitus evadit durus et filius remissus evadit praeceps</verse>
        <verse osisID='Sir.30.9'>lacta filium et paventem te faciet lude cum eo et contristabit te</verse>
        <verse osisID='Sir.30.10'>non conrideas illi ne doleas et in novissimo obstupescent dentes tui</verse>
        <verse osisID='Sir.30.11'>non des illi potestatem in iuventute et ne despicias cogitatus illius</verse>
        <verse osisID='Sir.30.12'>curva cervicem eius in iuventute et tunde latera illius dum infans est ne forte induret et non credat tibi et erit tibi dolor animae</verse>
        <verse osisID='Sir.30.13'>doce filium tuum et operare in illum ne in turpitudinem illius offendas</verse>
        <verse osisID='Sir.30.14'>melior est pauper sanus et fortis viribus quam dives inbecillis et flagellatus malitia</verse>
        <verse osisID='Sir.30.15'>salus animae in sanctitate iustitiae et melior omni auro et argento et corpus validum quam census inmensus</verse>
        <verse osisID='Sir.30.16'>non est census super censum salutis corporis et non est oblectatio super cordis gaudium</verse>
        <verse osisID='Sir.30.17'>melior est mors quam vita amara et requies aeterna quam languor perseverans</verse>
        <verse osisID='Sir.30.18'>bona absconsa in ore cluso quasi adpositiones epularum circumpositae sepulchro</verse>
        <verse osisID='Sir.30.19'>quid proderit libatio idolo nec enim manducat nec odorabitur</verse>
        <verse osisID='Sir.30.20'>sic qui effugatur a Domino et portans mercedes iniquitatis</verse>
        <verse osisID='Sir.30.21'>videns oculis et ingemescens sicut spado conplectens virginem et suspirans</verse>
        <verse osisID='Sir.30.22'>tristitiam non des animae tuae et non adfligas temet ipsum in consilio tuo</verse>
        <verse osisID='Sir.30.23'>iucunditas cordis haec est vita hominis et thesaurus sine defectione sanctitatis et exultatio viri est longevitas</verse>
        <verse osisID='Sir.30.24'>miserere animae tuae placens Deo et contine et congrega cor tuum in sanctitate eius et tristitiam longe expelle a te</verse>
        <verse osisID='Sir.30.25'>multos enim occidit tristitia et non est utilitas in illa</verse>
        <verse osisID='Sir.30.26'>zelus et iracundia minuit dies et ante tempus senectam adducit cogitatus</verse>
        <verse osisID='Sir.30.27'>splendidum cor bonum in epulis epulae enim illius diligenter fiunt</verse>
      </chapter>
      <chapter osisID='Sir.31'>
        <verse osisID='Sir.31.1'>vigilia honestatis tabefacit carnes et cogitatus illius auferet somnum</verse>
        <verse osisID='Sir.31.2'>cogitatus praesentiae avertit sensum et infirmitas gravis sobriam facit animam</verse>
        <verse osisID='Sir.31.3'>laboravit dives in congregatione substantiae et in requie sua replebitur bonorum suorum</verse>
        <verse osisID='Sir.31.4'>laboravit pauper in diminutione victus et in fine inops fit</verse>
        <verse osisID='Sir.31.5'>qui aurum diligit non iustificabitur et qui insequitur consumptionem replebitur ex ea</verse>
        <verse osisID='Sir.31.6'>multi dati sunt in auri casus et facta est in facie ipsius perditio illorum</verse>
        <verse osisID='Sir.31.7'>lignum offensionis est aurum sacrificantium vae illis qui sectantur illud et omnis inprudens deperiet in illo</verse>
        <verse osisID='Sir.31.8'>beatus dives qui inventus est sine macula et qui post aurum non abiit nec speravit in pecunia et thesauris</verse>
        <verse osisID='Sir.31.9'>quis est hic et laudabimus eum fecit enim mirabilia in vita sua</verse>
        <verse osisID='Sir.31.10'>quis probatus est in illo et perfectus est et erit illi in gloria aeterna qui potuit transgredi et non est transgressus et facere mala et non fecit</verse>
        <verse osisID='Sir.31.11'>ideo stabilita sunt bona illius in Deo et elemosynas illius enarrabit ecclesia sanctorum</verse>
        <verse osisID='Sir.31.12'>de continentia supra mensam magnam sedisti non aperias super illam faucem tuam prior</verse>
        <verse osisID='Sir.31.13'>non dicas simulata sunt quae super illa sunt</verse>
        <verse osisID='Sir.31.14'>memento quoniam malum oculus nequa</verse>
        <verse osisID='Sir.31.15'>nequius oculo quid creatum est ideo ab omni facie sua lacrimabitur cum viderit</verse>
        <verse osisID='Sir.31.16'>ne extendas manum tuam prior et invidia contaminatus obrubescas</verse>
        <verse osisID='Sir.31.17'>nec conprimaris in convivio</verse>
        <verse osisID='Sir.31.18'>intellege proximi tui ex te ipso</verse>
        <verse osisID='Sir.31.19'>utere quasi homo frugi quae tibi adponuntur et non cum manducas multum odio habearis</verse>
        <verse osisID='Sir.31.20'>cessa prior causa disciplinae et noli nimius esse ne forte offendas</verse>
        <verse osisID='Sir.31.21'>et si in medio multorum sedisti prior illis non extendas manum tuam nec prior poscas bibere</verse>
        <verse osisID='Sir.31.22'>quam sufficiens est homini erudito vinum exiguum et in dormiendo non laborabis ab illo et non senties dolorem</verse>
        <verse osisID='Sir.31.23'>vigilia et cholera et tortura viro infrunito</verse>
        <verse osisID='Sir.31.24'>somnus sanitatis in homine parco dormiet usque in mane et anima illius cum ipso delectabitur</verse>
        <verse osisID='Sir.31.25'>et si coactus fueris in edendo multum surge e medio et vome et refrigerabit te et non adduces corpori tuo infirmitates</verse>
        <verse osisID='Sir.31.26'>audi me fili et ne spernas me et in novissimo invenies mea verba</verse>
        <verse osisID='Sir.31.27'>in omnibus operibus tuis esto velox et omnis infirmitas non occurret tibi</verse>
        <verse osisID='Sir.31.28'>splendidum in panibus benedicent labia multorum et testimonium veritatis illius fidele</verse>
        <verse osisID='Sir.31.29'>in nequissimo pane murmurabit civitas et testimonium nequitiae illius verum est</verse>
        <verse osisID='Sir.31.30'>diligentes in vino noli provocare multos enim exterminavit vinum</verse>
        <verse osisID='Sir.31.31'>ignis probat ferrum durum sic vinum corda superborum arguet in ebrietate potatum</verse>
        <verse osisID='Sir.31.32'>aequavit in vita vinum hominibus si bibas illud moderate eris sobrius</verse>
        <verse osisID='Sir.31.33'>quae est vita quae minuitur vino</verse>
        <verse osisID='Sir.31.34'>quid defraudat vitam mors</verse>
        <verse osisID='Sir.31.35'>vinum in iucunditate creatum est non in ebrietate ab initio</verse>
        <verse osisID='Sir.31.36'>exultatio animae et cordis vinum moderate potatum</verse>
        <verse osisID='Sir.31.37'>sanitas est et corpori et animae</verse>
        <verse osisID='Sir.31.38'>vinum multum potatum inritationem et iram et ruinas multas facit</verse>
        <verse osisID='Sir.31.39'>amaritudo animae vinum multum potatum</verse>
        <verse osisID='Sir.31.40'>ebrietatis animositas inprudentis offensio minorans virtutem et faciens vulnera</verse>
        <verse osisID='Sir.31.41'>in convivio vini non arguas proximum et non despicias eum in iucunditate illius</verse>
        <verse osisID='Sir.31.42'>verba inproperii non dicas illi et non premas illum in repetendo</verse>
      </chapter>
      <chapter osisID='Sir.32'>
        <verse osisID='Sir.32.1'>rectorem te posuerunt noli extolli esto in illis quasi unus ex ipsis</verse>
        <verse osisID='Sir.32.2'>curam illorum habe et sic conside et omni cura tua explicita recumbe</verse>
        <verse osisID='Sir.32.3'>ut laeteris propter illos et ornamentum gratiae accipias coronam et dignationem consequaris conrogationis</verse>
        <verse osisID='Sir.32.4'>loquere maior natu decet enim te</verse>
        <verse osisID='Sir.32.5'>primum verbum diligenti scientiam et non inpedias musica</verse>
        <verse osisID='Sir.32.6'>ubi auditus est non effundas sermonem et inportune noli extolli in sapientia tua</verse>
        <verse osisID='Sir.32.7'>gemmula carbunculi in ornamento auri et conparatio musicorum in convivio vini</verse>
        <verse osisID='Sir.32.8'>sicut in fabricatione auri signum est zmaragdi sic numerus musicorum in iucundo et moderato vino</verse>
        <verse osisID='Sir.32.9'>audi tacens et pro reverentia accedet tibi bona gratia</verse>
        <verse osisID='Sir.32.10'>adulescens loquere in tua causa vix</verse>
        <verse osisID='Sir.32.11'>si bis interrogatus fueris habeat caput responsum tuum</verse>
        <verse osisID='Sir.32.12'>in multis esto quasi inscius et audi tacens simul et quaerens</verse>
        <verse osisID='Sir.32.13'>in medio magnatorum non praesumas et ubi sunt senes non multum loquaris</verse>
        <verse osisID='Sir.32.14'>ante grandinem praeibit coruscatio et pro reverentia accedet tibi bona gratia</verse>
        <verse osisID='Sir.32.15'>et hora surgendi non te trices praecurre autem prior in domum tuam et illic avocare et illic lude</verse>
        <verse osisID='Sir.32.16'>et age conceptiones tuas et non in delictis et verbo superbo</verse>
        <verse osisID='Sir.32.17'>et super his omnibus benedicito Dominum qui fecit te et inebriantem te ab omnibus bonis suis</verse>
        <verse osisID='Sir.32.18'>qui timet Deum excipiet doctrinam eius et qui vigilaverint ad illum invenient benedictionem</verse>
        <verse osisID='Sir.32.19'>qui quaerit legem replebitur ab ea et qui insidiose agit scandalizabitur in ea</verse>
        <verse osisID='Sir.32.20'>qui timent Dominum invenient iudicium iustum et iustitias quasi lucem accendent</verse>
        <verse osisID='Sir.32.21'>peccator homo devitabit correptionem et secundum voluntatem suam inveniet conparationem</verse>
        <verse osisID='Sir.32.22'>vir consilii non disperiet intellegentia alienus et superbus non pertimescit timorem</verse>
        <verse osisID='Sir.32.23'>etiam postquam fecit cum eo sine consilio et suis insectationibus arguetur</verse>
        <verse osisID='Sir.32.24'>fili sine consilio nihil facias et post factum non paeniteberis</verse>
        <verse osisID='Sir.32.25'>in via ruinae non eas et non offendes in lapides ne credas te viae laboriosae ne ponas animae tuae scandalum</verse>
        <verse osisID='Sir.32.26'>et a filiis tuis cave et a domesticis tuis adtende</verse>
        <verse osisID='Sir.32.27'>in omni opere crede ex fide animae tuae haec est enim conservatio mandatorum</verse>
        <verse osisID='Sir.32.28'>qui credit Deo adtendit mandatis et qui confident in illo non minorabuntur</verse>
      </chapter>
      <chapter osisID='Sir.33'>
        <verse osisID='Sir.33.1'>timenti Dominum non occurrent mala sed in temptatione Deus illum conservat et liberabit a malis</verse>
        <verse osisID='Sir.33.2'>sapiens non odit mandata et iustitias et non inludetur quasi in procella navis</verse>
        <verse osisID='Sir.33.3'>homo sensatus credit legi Dei et lex illi fidelis</verse>
        <verse osisID='Sir.33.4'>qui interrogationem manifestat parabit verbum et sic deprecatus exaudietur et conservabit disciplinam et tunc respondebit</verse>
        <verse osisID='Sir.33.5'>praecordia fatui quasi rota carri et quasi axis versatilis cogitatus illius</verse>
        <verse osisID='Sir.33.6'>equus admissarius sicut amicus subsannator sub omni suprasedenti hinnit</verse>
        <verse osisID='Sir.33.7'>quare dies diem superat et iterum lux lucem et annus annum a sole</verse>
        <verse osisID='Sir.33.8'>a Domini scientia separati sunt facto sole et praeceptum custodiente</verse>
        <verse osisID='Sir.33.9'>et inmutavit tempora et dies festos ipsorum et in illis dies festos celebraverunt ad horam</verse>
        <verse osisID='Sir.33.10'>ex ipsis exaltavit et magnificavit Deus et ex ipsis posuit in numerum dierum et homines omnes de solo et ex terra unde creatus est Adam</verse>
        <verse osisID='Sir.33.11'>in multitudine disciplinae Domini separavit eos et inmutavit vias eorum</verse>
        <verse osisID='Sir.33.12'>et ex ipsis benedixit et exaltavit et ex ipsis sanctificavit et ad se adplicavit et ex ipsis maledixit et humiliavit et convertit illos a separatione ipsorum</verse>
        <verse osisID='Sir.33.13'>quasi lutum figuli in manus ipsius plasmare illud et disponere</verse>
        <verse osisID='Sir.33.14'>omnes viae eius secundum dispositionem eius sic homo in manu illius qui se fecit reddet illis secundum iudicium suum</verse>
        <verse osisID='Sir.33.15'>contra malum bonum est et contra mortem vita sic et contra virum iustum peccator et sic intuere in omnia opera Altissimi duo duo unum contra unum</verse>
        <verse osisID='Sir.33.16'>et ego novissimus vigilavi et quasi qui colligit acinos post vindemiatores</verse>
        <verse osisID='Sir.33.17'>in benedictione Dei et ipse speravi et quasi qui vindemiat replevi torcular</verse>
        <verse osisID='Sir.33.18'>respicite quoniam non soli mihi laboravi sed omnibus exquirentibus disciplinam</verse>
        <verse osisID='Sir.33.19'>audite me magnati et omnes populi et rectores ecclesiae auribus percipite</verse>
        <verse osisID='Sir.33.20'>filio et mulieri fratri et amico non des potestatem super te in vita tua non dederis alio possessionem tuam ne forte paeniteat te et depreceris pro illis</verse>
        <verse osisID='Sir.33.21'>dum adhuc superes et adspiras non inmutabit te omnis caro</verse>
        <verse osisID='Sir.33.22'>melius est enim ut filii tui te rogent quam te respicere in manus filiorum tuorum</verse>
        <verse osisID='Sir.33.23'>in omnibus operibus tuis praecellens esto</verse>
        <verse osisID='Sir.33.24'>ne dederis maculam in gloriam tuam in die consummationis dierum vitae tuae et in tempore exitus tui distribue hereditatem tuam</verse>
        <verse osisID='Sir.33.25'>cibaria et virga et onus asino panis et disciplina et opus servo</verse>
        <verse osisID='Sir.33.26'>operatur in disciplina et quaerit requiescere laxa manus illi et quaerit libertatem</verse>
        <verse osisID='Sir.33.27'>iugum et lorum curvant collum durum et servum inclinant operationes adsiduae</verse>
        <verse osisID='Sir.33.28'>servo malivolo tortura et conpedes mitte illum in operatione ne vacet</verse>
        <verse osisID='Sir.33.29'>multam enim malitiam docuit otiositas</verse>
        <verse osisID='Sir.33.30'>in opera constitue eum sic enim condecet illi quod si non obaudierit grava illum conpedibus et non amplifices super omnem carnem verum sine iudicio nihil facias grave</verse>
        <verse osisID='Sir.33.31'>si est tibi servus sit tibi quasi anima tua quasi fratrem sic eum tracta quoniam in sanguine animae parasti eum</verse>
        <verse osisID='Sir.33.32'>si laeseris illum iniuste</verse>
        <verse osisID='Sir.33.33'>et extollens discesserit quem quaeres et in qua via quaeras illum nescis</verse>
      </chapter>
      <chapter osisID='Sir.34'>
        <verse osisID='Sir.34.1'>vana spes et mendacium insensato viro et somnia extollunt inprudentes</verse>
        <verse osisID='Sir.34.2'>quasi qui adprehendit umbram et persequitur ventum sic et qui adtendit ad visa mendacia</verse>
        <verse osisID='Sir.34.3'>hoc secundum hoc visio somniorum ante faciem hominis similitudo hominis</verse>
        <verse osisID='Sir.34.4'>ab inmundo quid mundabitur et a mendace quid verum dicetur</verse>
        <verse osisID='Sir.34.5'>divinatio erroris et auguria mendacia et somnia malefacientium vanitas est</verse>
        <verse osisID='Sir.34.6'>et sicut parturientis cor tuum fantasiam patitur nisi ab Altissimo fuerit emissa visitatio ne dederis in illis cor tuum</verse>
        <verse osisID='Sir.34.7'>multos enim errare fecerunt somnia et exciderunt sperantes in illis</verse>
        <verse osisID='Sir.34.8'>sine mendacio consummabitur verbum et sapientia in ore fidelis conplanabitur</verse>
        <verse osisID='Sir.34.9'>qui non temptatus est quid scit vir in multis expertus cogitavit multa et qui multa didicit enarrabit intellectum</verse>
        <verse osisID='Sir.34.10'>qui non est expertus pauca recognoscit qui autem in multis factus est multiplicabit malitiam</verse>
        <verse osisID='Sir.34.12'>multa vidi errando et plurimas verborum consuetudines</verse>
        <verse osisID='Sir.34.13'>aliquotiens usque ad mortem periclitatus sum horum causa et liberatus sum gratia Dei</verse>
        <verse osisID='Sir.34.14'>spiritus timentium Deum quaeretur et in respectu illius benedicentur</verse>
        <verse osisID='Sir.34.15'>spes enim illorum in salvantem illos et oculi Dei in diligentes se</verse>
        <verse osisID='Sir.34.16'>qui timet Dominum nihil trepidabit et non pavebit quoniam ipse est spes eius</verse>
        <verse osisID='Sir.34.17'>timentis Dominum beata est anima eius</verse>
        <verse osisID='Sir.34.18'>ad quem respicit et quis est fortitudo eius</verse>
        <verse osisID='Sir.34.19'>oculi Domini super timentes eum protector potentiae firmamentum virtutis tegimen ardoris et umbraculum meridiani</verse>
        <verse osisID='Sir.34.20'>et precatio offensionis et adiutorium casus exaltans animam et inluminans oculos dans sanitatem vitam et benedictionem</verse>
        <verse osisID='Sir.34.21'>immolans ex iniquo oblatio est maculata et non sunt beneplacitae subsannationes iniustorum</verse>
        <verse osisID='Sir.34.22'>Dominus solus sustinentibus se in via veritatis et iustitiae</verse>
        <verse osisID='Sir.34.23'>dona iniquorum non probat Altissimus in oblationibus iniquorum nec in multitudine sacrificiorum eorum propitiabitur peccatis</verse>
        <verse osisID='Sir.34.24'>qui offert sacrificium ex substantia pauperum quasi qui victimat filium in conspectu patris sui</verse>
        <verse osisID='Sir.34.25'>panis egentium vita pauperis est qui defraudat illum homo sanguinis</verse>
        <verse osisID='Sir.34.26'>qui aufert in sudore panem quasi qui occidit proximum suum</verse>
        <verse osisID='Sir.34.27'>qui effundit sanguinem et qui fraudem facit mercedem mercennario</verse>
        <verse osisID='Sir.34.28'>unus aedificans et unus destruens quid prodest illis nisi labor</verse>
        <verse osisID='Sir.34.29'>unus orans et unus maledicens cuius vocem exaudiet Deus</verse>
        <verse osisID='Sir.34.30'>qui baptizatur a mortuo et iterum tangit illum quid proficit lavatione illius</verse>
        <verse osisID='Sir.34.31'>sic homo qui ieiunat in peccatis suis et iterum eadem faciens quid proficit humiliando se orationem illius quis exaudiet</verse>
      </chapter>
      <chapter osisID='Sir.35'>
        <verse osisID='Sir.35.1'>qui conservat legem multiplicat orationem</verse>
        <verse osisID='Sir.35.2'>sacrificium salutare adtendere mandatis et discedere ab omni iniquitate</verse>
        <verse osisID='Sir.35.3'>et deprecatio recedere ab iniustitia</verse>
        <verse osisID='Sir.35.6'>non apparebis ante conspectum Dei vacuus</verse>
        <verse osisID='Sir.35.7'>haec enim omnia propter mandatum Domini fiunt</verse>
        <verse osisID='Sir.35.8'>oblatio iusti inpinguat altare et odor suavitatis est in conspectu Altissimi</verse>
        <verse osisID='Sir.35.9'>sacrificium iusti acceptum est et memoriam eius non obliviscetur Dominus</verse>
        <verse osisID='Sir.35.10'>bono animo gloriam redde Deo et non minuas primitias manuum tuarum</verse>
        <verse osisID='Sir.35.11'>in omni dato hilarem fac vultum tuum et in exultatione sanctifica decimas tuas</verse>
        <verse osisID='Sir.35.12'>da Altissimo secundum datum eius et in bono oculo ad inventionem fac manuum tuarum</verse>
        <verse osisID='Sir.35.13'>quoniam Dominus retribuens est et septies tantum reddet tibi</verse>
        <verse osisID='Sir.35.14'>noli offerre munera prava non enim suscipiet illa</verse>
        <verse osisID='Sir.35.15'>et noli inspicere sacrificium iniustum quoniam Dominus iudex est et non est apud illum gloria personae</verse>
        <verse osisID='Sir.35.16'>non accipiet Dominus personam in pauperem et precationem laesi exaudiet</verse>
        <verse osisID='Sir.35.17'>non despiciet preces pupilli nec viduam si effundat loquellam gemitus</verse>
        <verse osisID='Sir.35.18'>nonne lacrima ad maxillam descendit et exclamatio</verse>
        <verse osisID='Sir.35.19'>a maxilla ascendit et Dominus exauditor delectans in illis</verse>
        <verse osisID='Sir.35.20'>qui adorat Deum in oblectatione suscipietur et precatio illius usque ad nubes propinquabit</verse>
        <verse osisID='Sir.35.21'>oratio humiliantis se nubes penetrabit et donec propinquet non conrogabitur et non discedet donec aspiciat Altissimus</verse>
        <verse osisID='Sir.35.22'>et Dominus non longinquabit sed iudicabit iustos et faciet iudicium et Fortissimus non habebit in illis patientiam ut contribulet dorsum ipsorum</verse>
        <verse osisID='Sir.35.23'>et gentibus reddet vindictam donec tollat plenitudinem superborum et sceptra iniquorum contribulet</verse>
        <verse osisID='Sir.35.24'>donec reddat hominibus secundum actus suos et secundum opera Adae et secundum praesumptionem illius</verse>
        <verse osisID='Sir.35.25'>donec iudicet iudicium plebis suae et oblectabit iustos misericordia sua</verse>
        <verse osisID='Sir.35.26'>speciosa misericordia Dei in tempore tribulationis quasi nubes pluviae in tempore siccitatis</verse>
      </chapter>
      <chapter osisID='Sir.36'>
        <verse osisID='Sir.36.1'>miserere nostri Deus omnium et respice nos et ostende nobis lucem miserationum tuarum</verse>
        <verse osisID='Sir.36.2'>et inmitte timorem tuum super gentes quae non exquisierunt te et cognoscant quia non est Deus nisi tu ut enarrent magnalia tua</verse>
        <verse osisID='Sir.36.3'>adleva manum tuam super gentes alienas ut videant potentiam tuam</verse>
        <verse osisID='Sir.36.4'>sicut enim in conspectu eorum sanctificatus es in nobis sic in conspectu nostro magnificaberis in illis</verse>
        <verse osisID='Sir.36.5'>ut cognoscant te sicut et nos agnovimus quoniam non est Deus praeter te Domine</verse>
        <verse osisID='Sir.36.6'>innova signa et inmuta mirabilia</verse>
        <verse osisID='Sir.36.7'>glorifica manum et brachium dextrum</verse>
        <verse osisID='Sir.36.8'>excita furorem et effunde iram</verse>
        <verse osisID='Sir.36.9'>extolle adversarium et adflige inimicum</verse>
        <verse osisID='Sir.36.10'>festina tempus et memento finis ut enarrent mirabilia tua</verse>
        <verse osisID='Sir.36.11'>in ira flammae devoretur qui salvatur et qui pessimant plebem tuam inveniant perditionem</verse>
        <verse osisID='Sir.36.12'>contere caput principum inimicorum dicentium non est alius praeter nos</verse>
        <verse osisID='Sir.36.13'>congrega omnes tribus Iacob et cognoscant quia non est Deus nisi tu ut enarrent magnalia tua et hereditabis eos sicut ab initio</verse>
        <verse osisID='Sir.36.14'>miserere plebi tuae super quam invocatum est nomen tuum et Israhel quem coaequasti primogenito tuo</verse>
        <verse osisID='Sir.36.15'>miserere civitati sanctificationis tuae Hierusalem civitati requiei tuae</verse>
        <verse osisID='Sir.36.16'>reple Sion inenarrabilibus verbis tuis et gloria tua populum tuum</verse>
        <verse osisID='Sir.36.17'>da testimonium quia ab initio creaturae tuae sunt et suscita precationes quas locuti sunt in nomine tuo prophetae priores</verse>
        <verse osisID='Sir.36.18'>da mercedem sustinentibus te ut prophetae tui fideles inveniantur et exaudi orationes servorum tuorum</verse>
        <verse osisID='Sir.36.19'>secundum benedictionem Aaron de populo tuo et dirige nos in via iustitiae et sciant omnes qui inhabitant terram quia tu es Deus conspector saeculorum</verse>
        <verse osisID='Sir.36.20'>omnem escam manducabit venter et est cibus cibo melior</verse>
        <verse osisID='Sir.36.21'>fauces contingit cibum ferae et cor sensatum verba mendacia</verse>
        <verse osisID='Sir.36.22'>cor pravum dabit tristitiam et homo peritus resistet illi</verse>
        <verse osisID='Sir.36.23'>omnem masculum excipiet mulier et est filia melior filiae</verse>
        <verse osisID='Sir.36.24'>species mulieris exhilarat faciem viri sui et super omnem concupiscentiam hominis superducit desiderium</verse>
        <verse osisID='Sir.36.25'>si est lingua curationis et mitigationis misericordiae non est vir illius contra filios hominum</verse>
        <verse osisID='Sir.36.26'>qui possidet mulierem inchoat possessionem adiutorium contra illum est et columna ut requies</verse>
        <verse osisID='Sir.36.27'>ubi non est sepis diripietur possessio et ubi non est mulier gemescit egens</verse>
        <verse osisID='Sir.36.28'>cui credit qui non habet nidum et deflectens ubicumque obscuraverit quasi succinctus latro exiliens de civitate in civitatem</verse>
      </chapter>
      <chapter osisID='Sir.37'>
        <verse osisID='Sir.37.1'>omnis amicus dicet et ego amicitiam copulavi sed est amicus solo nomine amicus nonne tristitia inest usque ad mortem</verse>
        <verse osisID='Sir.37.2'>sodalis autem et amicus ad inimicitiam convertentur</verse>
        <verse osisID='Sir.37.3'>o praesumptio nequissima unde creata es cooperire aridam malitiam et dolositatem illius</verse>
        <verse osisID='Sir.37.4'>sodalis amico coniucundatur in oblectatione et in tempore tribulationis adversarius erit</verse>
        <verse osisID='Sir.37.5'>sodalis amico condolet causa ventris et contra hostem accipiet scutum</verse>
        <verse osisID='Sir.37.6'>non obliviscaris amici tui in animo tuo et non inmemor sis illius in operibus tuis</verse>
        <verse osisID='Sir.37.7'>noli consiliari cum socero tuo et a zelantibus te absconde consilium</verse>
        <verse osisID='Sir.37.8'>omnis consiliarius prodit consilium sed est consiliarius in semet ipso</verse>
        <verse osisID='Sir.37.9'>a consiliario serva animam tuam prius scito quae sit illius necessitas et ipse enim animo suo cogitabit</verse>
        <verse osisID='Sir.37.10'>ne forte mittat sudem in terram et dicat tibi</verse>
        <verse osisID='Sir.37.11'>bona est via tua et stet e contrario videre quid tibi eveniat</verse>
        <verse osisID='Sir.37.12'>cum viro inreligioso tracta de sanctitate et cum iniusto de iustitia et cum muliere de ea quae aemulatur cum timido de bello cum negotiatore de traiecticio cum emptore de venditione cum viro livido de gratiis agendis</verse>
        <verse osisID='Sir.37.13'>cum impio de pietate cum inhonesto de honestate cum operario agri de omni opere</verse>
        <verse osisID='Sir.37.14'>cum operario annuali de consummatione anni cum servo pigro de multa operatione non adtendas his in omni consilio</verse>
        <verse osisID='Sir.37.15'>cum viro sancto adsiduus esto quemcumque cognoveris observantem timorem Dei</verse>
        <verse osisID='Sir.37.16'>cuius anima est secundum animam tuam quicumque titubaverit in tenebris non condolebit tibi</verse>
        <verse osisID='Sir.37.17'>et cor boni consilii statue non est enim tibi aliud pluris illo</verse>
        <verse osisID='Sir.37.18'>anima viri sancti enuntiat aliquando vera quam septem circumspectores sedentes ad speculandum</verse>
        <verse osisID='Sir.37.19'>et in his omnibus deprecare Altissimum ut dirigat in veritate viam tuam</verse>
        <verse osisID='Sir.37.20'>ante omnem operam verbum verax praecedat te et ante omnem actum consilium stabile</verse>
        <verse osisID='Sir.37.21'>verbum nequa inmutabit cor quattuor partes oriuntur bonum et malum vita et mors et dominatrix illorum est adsidua lingua</verse>
        <verse osisID='Sir.37.22'>vir peritus multos erudivit et animae suae suavis est</verse>
        <verse osisID='Sir.37.23'>qui sofistice loquitur odibilis est omni re defraudabitur</verse>
        <verse osisID='Sir.37.24'>non est enim data illi a Domino gratia omni enim sapientia defraudatus est</verse>
        <verse osisID='Sir.37.25'>est sapiens animae suae sapiens et fructus sensus illius laudabilis</verse>
        <verse osisID='Sir.37.26'>vir sapiens plebem suam erudit et fructus sensus eius fideles sunt</verse>
        <verse osisID='Sir.37.27'>vir sapiens implebitur benedictione et videntes illum laudabunt</verse>
        <verse osisID='Sir.37.28'>vita viri in numero dierum dies autem Israhel innumerabiles sunt</verse>
        <verse osisID='Sir.37.29'>sapiens in populo hereditabit honorem et nomen illius erit vivens in aeternum</verse>
        <verse osisID='Sir.37.30'>fili in vita tua tempta animam tuam et si fuerit nequam non des illi potestatem</verse>
        <verse osisID='Sir.37.31'>non enim omnia omnibus expediunt et non omni animae omne genus placet</verse>
        <verse osisID='Sir.37.32'>noli avidus esse in omni epulatione et non te effundas super omnem escam</verse>
        <verse osisID='Sir.37.33'>in multis enim escis erit infirmitas et aplestia adpropinquabit usque ad cholera</verse>
        <verse osisID='Sir.37.34'>propter aplestiam multi obierunt qui autem abstinens est adiciet vitam</verse>
      </chapter>
      <chapter osisID='Sir.38'>
        <verse osisID='Sir.38.1'>honora medicum propter necessitatem etenim illum creavit Altissimus</verse>
        <verse osisID='Sir.38.2'>a Deo est omnis medella et a rege accipiet dationem</verse>
        <verse osisID='Sir.38.3'>disciplina medici exaltabit caput illius et in conspectu magnatorum conlaudabitur</verse>
        <verse osisID='Sir.38.4'>Altissimus creavit de terra medicinam et vir prudens non abhorrebit illi</verse>
        <verse osisID='Sir.38.5'>nonne a ligno indulcata est amara aqua</verse>
        <verse osisID='Sir.38.6'>ad agnitionem hominum virtutis illorum et dedit homini scientiam Altissimus honorari in mirabilibus suis</verse>
        <verse osisID='Sir.38.7'>in his curans mitigavit dolorem et unguentarius facit pigmentum suavitatis et unctiones conficiet suavitatis et non consummabuntur opera eius</verse>
        <verse osisID='Sir.38.8'>pax enim Dei super faciem terrae</verse>
        <verse osisID='Sir.38.9'>fili in tua infirmitate non despicias sed ora ad Dominum et ipse curabit te</verse>
        <verse osisID='Sir.38.10'>averte a delicto et dirige manus et ab omni delicto munda cor tuum</verse>
        <verse osisID='Sir.38.11'>da suavitatem et memoriam similaginis et inpingua oblationem et da locum medico</verse>
        <verse osisID='Sir.38.12'>etenim illum Dominus creavit et non discedat a te quoniam opera eius sunt necessaria</verse>
        <verse osisID='Sir.38.13'>est enim tempus quando in manus eorum incurras</verse>
        <verse osisID='Sir.38.14'>ipsi vero Dominum deprecabuntur ut dirigat requiem eorum et sanitatem propter conversationem illorum</verse>
        <verse osisID='Sir.38.15'>qui delinquit in conspectu eius qui fecit eum incidat in manus medici</verse>
        <verse osisID='Sir.38.16'>fili in mortuum produc lacrimas et quasi dira passus incipe plorare et secundum iudicium contine corpus illius et non despicias sepulturam illius</verse>
        <verse osisID='Sir.38.17'>propter delaturam amare fer luctum illius uno die et consolare propter tristitiam</verse>
        <verse osisID='Sir.38.19'>a tristitia enim festinat mors et cooperiet virtutem et tristitia cordis flectet cervicem</verse>
        <verse osisID='Sir.38.20'>in abductione permanet tristitia et substantia inopis secundum cor eius</verse>
        <verse osisID='Sir.38.21'>non dederis in tristitia cor tuum sed repelle eam a te et memento novissimorum</verse>
        <verse osisID='Sir.38.22'>noli oblivisci neque enim est conversio et huic nihil proderis et te ipsum pessimabis</verse>
        <verse osisID='Sir.38.23'>memor esto iudicii mei sic enim erit et tuum mihi heri et tibi hodie</verse>
        <verse osisID='Sir.38.24'>in requie mortui requiescere fac memoriam eius et consolare illum in exitu spiritus sui</verse>
        <verse osisID='Sir.38.25'>sapientiam scribe in tempore vacuitatis et qui minoratur actu sapientiam percipiet qua sapientia replebitur</verse>
        <verse osisID='Sir.38.26'>qui tenet aratrum et non gloriatur in iaculo stimulo boves agit et conversatur in operibus eorum et narratio eius in filiis taurorum</verse>
        <verse osisID='Sir.38.27'>cor suum dabit ad versandos sulcos et vigilia eius in sagina vaccarum</verse>
        <verse osisID='Sir.38.28'>sic omnis faber et architectus qui noctem tamquam diem transigit qui sculpit signacula sculptilia et adsiduitas eius variat picturam cor suum dabit in similitudinem picturae et vigilia sua perficit opus</verse>
        <verse osisID='Sir.38.29'>sic faber ferrarius sedens iuxta incudem et considerans opus ferri vapor ignis uret carnes eius et in calore fornacis concertatur</verse>
        <verse osisID='Sir.38.30'>vox mallei innovabit aurem eius et contra similitudinem vasi oculi eius</verse>
        <verse osisID='Sir.38.31'>cor suum dabit in consummationem operum et vigilia sua ornabit in consummatione</verse>
        <verse osisID='Sir.38.32'>sic figulus sedens ad opus suum convertens pedibus suis rotam qui in sollicitudine positus est semper propter opus suum et innumera est omnis operatio eius</verse>
        <verse osisID='Sir.38.33'>in brachio suo formabit lutum et ante pedes suos curvabit virtutem suam</verse>
        <verse osisID='Sir.38.34'>cor suum dabit ut consummet linitionem et vigilia sua mundabit fornacem</verse>
        <verse osisID='Sir.38.35'>omnes hi in manibus suis speraverunt et unusquisque in arte sua sapiens est</verse>
        <verse osisID='Sir.38.36'>sine his omnibus non aedificatur civitas</verse>
        <verse osisID='Sir.38.37'>et non inhabitabunt nec inambulabunt et in ecclesiam non transilient</verse>
        <verse osisID='Sir.38.38'>super sellam iudicis non sedebunt et testamentum iudicii non intellegent neque palam facient disciplinam et iudicium et in parabolis non invenientur</verse>
        <verse osisID='Sir.38.39'>sed creaturam aevi confirmabunt et deprecatio illorum in operatione artis adcommodantes animam suam et conquirentes in lege Altissimi</verse>
      </chapter>
      <chapter osisID='Sir.39'>
        <verse osisID='Sir.39.1'>sapientiam omnium antiquorum exquiret et in prophetiis vacabit</verse>
        <verse osisID='Sir.39.2'>narrationem virorum nominatorum conservabit et in versutias parabolarum simul introibit</verse>
        <verse osisID='Sir.39.3'>occulta proverbiorum exquiret et in absconditis parabolarum conversabitur</verse>
        <verse osisID='Sir.39.4'>in medio magnatorum ministrabit et in conspectu praesidis apparebit</verse>
        <verse osisID='Sir.39.5'>in terram alienarum gentium pertransiet bona enim et mala in hominibus temptavit</verse>
        <verse osisID='Sir.39.6'>cor suum tradet ad vigilandum diluculo ad Dominum qui fecit illum et in conspectu Altissimi deprecabitur</verse>
        <verse osisID='Sir.39.7'>aperiet os suum in oratione et pro delictis suis deprecabitur</verse>
        <verse osisID='Sir.39.8'>si enim Dominus magnus voluerit spiritu intellegentiae replebit illum</verse>
        <verse osisID='Sir.39.9'>et ipse tamquam imbres mittet eloquia sapientiae suae et in oratione confitebitur Domino</verse>
        <verse osisID='Sir.39.10'>ipse diriget consilium eius et disciplinam et in absconditis suis consiliabitur</verse>
        <verse osisID='Sir.39.11'>ipse palam faciet disciplinam doctrinae suae et in lege testamenti Domini gloriabitur</verse>
        <verse osisID='Sir.39.12'>conlaudabunt multi sapientiam eius et usque in saeculum non delebitur</verse>
        <verse osisID='Sir.39.13'>non recedet memoria eius et nomen eius requiretur a generatione in generationem</verse>
        <verse osisID='Sir.39.14'>sapientiam eius enarrabunt gentes et laudem eius nuntiabit ecclesia</verse>
        <verse osisID='Sir.39.15'>si inmanserit nomen derelinquet mille et si requieverit proderit illi</verse>
        <verse osisID='Sir.39.16'>adhuc consiliabor ut enarrem ut furore enim repletus sum</verse>
        <verse osisID='Sir.39.17'>in voce dicit obaudite me divini fructus et quasi rosa plantata super rivum aquarum fructificate</verse>
        <verse osisID='Sir.39.18'>quasi libanus odorem suavitatis habete</verse>
        <verse osisID='Sir.39.19'>florete flores quasi lilium date odorem et frondete in gratiam et conlaudate canticum et benedicite Dominum in operibus suis</verse>
        <verse osisID='Sir.39.20'>date nomini eius magnificentiam et confitemini illi in voce labiorum vestrorum in canticis labiorum et cinyris et sic dicetis in confessione</verse>
        <verse osisID='Sir.39.21'>opera Domini universa bona valde</verse>
        <verse osisID='Sir.39.22'>in verbo eius stetit aqua sicut congeries et in sermone oris eius sicut exceptoria aquarum</verse>
        <verse osisID='Sir.39.23'>quoniam in praecepto ipsius placor fit et non est minoratio in salute illius</verse>
        <verse osisID='Sir.39.24'>opera omnis carnis coram illo et non est quicquam absconditum ab oculis eius</verse>
        <verse osisID='Sir.39.25'>a saeculo usque in saeculum respicit et nihil est mirabile in conspectu eius</verse>
        <verse osisID='Sir.39.26'>non est dicere quid est hoc aut quid est illud omnia enim in tempore suo quaerentur</verse>
        <verse osisID='Sir.39.27'>benedictio illius quasi fluvius inundavit</verse>
        <verse osisID='Sir.39.28'>et quomodo cataclysmus aridam inebriavit sic ira ipsius gentes quae non exquisierunt eum hereditabit</verse>
        <verse osisID='Sir.39.29'>quomodo convertit aquas et siccata est terra et viae illius viis illorum directae sunt sic peccatoribus offensiones in ira eius</verse>
        <verse osisID='Sir.39.30'>bona bonis creata sunt ab initio sic nequissimis bona et mala</verse>
        <verse osisID='Sir.39.31'>initium necessariae rei vitae hominum aqua ignis et ferrum lac et panis similagineus et mel et botrus uvae et oleum et vestimentum</verse>
        <verse osisID='Sir.39.32'>haec omnia sanctis in bona sic et impiis et peccatoribus in mala convertentur</verse>
        <verse osisID='Sir.39.33'>sunt spiritus qui ad vindictam creati sunt et in furore suo confirmaverunt tormenta sua</verse>
        <verse osisID='Sir.39.34'>in tempore consummationis effundent virtutem et furorem eius qui fecit illos confundent</verse>
        <verse osisID='Sir.39.35'>ignis grando famis et mors omnia haec ad vindictam creata sunt</verse>
        <verse osisID='Sir.39.36'>bestiarum dentes et scorpii et serpentes et romphea vindicans in exterminium impios</verse>
        <verse osisID='Sir.39.37'>in mandatis eius epulabuntur et super terram in necessitatem praeparabuntur et in temporibus suis non praeterient verbum</verse>
        <verse osisID='Sir.39.38'>propterea ab initio confirmatus et consiliatus sum et cogitavi et in scripta dimisi</verse>
        <verse osisID='Sir.39.39'>omnia opera Domini bona et omne opus hora sua subministrabit</verse>
        <verse osisID='Sir.39.40'>non est dicere hoc illo nequius est omnia enim in tempore suo conprobabuntur</verse>
        <verse osisID='Sir.39.41'>et nunc in omni corde et ore conlaudate et benedicite nomen Domini</verse>
      </chapter>
      <chapter osisID='Sir.40'>
        <verse osisID='Sir.40.1'>occupatio magna creata est omnibus hominibus et iugum grave super filios Adam a die exitus de ventre matris eorum usque in diem sepulturae in matrem omnium</verse>
        <verse osisID='Sir.40.2'>cogitationes eorum et timores cordis adinventio expectationis et dies finitionis</verse>
        <verse osisID='Sir.40.3'>residentes super sedem gloriosam usque ad humiliatum in terra et cinere</verse>
        <verse osisID='Sir.40.4'>ab eo qui utitur hyacintho et portat coronam usque ad eum qui operitur lino crudo furor zelus tumultus fluctuatio et timor mortis iracundia perseverans et contentio</verse>
        <verse osisID='Sir.40.5'>et in tempore refectionis in cubile somnus noctis inmutat scientiam eius</verse>
        <verse osisID='Sir.40.6'>modicum tamquam nihil in requie et ab eo in somnis quasi in die respectus</verse>
        <verse osisID='Sir.40.7'>conturbatus est in visu cordis sui tamquam qui evaserit in die belli in tempore salutis suae exsurrexit et admirans ad nullum timorem</verse>
        <verse osisID='Sir.40.8'>cum omni carne ab homine usque ad pecus et super peccatores septuplum</verse>
        <verse osisID='Sir.40.9'>ad haec mors sanguis contentio et romphea oppressiones famis et contritio et flagella</verse>
        <verse osisID='Sir.40.10'>super iniquos creata sunt haec omnia et propter illos factus est cataclysmus</verse>
        <verse osisID='Sir.40.11'>omnia quae de terra sunt in terram convertentur et aquae omnes in mare convertentur</verse>
        <verse osisID='Sir.40.12'>omne munus et iniquitas delebitur et fides in saeculum stabit</verse>
        <verse osisID='Sir.40.13'>substantiae iniustorum sicut fluvius siccabuntur et sicut tonitruum magnum in pluvia manebunt</verse>
        <verse osisID='Sir.40.14'>in aperiendo manus suas laetabitur sic praevaricatores in consummatione tabescent</verse>
        <verse osisID='Sir.40.15'>nepotes impiorum non multiplicabunt ramos et radices inmundae super cacumen petrae sonant</verse>
        <verse osisID='Sir.40.16'>viriditas super omnem aquam et ad oram fluminis ante omnem faenum evelletur</verse>
        <verse osisID='Sir.40.17'>gratia sicut paradisus in benedictionibus et misericordia in saeculo permanet</verse>
        <verse osisID='Sir.40.18'>vita sibi sufficientis operarii condulcabitur et in ea invenies thesaurum</verse>
        <verse osisID='Sir.40.19'>fili aedificatio civitatis confirmabit nomen et super haec mulier inmaculata conputatur</verse>
        <verse osisID='Sir.40.20'>vinum et musica laetificant cor et super utraque dilectio sapientiae</verse>
        <verse osisID='Sir.40.21'>tibiae et psalterium suavem faciunt melodiam et super utraque lingua suavis</verse>
        <verse osisID='Sir.40.22'>gratiam et speciem desiderabit oculus tuus et super hoc viride sationis</verse>
        <verse osisID='Sir.40.23'>amicus et sodalis in tempore convenientes et super utrosque mulier cum viro</verse>
        <verse osisID='Sir.40.24'>fratres in adiutorium in tempore tribulationis et super eos misericordia liberabit</verse>
        <verse osisID='Sir.40.25'>aurum et argentum constituet pedem et super utrumque consilium beneplacitum</verse>
        <verse osisID='Sir.40.26'>facultates et virtutes exaltant cor et super haec timor Domini</verse>
        <verse osisID='Sir.40.27'>non est in timore Domini minoratio et non est in eo inquirere adiutorium</verse>
        <verse osisID='Sir.40.28'>timor Domini sicut paradisus benedictionis et super omnem gloriam operuerunt illum</verse>
        <verse osisID='Sir.40.29'>fili in tempore vitae tuae ne indigeas melius est enim mori quam indigere</verse>
        <verse osisID='Sir.40.30'>vir respiciens in mensam alienam non est vita eius in cogitatione victus alit enim animam suam cibis alienis</verse>
        <verse osisID='Sir.40.31'>vir autem disciplinatus et eruditus custodiet se</verse>
        <verse osisID='Sir.40.32'>in ore inprudentis condulcabitur inopia et in ventre eius ignis ardebit</verse>
      </chapter>
      <chapter osisID='Sir.41'>
        <verse osisID='Sir.41.1'>o mors quam amara est memoria tua homini pacem habenti in substantiis suis</verse>
        <verse osisID='Sir.41.2'>viro quieto et cuius viae directae sunt in omnibus et adhuc valenti accipere cibum</verse>
        <verse osisID='Sir.41.3'>o mors bonum est iudicium tuum homini indigenti et qui minoratur viribus</verse>
        <verse osisID='Sir.41.4'>defecto aetate et cui de omnibus cura est et incredibili qui perdit sapientiam</verse>
        <verse osisID='Sir.41.5'>noli metuere iudicium mortis memento quae ante te fuerunt et quae superventura sunt tibi hoc iudicium a Domino omni carni</verse>
        <verse osisID='Sir.41.6'>et quid superveniet in beneplacita Altissimi sive decem sive centum sive mille anni</verse>
        <verse osisID='Sir.41.7'>non est enim in inferno accusatio vitae</verse>
        <verse osisID='Sir.41.8'>filii abominationum fiunt filii peccatorum et qui conversantur secus domos impiorum</verse>
        <verse osisID='Sir.41.9'>filiorum peccatorum periet hereditas et cum semine illorum adsiduitas obprobrii</verse>
        <verse osisID='Sir.41.10'>de patre impio queruntur filii quoniam propter illum sunt in obprobrio</verse>
        <verse osisID='Sir.41.11'>vae vobis viri impii qui dereliquistis legem Domini altissimi</verse>
        <verse osisID='Sir.41.12'>et si nati fueritis in maledictione nascemini et si mortui fueritis in maledictione erit pars vestra</verse>
        <verse osisID='Sir.41.13'>omnia quae de terra sunt in terram convertentur sic impii a maledicto in perditionem</verse>
        <verse osisID='Sir.41.14'>luctus hominum in corpore ipsorum nomen autem impiorum delebitur</verse>
        <verse osisID='Sir.41.15'>curam habe de bono nomine hoc enim magis permanebit tibi quam mille thesauri magni pretiosi</verse>
        <verse osisID='Sir.41.16'>bonae vitae numerus dierum bonum autem nomen permanebit in aevo</verse>
        <verse osisID='Sir.41.17'>disciplinam in pace conservate filii sapientia enim abscondita et thesaurus occultus quae utilitas in utrisque</verse>
        <verse osisID='Sir.41.18'>melior est homo qui abscondit stultitiam suam quam homo qui abscondit sapientiam suam</verse>
        <verse osisID='Sir.41.19'>verumtamen reveremini in his quae procedunt de ore meo</verse>
        <verse osisID='Sir.41.20'>non est enim bonum omnem inreverentiam observare et non omnia omnibus beneplacent in fide</verse>
        <verse osisID='Sir.41.21'>erubescite matrem et patrem de fornicatione et a praesidente et potente de mendacio</verse>
        <verse osisID='Sir.41.22'>a principe et iudice de delicto a synagoga et plebe de iniquitate</verse>
        <verse osisID='Sir.41.23'>a socio et amico de iniustitia de loco in quo habitas</verse>
        <verse osisID='Sir.41.24'>de furto de veritate Dei et testamento de discubitu in panibus et ab offuscatione dati et accepti</verse>
        <verse osisID='Sir.41.25'>a salutantibus de silentio a respectu mulieris fornicariae et ab aversione vultus cognati</verse>
        <verse osisID='Sir.41.26'>ne avertas faciem a proximo tuo ab auferendo partem et non restituendo</verse>
        <verse osisID='Sir.41.27'>ne respicias mulierem alieni viri et ne scruteris ancillam eius neque steteris ad lectum eius</verse>
        <verse osisID='Sir.41.28'>ab amicis de sermonibus inproperii et cum dederis ne inproperes</verse>
      </chapter>
      <chapter osisID='Sir.42'>
        <verse osisID='Sir.42.1'>non duplices sermonem auditus de revelatione sermonis absconditi et eris vere sine confusione et invenies gratiam in conspectu omnium hominum ne pro his omnibus confundaris et ne accipias personam ut delinquas</verse>
        <verse osisID='Sir.42.2'>de lege Altissimi et testamento et de iudicio iustificare impium</verse>
        <verse osisID='Sir.42.3'>de verbo sociorum et viatorum et de datione hereditatis amicorum</verse>
        <verse osisID='Sir.42.4'>de aequalitate staterae et ponderum et de adquisitione multorum et paucorum</verse>
        <verse osisID='Sir.42.5'>de correptione emptionis et negotiatorum et de multa disciplina filiorum servo pessimo latus sanguinare</verse>
        <verse osisID='Sir.42.6'>super mulierem nequam bonum est signum</verse>
        <verse osisID='Sir.42.7'>ubi manus multae sunt clude et quodcumque trades numera et adpende datum vero et acceptum omne describe</verse>
        <verse osisID='Sir.42.8'>de disciplina insensati et fatui et de senioribus qui iudicantur ab adulescentibus et eris eruditus in omnibus et probabilis in conspectu omnium virorum</verse>
        <verse osisID='Sir.42.9'>filia patri abscondita est vigilia et sollicitudo eius auferet somnum ne forte in adulescentia sua adultera efficiatur et commorata cum viro odibilis fiat</verse>
        <verse osisID='Sir.42.10'>nequando polluatur in virginitate sua et in paternis suis gravida inveniatur ne forte cum viro commorata transgrediatur aut certe sterilis efficiatur</verse>
        <verse osisID='Sir.42.11'>super filiam luxuriosam confirma custodiam nequando faciat te in obprobrium venire inimicis a detractatione in civitate et abiectione plebis et confundat te in multitudine populi</verse>
        <verse osisID='Sir.42.12'>omni homini noli intendere in specie et in medio mulierum noli commorari</verse>
        <verse osisID='Sir.42.13'>de vestimentis enim procedit tinea et a muliere iniquitas viri</verse>
        <verse osisID='Sir.42.14'>melior est iniquitas viri quam benefaciens mulier et mulier confundens in obprobrium</verse>
        <verse osisID='Sir.42.15'>memor ero igitur operum Domini et quae vidi adnuntiabo in sermonibus Domini opera eius</verse>
        <verse osisID='Sir.42.16'>sol inluminans per omnia respexit et gloria Domini plenum est opus eius</verse>
        <verse osisID='Sir.42.17'>nonne Dominus fecit sanctos enarrare omnia mirabilia sua quae confirmavit Dominus omnipotens stabiliri in gloria sua</verse>
        <verse osisID='Sir.42.18'>abyssum et cor hominum investigavit et in astutia illorum excogitavit</verse>
        <verse osisID='Sir.42.19'>cognovit enim Dominus omnem scientiam et inspexit in signum aevi adnuntians quae praeterierunt et quae superventura sunt revelans vestigia occultorum</verse>
        <verse osisID='Sir.42.20'>non praeterit illum omnis cogitatus et non abscondit se ab eo ullus sermo</verse>
        <verse osisID='Sir.42.21'>magnalia sapientiae suae decoravit qui est ante saeculum et usque in saeculum neque adiectum est</verse>
        <verse osisID='Sir.42.22'>neque minuitur et non eget alicuius consilio</verse>
        <verse osisID='Sir.42.23'>quam desiderabilia omnia opera eius et tamquam scintillam quam est considerare</verse>
        <verse osisID='Sir.42.24'>omnia haec vivent et manent in saeculum et in omni necessitate omnia obaudiunt ei</verse>
        <verse osisID='Sir.42.25'>omnia duplicia unum contra unum et non fecit quicquam deesse</verse>
        <verse osisID='Sir.42.26'>uniuscuiusque confirmavit bona et quis satiabitur videns gloriam eius</verse>
      </chapter>
      <chapter osisID='Sir.43'>
        <verse osisID='Sir.43.1'>altitudinis firmamentum pulchritudo est species caeli in visione gloriae</verse>
        <verse osisID='Sir.43.2'>sol in aspectu adnuntians in exitu vas admirabile opus Excelsi</verse>
        <verse osisID='Sir.43.3'>in meridiano exuret terram in conspectu ardoris eius quis poterit sustinere fornacem custodiens in operibus ardoris</verse>
        <verse osisID='Sir.43.4'>tripliciter sol exurens montes radios igneos exsuflans et refulgens radiis suis obcaecat oculos</verse>
        <verse osisID='Sir.43.5'>magnus Dominus qui fecit illum et in sermonibus eius festinavit iter</verse>
        <verse osisID='Sir.43.6'>et luna in omnibus in tempore suo ostensio temporis et signum aevi</verse>
        <verse osisID='Sir.43.7'>a luna signum diei festi luminare quod minuitur in consummatione</verse>
        <verse osisID='Sir.43.8'>mensis secundum nomen eius est crescens admirabiliter in consummatione</verse>
        <verse osisID='Sir.43.9'>vas castrorum in excelsis in firmamento caeli resplendens</verse>
        <verse osisID='Sir.43.10'>species caeli gloriosa stellarum mundum inluminans in excelsis Dominus</verse>
        <verse osisID='Sir.43.11'>in verbis Sancti stabunt ad iudicium et non exardescent in vigiliis suis</verse>
        <verse osisID='Sir.43.12'>vide arcum et benedic qui fecit illum valde speciosus est in splendore suo</verse>
        <verse osisID='Sir.43.13'>gyravit caelum in circuitu gloriae suae manus Excelsi aperuerunt illum</verse>
        <verse osisID='Sir.43.14'>imperio suo adceleravit nivem et adcelerat coruscationes emittere iudicii sui</verse>
        <verse osisID='Sir.43.15'>propterea aperti sunt thesauri et evolaverunt nebulae sicut aves</verse>
        <verse osisID='Sir.43.16'>in magnitudine sua posuit nubes et confracti sunt lapides grandinis</verse>
        <verse osisID='Sir.43.17'>in conspectu eius commovebuntur montes et in voluntate eius adspirabit notus</verse>
        <verse osisID='Sir.43.18'>vox tonitrui eius exprobravit terram tempestas aquilonis et congregatio spiritus</verse>
        <verse osisID='Sir.43.19'>sicut avis deponens ad sedendum aspargit nivem et sicut lucusta demergens descensus eius</verse>
        <verse osisID='Sir.43.20'>pulchritudinem coloris eius admirabitur oculus et super imbrem eius expavescet cor</verse>
        <verse osisID='Sir.43.21'>gelum sicut salem effundet super terram et dum gelaverit fiet tamquam cacumina tribuli</verse>
        <verse osisID='Sir.43.22'>frigidus ventus aquilo flabit et gelabit cristallus ab aqua super omnem congregationem aquarum requiescet et sicut lorica induet se aquis</verse>
        <verse osisID='Sir.43.23'>devorabit montes et exuret desertum et extinguet viridem sicut ignem</verse>
        <verse osisID='Sir.43.24'>medicina omnium in festinationem nebulae ros obvians ab ardore venienti humilem efficiet eum</verse>
        <verse osisID='Sir.43.25'>in sermone eius silebit ventus et plantavit illum Dominus Iesus</verse>
        <verse osisID='Sir.43.26'>qui navigat mare enarrat periculum eius et audientes auribus non admirabimur</verse>
        <verse osisID='Sir.43.27'>illic praeclara et mirabilia opera varia genera bestiarum et omnium pecorum et creatura beluarum</verse>
        <verse osisID='Sir.43.28'>propter ipsum confirmatus est itineris finis et in sermone eius conposita sunt omnia</verse>
        <verse osisID='Sir.43.29'>multa dicemus et deficiemus verbis consummatio autem sermonum ipse est in omnibus</verse>
        <verse osisID='Sir.43.30'>gloriantes ad quid valebimus ipse enim Omnipotens super omnia opera sua</verse>
        <verse osisID='Sir.43.31'>terribilis Dominus et magnus vehementer</verse>
        <verse osisID='Sir.43.32'>quantumcumque potueritis supervalebit adhuc et admirabilis magnificentia eius</verse>
        <verse osisID='Sir.43.33'>benedicentes Dominum exaltate illum quantum potestis maior est enim omni laude</verse>
        <verse osisID='Sir.43.34'>exaltantes eum replemini virtute ne laboretis non enim habebitis</verse>
        <verse osisID='Sir.43.35'>quis vidit eum et enarrabit et quis magnificabit eum sicut est ab initio</verse>
        <verse osisID='Sir.43.36'>multa abscondita sunt maiora horum pauca enim vidimus operum eius</verse>
        <verse osisID='Sir.43.37'>omnia autem Dominus fecit et pie agentibus dedit sapientiam</verse>
      </chapter>
      <chapter osisID='Sir.44'>
        <verse osisID='Sir.44.1'>laus patrum laudemus viros gloriosos et parentes nostros in generatione sua</verse>
        <verse osisID='Sir.44.2'>multam gloriam fecit Dominus magnificentia sua a saeculo</verse>
        <verse osisID='Sir.44.3'>dominantes in potestatibus suis homines magni virtute et prudentia sua praediti nuntiantes in dignitate prophetarum</verse>
        <verse osisID='Sir.44.4'>et imperantes in praesenti populo et virtute prudentiae populi sanctissima verba</verse>
        <verse osisID='Sir.44.5'>in pueritia sua requirentes modos musicos et narrantes carmina in scriptura</verse>
        <verse osisID='Sir.44.6'>homines divites in virtute pulchritudinis studium habentes pacificantes in domibus suis</verse>
        <verse osisID='Sir.44.7'>omnes isti in generationibus gentis suae gloriam adepti sunt et in diebus suis habentur in laudibus</verse>
        <verse osisID='Sir.44.8'>qui de illis nati sunt reliquerunt nomen narrandi laudes eorum</verse>
        <verse osisID='Sir.44.9'>et sunt quorum non est memoria perierunt quasi non fuerint et nati sunt quasi non nati et filii ipsorum cum illis</verse>
        <verse osisID='Sir.44.10'>sed illi viri misericordiae sunt quorum pietates non defuerunt</verse>
        <verse osisID='Sir.44.11'>et cum semine ipsorum perseverat bona</verse>
        <verse osisID='Sir.44.12'>hereditas nepotum illorum et in testamentis stetit semen eorum</verse>
        <verse osisID='Sir.44.13'>et filii ipsorum propter illos usque in aeternum manet semen eorum et gloria eorum non derelinquetur</verse>
        <verse osisID='Sir.44.14'>corpora ipsorum in pace sepulta sunt et nomen eorum vivet in generationes et generationes</verse>
        <verse osisID='Sir.44.15'>sapientiam ipsorum narrent populi laudem eorum nuntiet ecclesia</verse>
        <verse osisID='Sir.44.16'>Enoch placuit Deo et translatus est in paradiso ut det gentibus paenitentiam</verse>
        <verse osisID='Sir.44.17'>Noe inventus est perfectus iustus et in tempore iracundiae factus est reconciliatio</verse>
        <verse osisID='Sir.44.18'>ideo dimissum est reliquum terrae cum factum est diluvium</verse>
        <verse osisID='Sir.44.19'>testamenta saeculi posita sunt apud illum ne deleri possit diluvio omnis caro</verse>
        <verse osisID='Sir.44.20'>Abraham magnus pater multitudinis gentium et non est inventus similis illi in gloria qui conservavit legem Excelsi et fuit in testamento cum illo</verse>
        <verse osisID='Sir.44.21'>in carne eius stare fecit testamentum et in temptatione inventus est fidelis</verse>
        <verse osisID='Sir.44.22'>ideo iureiurando dedit illi semen in gente sua crescere illum quasi terrae cumulum</verse>
        <verse osisID='Sir.44.23'>et ut stellas exaltare semen eius et hereditari illos a mari usque ad mare et a Flumine usque ad terminos terrae</verse>
        <verse osisID='Sir.44.24'>et in Isaac eodem fecit modo propter Abraham patrem ipsius</verse>
        <verse osisID='Sir.44.25'>benedictionem omnium gentium dedit illi et testamentum confirmavit super caput Iacob</verse>
        <verse osisID='Sir.44.26'>agnovit eum in benedictionibus suis et dedit illi hereditatem et divisit ei partem in tribus duodecim</verse>
        <verse osisID='Sir.44.27'>et conservavit illis homines misericordiae invenientes gratiam in oculis omnis carnis</verse>
      </chapter>
      <chapter osisID='Sir.45'>
        <verse osisID='Sir.45.1'>dilectus a Deo et hominibus Moses cuius memoria in benedictione est</verse>
        <verse osisID='Sir.45.2'>similem illum fecit in gloria sanctorum et magnificavit eum in timore inimicorum et in verbis suis monstra placavit</verse>
        <verse osisID='Sir.45.3'>glorificavit illum in conspectu regum et iussit illi coram populo suo et ostendit illi gloriam suam</verse>
        <verse osisID='Sir.45.4'>in fide et lenitate ipsius sanctum fecit illum et elegit illum de omni carne</verse>
        <verse osisID='Sir.45.5'>audivit eum et vocem ipsius et induxit illum in nubem</verse>
        <verse osisID='Sir.45.6'>et dedit illi coram praecepta legem vitae et disciplinae docere Iacob testamentum et iudicia sua Israhel</verse>
        <verse osisID='Sir.45.7'>excelsum fecit Aaron fratrem eius et similem sibi de tribu Levi</verse>
        <verse osisID='Sir.45.8'>statuit ei testamentum aeternum et dedit illi sacerdotium gentis et beatificavit illum in gloria</verse>
        <verse osisID='Sir.45.9'>et circumcinxit illum zonam gloriae induit illum stolam gloriae et coronavit illum in vasis virtutis</verse>
        <verse osisID='Sir.45.10'>circumpedes et femoralia et umeralem posuit ei et cinxit illum tintinabulis aureis plurimis in gyro</verse>
        <verse osisID='Sir.45.11'>dare sonitum in successu suo auditum facere sonitum in templo in memoriam filiis gentis suae</verse>
        <verse osisID='Sir.45.12'>stola sancta auro et hyacintho et purpura opus textile viri sapientis iudicio et veritate praediti</verse>
        <verse osisID='Sir.45.13'>torto cocco opus artificis gemmis pretiosis figuratis in ligatura auri et opere lapidarii sculptilis in memoriam secundum numerum tribuum Israhel</verse>
        <verse osisID='Sir.45.14'>coronam auream supra mitram eius expressam signo sanctitatis gloria honoris et opus virtutis desideria oculorum ornata</verse>
        <verse osisID='Sir.45.15'>sic pulchra ante ipsum non fuerunt talia usque ad originem</verse>
        <verse osisID='Sir.45.16'>non indutus est illa alienigena aliquis sed tantum filii ipsius soli et nepotes eius per omne tempus</verse>
        <verse osisID='Sir.45.17'>sacrificia ipsius consumpta sunt igni cotidie</verse>
        <verse osisID='Sir.45.18'>conplevit Moses manus eius et unxit illum oleo sancto</verse>
        <verse osisID='Sir.45.19'>factum est illi in testamentum aeternum et semini eius sicut dies caeli fungi sacerdotio et habere laudem et glorificare populum suum in nomine suo</verse>
        <verse osisID='Sir.45.20'>ipsum elegit eum ab omni vivente adferre sacrificium Deo incensum et bonum odorem in memoriam placere populo suo</verse>
        <verse osisID='Sir.45.21'>dedit illi in praeceptis suis potestatem in testamentis iudiciorum docere Iacob testimonia et in lege sua lucem dare Israhel</verse>
        <verse osisID='Sir.45.22'>quia contra illum steterunt alieni et propter invidiam circumdederunt illum in deserto homines qui erant cum Dathan et Abiron et congregatio Chore in iracundiam</verse>
        <verse osisID='Sir.45.23'>vidit Dominus Deus et non placuit illi et consumpti sunt in impetu iracundiae</verse>
        <verse osisID='Sir.45.24'>fecit illis monstra et consumpsit eos in flamma ignis</verse>
        <verse osisID='Sir.45.25'>et addidit Aaron gloriam et dedit illi hereditatem et primitias fructuum terrae divisit illi</verse>
        <verse osisID='Sir.45.26'>panem ipsis in primis paravit in satietatem nam sacrificia Domini edent quae dedit ipsi et semini eius</verse>
        <verse osisID='Sir.45.27'>ceterum in terra gentes hereditabit et pars non est illi in gente ipse enim pars eius est et hereditas</verse>
        <verse osisID='Sir.45.28'>et Finees filius Eleazari tertius in gloria est in imitando tantum in timore Domini</verse>
        <verse osisID='Sir.45.29'>et stare in reverentia gentis in bonitate et alacritate animae suae placuit de Israhel</verse>
        <verse osisID='Sir.45.30'>ideo statuit ad illum testamentum pacis principem sanctorum et gentis suae ut sit illi in sacerdotium sui dignitas in aeternum</verse>
        <verse osisID='Sir.45.31'>et testamentum David regi filio Iesse de tribu Iuda hereditas ipsi et semini eius ut daret sapientiam in cor nostrum iudicare gentem suam in iustitia ne abolerentur bona ipsorum et gloriam eorum in gentem ipsorum aeternam fecit</verse>
      </chapter>
      <chapter osisID='Sir.46'>
        <verse osisID='Sir.46.1'>fortis in bello Iesus Nave successor Mosi in prophetis qui fuit magnus secundum nomen suum</verse>
        <verse osisID='Sir.46.2'>maximus in salutem electorum Dei expugnare insurgentes hostes ut consequeretur hereditatem Israhel</verse>
        <verse osisID='Sir.46.3'>quam gloriam adeptus est in tollendo manus suas et iactando contra civitatem rompheas</verse>
        <verse osisID='Sir.46.4'>quis ante illum sic restitit nam hostes ipse Dominus perduxit</verse>
        <verse osisID='Sir.46.5'>aut non in iracundia eius inpeditus est sol et una dies facta est quasi duo</verse>
        <verse osisID='Sir.46.6'>invocavit Altissimum potentem in obpugnando inimicos undique et audivit illum magnus et sanctus Deus in saxis grandinis virtutis valde fortis</verse>
        <verse osisID='Sir.46.7'>impetum fecit contra gentem hostilem et in descensu perdidit contrarios</verse>
        <verse osisID='Sir.46.8'>ut cognoscant gentes potentiam eius quia contra Dominum pugnare non est facile et secutus est a tergo potentes</verse>
        <verse osisID='Sir.46.9'>et in diebus Mosi misericordiam fecit ipse et Chaleb filius Iepphonne stare contra hostem prohibere gentem a peccatis et perfringere murmur malitiae</verse>
        <verse osisID='Sir.46.10'>et ipsi duo constituti a periculo liberati sunt a numero sescentorum milium peditum inducere illos in hereditatem in terram quae manat lac et mel</verse>
        <verse osisID='Sir.46.11'>et dedit Dominus ipsi Chaleb fortitudinem et usque ad senectutem permansit illi virtus ut ascenderet in excelsum terrae locum et semen ipsius obtinuit hereditatem</verse>
        <verse osisID='Sir.46.12'>ut viderent omnes filii Israhel quod bonum est obsequi sancto Deo</verse>
        <verse osisID='Sir.46.13'>et iudices singuli suo nomine quorum non est corruptum cor qui non aversi sunt a Domino</verse>
        <verse osisID='Sir.46.14'>ut sit memoria illorum in benedictione et ossa eorum pullulent de loco suo</verse>
        <verse osisID='Sir.46.15'>et nomen eorum permanet in aeternum permanens ad filios illorum sanctorum virorum gloria</verse>
        <verse osisID='Sir.46.16'>dilectus a Domino suo Samuhel propheta Domini renovavit imperium et unxit principes in gente sua</verse>
        <verse osisID='Sir.46.17'>in lege Domini iudicavit congregationem et vidit Dominus Iacob et in fide sua probatus est propheta</verse>
        <verse osisID='Sir.46.18'>et cognitus est in verbis suis fidelis quia vidit Deum lucis</verse>
        <verse osisID='Sir.46.19'>et invocavit Deum potentem in obpugnando hostes circumstantes undique in oblatione viri inviolati</verse>
        <verse osisID='Sir.46.20'>et intonuit e caelo Dominus et in sonitu magno auditam fecit vocem suam</verse>
        <verse osisID='Sir.46.21'>et conteruit principes Tyriorum et omnes duces Philisthim</verse>
        <verse osisID='Sir.46.22'>et ante tempus finis vitae suae et saeculi testimonium praebuit in conspectu Domini et christi pecunias et usque ad calciamenta ab omni carne non accepit et non accusavit illum homo</verse>
        <verse osisID='Sir.46.23'>et post hoc dormivit et notum fecit regi et ostendit illi finem vitae suae et exaltavit vocem eius de terra in prophetia delere impietatem gentis</verse>
      </chapter>
      <chapter osisID='Sir.47'>
        <verse osisID='Sir.47.1'>post hoc surrexit Nathan propheta in diebus David</verse>
        <verse osisID='Sir.47.2'>et quasi adeps separatus est a carne sic David a filiis Israhel</verse>
        <verse osisID='Sir.47.3'>cum leonibus lusit quasi cum agnis et in ursis similiter fecit sicut cum agnis ovium in iuventute sua</verse>
        <verse osisID='Sir.47.4'>numquid non occidit gigantem et extulit obprobrium de gente</verse>
        <verse osisID='Sir.47.5'>in tollendo manum in saxo fundae deiecit exultationem Goliae</verse>
        <verse osisID='Sir.47.6'>ubi invocavit Dominum potentem et dedit in dexteram eius tollere hominem fortem in bello et exaltare cornum gentis suae</verse>
        <verse osisID='Sir.47.7'>sic in milibus glorificavit illum et laudavit eum in benedictionibus Domini in offerendo illi coronam gloriae</verse>
        <verse osisID='Sir.47.8'>conteruit enim inimicos undique et extirpavit Philisthim contrarios usque in hodiernum diem conteruit cornum ipsorum usque in aeternum</verse>
        <verse osisID='Sir.47.9'>in omni opere dedit confessionem Sancto et Excelso in verbo gloriae</verse>
        <verse osisID='Sir.47.10'>de omni corde suo laudavit Dominum et dilexit Deum qui fecit illum et dedit illi contra inimicos potentiam</verse>
        <verse osisID='Sir.47.11'>et stare fecit cantores contra altarium et in sono eorum dulces fecit modos</verse>
        <verse osisID='Sir.47.12'>et dedit in celebrationibus decus et ornavit tempora usque ad consummationem vitae ut laudarent sanctum nomen Domini et amplificarent mane Dei sanctitatem</verse>
        <verse osisID='Sir.47.13'>Christus purgavit peccata ipsius et exaltavit in aeternum cornum ipsius et dedit illi testamentum regum et sedem gloriae in Israhel</verse>
        <verse osisID='Sir.47.14'>post ipsum surrexit filius sensatus et propter illum deiecit omnem potentiam inimicorum</verse>
        <verse osisID='Sir.47.15'>Salomon imperavit in diebus pacis cui subiecit Deus omnes hostes ut conderet domum in nomine suo et pararet sanctitatem in sempiternum quemadmodum eruditus est in iuventute sua</verse>
        <verse osisID='Sir.47.16'>et impletus est quasi flumen sapientia et terram retexit anima tua</verse>
        <verse osisID='Sir.47.17'>et replesti in conparationibus enigmata ad insulas longe distulisti nomen tuum et dilectus es in pace tua</verse>
        <verse osisID='Sir.47.18'>in cantilenis et proverbiis et conparationibus et interpretationibus miratae sunt te terrae</verse>
        <verse osisID='Sir.47.19'>et in nomine Domini Dei cui est cognomen Deus Israhel</verse>
        <verse osisID='Sir.47.20'>collegisti quasi auricalcum aurum et ut plumbum conplesti argentum</verse>
        <verse osisID='Sir.47.21'>et reclinasti femora tua mulieribus potestatem habuisti in tuo corpore</verse>
        <verse osisID='Sir.47.22'>dedisti maculam in gloria tua et profugasti semen tuum inducere iracundiam ad liberos tuos et incitari stultitiam tuam</verse>
        <verse osisID='Sir.47.23'>ut faceres imperium bipertitum et ex Efraim imperare imperium durum</verse>
        <verse osisID='Sir.47.24'>Deus autem non relinquit misericordiam suam et non corrumpit nec delebit opera sua neque perdet ab stirpe nepotes electi sui et semen eius qui diligit Dominum non corrumpet</verse>
        <verse osisID='Sir.47.25'>dedit autem reliquum Iacob et David de ipsa stirpe</verse>
        <verse osisID='Sir.47.26'>et finem habuit Salomon cum patribus suis</verse>
        <verse osisID='Sir.47.27'>et reliquit post se de semine suo gentis stultitiam</verse>
        <verse osisID='Sir.47.28'>et mutum prudentia Roboam qui avertit gentem consilio suo</verse>
        <verse osisID='Sir.47.29'>et Hieroboam filium Nabath qui peccare fecit Israhel et dedit Efraim viam peccandi et plurima redundaverunt peccata ipsorum</verse>
        <verse osisID='Sir.47.30'>valde averterunt illos a terra sua</verse>
        <verse osisID='Sir.47.31'>et quaesivit omnes nequitias usque dum perveniret ad illos defensio et ab omnibus peccatis liberavit eos</verse>
      </chapter>
      <chapter osisID='Sir.48'>
        <verse osisID='Sir.48.1'>et surrexit Helias propheta quasi ignis et verbum ipsius quasi fax ardebat</verse>
        <verse osisID='Sir.48.2'>qui induxit in illos famem et imitantes illum invidia sua pauci facti sunt non poterant enim sustinere praecepta Domini</verse>
        <verse osisID='Sir.48.3'>verbo Domini exaltavit caelum et deiecit a se ignem terrae</verse>
        <verse osisID='Sir.48.4'>sic amplificatus est Helias in mirabilibus suis et quis potest similiter gloriari tibi</verse>
        <verse osisID='Sir.48.5'>qui sustulisti mortuum ab inferis de sorte mortis in verbo Domini Dei</verse>
        <verse osisID='Sir.48.6'>qui deiecisti reges ad perniciem et confregisti facile potentiam ipsorum et gloriosos de lecto suo</verse>
        <verse osisID='Sir.48.7'>qui audis in Sina iudicium et in Coreb iudicia defensionis</verse>
        <verse osisID='Sir.48.8'>qui ungues reges ad paenitentiam et prophetas facis successores post te</verse>
        <verse osisID='Sir.48.9'>qui receptus es in turbine ignis in curru equorum igneorum</verse>
        <verse osisID='Sir.48.10'>qui inscriptus es indiciis temporum et lenis iracundiam Domini conciliare cor patris ad filium et restituere tribus Iacob</verse>
        <verse osisID='Sir.48.11'>beati sunt qui te viderunt et in amicitia tua decorati sunt</verse>
        <verse osisID='Sir.48.12'>nam nos vita vivimus tantum post mortem autem non erit tale nomen nostrum</verse>
        <verse osisID='Sir.48.13'>Helias qui in turbine tectus est et in Heliseo conpletus est spiritus eius in diebus suis non pertimuit principem et potentia nemo vicit illum</verse>
        <verse osisID='Sir.48.14'>nec superavit illum verbum aliquod et mortuum prophetavit corpus eius</verse>
        <verse osisID='Sir.48.15'>in vita sua fecit monstra et in morte mirabilia opera ipsius</verse>
        <verse osisID='Sir.48.16'>in omnibus istis non paenituit populum et non recesserunt a peccatis suis usque dum deiecti sunt de terra sua et dispersi sunt in omnem terram</verse>
        <verse osisID='Sir.48.17'>et relicta est gens perpauca et princeps in domo David</verse>
        <verse osisID='Sir.48.18'>quidam ipsorum fecerunt quod placeret Deo alii autem multa commiserunt peccata</verse>
        <verse osisID='Sir.48.19'>Ezechias munivit civitatem suam et induxit in medium ipsius aquam et fodit ferro rupem et aedificavit ad aquam puteum</verse>
        <verse osisID='Sir.48.20'>in diebus ipsius ascendit Sennacherim et misit Rapsacen et sustulit manum suam contra illos et extulit manum suam in Sion et superbus factus est potentia sua</verse>
        <verse osisID='Sir.48.21'>tunc mota sunt corda et manus ipsorum et doluerunt quasi parturientes mulieres</verse>
        <verse osisID='Sir.48.22'>et invocaverunt Dominum misericordem et patentes manus extulerunt ad caelum et sanctus Dominus Deus audivit cito vocem ipsorum</verse>
        <verse osisID='Sir.48.23'>non est commemoratus peccatorum illorum neque dedit illos inimicis suis sed purgavit illos in manu Esaiae sancti prophetae</verse>
        <verse osisID='Sir.48.24'>subiecit castra Assyriorum et conteruit illos angelus Dei</verse>
        <verse osisID='Sir.48.25'>nam fecit Ezechias quod placuit Deo et fortiter ivit in via David patris sui quam mandavit illi Esaias propheta magnus et fidelis in conspectu Dei</verse>
        <verse osisID='Sir.48.26'>in diebus ipsius retro rediit sol et addidit regi vitam</verse>
        <verse osisID='Sir.48.27'>spiritu magno vidit ultima et obsecratus est lugentes in Sion usque in sempiternum</verse>
        <verse osisID='Sir.48.28'>ostendit futura et abscondita antequam evenirent</verse>
      </chapter>
      <chapter osisID='Sir.49'>
        <verse osisID='Sir.49.1'>memoria Iosiae in conpositione odoris facti opus pigmentarii</verse>
        <verse osisID='Sir.49.2'>in omni ore quasi mel indulcabitur eius memoria et ut musica in convivio vini</verse>
        <verse osisID='Sir.49.3'>ipse est directus divinitus in paenitentia gentis et tulit abominationes impietatis</verse>
        <verse osisID='Sir.49.4'>et gubernavit ad Dominum cor ipsius in diebus peccatorum corroboravit pietatem</verse>
        <verse osisID='Sir.49.5'>praeter David et Ezechiam et Iosiam omnes peccatum commiserunt</verse>
        <verse osisID='Sir.49.6'>nam reliquerunt legem Potentis reges Iudae et contempserunt timorem Dei</verse>
        <verse osisID='Sir.49.7'>dederunt enim regnum suum aliis et gloriam suam alienae genti</verse>
        <verse osisID='Sir.49.8'>incenderunt electam sanctitatis civitatem et desertas fecerunt vias ipsius in manu Hieremiae</verse>
        <verse osisID='Sir.49.9'>nam male tractaverunt illum qui a ventre matris consecratus est propheta evertere et eruere et perdere et iterum aedificare et renovare</verse>
        <verse osisID='Sir.49.10'>Ezechihel qui vidit conspectum gloriae quam ostendit illi in curru cherubin</verse>
        <verse osisID='Sir.49.11'>nam commemoratus est inimicorum in imbri et benefacere illis qui ostenderunt rectas vias</verse>
        <verse osisID='Sir.49.12'>et duodecim prophetarum ossa pullulent de loco suo nam rogaverunt Iacob et redimerunt se in fide virtutis</verse>
        <verse osisID='Sir.49.13'>quomodo amplificemus Zorobabel nam et ipse quasi signum in dextera manu in Israhel</verse>
        <verse osisID='Sir.49.14'>et Iesum Iosedec qui in diebus suis aedificaverunt domum et exaltaverunt templum sanctum Domino paratum in gloria sempiterna</verse>
        <verse osisID='Sir.49.15'>et Neemia in memoria multi temporis qui erexit nobis muros eversos et stare fecit portas et seras qui erexit domos nostras</verse>
        <verse osisID='Sir.49.16'>nemo natus est in terra qualis Enoch nam et ipse receptus est a terra</verse>
        <verse osisID='Sir.49.17'>et Ioseph natus est homo princeps fratrum firmamentum gentis rector fratrum stabilimentum populi</verse>
        <verse osisID='Sir.49.18'>et ossa ipsius visitata sunt et post mortem prophetaverunt</verse>
        <verse osisID='Sir.49.19'>Seth et Sem apud homines gloriam adepti sunt et super omnem animam in origine Adam</verse>
      </chapter>
      <chapter osisID='Sir.50'>
        <verse osisID='Sir.50.1'>Simon Onii filius sacerdos magnus qui in vita sua suffulsit domum et in diebus suis corroboravit</verse>
        <verse osisID='Sir.50.2'>templi etiam altitudo ab ipso fundata est duplex aedificatio excelsa parietis templi</verse>
        <verse osisID='Sir.50.3'>in diebus ipsius remanaverunt putei aquarum et quasi mare adimpleti sunt supra modum</verse>
        <verse osisID='Sir.50.4'>qui curavit gentem suam et liberavit illam a pernicie</verse>
        <verse osisID='Sir.50.5'>qui praevaluit amplificare civitatem qui adeptus est gloriam in conversatione gentis et ingressum domus et atrii amplificatus est</verse>
        <verse osisID='Sir.50.6'>quasi stella matutina in medio nebulae et quasi luna plena in diebus suis lucet</verse>
        <verse osisID='Sir.50.7'>et quasi sol refulgens sic ille effulsit in templo Dei</verse>
        <verse osisID='Sir.50.8'>quasi arcus effulgens in nebulam gloriae et quasi flos rosarum in diebus veris quasi lilia quae sunt in transitu aquae et quasi tus redolens in diebus aestatis</verse>
        <verse osisID='Sir.50.9'>quasi ignis effulgens et tus ardens in igni</verse>
        <verse osisID='Sir.50.10'>quasi vas auri solidum ornatum omni lapide pretioso</verse>
        <verse osisID='Sir.50.11'>quasi oliva pullulans et gyrus in altitudinem se tollens in accipiendo ipsum stolam gloriae et vestiri eum consummatione virtutis</verse>
        <verse osisID='Sir.50.12'>in ascensu altarii sancti gloriam dedit sanctitatis amictum</verse>
        <verse osisID='Sir.50.13'>in accipiendo autem partes de manu sacerdotum et ipse stans iuxta aram circa illum corona fratrum quasi plantatio cedri in monte Libano</verse>
        <verse osisID='Sir.50.14'>sic circa illum steterunt quasi rami in palma et omnes filii Aaron in gloria sua</verse>
        <verse osisID='Sir.50.15'>oblatio autem Domini in manibus ipsorum coram omni synagoga Israhel et consummationem fungens in ara amplificare oblationem excelsi Regis</verse>
        <verse osisID='Sir.50.16'>porrexit manum suam in libatione et libavit de sanguine uvae</verse>
        <verse osisID='Sir.50.17'>et fudit in fundamenta altarii odorem divinum excelso Principi</verse>
        <verse osisID='Sir.50.18'>tunc exclamaverunt filii Aaron in tubis productilibus sonaverunt et auditam fecerunt magnam vocem in memoriam coram Deo</verse>
        <verse osisID='Sir.50.19'>tunc omnis populus simul properaverunt et ceciderunt in faciem super terram adorare Dominum suum et dare preces Deo omnipotenti excelso</verse>
        <verse osisID='Sir.50.20'>et amplificaverunt psallentes in vocibus suis et in magna domo auctus est sonus suavitate plenus</verse>
        <verse osisID='Sir.50.21'>et rogavit populus Dominum excelsum in prece usque dum perfectus est honor Domini et munus suum perfecerunt</verse>
        <verse osisID='Sir.50.22'>tunc descendens extulit manus suas in omnem congregationem filiorum Israhel dare gloriam Deo a labiis suis et in nomine ipsius gloriari</verse>
        <verse osisID='Sir.50.23'>et iteravit orationem suam volens ostendere virtutem Dei</verse>
        <verse osisID='Sir.50.24'>et nunc orate Dominum omnium qui magna fecit in omni terra qui auxit dies nostros a ventre matris nostrae et fecit nobiscum secundum suam misericordiam</verse>
        <verse osisID='Sir.50.25'>det nobis iucunditatem cordis et fieri pacem in diebus nostris in Israhel per dies sempiternos</verse>
        <verse osisID='Sir.50.26'>credere Israhel nobiscum esse misericordiam Dei ut sanet vos in diebus suis</verse>
        <verse osisID='Sir.50.27'>duas gentes odit anima mea tertia autem non est gens quam oderim</verse>
        <verse osisID='Sir.50.28'>qui sedent in monte Seir et Philisthim et stultus populus qui habitat in Sicimis</verse>
        <verse osisID='Sir.50.29'>doctrinam sapientiae et disciplinae scripsi in codice isto Iesus filius Sirach Hierosolymita qui renovavit sapientiam de corde suo</verse>
        <verse osisID='Sir.50.30'>beatus qui in istis versatur bonis qui ponit illa in corde suo sapiens erit semper</verse>
        <verse osisID='Sir.50.31'>si enim haec fecerit ad omnia valebit quia lux Dei vestigium eius est</verse>
      </chapter>
      <chapter osisID='Sir.51'>
        <verse osisID='Sir.51.1'>oratio Iesu filii Sirach confitebor tibi Domine rex et conlaudabo te Deum salvatorem meum</verse>
        <verse osisID='Sir.51.2'>confiteor nomini tuo quoniam adiutor et protector factus es mihi</verse>
        <verse osisID='Sir.51.3'>et liberasti corpus meum a perditione a laqueo linguae iniquae et a labiis operantium mendacium et in conspectu adstantium factus es mihi adiutor</verse>
        <verse osisID='Sir.51.4'>et liberasti me secundum multitudinem misericordiae nominis tui a rugientibus paratis ad escam</verse>
        <verse osisID='Sir.51.5'>de manibus quaerentium animam meam et de portis tribulationis quae circumdederunt me</verse>
        <verse osisID='Sir.51.6'>a pressura flammae quae circumdedit me et in medio ignis non sum aestuatus</verse>
        <verse osisID='Sir.51.7'>de altitudine ventris inferi et a lingua coinquinata et verbo mendacii a rege iniquo et lingua iniusta</verse>
        <verse osisID='Sir.51.8'>laudavit usque ad mortem anima mea Dominum</verse>
        <verse osisID='Sir.51.9'>et vita mea adpropinquans erat infero deorsum</verse>
        <verse osisID='Sir.51.10'>circumdederunt me undique et non erat qui adiuvaret respiciens eram ad adiutorium meum et non erat</verse>
        <verse osisID='Sir.51.11'>memoratus sum misericordiae tuae Domine et operationis tuae quae a saeculo sunt</verse>
        <verse osisID='Sir.51.12'>quoniam erues sustinentes te et liberas eos de manibus gentium</verse>
        <verse osisID='Sir.51.13'>exaltasti super terram habitationem meam et pro morte defluenti deprecatus sum</verse>
        <verse osisID='Sir.51.14'>invocavi Dominum patrem Domini mei ut non derelinquat me in die tribulationis meae et in tempore superborum sine adiutorio</verse>
        <verse osisID='Sir.51.15'>laudabo nomen tuum adsidue et conlaudabo illum in confessione exaudita est oratio mea</verse>
        <verse osisID='Sir.51.16'>liberasti me de perditione et eripuisti me de tempore iniquo</verse>
        <verse osisID='Sir.51.17'>propterea confitebor et laudem dicam tibi et benedicam nomen Domini</verse>
        <verse osisID='Sir.51.18'>cum adhuc iunior sum priusquam oberrem quaesivi sapientiam palam in oratione mea</verse>
        <verse osisID='Sir.51.19'>ante tempus postulabam pro illa et usque in novissimis inquiram eam defloriet tamquam praecox uva</verse>
        <verse osisID='Sir.51.20'>laetatum est cor meum in ea ambulavit pes meus iter rectum a iuventute mea investigabam eam</verse>
        <verse osisID='Sir.51.21'>inclinavi modice aurem meam et excepi illam</verse>
        <verse osisID='Sir.51.22'>multam inveni in me ipso sapientiam multum profeci in ea</verse>
        <verse osisID='Sir.51.23'>dans mihi sapientiam dabo gloriam</verse>
        <verse osisID='Sir.51.24'>consiliatus sum enim ut facerem illam zelatus sum bonum et non confundor</verse>
        <verse osisID='Sir.51.25'>conluctata est anima mea in illa et in faciendo eam confirmatus sum</verse>
        <verse osisID='Sir.51.26'>manus meas extendi in altum et insapientia eius luxi</verse>
        <verse osisID='Sir.51.27'>animam meam direxi ad illam et in agnitione inveni eam</verse>
        <verse osisID='Sir.51.28'>possedi cum ipsis cor ab initio propter hoc non derelinquar</verse>
        <verse osisID='Sir.51.29'>venter meus conturbatus est quaerendo illam propterea possidebo bonam possessionem</verse>
        <verse osisID='Sir.51.30'>dedit enim mihi Dominus linguam mercedem meam et in ipsa laudabo eum</verse>
        <verse osisID='Sir.51.31'>adpropiate ad me indocti et congregate vos in domum disciplinae</verse>
        <verse osisID='Sir.51.32'>quid adhuc retardatis et quid dicitis in his animae vestrae sitiunt vehementer</verse>
        <verse osisID='Sir.51.33'>aperui os meum et locutus sum conparate vobis sine argento</verse>
        <verse osisID='Sir.51.34'>et collum vestrum subicite sub iugo et suscipiat anima vestra disciplinam in proximo est enim invenire eam</verse>
        <verse osisID='Sir.51.35'>videte oculis vestris quoniam modice laboravi et inveni mihi multam requiem</verse>
        <verse osisID='Sir.51.36'>adsumite disciplinam in multo numero argenti et copiosum aurum possidete in ea</verse>
        <verse osisID='Sir.51.37'>laetetur anima vestra in misericordia eius et non confundemini in laude ipsius</verse>
        <verse osisID='Sir.51.38'>operamini opus vestrum ante tempus et dabit vobis mercedem vestram in tempore suo</verse>
      </chapter>
      <chapter osisID='Sir.52'>
        <verse osisID='Sir.52.1'>et declinavit Salomon genua in conspectu totius ecclesiae Israhel et aperuit manus suas ad caelum et dixit</verse>
        <verse osisID='Sir.52.2'>Domine Deus Israhel non est tibi similis Deus in caelo sursum neque in terra deorsum</verse>
        <verse osisID='Sir.52.3'>qui custodis testamentum tuum et misericordiam pueris tuis euntibus in conspectu tuo in toto corde</verse>
        <verse osisID='Sir.52.4'>servans puero tuo David quae locutus es illi et locutus es in ore tuo et in manu tua supplesti quasi dies iste</verse>
        <verse osisID='Sir.52.5'>et nunc Domine Deus Israhel custodi puero tuo David quae locutus es illi dicens non deerit tibi vir a facie mea sedens in throno Israhel</verse>
        <verse osisID='Sir.52.6'>verum si custodierint filii tui manum suam ut in praeceptis meis ambulent sicut ambulaverunt in conspectu meo</verse>
        <verse osisID='Sir.52.7'>et nunc Domine Deus Israhel creditum est verbum quod locutus es puero tuo David</verse>
        <verse osisID='Sir.52.8'>quoniam si vere habitabit Deus cum hominibus in terra</verse>
        <verse osisID='Sir.52.9'>si caelum caeli non sufficit verum domus quam aedificavi</verse>
        <verse osisID='Sir.52.10'>et respicias ad orationem pueri tui et precationem Domine ut exaudias placationem orationis quam puer tuus orat coram te</verse>
        <verse osisID='Sir.52.11'>ut sint oculi tui super domum hanc die et nocte in locum quem dixisti invocari nomen tuum et exaudias orationem quam puer tuus orat in hunc locum</verse>
        <verse osisID='Sir.52.12'>et exaudias precationem pueri tui et populi tui Israhel si oraverint in loco isto</verse>
        <verse osisID='Sir.52.13'>et exaudias in loco habitationis de caelo et exaudias et propitius sis si peccaverit vir iuxta te</verse>
      </chapter>
    </div></osisText>
</osis>