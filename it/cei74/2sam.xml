<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='CEI74' xml:lang='it'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CEI74'>
        <title>La Bibbia CEI 74</title>
        <contributor/>
        <creator>Masomo</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-20</date>
        <description>Le verità divinamente rilevate, che nei libri della Sacra Scrittura sono contenute ed espresse, furono scritte per ispirazione dello Spirito Santo. La Santa Madre Chiesa, per fede apostolica, ritiene sacri e canonici tutti interi i libri sia dell'Antico che del Nuovo Testamento, con tutte le loro parti, perché scritti per ispirazione dello Spirito Santo, hanno Dio per autore e come tali sono stati consegnati alla Chiesa. Per la composizione dei Libri Sacri, Dio scelse e si servì di uomini nel possesso delle loro facoltà e capacità, affinché, agendo Egli in essi e per loro mezzo, scrivessero, come veri autori, tutte e soltanto quelle cose che Egli voleva fossero scritte. Poiché dunque tutto ciò che gli autori ispirati o agiografi asseriscono è da ritenersi asserito dallo Spirito Santo, è da ritenersi anche, per conseguenza, che i libri della Scrittura insegnano con certezza, fedelmente e senza errore la verità, che Dio per la nostra salvezza volle fosse consegnata nelle Sacre Lettere. Pertanto "ogni scrittura divinamente ispirata è anche utile per insegnare, per convincere, per correggere, per educare alla giustizia, affinché l'uomo di Dio sia perfetto, addestrato a ogni opera buona.</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>CEI74</identifier>
        <source>http://www.site-berea.com/C/it/index.html</source>
        <language type='IETF'>it</language>
        <relation/>
        <coverage>provide the bible to the world</coverage>
        <rights>public domain.</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Sam'>
      <chapter osisID='2Sam.1'>
        <verse osisID='2Sam.1.1'>Dopo la morte di Saul, Davide tornò dalla strage degli Amaleciti e rimase in Ziklag due giorni.</verse>
        <verse osisID='2Sam.1.2'>Al terzo giorno ecco arrivare un uomo dal campo di Saul con la veste stracciata e col capo cosparso di polvere. Appena giunto presso Davide, cadde a terra e si prostrò.</verse>
        <verse osisID='2Sam.1.3'>Davide gli chiese: "Da dove vieni?". Rispose: "Sono fuggito dal campo d`Israele".</verse>
        <verse osisID='2Sam.1.4'>Davide gli domandò: "Come sono andate le cose? Su, raccontami!". Rispose: "E` successo che il popolo è fuggito nel corso della battaglia, molti del popolo sono caduti e sono morti; anche Saul e suo figlio Giònata sono morti".</verse>
        <verse osisID='2Sam.1.5'>Davide chiese ancora al giovane che gli portava le notizie: "Come sai che sono morti Saul e suo figlio Giònata?".</verse>
        <verse osisID='2Sam.1.6'>Il giovane che recava la notizia rispose: "Ero capitato per caso sul monte Gelboe ed ecco vidi Saul appoggiato alla lancia, serrato tra carri e cavalieri.</verse>
        <verse osisID='2Sam.1.7'>Egli si volse indietro, mi vide e mi chiamò vicino. Dissi: Eccomi!</verse>
        <verse osisID='2Sam.1.8'>Mi chiese: Chi sei tu? Gli risposi: Sono un Amalecita.</verse>
        <verse osisID='2Sam.1.9'>Mi disse: Gettati contro di me e uccidimi: io sento le vertigini, ma la vita è ancora tutta in me.</verse>
        <verse osisID='2Sam.1.10'>Io gli fui sopra e lo uccisi, perché capivo che non sarebbe sopravvissuto alla sua caduta. Poi presi il diadema che era sul suo capo e la catenella che aveva al braccio e li ho portati qui al mio signore".<note>1, 10. L'Amalecita mente ( cfr 1 Sam 31, 3-5) perché crede che Davide debba essere soddisfatto per la scomparsa di Saul.</note></verse>
        <verse osisID='2Sam.1.11'>Davide afferrò le sue vesti e le stracciò; così fecero tutti gli uomini che erano con lui.</verse>
        <verse osisID='2Sam.1.12'>Essi alzarono gemiti e pianti e digiunarono fino a sera per Saul e Giònata suo figlio, per il popolo del Signore e per la casa d`Israele, perché erano caduti colpiti di spada.</verse>
        <verse osisID='2Sam.1.13'>Davide chiese poi al giovane che aveva portato la notizia: "Di dove sei tu?". Rispose: "Sono figlio di un forestiero amalecita".</verse>
        <verse osisID='2Sam.1.14'>Davide gli disse allora: "Come non hai provato timore nello stendere la mano per uccidere il consacrato del Signore?".</verse>
        <verse osisID='2Sam.1.15'>Davide chiamò uno dei suoi giovani e gli disse: "Accostati e ammazzalo". Egli lo colpì subito e quegli morì.</verse>
        <verse osisID='2Sam.1.16'>Davide gridò a lui: "Il tuo sangue ricada sul tuo capo. Attesta contro di te la tua bocca che ha detto: Io ho ucciso il consacrato del Signore!".</verse>
        <verse osisID='2Sam.1.17'>Allora Davide intonò questo lamento su Saul e suo figlio Giònata</verse>
        <verse osisID='2Sam.1.18'>e ordinò che fosse insegnato ai figli di Giuda. Ecco, si trova scritto nel Libro del Giusto:<note>1, 18. Per il Libro del Giusto cfr. Gs 10, 13.</note></verse>
        <verse osisID='2Sam.1.19'>"Il tuo vanto, Israele, sulle tue alture giace trafitto! Perché sono caduti gli eroi?</verse>
        <verse osisID='2Sam.1.20'>Non fatelo sapere in Gat, non l`annunziate per le vie di Ascalon, non ne faccian festa le figlie dei Filistei, non ne esultino le figlie dei non circoncisi!</verse>
        <verse osisID='2Sam.1.21'>O monti di Gelboe, non più rugiada né pioggia su di voi né campi di primizie, perché qui fu avvilito lo scudo degli eroi, lo scudo di Saul, unto non di olio,</verse>
        <verse osisID='2Sam.1.22'>ma col sangue dei trafitti, col grasso degli eroi. L`arco di Giònata non tornò mai indietro, la spada di Saul non tornava mai a vuoto.</verse>
        <verse osisID='2Sam.1.23'>Saul e Giònata, amabili e gentili, né in vita né in morte furon divisi; erano più veloci delle aquile, più forti dei leoni.</verse>
        <verse osisID='2Sam.1.24'>Figlie d`Israele, piangete su Saul, che vi rivestiva di porpora e di delizie, che appendeva gioielli d`oro sulle vostre vesti.</verse>
        <verse osisID='2Sam.1.25'>Perché son caduti gli eroi in mezzo alla battaglia? Giònata, per la tua morte sento dolore,</verse>
        <verse osisID='2Sam.1.26'>l`angoscia mi stringe per te, fratello mio Giònata! Tu mi eri molto caro; la tua amicizia era per me preziosa più che amore di donna.</verse>
        <verse osisID='2Sam.1.27'>Perché son caduti gli eroi, son periti quei fulmini di guerra?".</verse>
      </chapter>
      <chapter osisID='2Sam.2'>
        <verse osisID='2Sam.2.1'>Dopo questi fatti, Davide consultò il Signore dicendo: "Devo andare in qualcuna delle città di Giuda?". Il Signore gli rispose: "Và!". Chiese ancora Davide: "Dove andrò?". Rispose: "A Ebron".</verse>
        <verse osisID='2Sam.2.2'>Davide dunque andò là con le sue due mogli, Achinoam di Izreel e Abigail, già moglie di Nabal da Carmel.</verse>
        <verse osisID='2Sam.2.3'>Davide portò con sé anche i suoi uomini, ognuno con la sua famiglia, e abitarono nella città di Ebron.</verse>
        <verse osisID='2Sam.2.4'>Vennero allora gli uomini di Giuda e qui unsero Davide re sulla casa di Giuda. Come fu noto a Davide che gli uomini di Iabes di Gàlaad avevano sepolto Saul,</verse>
        <verse osisID='2Sam.2.5'>Davide inviò messaggeri agli uomini di Iabes di Gàlaad per dir loro: "Benedetti voi dal Signore, perché avete fatto quest`opera di misericordia a Saul, vostro signore, e gli avete dato sepoltura.</verse>
        <verse osisID='2Sam.2.6'>Vi renda dunque il Signore misericordia e fedeltà. Anch`io farò a voi del bene perché avete compiuto quest`opera.</verse>
        <verse osisID='2Sam.2.7'>Ora riprendano coraggio le vostre mani e siate uomini forti. E` morto Saul vostro signore, ma quelli della tribù di Giuda hanno unto me come re sopra di loro".</verse>
        <verse osisID='2Sam.2.8'>Intanto Abner figlio di Ner, capo dell`esercito di Saul, prese Is-Baal, figlio di Saul e lo condusse a Macanaim.<note>2, 8. Su Abner e Is-Baal cfr 1 Sam 14, 29 ss.</note></verse>
        <verse osisID='2Sam.2.9'>Poi lo costituì re su Gàlaad, sugli Asuriti, su Izreel, su Efraim e su Beniamino, cioè su tutto Israele.</verse>
        <verse osisID='2Sam.2.10'>Is-Baal, figlio di Saul, aveva quarant`anni quando fu fatto re di Israele e regnò due anni. Solo la casa di Giuda seguiva Davide.</verse>
        <verse osisID='2Sam.2.11'>Il periodo di tempo durante il quale Davide fu re di Ebron fu di sette anni e sei mesi.</verse>
        <verse osisID='2Sam.2.12'>Abner figlio di Ner e i ministri di Is-Baal, figlio di Saul, si mossero da Macanaim verso Gabaon.</verse>
        <verse osisID='2Sam.2.13'>Anche Ioab, figlio di Zeruia, e i seguaci di Davide si mossero e li incontrarono presso la piscina di Gabaon. Questi stavano presso la piscina da una parte e quelli dall`altra parte.</verse>
        <verse osisID='2Sam.2.14'>Abner gridò a Ioab: "Potrebbero alzarsi i giovani e scontrarsi davanti a noi". Ioab rispose: "Si alzino pure".</verse>
        <verse osisID='2Sam.2.15'>Si alzarono e sfilarono in rassegna: dodici dalla parte di Beniamino e di Is-Baal figlio di Saul e dodici tra i seguaci di Davide.</verse>
        <verse osisID='2Sam.2.16'>Ciascuno afferrò la testa dell`avversario e gli cacciò la spada nel fianco: così caddero tutti insieme e quel luogo fu chiamato Campo dei Fianchi, che si trova in Gabaon.</verse>
        <verse osisID='2Sam.2.17'>La battaglia divenne in quel giorno molto dura e furono sconfitti Abner e gli Israeliti dai seguaci di Davide.</verse>
        <verse osisID='2Sam.2.18'>Vi erano là tre figli di Zeruia, Ioab, Abisai e Asael. Asael era veloce nella corsa come una gazzella selvatica.</verse>
        <verse osisID='2Sam.2.19'>Asael si era messo ad inseguire Abner e non deviava né a destra né a sinistra nell`inseguire Abner.</verse>
        <verse osisID='2Sam.2.20'>Abner si volse indietro e gli gridò: "Tu sei Asael?". Rispose: "Sì".</verse>
        <verse osisID='2Sam.2.21'>Abner aggiunse: "Volgiti a destra o a sinistra, afferra qualcuno dei giovani e porta via le sue spoglie". Ma Asael non volle cessare di inseguirlo.</verse>
        <verse osisID='2Sam.2.22'>Abner tornò a dirgli: "Smetti di inseguirmi. Perché vuoi che ti stenda a terra? Come potrò alzare lo sguardo verso Ioab tuo fratello?".</verse>
        <verse osisID='2Sam.2.23'>Ma siccome quegli non voleva saperne di ritirarsi, lo colpì con la punta della lancia al basso ventre, così che la lancia gli uscì di dietro ed egli cadde sul posto. Allora quanti arrivarono al luogo dove Asael era caduto e morto si fermarono.</verse>
        <verse osisID='2Sam.2.24'>Ma Ioab e Abisai inseguirono Abner, finché, al tramonto del sole, essi giunsero alla collina di Amma, di fronte a Ghiach, sulla strada del deserto di Gabaon.</verse>
        <verse osisID='2Sam.2.25'>I Beniaminiti si radunarono dietro Abner formando un gruppo compatto e si fermarono in cima ad una collina.</verse>
        <verse osisID='2Sam.2.26'>Allora Abner gridò a Ioab: "Dovrà continuare per sempre la spada a divorare? Non sai che alla fine sarà una sventura? Quando finalmente darai ordine alla truppa di cessare l`inseguimento dei loro fratelli?".</verse>
        <verse osisID='2Sam.2.27'>Rispose Ioab: "Per la vita di Dio, se tu non avessi parlato così, nessuno della truppa avrebbe cessato fino al mattino di inseguire il proprio fratello".</verse>
        <verse osisID='2Sam.2.28'>Allora Ioab fece suonare la tromba e tutta la truppa si fermò e non inseguì più Israele e non combattè più.</verse>
        <verse osisID='2Sam.2.29'>Abner e i suoi uomini marciarono per l`Araba tutta quella notte; passarono il Giordano, camminarono tutta la mattinata e arrivarono a Macanaim.</verse>
        <verse osisID='2Sam.2.30'>Ioab, tornato dall`inseguimento di Abner, radunò tutta la truppa. Degli uomini di Davide ne mancavano diciannove oltre Asael.</verse>
        <verse osisID='2Sam.2.31'>Ma i servi di Davide avevano colpito e ucciso trecentosessanta uomini tra i Beniaminiti e la gente di Abner.</verse>
        <verse osisID='2Sam.2.32'>Essi presero Asael e lo seppellirono nel sepolcro di suo padre, che è in Betlemme. Ioab e i suoi uomini marciarono tutta la notte; spuntava il giorno quando furono in Ebron.</verse>
      </chapter>
      <chapter osisID='2Sam.3'>
        <verse osisID='2Sam.3.1'>La guerra tra la casa di Saul e la casa di Davide si protrasse a lungo. Davide con l`andar del tempo si faceva più forte, mentre la casa di Saul andava indebolendosi.</verse>
        <verse osisID='2Sam.3.2'>In Ebron nacquero a Davide dei figli e furono: il maggiore Amnon, nato da Achinoam di Izreel;</verse>
        <verse osisID='2Sam.3.3'>il secondo Kileab, da Abigail già moglie di Nabal da Carmel; il terzo Assalonne, nato da Maaca, figlia di Talmai re di Ghesur;</verse>
        <verse osisID='2Sam.3.4'>il quarto Adonia nato da Agghit; il quinto Sefatia, figlio di Abital;</verse>
        <verse osisID='2Sam.3.5'>il sesto Itream, nato da Egla moglie di Davide. Questi nacquero a Davide in Ebron.</verse>
        <verse osisID='2Sam.3.6'>Mentre durava la lotta tra la casa di Saul e quella di Davide, Abner era diventato potente nella casa di Saul.</verse>
        <verse osisID='2Sam.3.7'>Saul aveva avuto una concubina chiamata Rizpa, figlia di Aia. Ora Is-Baal disse ad Abner: "Perché ti sei unito alla concubina di mio padre?".<note>3, 7. Abner si atteggia a pretendente al trono, perché l'arem del re defunto allora passava al successore.</note></verse>
        <verse osisID='2Sam.3.8'>Abner si adirò molto per le parole di Is-Baal e disse: "Sono io la testa di un cane di Giuda? Fino ad oggi ho usato benevolenza alla casa di Saul tuo padre, favorendo i suoi fratelli e i suoi amici, e non ti ho fatto cadere nelle mani di Davide; oggi tu mi rimproveri una colpa di donna.</verse>
        <verse osisID='2Sam.3.9'>Tanto faccia Dio ad Abner e anche peggio, se io non farò per Davide ciò che il Signore gli ha giurato:</verse>
        <verse osisID='2Sam.3.10'>trasferire cioè il regno dalla casa di Saul e stabilire il trono di Davide su Israele e su Giuda, da Dan fino a Bersabea".</verse>
        <verse osisID='2Sam.3.11'>Quegli non fu capace di rispondere una parola ad Abner, perché aveva paura di lui.</verse>
        <verse osisID='2Sam.3.12'>Abner inviò subito messaggeri a Davide per dirgli: "A chi il paese?". Intendeva dire: "Fà alleanza con me ed ecco, la mia mano sarà con te per ricondurre a te tutto Israele".</verse>
        <verse osisID='2Sam.3.13'>Rispose: "Bene! Io farò alleanza con te. Però ho una cosa da chiederti ed è questa: non verrai alla mia presenza, se prima non mi condurrai davanti Mikal figlia di Saul, quando verrai a vedere il mio volto".</verse>
        <verse osisID='2Sam.3.14'>Davide spedì messaggeri a Is-Baal, figlio di Saul, intimandogli: "Restituisci mia moglie Mikal, che feci mia sposa al prezzo di cento membri di Filistei".<note>3, 14. Riavere la figlia di Saul significava affermarsi come suo successore.</note></verse>
        <verse osisID='2Sam.3.15'>Is-Baal mandò incaricati a toglierla al suo marito, Paltiel figlio di Lais.</verse>
        <verse osisID='2Sam.3.16'>Suo marito la seguì, camminando e piangendo dietro di lei fino a Bacurim. Poi Abner gli disse: "Torna indietro!" e quegli tornò.</verse>
        <verse osisID='2Sam.3.17'>Intanto Abner rivolse questo discorso agli anziani d`Israele: "Da tempo voi ricercate Davide come vostro re.</verse>
        <verse osisID='2Sam.3.18'>Ora mettetevi al lavoro, perché il Signore ha detto e confermato a Davide: Per mezzo di Davide mio servo libererò Israele mio popolo dalle mani dei Filistei e dalle mani di tutti i suoi nemici".</verse>
        <verse osisID='2Sam.3.19'>Abner ebbe colloqui anche con gli uomini di Beniamino. Poi Abner tornò solo da Davide in Ebron a riferirgli quanto era stato approvato da Israele e da tutta la casa di Beniamino.</verse>
        <verse osisID='2Sam.3.20'>Abner venne dunque a Davide in Ebron con venti uomini e Davide fece servire un banchetto ad Abner e ai suoi uomini.</verse>
        <verse osisID='2Sam.3.21'>Abner disse poi a Davide: "Sono pronto! Vado a radunare tutto Israele intorno al re mio signore. Essi faranno alleanza con te e regnerai su quanto tu desideri". Davide congedò poi Abner, che partì in pace.</verse>
        <verse osisID='2Sam.3.22'>Ed ecco, gli uomini di Davide e Ioab tornavano da una scorreria e portavano con sé grande bottino. Abner non era più con Davide in Ebron, perché questi lo aveva congedato, ed egli era partito in pace.</verse>
        <verse osisID='2Sam.3.23'>Quando arrivarono Ioab e la sua truppa, fu riferito a Ioab: "E` venuto dal re Abner figlio di Ner ed egli l`ha congedato e se n`è andato in pace".</verse>
        <verse osisID='2Sam.3.24'>Ioab si presentò al re e gli disse: "Che hai fatto? Ecco, è venuto Abner da te; perché l`hai congedato ed egli se n`è andato?</verse>
        <verse osisID='2Sam.3.25'>Non sai chi è Abner figlio di Ner? E` venuto per ingannarti, per conoscere le tue mosse, per sapere ciò che fai".</verse>
        <verse osisID='2Sam.3.26'>Ioab si allontanò da Davide e mandò messaggeri dietro Abner e lo fece tornare indietro dalla cisterna di Sira, senza che Davide lo sapesse.</verse>
        <verse osisID='2Sam.3.27'>Abner tornò a Ebron e Ioab lo prese in disparte in mezzo alla porta, come per parlargli in privato, e qui lo colpì al basso ventre e lo uccise, per vendicare il sangue di Asael suo fratello.</verse>
        <verse osisID='2Sam.3.28'>Davide seppe più tardi la cosa e protestò: "Sono innocente io e il mio regno per sempre davanti al Signore del sangue di Abner figlio di Ner.</verse>
        <verse osisID='2Sam.3.29'>Ricada sulla testa di Ioab e su tutta la casa di suo padre. Nella casa di Ioab non manchi mai chi soffra gonorrea o sia colpito da lebbra o maneggi il fuso, chi cada di spada o chi sia senza pane".<note>3, 29. Salomone sarà incaricato di dar corso alla maledizione: cfr 2 Re 2, 5-6. cfr 2 Re 2, 28-34.</note></verse>
        <verse osisID='2Sam.3.30'>Ioab e suo fratello Abisai avevano trucidato Abner, perché aveva ucciso Asael loro fratello a Gabaon in battaglia.</verse>
        <verse osisID='2Sam.3.31'>Davide disse a Ioab e a tutta la gente che era con lui: "Stracciatevi le vesti, vestitevi di sacco e fate lutto davanti ad Abner". Anche il re Davide seguiva la bara.</verse>
        <verse osisID='2Sam.3.32'>Seppellirono Abner in Ebron e il re levò la sua voce e pianse davanti al sepolcro di Abner; pianse tutto il popolo.</verse>
        <verse osisID='2Sam.3.33'>Il re intonò un lamento funebre su Abner e disse: "Come muore un insensato, doveva dunque Abner morire?</verse>
        <verse osisID='2Sam.3.34'>Le tue mani non erano state legate, i tuoi piedi non erano stati stretti in catene! Sei caduto come si cade davanti ai malfattori!". Tutto il popolo riprese a piangere su di lui.</verse>
        <verse osisID='2Sam.3.35'>Tutto il popolo venne a invitare Davide perché prendesse cibo, mentre era ancora giorno; ma Davide giurò: "Tanto mi faccia Dio e anche di peggio, se io gusterò pane o qualsiasi altra cosa prima del tramonto del sole".</verse>
        <verse osisID='2Sam.3.36'>Tutto il popolo notò la cosa e la trovò giusta; quanto fece il re ebbe l`approvazione del popolo intero.</verse>
        <verse osisID='2Sam.3.37'>Tutto il popolo, cioè tutto Israele, fu convinto in quel giorno che la morte di Abner figlio di Ner non era stata provocata dal re.</verse>
        <verse osisID='2Sam.3.38'>Disse ancora il re ai suoi ministri: "Sappiate che oggi è caduto un capo, un grande in Israele. Io, oggi, mi sono comportato dolcemente, sebbene già consacrato re, mentre questi uomini, i figli di Zeruia, sono stati più duri di me. Provveda il Signore a trattare il malvagio secondo la sua malvagità".</verse>
      </chapter>
      <chapter osisID='2Sam.4'>
        <verse osisID='2Sam.4.1'>Quando il figlio di Saul seppe della morte di Abner in Ebron, gli cascarono le braccia e tutto Israele si sentì scoraggiato.</verse>
        <verse osisID='2Sam.4.2'>Il figlio di Saul aveva due uomini, capi di bande, chiamati l`uno Baanà e il secondo Recab, figli di Rimmon da Beeròt, della tribù di Beniamino, perché anche Beeròt era computata fra le città di Beniamino.</verse>
        <verse osisID='2Sam.4.3'>I Beerotiti si erano rifugiati a Ghittaim e vi sono rimasti come forestieri fino ad oggi.</verse>
        <verse osisID='2Sam.4.4'>Giònata, figlio di Saul, aveva un figlio storpio di ambedue i piedi. Egli aveva cinque anni, quando giunsero da Izreel le notizie circa i fatti di Saul e di Giònata. La nutrice l`aveva preso ed era fuggita, ma nella fretta della fuga il bambino era caduto e rimasto storpio. Si chiamava Merib-Baal.</verse>
        <verse osisID='2Sam.4.5'>Si mossero dunque i figli di Rimmon il Beerotita, Recab e Baanà, e vennero nell`ora più calda del giorno alla casa di Is-Baal mentre egli stava facendo la siesta.</verse>
        <verse osisID='2Sam.4.6'>Or ecco, la portinaia della casa, mentre mondava il grano, si era assopita e dormiva: perciò Recab e Baanà suo fratello, poterono introdursi inosservati.</verse>
        <verse osisID='2Sam.4.7'>Entrarono dunque in casa, mentre egli giaceva sul suo letto e riposava; lo colpirono, l`uccisero e gli tagliarono la testa; poi, portando via la testa di lui, presero la via dell`Araba, camminando tutta la notte.</verse>
        <verse osisID='2Sam.4.8'>Portarono la testa di Is-Baal a Davide in Ebron e dissero al re: "Ecco la testa di Is-Baal figlio di Saul, tuo nemico, che cercava la tua vita. Oggi il Signore ha concesso al re mio signore la vendetta contro Saul e la sua discendenza".</verse>
        <verse osisID='2Sam.4.9'>Ma Davide rispose a Recab e a Baanà suo fratello, figli di Rimmon il Beerotita: "Per la vita del Signore che mi ha liberato da ogni angoscia:</verse>
        <verse osisID='2Sam.4.10'>se ho preso e ucciso in Ziklag colui che mi annunziava: Ecco è morto Saul, credendo di portarmi una lieta notizia, per cui gli dovessi un compenso,</verse>
        <verse osisID='2Sam.4.11'>ora che uomini iniqui hanno ucciso un giusto in casa mentre dormiva, non dovrò a maggior ragione chiedere conto del suo sangue alle vostre mani ed eliminarvi dalla terra?".</verse>
        <verse osisID='2Sam.4.12'>Davide diede ordine ai suoi giovani; questi li uccisero, tagliarono loro le mani e i piedi e li appesero presso la piscina di Ebron. Presero poi il capo di Is-Baal e lo seppellirono nel sepolcro di Abner in Ebron.</verse>
      </chapter>
      <chapter osisID='2Sam.5'>
        <verse osisID='2Sam.5.1'>Vennero allora tutte le tribù d`Israele da Davide in Ebron e gli dissero: "Ecco noi ci consideriamo come tue ossa e tua carne.</verse>
        <verse osisID='2Sam.5.2'>Già prima, quando regnava Saul su di noi, tu conducevi e riconducevi Israele. Il Signore ti ha detto: Tu pascerai Israele mio popolo, tu sarai capo in Israele".<note>5, 2. 'Pastore' è un antichissimo titolo dei re orientali.</note></verse>
        <verse osisID='2Sam.5.3'>Vennero dunque tutti gli anziani d`Israele dal re in Ebron e il re Davide fece alleanza con loro in Ebron davanti al Signore ed essi unsero Davide re sopra Israele.</verse>
        <verse osisID='2Sam.5.4'>Davide aveva trent`anni quando fu fatto re e regnò quarant`anni.</verse>
        <verse osisID='2Sam.5.5'>Regnò in Ebron su Giuda sette anni e sei mesi e in Gerusalemme regnò trentatre anni su tutto Israele e su Giuda.</verse>
        <verse osisID='2Sam.5.6'>Il re e i suoi uomini mossero verso Gerusalemme contro i Gebusei che abitavano in quel paese. Costoro dissero a Davide: "Non entrerai qui: basteranno i ciechi e gli zoppi a respingerti", per dire: "Davide non potrà entrare qui".<note>5, 6. Davide conquista con uno stratagemma la capitale del suo regno altrimenti imprendibile.</note></verse>
        <verse osisID='2Sam.5.7'>Ma Davide prese la rocca di Sion, cioè la città di Davide.<note>5, 7. La rocca dominava Gerusalemme dal nord.</note></verse>
        <verse osisID='2Sam.5.8'>Davide proclamò in quel giorno: "Chiunque colpirà i Gebusei e li raggiungerà attraverso il canale... Quanto ai ciechi e agli zoppi, sono in odio a Davide". Per questo dicono: "Il cieco e lo zoppo non entreranno nella casa".<note>5, 8. Il canale serviva a portare nella città le acque della sorgente che era nella valle del Cedron.</note></verse>
        <verse osisID='2Sam.5.9'>Davide abitò nella rocca e la chiamò Città di Davide. Egli vi fece intorno costruzioni, dal Millo verso l`interno.</verse>
        <verse osisID='2Sam.5.10'>Davide andava sempre crescendo in potenza e il Signore Dio degli eserciti era con lui.</verse>
        <verse osisID='2Sam.5.11'>Chiram re di Tiro inviò a Davide messaggeri con legno di cedro, carpentieri e muratori, i quali costruirono una casa a Davide.</verse>
        <verse osisID='2Sam.5.12'>Davide seppe allora che il Signore lo confermava re di Israele e innalzava il suo regno per amore di Israele suo popolo.</verse>
        <verse osisID='2Sam.5.13'>Davide prese ancora concubine e mogli di Gerusalemme, dopo il suo arrivo da Ebron: queste generarono a Davide altri figli e figlie.</verse>
        <verse osisID='2Sam.5.14'>I figli che gli nacquero in Gerusalemme si chiamano Sammua, Sobab, Natan e Salomone;</verse>
        <verse osisID='2Sam.5.15'>Ibcar, Elisua, Nefeg, Iafia;</verse>
        <verse osisID='2Sam.5.16'>Elisama, Eliada ed Elifelet.</verse>
        <verse osisID='2Sam.5.17'>Quando i Filistei vennero a sapere che avevano consacrato Davide re d`Israele, salirono tutti per dargli la caccia, ma appena Davide ne fu informato, discese alla fortezza.</verse>
        <verse osisID='2Sam.5.18'>Vennero i Filistei e si sparsero nella valle di Rè faim.<note>5, 18. La valle dei Refaim è a ovest di Gerusalemme.</note></verse>
        <verse osisID='2Sam.5.19'>Davide consultò il Signore chiedendo: "Devo andare contro i Filistei? Li metterai nelle mie mani?". Il Signore rispose a Davide: "Và pure, perché certo consegneròmetterò i Filistei nelle tue mani".</verse>
        <verse osisID='2Sam.5.20'>Davide si recò a Baal-Perazim e là Davide li sconfisse ed esclamò: "Il Signore ha aperto una breccia tra i nemici davanti a me, come una breccia aperta dalle acque". Per questo chiamò quel luogo Baal-Perazim.</verse>
        <verse osisID='2Sam.5.21'>I Filistei abbandonarono là i loro dei e Davide e la sua gente li portarono via.</verse>
        <verse osisID='2Sam.5.22'>I Filistei salirono poi di nuovo e si sparsero nella valle di Rè faim.</verse>
        <verse osisID='2Sam.5.23'>Davide consultò il Signore, il quale gli disse: "Non andare; gira alle loro spalle e piomba su di loro dalla parte dei Balsami.</verse>
        <verse osisID='2Sam.5.24'>Quando udrai un rumore di passi sulle cime dei Balsami, lanciati subito all`attacco, perché allora il Signore uscirà davanti a te per sconfiggere l`esercito dei Filistei".</verse>
        <verse osisID='2Sam.5.25'>Davide fece come il Signore gli aveva ordinato e sconfisse i Filistei da Gàbaa fino all`ingresso di Ghezer.</verse>
      </chapter>
      <chapter osisID='2Sam.6'>
        <verse osisID='2Sam.6.1'>Davide radunò di nuovo tutti gli uomini migliori d`Israele, in numero di trentamila.</verse>
        <verse osisID='2Sam.6.2'>Poi si alzò e partì con tutta la sua gente da Baala di Giuda, per trasportare di là l`arca di Dio, che è designato con il nome, il nome del Signore degli eserciti, che siede su di essa sui cherubini.<note>6, 2. Il trasporto dell'arca fa della città la capitale anche religiosa.</note></verse>
        <verse osisID='2Sam.6.3'>Posero l`arca di Dio sopra un carro nuovo e la tolsero dalla casa di Abinadab che era sul colle; Uzza e Achio, figli di Abinadab, conducevano il carro nuovo:</verse>
        <verse osisID='2Sam.6.4'>Uzza stava presso l`arca di Dio e Achio precedeva l`arca.</verse>
        <verse osisID='2Sam.6.5'>Davide e tutta la casa d`Israele facevano festa davanti al Signore con tutte le forze, con canti e con cetre, arpe, timpani, sistri e cembali.</verse>
        <verse osisID='2Sam.6.6'>Ma quando furono giunti all`aia di Nacon, Uzza stese la mano verso l`arca di Dio e vi si appoggiò perché i buoi la facevano piegare.</verse>
        <verse osisID='2Sam.6.7'>L`ira del Signore si accese contro Uzza; Dio lo percosse per la sua colpa ed egli morì sul posto, presso l`arca di Dio.<note>6, 7. Sia pure con la migliore intenzione, Uzza era venuto meno al sommo rispetto dovuto all'arca santa.</note></verse>
        <verse osisID='2Sam.6.8'>Davide si rattristò per il fatto che il Signore si era scagliato con impeto contro Uzza; quel luogo fu chiamato Perez-Uzza fino ad oggi.<note>6, 8. Perez-Uzza in ebraico significa 'Breccia di Uzza'.</note></verse>
        <verse osisID='2Sam.6.9'>Davide in quel giorno ebbe paura del Signore e disse: "Come potrà venire da me l`arca del Signore?".</verse>
        <verse osisID='2Sam.6.10'>Davide non volle trasferire l`arca del Signore presso di sé nella città di Davide, ma la fece portare in casa di Obed-Edom di Gat.</verse>
        <verse osisID='2Sam.6.11'>L`arca del Signore rimase tre mesi in casa di Obed-Edom di Gat e il Signore benedisse Obed-Edom e tutta la sua casa.</verse>
        <verse osisID='2Sam.6.12'>Ma poi fu detto al re Davide: "Il Signore ha benedetto la casa di Obed-Edom e quanto gli appartiene, a causa dell`arca di Dio". Allora Davide andò e trasportò l`arca di Dio dalla casa di Obed-Edom nella città di Davide, con gioia.</verse>
        <verse osisID='2Sam.6.13'>Quando quelli che portavano l`arca del Signore ebbero fatto sei passi, egli immolò un bue e un ariete grasso.</verse>
        <verse osisID='2Sam.6.14'>Davide danzava con tutte le forze davanti al Signore. Davide era cinto di un efod di lino.</verse>
        <verse osisID='2Sam.6.15'>Così Davide e tutta la casa d`Israele trasportavano l`arca del Signore con tripudi e a suon di tromba.</verse>
        <verse osisID='2Sam.6.16'>Mentre l`arca del Signore entrava nella città di David, Mikal, figlia di Saul, guardò dalla finestra; vedendo il re Davide che saltava e danzava dinanzi al Signore, lo disprezzò in cuor suo.</verse>
        <verse osisID='2Sam.6.17'>Introdussero dunque l`arca del Signore e la collocarono al suo posto, in mezzo alla tenda che Davide aveva piantata per essa; Davide offrì olocausti e sacrifici di comunione davanti al Signore.</verse>
        <verse osisID='2Sam.6.18'>Quando ebbe finito di offrire gli olocausti e i sacrifici di comunione, Davide benedisse il popolo nel nome del Signore degli eserciti</verse>
        <verse osisID='2Sam.6.19'>e distribuì a tutto il popolo, a tutta la moltitudine d`Israele, uomini e donne, una focaccia di pane per ognuno, una porzione di carne e una schiacciata di uva passa. Poi tutto il popolo se ne andò, ciascuno a casa sua.</verse>
        <verse osisID='2Sam.6.20'>Ma Davide che tornava per benedire la sua famiglia, uscì incontro aMikal figlia di Saul e gli disse: "Bell`onore si è fatto oggi il re di Israele a mostrarsi scoperto davanti agli occhi delle serve dei suoi servi, come si scoprirebbe un uomo da nulla!".</verse>
        <verse osisID='2Sam.6.21'>Davide rispose a Mikal: "L`ho fatto dinanzi al Signore, che mi ha scelto invece di tuo padre e di tutta la sua casa per stabilirmi capo sul popolo del Signore, su Israele; ho fatto festa davanti al Signore.</verse>
        <verse osisID='2Sam.6.22'>Anzi mi abbasserò anche più di così e mi renderò vile ai tuoi occhi, ma presso quelle serve di cui tu parli, proprio presso di loro, io sarò onorato!".</verse>
        <verse osisID='2Sam.6.23'>Mikal, figlia di Saul, non ebbe figli fino al giorno della sua morte.</verse>
      </chapter>
      <chapter osisID='2Sam.7'>
        <verse osisID='2Sam.7.1'>Il re, quando si fu stabilito nella sua casa, e il Signore gli ebbe dato tregua da tutti i suoi nemici all`intorno,</verse>
        <verse osisID='2Sam.7.2'>disse al profeta Natan: "Vedi, io abito in una casa di cedro, mentre l`arca di Dio sta sotto una tenda".</verse>
        <verse osisID='2Sam.7.3'>Natan rispose al re: "Và, fà quanto hai in mente di fare, perché il Signore è con te".</verse>
        <verse osisID='2Sam.7.4'>Ma quella stessa notte fu rivolta a Natan questa parola del Signore:</verse>
        <verse osisID='2Sam.7.5'>"Và e riferisci al mio servo Davide: Dice il Signore: Forse tu mi costruirai una casa, perché io vi abiti?</verse>
        <verse osisID='2Sam.7.6'>Ma io non ho abitato in una casa da quando ho fatto uscire gli Israeliti dall`Egitto fino ad oggi; sono andato vagando sotto una tenda, in un padiglione.</verse>
        <verse osisID='2Sam.7.7'>Finché ho camminato, ora qua, ora là, in mezzo a tutti gli Israeliti, ho forse mai detto ad alcuno dei Giudici, a cui avevo comandato di pascere il mio popolo Israele: Perché non mi edificate una casa di cedro?</verse>
        <verse osisID='2Sam.7.8'>Ora dunque riferirai al mio servo Davide: Così dice il Signore degli eserciti: Io ti presi dai pascoli, mentre seguivi il gregge, perché tu fossi il capo d`Israele mio popolo;</verse>
        <verse osisID='2Sam.7.9'>sono stato con te dovunque sei andato; anche per il futuro distruggerò davanti a te tutti i tuoi nemici e renderò il tuo nome grande come quello dei grandi che sono sulla terra.</verse>
        <verse osisID='2Sam.7.10'>Fisserò un luogo a Israele mio popolo e ve lo pianterò perché abiti in casa sua e non sia più turbato e gli iniqui non lo opprimano come in passato,</verse>
        <verse osisID='2Sam.7.11'>al tempo in cui avevo stabilito i Giudici sul mio popolo Israele, e gli darò riposo liberandolo da tutti i suoi nemici. Il Signore ti farà grande, poiché ti farà una casa.<note>7, 11. La 'casa' costruita da Dio per Davide è un casato, cioè una discendenza che nel Messia raggiungerà il massimo di un non umano splendore.</note></verse>
        <verse osisID='2Sam.7.12'>Quando i tuoi giorni saranno compiuti e tu giacerai con i tuoi padri, io assicurerò dopo di te la discendenza uscita dalle tue viscere, e renderò stabile il suo regno.</verse>
        <verse osisID='2Sam.7.13'>Egli edificherà una casa al mio nome e io renderò stabile per sempre il trono del suo regno.<note>7, 13. Sulla costruzione del tempio, riservata a Salomone, vedi. 1 Re cc. 5-6; 7, 13-15.</note></verse>
        <verse osisID='2Sam.7.14'>Io gli sarò padre ed egli mi sarà figlio. Se farà il male, lo castigherò con verga d`uomo e con i colpi che danno i figli d`uomo,<note>7, 14. La profezia avrà perfetto adempimento nel Messia, Figlio di Dio secondo la natura: cfr. Eb 1, 5. Il castigo è ispirato dall'amore.</note></verse>
        <verse osisID='2Sam.7.15'>ma non ritirerò da lui il mio favore, come l`ho ritirato da Saul, che ho rimosso dal trono dinanzi a te.</verse>
        <verse osisID='2Sam.7.16'>La tua casa e il tuo regno saranno saldi per sempre davanti a me e il tuo trono sarà reso stabile per sempre".<note>7, 16. La perennità del trono di Davide, realizzata dal Messia Re (cfr. Lc 1, 31-33) è una delle più ferme speranze d'Israele.</note></verse>
        <verse osisID='2Sam.7.17'>Natan parlò a Davide con tutte queste parole e secondo questa visione.</verse>
        <verse osisID='2Sam.7.18'>Allora il re Davide andò a presentarsi al Signore e disse: "Chi sono io, Signore Dio, e che cos`è mai la mia casa, perché tu mi abbia fatto arrivare fino a questo punto?</verse>
        <verse osisID='2Sam.7.19'>E questo è parso ancora poca cosa ai tuoi occhi, mio Signore: tu hai parlato anche della casa del tuo servo per un lontano avvenire: e questa è una legge per dell`uomo, Signore Dio!</verse>
        <verse osisID='2Sam.7.20'>Che potrebbe dirti di più Davide? Tu conosci il tuo servo, Signore Dio!</verse>
        <verse osisID='2Sam.7.21'>Per amore della tua parola e secondo il tuo cuore, hai compiuto tutte queste grandi cose, manifestandole al tuo servo.</verse>
        <verse osisID='2Sam.7.22'>Tu sei davvero grande Signore Dio! Nessuno è come te e non vi è altro Dio fuori di te, proprio come abbiamo udito con i nostri orecchi.</verse>
        <verse osisID='2Sam.7.23'>E chi è come il tuo popolo, come Israele, unica nazione sulla terra che Dio è venuto a riscattare come popolo per sé e a dargli un nome? In suo favore hai operato cose grandi e tremende, per il tuo paese, per il tuo popolo che ti sei riscattato dall`Egitto, dai popoli e dagli dei.</verse>
        <verse osisID='2Sam.7.24'>Tu hai stabilito il tuo popolo Israele perché fosse tuo popolo per sempre; tu, Signore, sei divenuto il suo Dio.</verse>
        <verse osisID='2Sam.7.25'>Ora, Signore, la parola che hai pronunciata riguardo al tuo servo e alla tua casa, confermala per sempre e fà come hai detto.</verse>
        <verse osisID='2Sam.7.26'>Allora il tuo nome sarà magnificato per sempre così: Il Signore degli eserciti è il Dio d`Israele! La casa del tuo servo Davide sia dunque stabile davanti a te!</verse>
        <verse osisID='2Sam.7.27'>Poiché tu, Signore degli eserciti, Dio d`Israele, hai fatto una rivelazione al tuo servo e gli hai detto: Io ti edificherò una casa! perciò il tuo servo ha trovato l`ardire di rivolgerti questa preghiera.</verse>
        <verse osisID='2Sam.7.28'>Ora, Signore, tu sei Dio, le tue parole sono verità e hai promesso questo bene al tuo servo.</verse>
        <verse osisID='2Sam.7.29'>Dè gnati dunque di benedire ora la casa del tuo servo, perché sussista sempre dinanzi a te! Poiché tu, Signore, hai parlato e per la tua benedizione la casa del tuo servo sarà benedetta per sempre!".</verse>
      </chapter>
      <chapter osisID='2Sam.8'>
        <verse osisID='2Sam.8.1'>Dopo, Davide sconfisse i Filistei e li sottomise e tolse di mano ai Filistei Gat e le sue dipendenze.</verse>
        <verse osisID='2Sam.8.2'>Sconfisse anche i Moabiti e, fattili coricare per terra, li misurò con la corda; ne misurò due corde per farli mettere a morte e una corda intera per lasciarli in vita. I Moabiti divennero sudditi di Davide, a lui tributari.<note>8, 2. Si procede a una decimazione dei prigionieri Moabiti.</note></verse>
        <verse osisID='2Sam.8.3'>Davide sconfisse anche Adad-Ezer, figlio di Recob, re di Zoba, mentre egli andava ad estendere il dominio sul fiume Eufrate.</verse>
        <verse osisID='2Sam.8.4'>Davide gli prese millesettecento combattenti sui carri e ventimila fanti: tagliò i garretti a tutte le pariglie di cavalli, riservandone soltanto cento.</verse>
        <verse osisID='2Sam.8.5'>Quando gli Aramei di Damasco vennero per soccorrere Adad-Ezer, re di Zoba, Davide ne uccise ventiduemila.</verse>
        <verse osisID='2Sam.8.6'>Poi Davide stabilì guarnigioni nell`Aram di Damasco e gli Aramei divennero sudditi di Davide e a lui tributari. Il Signore rendeva vittorioso Davide dovunque egli andava.</verse>
        <verse osisID='2Sam.8.7'>Davide tolse ai servitori di Adad-Ezer i loro scudi d`oro e li portò a Gerusalemme.</verse>
        <verse osisID='2Sam.8.8'>Il re Davide prese anche grande quantità di rame a Bè tach e a Berotài, città di Adad-Ezer.</verse>
        <verse osisID='2Sam.8.9'>Quando Toù, re di Amat, seppe che Davide aveva sconfitto tutto l`esercito di Adad-Ezer,</verse>
        <verse osisID='2Sam.8.10'>mandò al re Davide suo figlio Adduram per salutarlo e per benedirlo perché aveva mosso guerra a Adad-Ezer e l`aveva sconfitto; infatti Adad-Ezer era sempre in guerra con Toù. Adduram gli portò vasi d`argento, vasi d`oro e vasi di rame.</verse>
        <verse osisID='2Sam.8.11'>Il re Davide consacrò anche quelli al Signore, come già aveva consacrato l`argento e l`oro tolto alle nazioni che aveva soggiogate,</verse>
        <verse osisID='2Sam.8.12'>agli Aramei, ai Moabiti, agli Ammoniti, ai Filistei, agli Amaleciti, e come aveva fatto del bottino di Adad-Ezer figlio di Recob, re di Zoba.</verse>
        <verse osisID='2Sam.8.13'>Al ritorno dalla sua vittoria sugli Aramei, Davide acquistò ancora fama, sconfiggendo nella Valle del Sale diciottomila Idumei.<note>8, 13. La valle del sale è a ovest del mar morto.</note></verse>
        <verse osisID='2Sam.8.14'>Stabilì guarnigioni in Idumea; ne mise per tutta l`Idumea e tutti gli Idumei divennero sudditi di Davide; il Signore rendeva vittorioso Davide dovunque egli andava.</verse>
        <verse osisID='2Sam.8.15'>Davide regnò su tutto Israele e pronunziava giudizi e faceva giustizia a tutto il suo popolo.</verse>
        <verse osisID='2Sam.8.16'>Ioab figlio di Zeruia comandava l`esercito; Giosafat figlio di Achilud era archivista;</verse>
        <verse osisID='2Sam.8.17'>Zadok figlio di Achitub e Achimelech figlio di Ebiatar erano sacerdoti; Seraia era segretario,</verse>
        <verse osisID='2Sam.8.18'>Benaia, figlio di Ioiada, era capo dei Cretei e dei Peletei e i figli di Davide erano ministri.<note>8, 18. Cretei e Peletei erano mercenari stranieri.</note></verse>
      </chapter>
      <chapter osisID='2Sam.9'>
        <verse osisID='2Sam.9.1'>Davide disse: "E` forse rimasto qualcuno della casa di Saul, a cui io possa fare del bene a causa di Giònata?".</verse>
        <verse osisID='2Sam.9.2'>Ora vi era un servo della casa di Saul, chiamato Ziba, che fu fatto venire presso Davide. Il re gli chiese: "Sei tu Ziba?". Quegli rispose: "Sì".</verse>
        <verse osisID='2Sam.9.3'>Il re gli disse: "Non c`è più nessuno della casa di Saul, a cui io possa usare la misericordia di Dio?". Ziba rispose al re: "Vi è ancora un figlio di Giònata storpio dei piedi".</verse>
        <verse osisID='2Sam.9.4'>Il re gli disse: "Dov`è ?". Ziba rispose al re: "E` in casa di Machir figlio di Ammiel a Lodebar".</verse>
        <verse osisID='2Sam.9.5'>Allora il re lo mandò a prendere in casa di Machir figlio di Ammiel a Lodebar.</verse>
        <verse osisID='2Sam.9.6'>Merib-Baal figlio di Giònata, figlio di Saul, venne da Davide, si gettò con la faccia a terra e si prostrò davanti a lui. Davide disse: "Merib-Baal!". Rispose:</verse>
        <verse osisID='2Sam.9.7'>"Ecco il tuo servo!". Davide gli disse: "Non temere, perché voglio trattarti con bontà per amore di Giònata tuo padre e ti restituisco tutti i campi di Saul tuo avo e tu mangerai sempre alla mia tavola".</verse>
        <verse osisID='2Sam.9.8'>Merib-Baal si prostrò e disse: "Che cos`è il tuo servo, perché tu prenda in considerazione un cane morto come sono io?".</verse>
        <verse osisID='2Sam.9.9'>Allora il re chiamò Ziba servo di Saul e gli disse: "Quanto apparteneva a Saul e a tutta la sua casa, io lo dò al figlio del tuo Signore.</verse>
        <verse osisID='2Sam.9.10'>Tu dunque con i figli e gli schiavi lavorerai per lui la terra e ne raccoglierai i prodotti, perché abbia pane e nutrimento la casa del tuo signore; quanto a Merib-Baal figlio del tuo signore, mangerà sempre alla mia tavola". Ora Ziba aveva quindici figli e venti schiavi.</verse>
        <verse osisID='2Sam.9.11'>Ziba disse al re: "Il tuo servo farà quanto il re mio signore ordina al suo servo". Merib-Baal dunque mangiava alla tavola di Davide come uno dei figli del re.</verse>
        <verse osisID='2Sam.9.12'>Merib-Baal aveva un figlioletto chiamato Mica; tutti quelli che stavano in casa di Ziba erano al servizio di Merib-Baal.</verse>
        <verse osisID='2Sam.9.13'>Ma Merib-Baal abitava in Gerusalemme perché mangiava sempre alla tavola del re. Era storpio di ambedue i piedi.</verse>
      </chapter>
      <chapter osisID='2Sam.10'>
        <verse osisID='2Sam.10.1'>Dopo il re degli Ammoniti morì e Canun suo figlio regnò al suo posto.</verse>
        <verse osisID='2Sam.10.2'>Davide disse: "Io voglio usare a Canun figlio di Nacàs la benevolenza che suo padre usò a me". Davide mandò alcuni suoi ministri a fargli le condoglianze per suo padre. Ma quando i ministri di Davide furono giunti nel paese degli Ammoniti,</verse>
        <verse osisID='2Sam.10.3'>i capi degli Ammoniti dissero a Canun, loro signore: "Credi tu che Davide ti abbia mandato consolatori per onorare tuo padre? Non ha piuttosto mandato da te i suoi ministri per esplorare la città, per spiarla e distruggerla?".</verse>
        <verse osisID='2Sam.10.4'>Allora Canun prese i ministri di Davide, fece loro radere la metà della barba e tagliare le vesti a metà fino alle natiche, poi li lasciò andare.</verse>
        <verse osisID='2Sam.10.5'>Quando fu informato della cosa, Davide mandò alcuni incontro a loro, perché quegli uomini erano pieni di vergogna. Il re fece dire loro: "Restate a Gerico finché vi sia cresciuta di nuovo la barba, poi tornerete".</verse>
        <verse osisID='2Sam.10.6'>Gli Ammoniti, vedendo che si erano attirati l`odio di Davide, mandarono a prendere al loro soldo ventimila fanti degli Aramei di Bet-Recob e degli Aramei di Zoba, mille uomini del re di Maaca e dodicimila uomini della gente di Tob.</verse>
        <verse osisID='2Sam.10.7'>Quando Davide sentì questo, inviò contro di loro Ioab con tutto l`esercito dei prodi.<note>10, 7. I prodi, cioè la guardia personale del re.</note></verse>
        <verse osisID='2Sam.10.8'>Gli Ammoniti uscirono e si schierarono in battaglia all`ingresso della porta della città, mentre gli Aramei di Zoba e di Recob e la gente di Tob e di Maaca stavano soli nella campagna.</verse>
        <verse osisID='2Sam.10.9'>Ioab vide che quelli erano pronti ad attaccarlo di fronte e alle spalle. Scelse allora un corpo tra i migliori Israeliti, lo schierò in ordine di battaglia contro gli Aramei</verse>
        <verse osisID='2Sam.10.10'>e affidò il resto del popolo al fratello Abisai, per tener testa agli Ammoniti.</verse>
        <verse osisID='2Sam.10.11'>Disse ad Abisai: "Se gli Aramei sono più forti di me, tu mi verrai in aiuto; se invece gli Ammoniti sono più forti di te, verrò io in tuo aiuto.</verse>
        <verse osisID='2Sam.10.12'>Abbi coraggio e dimostriamoci forti per il nostro popolo e per le città del nostro Dio. Il Signore faccia quello che a lui piacerà".</verse>
        <verse osisID='2Sam.10.13'>Poi Ioab con la gente che aveva con sé avanzò per attaccare gli Aramei, i quali fuggirono davanti a lui.</verse>
        <verse osisID='2Sam.10.14'>Quando gli Ammoniti videro che gli Aramei erano fuggiti, fuggirono anch`essi davanti ad Abisai e rientrarono nella città. Allora Ioab tornò dalla spedizione contro gli Ammoniti e venne a Gerusalemme.</verse>
        <verse osisID='2Sam.10.15'>Gli Aramei, vedendo che erano stati battuti da Israele, si riunirono insieme.</verse>
        <verse osisID='2Sam.10.16'>Adad-Ezer mandò messaggeri e schierò in campo gli Aramei che abitavano oltre il fiume e quelli giunsero a Chelam con alla testa Sobak, capo dell`esercito di Adad-Ezer.</verse>
        <verse osisID='2Sam.10.17'>La cosa fu riferita a Davide, che radunò tutto Israele, passò il Giordano e giunse a Chelàm. Gli Aramei si schierarono in battaglia contro Davide.</verse>
        <verse osisID='2Sam.10.18'>Ma gli Aramei fuggirono davanti a Israele: Davide uccise agli Aramei settecento pariglie di cavalli e quarantamila cavalieri; battè anche Sobak capo del loro esercito, che morì in quel luogo.</verse>
        <verse osisID='2Sam.10.19'>Quando tutti i re vassalli di Adad-Ezer si videro sconfitti da Israele, fecero pace con Israele e gli rimasero sottoposti. Gli Aramei non osarono più venire in aiuto degli Ammoniti.</verse>
      </chapter>
      <chapter osisID='2Sam.11'>
        <verse osisID='2Sam.11.1'>L`anno dopo, al tempo in cui i re sogliono andare in guerra, Davide mandò Ioab con i suoi servitori e con tutto Israele a devastare il paese degli Ammoniti; posero l`assedio a Rabba mentre Davide rimaneva a Gerusalemme.<note>11, 1. Le guerre si cominciavano in primavera, dopo la stagione delle piogge.</note></verse>
        <verse osisID='2Sam.11.2'>Un tardo pomeriggio Davide, alzatosi dal letto, si mise a passeggiare sulla terrazza della reggia. Dall`alto di quella terrazza egli vide una donna che faceva il bagno: la donna era molto bella di aspetto.</verse>
        <verse osisID='2Sam.11.3'>Davide mandò a informarsi chi fosse la donna. Gli fu detto: "E` Betsabea figlia di Eliam, moglie di Uria l`Hittita".</verse>
        <verse osisID='2Sam.11.4'>Allora Davide mandò messaggeri a prenderla. Essa andò da lui ed egli giacque con lei, che si era appena purificata dalla immondezza. Poi essa tornò a casa.<note>11, 4. cfr. Lv 15, 19-30.</note></verse>
        <verse osisID='2Sam.11.5'>La donna concepì e fece sapere a Davide: "Sono incinta".</verse>
        <verse osisID='2Sam.11.6'>Allora Davide mandò a dire a Ioab: "Mandami Uria l`Hittita". Ioab mandò Uria da Davide.</verse>
        <verse osisID='2Sam.11.7'>Arrivato Uria, Davide gli chiese come stessero Ioab e la truppa e come andasse la guerra.</verse>
        <verse osisID='2Sam.11.8'>Poi Davide disse a Uria: "Scendi a casa tua e làvati i piedi". Uria uscì dalla reggia e gli fu mandata dietro una portata della tavola del re.<note>11, 8.Il re tenta di addossare a Uria la paternità del figlio adulterino.</note></verse>
        <verse osisID='2Sam.11.9'>Ma Uria dormì alla porta della reggia con tutti i servi del suo signore e non scese a casa sua.</verse>
        <verse osisID='2Sam.11.10'>La cosa fu riferita a Davide e gli fu detto: "Uria non è sceso a casa sua". Allora Davide disse a Uria: "Non vieni forse da un viaggio? Perché dunque non sei sceso a casa tua?".</verse>
        <verse osisID='2Sam.11.11'>Uria rispose a Davide: "L`arca, Israele e Giuda abitano sotto le tende, Ioab mio signore e la sua gente sono accampati in aperta campagna e io dovrei entrare in casa mia per mangiare e bere e per dormire con mia moglie? Per la tua vita e per la vita della tua anima, io non farò tal cosa!".</verse>
        <verse osisID='2Sam.11.12'>Davide disse ad Uria: "Rimani qui anche oggi e domani ti lascerò partire". Così Uria rimase a Gerusalemme quel giorno e il seguente.</verse>
        <verse osisID='2Sam.11.13'>Davide lo invitò a mangiare e a bere con sé e lo fece ubriacare; la sera Uria uscì per andarsene a dormire sul suo giaciglio con i servi del suo signore e non scese a casa sua.</verse>
        <verse osisID='2Sam.11.14'>La mattina dopo, Davide scrisse una lettera a Ioab e gliela mandò per mano di Uria.</verse>
        <verse osisID='2Sam.11.15'>Nella lettera aveva scritto così: "Ponete Uria in prima fila, dove più ferve la mischia; poi ritiratevi da lui perché resti colpito e muoia".</verse>
        <verse osisID='2Sam.11.16'>Allora Ioab, che assediava la città, pose Uria nel luogo dove sapeva che il nemico aveva uomini valorosi.</verse>
        <verse osisID='2Sam.11.17'>Gli uomini della città fecero una sortita e attaccarono Ioab; caddero parecchi della truppa e degli ufficiali di Davide e perì anche Uria l`Hittita.</verse>
        <verse osisID='2Sam.11.18'>Ioab inviò un messaggero a Davide per fargli sapere tutte le cose che erano avvenute nella battaglia</verse>
        <verse osisID='2Sam.11.19'>e diede al messaggero quest`ordine: "Quando avrai finito di raccontare al re quanto è successo nella battaglia,</verse>
        <verse osisID='2Sam.11.20'>se il re andasse in collera e ti dicesse: Perché vi siete avvicinati così alla città per dar battaglia? Non sapevate che avrebbero tirato dall`alto delle mura?</verse>
        <verse osisID='2Sam.11.21'>Chi ha ucciso Abimelech figlio di Ierub-Baal? Non fu forse una donna che gli gettò addosso un pezzo di macina dalle mura, così che egli morì a Tebez? Perché vi siete avvicinati così alle mura? tu digli allora: Anche il tuo servo Uria l`Hittita è morto".<note>11, 21. cfr la morte di Abimelech in Gdc 9, 50-54.</note></verse>
        <verse osisID='2Sam.11.22'>Il messaggero dunque partì e, quando fu arrivato, riferì a Davide quanto Ioab lo aveva incaricato di dire. Davide andò in collera contro Ioab e disse al messaggero: "Perché vi siete avvicinati così alla città per dare battaglia? Non sapevate che avrebbero tirato dall`alto delle mura? Chi ha ucciso Abimelech, figlio di Ierub-Baal? Non fu forse una donna che gli gettò addosso un pezzo di macina dalle mura, così che egli morì a Tebez? Perché vi siete avvicinati così alle mura?".</verse>
        <verse osisID='2Sam.11.23'>Il messaggero rispose a Davide: "Perché i nemici avevano avuto vantaggio su di noi e avevano fatto una sortita contro di noi nella campagna; ma noi fummo loro addosso fino alla porta della città;</verse>
        <verse osisID='2Sam.11.24'>allora gli arcieri tirarono sulla tua gente dall`alto delle mura e parecchi della gente del re perirono. Anche il tuo servo Uria l`Hittita è morto".</verse>
        <verse osisID='2Sam.11.25'>Allora Davide disse al messaggero: "Riferirai a Ioab: Non ti affligga questa cosa, perché la spada divora or qua or là; rinforza l`attacco contro la città e distruggila. E tu stesso fagli coraggio".</verse>
        <verse osisID='2Sam.11.26'>La moglie di Uria, saputo che Uria suo marito era morto, fece il lamento per il suo signore.</verse>
        <verse osisID='2Sam.11.27'>Passati i giorni del lutto, Davide la mandò a prendere e l`accolse nella sua casa. Essa diventò sua moglie e gli partorì un figlio. Ma ciò che Davide aveva fatto era male agli occhi del Signore.</verse>
      </chapter>
      <chapter osisID='2Sam.12'>
        <verse osisID='2Sam.12.1'>Il Signore mandò il profeta Natan a Davide e Natan andò da lui e gli disse: "Vi erano due uomini nella stessa città, uno ricco e l`altro povero.<note>12, 1. E' la prima parabola registrata nella Bibbia.</note></verse>
        <verse osisID='2Sam.12.2'>Il ricco aveva bestiame minuto e grosso in gran numero;</verse>
        <verse osisID='2Sam.12.3'>ma il povero non aveva nulla, se non una sola pecorella piccina che egli aveva comprata e allevata; essa gli era cresciuta in casa insieme con i figli, mangiando il suo pane, bevendo alla sua coppa e dormendo sul suo seno; era per lui come una figlia.</verse>
        <verse osisID='2Sam.12.4'>Un ospite di passaggio arrivò dall`uomo ricco e questi, risparmiando di prendere dal suo bestiame minuto e grosso, per preparare una vivanda al viaggiatore che era capitato da lui portò via la pecora di quell`uomo povero e ne preparò una vivanda per l`ospite venuto da lui".</verse>
        <verse osisID='2Sam.12.5'>L`ira di Davide si scatenò contro quell`uomo e disse a Natan: "Per la vita del Signore, chi ha fatto questo merita la morte.</verse>
        <verse osisID='2Sam.12.6'>Pagherà quattro volte il valore della pecora, per aver fatto una tal cosa e non aver avuto pietà".</verse>
        <verse osisID='2Sam.12.7'>Allora Natan disse a Davide: "Tu sei quell`uomo! Così dice il Signore, Dio d`Israele: Io ti ho unto re d`Israele e ti ho liberato dalle mani di Saul,</verse>
        <verse osisID='2Sam.12.8'>ti ho dato la casa del tuo padrone e ho messo nelle tue braccia le donne del tuo padrone, ti ho dato la casa di Israele e di Giuda e, se questo fosse troppo poco, io vi avrei aggiunto anche altro.</verse>
        <verse osisID='2Sam.12.9'>Perché dunque hai disprezzato la parola del Signore, facendo ciò che è male ai suoi occhi? Tu hai colpito di spada Uria l`Hittita, hai preso in moglie la moglie sua e lo hai ucciso con la spada degli Ammoniti.</verse>
        <verse osisID='2Sam.12.10'>Ebbene, la spada non si allontanerà mai dalla tua casa, poiché tu mi hai disprezzato e hai preso in moglie la moglie di Uria l`Hittita.</verse>
        <verse osisID='2Sam.12.11'>Così dice il Signore: Ecco io sto per suscitare contro di te la sventura dalla tua stessa casa; prenderò le tue mogli sotto i tuoi occhi per darle a un tuo parente stretto, che si unirà a loro alla luce di questo sole;</verse>
        <verse osisID='2Sam.12.12'>poiché tu l`hai fatto in segreto, ma io farò questo davanti a tutto Israele e alla luce del sole".</verse>
        <verse osisID='2Sam.12.13'>Allora Davide disse a Natan: "Ho peccato contro il Signore!". Natan rispose a Davide: "Il Signore ha perdonato il tuo peccato; tu non morirai.</verse>
        <verse osisID='2Sam.12.14'>Tuttavia, poiché in questa cosa tu hai insultato il Signore (l`insulto sia sui nemici suoi), il figlio che ti è nato dovrà morire". Natan tornò a casa.</verse>
        <verse osisID='2Sam.12.15'>Il Signore dunque colpì il bambino che la moglie di Uria aveva partorito a Davide ed esso si ammalò gravemente.</verse>
        <verse osisID='2Sam.12.16'>Davide allora fece suppliche a Dio per il bambino e digiunò e rientrando passava la notte coricato per terra.</verse>
        <verse osisID='2Sam.12.17'>Gli anziani della sua casa insistevano presso di lui perché si alzasse da terra; ma egli non volle e rifiutò di prendere cibo con loro.</verse>
        <verse osisID='2Sam.12.18'>Ora, il settimo giorno il bambino morì e i ministri di Davide temevano di fargli sapere che il bambino era morto, perché dicevano: "Ecco, quando il bambino era ancora vivo, noi gli abbiamo parlato e non ha ascoltato le nostre parole; come faremo ora a dirgli che il bambino è morto? Farà qualche atto insano!".</verse>
        <verse osisID='2Sam.12.19'>Ma Davide si accorse che i suoi ministri bisbigliavano fra di loro, comprese che il bambino era morto e disse ai suoi ministri: "E` morto il bambino?". Quelli risposero: "E` morto".</verse>
        <verse osisID='2Sam.12.20'>Allora Davide si alzò da terra, si lavò, si unse e cambiò le vesti; poi andò nella casa del Signore e vi si prostrò. Rientrato in casa, chiese che gli portassero il cibo e mangiò.</verse>
        <verse osisID='2Sam.12.21'>I suoi ministri gli dissero: "Che fai? Per il bambino ancora vivo hai digiunato e pianto e, ora che è morto, ti alzi e mangi!".</verse>
        <verse osisID='2Sam.12.22'>Egli rispose: "Quando il bambino era ancora vivo, digiunavo e piangevo, perché dicevo: Chi sa? Il Signore avrà forse pietà di me e il bambino resterà vivo.</verse>
        <verse osisID='2Sam.12.23'>Ma ora che egli è morto, perché digiunare? Posso io farlo ritornare? Io andrò da lui, ma lui non ritornerà da me!".</verse>
        <verse osisID='2Sam.12.24'>Poi Davide consolò Betsabea sua moglie, andando da lei e unendosi: essa partorì un figlio, che egli chiamò Salomone.</verse>
        <verse osisID='2Sam.12.25'>Il Signore amò Salomone e mandò il profeta Natan, che lo chiamò Iedidia per ordine del Signore.<note>12, 25. Iedidia significa 'vezzeggiato da Dio', il quale si è riconciliato con Davide.</note></verse>
        <verse osisID='2Sam.12.26'>Intanto Ioab assalì Rabba degli Ammoniti, si impadronì della città delle acque</verse>
        <verse osisID='2Sam.12.27'>e inviò messaggeri a Davide per dirgli: "Ho assalito Rabba e mi sono già impadronito della città delle acque.</verse>
        <verse osisID='2Sam.12.28'>Ora raduna il resto del popolo, accàmpati contro la città e prendila, altrimenti se la prendo io, porterebbe il mio nome".</verse>
        <verse osisID='2Sam.12.29'>Davide radunò tutto il popolo, si mosse verso Rabba, l`assalì e la prese.</verse>
        <verse osisID='2Sam.12.30'>Tolse dalla testa di Milcom la corona, che pesava un talento d`oro e conteneva una pietra preziosa; essa fu posta sulla testa di Davide. Asportò dalla città un bottino molto grande.</verse>
        <verse osisID='2Sam.12.31'>Fece uscire gli abitanti che erano nella città e li impiegò nei lavori delle seghe, dei picconi di ferro e delle scuri di ferro e li fece lavorare alle fornaci da mattoni; così fece a tutte le città degli Ammoniti. Poi Davide tornò a Gerusalemme con tutta la sua truppa.</verse>
      </chapter>
      <chapter osisID='2Sam.13'>
        <verse osisID='2Sam.13.1'>Dopo queste cose, accadde che, avendo Assalonne figlio di Davide, una sorella molto bella, chiamata Tamar, Amnon figlio di Davide si innamorò di lei.<note>13, 1. Le crisi famigliari alla corte sono anche crisi politiche; dal punto di vista religioso, Davide sconta il suo peccato.</note></verse>
        <verse osisID='2Sam.13.2'>Amnon ne ebbe una tal passione, da cadere malato a causa di Tamar sua sorella; poiché essa era vergine pareva impossibile ad Amnon di poterle fare qualcosa.</verse>
        <verse osisID='2Sam.13.3'>Ora Amnon aveva un amico, chiamato Ionadab figlio di Simea, fratello di Davide e Ionadàb era un uomo molto astuto.</verse>
        <verse osisID='2Sam.13.4'>Egli disse: "Perché, figlio del re, tu diventi sempre più magro di giorno in giorno? Non me lo vuoi dire?". Amnon gli rispose: "Sono innamorato di Tamar, sorella di mio fratello Assalonne".</verse>
        <verse osisID='2Sam.13.5'>Ionadab gli disse: "Mettiti a letto e fingiti malato; quando tuo padre verrà a vederti, gli dirai: Permetti che mia sorella Tamar venga a darmi da mangiare e a preparare la vivanda sotto i miei occhi, così che io veda; allora prenderò il cibo dalle sue mani".</verse>
        <verse osisID='2Sam.13.6'>Amnon si mise a letto e si finse malato; quando il re lo venne a vedere, Amnon gli disse: "Permetti che mia sorella Tamar venga e faccia un paio di frittelle sotto i miei occhi e allora prenderò il cibo dalle sue mani".</verse>
        <verse osisID='2Sam.13.7'>Allora Davide mandò a dire a Tamar, in casa: "Và a casa di Amnon tuo fratello e prepara una vivanda per lui".</verse>
        <verse osisID='2Sam.13.8'>Tamar andò a casa di Amnon suo fratello, che giaceva a letto. Essa prese farina stemperata, la impastò, ne fece frittelle sotto i suoi occhi e le fece cuocere.</verse>
        <verse osisID='2Sam.13.9'>Poi prese la padella e versò le frittelle davanti a lui; ma egli rifiutò di mangiare e disse: "Allontanate tutti dalla mia presenza". Tutti uscirono.</verse>
        <verse osisID='2Sam.13.10'>Allora Amnon disse a Tamar: "Portami la vivanda in camera e prenderò il cibo dalle tue mani". Tamar prese le frittelle che aveva fatte e le portò in camera ad Amnon suo fratello.</verse>
        <verse osisID='2Sam.13.11'>Ma mentre gliele dava da mangiare, egli l`afferrò e le disse: "Vieni, unisciti a me, sorella mia".</verse>
        <verse osisID='2Sam.13.12'>Essa gli rispose: "No, fratello mio, non farmi violenza; questo non si fa in Israele; non commettere questa infamia!</verse>
        <verse osisID='2Sam.13.13'>Io dove andrei a portare il mio disonore? Quanto a te, tu diverresti come un malfamato in Israele. Parlane piuttosto al re, egli non mi rifiuterà a te".<note>13, 13. Col consenso del re, Ammon avrebbe potuto sposare legalmente la sorellastra.</note></verse>
        <verse osisID='2Sam.13.14'>Ma egli non volle ascoltarla: fu più forte di lei e la violentò unendosi a lei.</verse>
        <verse osisID='2Sam.13.15'>Poi Amnon concepì verso di lei un odio grandissimo: l`odio verso di lei fu più grande dell`amore con cui l`aveva prima amata. Le disse:</verse>
        <verse osisID='2Sam.13.16'>"Alzati, vattene!". Gli rispose: "O no! Questo torto che mi fai cacciandomi è peggiore dell`altro che mi hai già fatto". Ma egli non volle ascoltarla.</verse>
        <verse osisID='2Sam.13.17'>Anzi, chiamato il giovane che lo serviva, gli disse: "Cacciami fuori costei e sprangale dietro il battente".</verse>
        <verse osisID='2Sam.13.18'>Essa indossava una tunica con le maniche, perché così vestivano, da molto tempo, le figlie del re ancora vergini. Il servo di Amnon dunque la mise fuori e le sprangò il battente dietro.</verse>
        <verse osisID='2Sam.13.19'>Tamar si sparse polvere sulla testa, si stracciò la tunica dalle lunghe maniche che aveva indosso, si mise le mani sulla testa e se ne andò camminando e gridando.<note>13, 19. Segni di confusione e di dolore.</note></verse>
        <verse osisID='2Sam.13.20'>Assalonne suo fratello le disse: "Forse Amnon tuo fratello è stato con te? Per ora taci, sorella mia; è tuo fratello; non disperarti per questa cosa". Tamar desolata rimase in casa di Assalonne, suo fratello.</verse>
        <verse osisID='2Sam.13.21'>Il re Davide seppe tutte queste cose e ne fu molto irritato, ma non volle urtare il figlio Amnon, perché aveva per lui molto affetto; era infatti il suo primogenito.</verse>
        <verse osisID='2Sam.13.22'>Assalonne non disse una parola ad Amnon né in bene né in male; odiava Amnon perché aveva violato Tamar sua sorella.</verse>
        <verse osisID='2Sam.13.23'>Due anni dopo Assalonne, avendo i tosatori a Baal-Azor, presso Efraim, invitò tutti i figli del re.</verse>
        <verse osisID='2Sam.13.24'>Andò dunque Assalonne dal re e disse: "Ecco il tuo servo ha i tosatori presso di sé. Venga dunque anche il re con i suoi ministri a casa del tuo servo!".</verse>
        <verse osisID='2Sam.13.25'>Ma il re disse ad Assalonne: "No, figlio mio, non si venga noi tutti, perché non ti siamo di peso". Sebbene insistesse, il re non volle andare; ma gli diede la sua benedizione.</verse>
        <verse osisID='2Sam.13.26'>Allora Assalonne disse: "Se non vuoi venire tu, permetti ad Amnon mio fratello di venire con noi". Il re gli rispose: "Perché dovrebbe venire con te?".</verse>
        <verse osisID='2Sam.13.27'>Ma Assalonne tanto insistè che Davide lasciò andare con lui Amnon e tutti i figli del re. Assalonne fece un banchetto come un banchetto da re e</verse>
        <verse osisID='2Sam.13.28'>diede quest`ordine ai servi: "Badate, quando Amnon avrà il cuore riscaldato dal vino e io vi dirò: Colpite Amnon!, voi allora uccidetelo e non abbiate paura. Non ve lo comando io? Fatevi coraggio e comportatevi da forti!".</verse>
        <verse osisID='2Sam.13.29'>I servi di Assalonne fecero ad Amnon come Assalonne aveva comandato. Allora tutti i figli del re si alzarono, montarono ciascuno sul suo mulo e fuggirono.</verse>
        <verse osisID='2Sam.13.30'>Mentre essi erano ancora per strada, giunse a Davide questa notizia: "Assalonne ha ucciso tutti i figli del re e neppure uno è scampato".</verse>
        <verse osisID='2Sam.13.31'>Allora il re si alzò, si stracciò le vesti e si gettò per terra; tutti i suoi ministri che gli stavano intorno, stracciarono le loro vesti.</verse>
        <verse osisID='2Sam.13.32'>Ma Ionadàb figlio di Simea, fratello di Davide, disse: "Non dica il mio signore che tutti i giovani, figli del re, sono stati uccisi; il solo Amnon è morto; per Assalonne era cosa decisa fin da quando Amnon aveva fatto violenza a sua sorella Tamar.</verse>
        <verse osisID='2Sam.13.33'>Ora non si metta in cuore il mio signore una tal cosa, come se tutti i figli del re fossero morti; il solo Amnon è morto</verse>
        <verse osisID='2Sam.13.34'>e Assalonne è fuggito". Il giovane che stava di sentinella alzò gli occhi, guardò ed ecco una gran turba di gente veniva per la strada di Bacurim, dal lato del monte, sulla discesa. La sentinella venne ad avvertire il re e disse: "Ho visto uomini scendere per la strada di Bacurim, dal lato del monte".</verse>
        <verse osisID='2Sam.13.35'>Allora Ionadab disse al re: "Ecco i figli del re arrivano; la cosa sta come il tuo servo ha detto".</verse>
        <verse osisID='2Sam.13.36'>Come ebbe finito di parlare, ecco giungere i figli del re, i quali alzarono grida e piansero; anche il re e tutti i suoi ministri fecero un gran pianto.</verse>
        <verse osisID='2Sam.13.37'>Quanto ad Assalonne, era fuggito ed era andato da Talmai, figlio di Ammiud, re di Ghesur. Il re fece il lutto per il suo figlio per lungo tempo.</verse>
        <verse osisID='2Sam.13.38'>Assalonne rimase tre anni a Ghesur, dove era andato dopo aver preso la fuga.</verse>
        <verse osisID='2Sam.13.39'>Poi lo spirito del re Davide cessò di sfogarsi contro Assalonne, perché si era placato il dolore per la morte di Amnon.</verse>
      </chapter>
      <chapter osisID='2Sam.14'>
        <verse osisID='2Sam.14.1'>Ioab figlio di Zeruia si accorse che il cuore del re era contro Assalonne.</verse>
        <verse osisID='2Sam.14.2'>Allora mandò a prendere a Tekoa una donna saggia e le disse: "Fingi di essere in lutto: mettiti una veste da lutto, non ti ungere con olio e compòrtati da donna che pianga da molto tempo un morto;<note>14, 2. Tekoa è a sud di Betlemme.</note></verse>
        <verse osisID='2Sam.14.3'>poi entra presso il re e parlagli così e così". Ioab le mise in bocca le parole da dire.</verse>
        <verse osisID='2Sam.14.4'>La donna di Tekoa andò dunque dal re, si gettò con la faccia a terra, si prostrò e disse: "Aiuto, o re!".</verse>
        <verse osisID='2Sam.14.5'>Il re le disse: "Che hai?". Rispose: "Ahimè ! Io sono una vedova; mio marito è morto.</verse>
        <verse osisID='2Sam.14.6'>La tua schiava aveva due figli, ma i due vennero tra di loro a contesa in campagna e nessuno li separava; così uno colpì l`altro e l`uccise.</verse>
        <verse osisID='2Sam.14.7'>Ed ecco tutta la famiglia è insorta contro la tua schiava dicendo: Consegnaci l`uccisore del fratello, perché lo facciamo morire per vendicare il fratello che egli ha ucciso. Elimineranno così anche l`erede e spegneranno l`ultima bracia che mi è rimasta e non lasceranno a mio marito né nome, né discendenza sulla terra".</verse>
        <verse osisID='2Sam.14.8'>Il re disse alla donna: "Và pure a casa: io darò ordini a tuo riguardo".</verse>
        <verse osisID='2Sam.14.9'>La donna di Tekoa disse al re: "Re mio signore, la colpa cada su di me e sulla casa di mio padre, ma il re e il suo trono sono innocenti".</verse>
        <verse osisID='2Sam.14.10'>E il re: "Se qualcuno parla contro di te, conducilo da me e vedrai che non ti molesterà più".</verse>
        <verse osisID='2Sam.14.11'>Riprese: "Il re pronunzi il nome del Signore suo Dio perché il vendicatore del sangue non aumenti la disgrazia e non mi sopprimano il figlio". Egli rispose: "Per la vita del Signore, non cadrà a terra un capello di tuo figlio!".<note>14, 11. Sul vendicatore del sangue cfr. Nm 35, 12. La donna chiede al re un giuramento.</note></verse>
        <verse osisID='2Sam.14.12'>Allora la donna disse: "La tua schiava possa dire una parola al re mio signore!". Egli rispose: "Parla".</verse>
        <verse osisID='2Sam.14.13'>Riprese la donna: "Allora perché pensi così contro il popolo di Dio? Intanto il re, pronunziando questa sentenza si è come dichiarato colpevole, per il fatto che il re non fa ritornare colui che ha bandito.</verse>
        <verse osisID='2Sam.14.14'>Noi dobbiamo morire e siamo come acqua versata in terra, che non si può più raccogliere, e Dio non ridà la vita. Il re pensi qualche piano perché chi è stato bandito non sia più bandito lontano da lui.</verse>
        <verse osisID='2Sam.14.15'>Ora, se io sono venuta a parlare così al re mio signore, è perché la gente mi ha fatto paura e la tua schiava ha detto: Voglio parlare al re; forse il re farà quanto gli dirà la sua schiava;</verse>
        <verse osisID='2Sam.14.16'>il re ascolterà la sua schiava e la libererà dalle mani di quelli che cercano di sopprimere me e mio figlio dalla eredità di Dio".</verse>
        <verse osisID='2Sam.14.17'>La donna concluse: "La parola del re mio signore conceda la calma. Perché il re mio signore è come un angelo di Dio per distinguere il bene e il male. Il Signore tuo Dio sia con te!".</verse>
        <verse osisID='2Sam.14.18'>Il re rispose e disse alla donna: "Non tenermi nascosto nulla di quello che io ti domanderò". La donna disse: "Parli pure il re mio signore".</verse>
        <verse osisID='2Sam.14.19'>Disse il re: "La mano di Ioab non è forse con te in tutto questo?". La donna rispose: "Per la tua vita, o re mio signore, non si può andare né a destra né a sinistra di quanto ha detto il re mio signore! Proprio il tuo servo Ioab mi ha dato questi ordini e ha messo tutte queste parole in bocca alla tua schiava.</verse>
        <verse osisID='2Sam.14.20'>Per dare alla cosa un`altro aspetto, il tuo servo Ioab ha agito così; ma il mio signore ha la saggezza di un angelo di Dio e sa quanto avviene sulla terra".</verse>
        <verse osisID='2Sam.14.21'>Allora il re disse a Ioab: "Ecco, voglio fare quello che hai chiesto; và dunque e fà tornare il giovane Assalonne".</verse>
        <verse osisID='2Sam.14.22'>Ioab si gettò con la faccia a terra, si prostrò, benedisse il re e disse: "Oggi il tuo servo sa di aver trovato grazia ai tuoi occhi, re mio signore, poiché il re ha fatto quello che il suo servo gli ha chiesto".</verse>
        <verse osisID='2Sam.14.23'>Ioab dunque si alzò, andò a Ghesur e condusse Assalonne a Gerusalemme.</verse>
        <verse osisID='2Sam.14.24'>Ma il re disse: "Si ritiri in casa e non veda la mia faccia". Così Assalonne si ritirò in casa e non vide la faccia del re.</verse>
        <verse osisID='2Sam.14.25'>Ora in tutto Israele non vi era uomo che fosse tanto lodato per la sua bellezza quanto Assalonne; dalle piante dei piedi alla cima del capo, non vi era in lui un difetto alcuno.</verse>
        <verse osisID='2Sam.14.26'>Quando si faceva tagliare i capelli, e se li faceva tagliare ogni anno perché la capigliatura gli pesava troppo, egli pesava i suoi capelli e il peso era di duecento sicli a peso del re.<note>14, 26. I capelli pesavano più di 2kg.</note></verse>
        <verse osisID='2Sam.14.27'>Ad Assalonne nacquero tre figli e una figlia chiamata Tamar, che era donna di bell`aspetto.</verse>
        <verse osisID='2Sam.14.28'>Assalonne abitò in Gerusalemme due anni, senza vedere la faccia del re.</verse>
        <verse osisID='2Sam.14.29'>Poi Assalonne convocò Ioab per mandarlo dal re; ma egli non volle andare da lui; lo convocò una seconda volta, ma Ioab non volle andare.</verse>
        <verse osisID='2Sam.14.30'>Allora Assalonne disse ai suoi servi: "Vedete, il campo di Ioab è vicino al mio e vi è l`orzo; andate ed appiccatevi il fuoco!". I servi di Assalonne appiccarono il fuoco al campo.</verse>
        <verse osisID='2Sam.14.31'>Allora Ioab si alzò, andò a casa di Assalonne e gli disse: "Perché i tuoi servi hanno dato fuoco al mio campo?".</verse>
        <verse osisID='2Sam.14.32'>Assalonne rispose a Ioab: "Io ti avevo mandato a dire: Vieni qui, voglio mandarti a dire al re: Perché sono tornato da Ghesur? Sarebbe meglio per me se fossi rimasto là. Ora voglio vedere la faccia del re e, se vi è in me colpa, mi faccia morire!".</verse>
        <verse osisID='2Sam.14.33'>Ioab allora andò dal re e gli riferì la cosa. Il re fece chiamare Assalonne, il quale venne e si prostrò con la faccia a terra davanti a lui; il re baciò Assalonne.</verse>
      </chapter>
      <chapter osisID='2Sam.15'>
        <verse osisID='2Sam.15.1'>Ma dopo, Assalonne si procurò un carro, cavalli e cinquanta uomini che correvano innanzi a lui.</verse>
        <verse osisID='2Sam.15.2'>Assalonne si alzava la mattina presto e si metteva da un lato della via di accesso alla porta della città; quando qualcuno aveva una lite e veniva dal re per il giudizio, Assalonne lo chiamava e gli diceva: "Di quale città sei?", l`altro gli rispondeva: "Il tuo servo è di tale e tale tribù d`Israele".</verse>
        <verse osisID='2Sam.15.3'>Allora Assalonne gli diceva: "Vedi, le tue ragioni sono buone e giuste, ma nessuno ti ascolta da parte del re".</verse>
        <verse osisID='2Sam.15.4'>Assalonne aggiungeva: "Se facessero me giudice del paese! Chiunque avesse una lite o un giudizio verrebbe da me e io gli farei giustizia".</verse>
        <verse osisID='2Sam.15.5'>Quando uno gli si accostava per prostrarsi davanti a lui, gli porgeva la mano, l`abbracciava e lo baciava.</verse>
        <verse osisID='2Sam.15.6'>Assalonne faceva così con tutti gli Israeliti che venivano dal re per il giudizio; in questo modo Assalonne si cattivò l`affetto degli Israeliti.</verse>
        <verse osisID='2Sam.15.7'>Ora, dopo quattro anni, Assalonne disse al re: "Lasciami andare a Ebron a sciogliere un voto che ho fatto al Signore.</verse>
        <verse osisID='2Sam.15.8'>Perché durante la sua dimora a Ghesur, in Aram, il tuo servo ha fatto questo voto: Se il Signore mi riconduce a Gerusalemme, io servirò il Signore!".</verse>
        <verse osisID='2Sam.15.9'>Il re gli disse: "Và in pace!". Egli si alzò e andò a Ebron.</verse>
        <verse osisID='2Sam.15.10'>Allora Assalonne mandò emissari per tutte le tribù d`Israele a dire: "Quando sentirete il suono della tromba, allora direte: Assalonne è divenuto re a Ebron".</verse>
        <verse osisID='2Sam.15.11'>Con Assalonne erano partiti da Gerusalemme duecento uomini, i quali, invitati, partirono con semplicità, senza saper nulla.</verse>
        <verse osisID='2Sam.15.12'>Assalonne convocò Achitofel il Ghilonita, consigliere di Davide, perché venisse dalla sua città di Ghilo ad assistere mentre offriva i sacrifici. La congiura divenne potente e il popolo andava crescendo di numero intorno ad Assalonne.</verse>
        <verse osisID='2Sam.15.13'>Arrivò un informatore da Davide e disse: "Il cuore degli Israeliti si è volto verso Assalonne".</verse>
        <verse osisID='2Sam.15.14'>Allora Davide disse a tutti i suoi ministri che erano con lui a Gerusalemme: "Alzatevi, fuggiamo; altrimenti nessuno di noi scamperà dalle mani di Assalonne. Partite in fretta perché non si affretti lui a raggiungerci e faccia cadere su di noi la sventura e colpisca la città a fil di spada".</verse>
        <verse osisID='2Sam.15.15'>I ministri del re gli dissero: "Tutto secondo ciò che preferirà il re mio signore; ecco, noi siamo i tuoi ministri".</verse>
        <verse osisID='2Sam.15.16'>Il re dunque uscì a piedi con tutta la famiglia; lasciò dieci concubine a custodire la reggia.</verse>
        <verse osisID='2Sam.15.17'>Il re uscì dunque a piedi con tutto il popolo e si fermarono all`ultima casa.</verse>
        <verse osisID='2Sam.15.18'>Tutti i ministri del re camminavano al suo fianco e tutti i Cretei e tutti i Peletei e Ittai con tutti quelli di Gat, seicento uomini venuti da Gat al suo seguito, sfilavano davanti al re.</verse>
        <verse osisID='2Sam.15.19'>Allora il re disse a Ittai di Gat: "Perché vuoi venire anche tu con noi? Torna indietro e resta con il re, perché sei un forestiero e per di più un esule dalla tua patria.<note>15, 19. Il re è Assalonne.</note></verse>
        <verse osisID='2Sam.15.20'>Appena ieri sei arrivato e oggi ti farei errare con noi, mentre io stesso vado dove capiterà di andare? Torna indietro e riconduci con te i tuoi fratelli; siano con te la grazia e la fedeltà al Signore!".</verse>
        <verse osisID='2Sam.15.21'>Ma Ittai rispose al re: "Per la vita del Signore e la tua, o re mio signore, in qualunque luogo sarà il re mio signore, per morire o per vivere, là sarà anche il tuo servo".</verse>
        <verse osisID='2Sam.15.22'>Allora Davide disse a Ittai: "Và, prosegui pure!". Ittai, di Gat, proseguì con tutti gli uomini e con tutte le donne e i bambini che erano con lui.</verse>
        <verse osisID='2Sam.15.23'>Tutti quelli del paese piangevano con alte grida, mentre tutto il popolo passava. Il re stava in piedi nella valle del Cedron e tutto il popolo passava davanti a lui prendendo la via del deserto.<note>15, 23. La valle del Cedron s'incunea tra Gerusalemme e il monte degli Ulivi.</note></verse>
        <verse osisID='2Sam.15.24'>Ecco venire anche Zadok con tutti i leviti, i quali portavano l`arca dell`alleanza di Dio. Essi deposero l`arca di Dio presso Ebiatar, finché tutto il popolo non finì di uscire dalla città.</verse>
        <verse osisID='2Sam.15.25'>Il re disse a Zadok: "Riporta in città l`arca di Dio! Se io trovo grazia agli occhi del Signore, egli mi farà tornare e me la farà rivedere insieme con la sua Dimora.</verse>
        <verse osisID='2Sam.15.26'>Ma se dice: Non ti gradisco, eccomi: faccia di me quello che sarà bene davanti a lui".</verse>
        <verse osisID='2Sam.15.27'>Il re aggiunse al sacerdote Zadok: "Vedi? Torna in pace in città con tuo figlio Achimaaz e Giònata figlio di Ebiatar.</verse>
        <verse osisID='2Sam.15.28'>Badate: io aspetterò presso i guadi del deserto, finché mi sia portata qualche notizia da parte vostra".</verse>
        <verse osisID='2Sam.15.29'>Così Zadok ed Ebiatar riportarono a Gerusalemme l`arca di Dio e là dimorarono.</verse>
        <verse osisID='2Sam.15.30'>Davide saliva l`erta degli Ulivi; saliva piangendo e camminava con il capo coperto e a piedi scalzi; tutta la gente che era con lui aveva il capo coperto e, salendo, piangeva.<note>15, 30. Il capo è velato in segno di lutto.</note></verse>
        <verse osisID='2Sam.15.31'>Fu intanto portata a Davide la notizia: "Achitofel è con Assalonne tra i congiurati". Davide disse: "Rendi vani i consigli di Achitofel, Signore!".</verse>
        <verse osisID='2Sam.15.32'>Quando Davide fu giunto in vetta al monte, al luogo dove ci si prostra a Dio, ecco farglisi incontro Cusai, l`Archita, con la tunica stracciata e il capo coperto di polvere.<note>15, 32. Sul monte degli Ulivi c'era un antico santuario.</note></verse>
        <verse osisID='2Sam.15.33'>Davide gli disse: "Se tu procedi con me, mi sarai di peso;</verse>
        <verse osisID='2Sam.15.34'>ma se torni in città e dici ad Assalonne: Io sarò tuo servo, o re; come sono stato servo di tuo padre prima, così sarò ora tuo servo, tu dissiperai in mio favore i consigli di Achitofel.</verse>
        <verse osisID='2Sam.15.35'>E non avrai forse là con te i sacerdoti Zadok ed Ebiatàr? Quanto sentirai dire della reggia, lo riferirai ai sacerdoti Zadok ed Ebiatàr.</verse>
        <verse osisID='2Sam.15.36'>Ecco, essi hanno con loro i due figli, Achimaaz, figlio di Zadok e Giònata, figlio di Ebiatàr; per mezzo di loro mi farete sapere quanto avrete sentito".</verse>
        <verse osisID='2Sam.15.37'>Cusai, amico di Davide, arrivò in città quando Assalonne entrava in Gerusalemme.</verse>
      </chapter>
      <chapter osisID='2Sam.16'>
        <verse osisID='2Sam.16.1'>Davide aveva di poco superato la cima del monte, quando ecco Ziba, servo di Merib-Baal, gli si fece incontro con un paio di asini sellati e carichi di duecento pani, cento grappoli di uva secca, cento frutti d`estate e un otre di vino.</verse>
        <verse osisID='2Sam.16.2'>Il re disse a Ziba: "Che vuoi fare di queste cose?". Ziba rispose: "Gli asini serviranno di cavalcatura alla reggia, i pani e i frutti d`estate sono per sfamare i giovani, il vino per dissetare quelli che saranno stanchi nel deserto".</verse>
        <verse osisID='2Sam.16.3'>Il re disse: "Dov`è il figlio del tuo signore?". Ziba rispose al re: "Ecco, è rimasto a Gerusalemme perché ha detto: Oggi la casa di Israele mi renderà il regno di mio padre".</verse>
        <verse osisID='2Sam.16.4'>Il re disse a Ziba: "Quanto appartiene a Merib-Baal è tuo". Ziba rispose: "Mi prostro! Possa io trovar grazia ai tuoi occhi, re mio signore!".</verse>
        <verse osisID='2Sam.16.5'>Quando poi il re Davide fu giunto a Bacurìm, ecco uscire di là un uomo della stessa famiglia della casa di Saul, chiamato Simeì, figlio di Ghera. Egli usciva imprecando</verse>
        <verse osisID='2Sam.16.6'>e gettava sassi contro Davide e contro tutti i ministri del re Davide, mentre tutto il popolo e tutti i prodi stavano alla destra e alla sinistra del re.</verse>
        <verse osisID='2Sam.16.7'>Simeì, maledicendo Davide, diceva: "Vattene, vattene, sanguinario, scellerato!</verse>
        <verse osisID='2Sam.16.8'>Il Signore ha fatto ricadere sul tuo capo tutto il sangue della casa di Saul, al posto del quale regni; il Signore ha messo il regno nelle mani di Assalonne tuo figlio ed eccoti nella sventura che hai meritato, perché sei un sanguinario".</verse>
        <verse osisID='2Sam.16.9'>Allora Abisai figlio di Zeruia disse al re: "Perché questo cane morto dovrà maledire il re mio signore? Lascia che io vada e gli tagli la testa!".</verse>
        <verse osisID='2Sam.16.10'>Ma il re rispose: "Che ho io in comune con voi, figli di Zeruia? Se maledice, è perché il Signore gli ha detto: Maledici Davide! E chi potrà dire: Perché fai così?".</verse>
        <verse osisID='2Sam.16.11'>Poi Davide disse ad Abisai e a tutti i suoi ministri: "Ecco, il figlio uscito dalle mie viscere cerca di togliermi la vita: Quanto più ora questo Beniaminita! Lasciate che maledica, poiché glielo ha ordinato il Signore.</verse>
        <verse osisID='2Sam.16.12'>Forse il Signore guarderà la mia afflizione e mi renderà il bene in cambio della maledizione di oggi".</verse>
        <verse osisID='2Sam.16.13'>Davide e la sua gente continuarono il cammino e Simeì camminava sul fianco del monte, parallelamente a Davide, e, cammin facendo, imprecava contro di lui, gli tirava sassi e gli lanciava polvere.</verse>
        <verse osisID='2Sam.16.14'>Il re e tutta la gente che era con lui arrivarono stanchi presso il Giordano e là ripresero fiato.</verse>
        <verse osisID='2Sam.16.15'>Intanto Assalonne con tutti gli Israeliti era entrato in Gerusalemme e Achitofel era con lui.</verse>
        <verse osisID='2Sam.16.16'>Quando Cusai l`Archita, l`amico di Davide, fu giunto presso Assalonne gli disse: "Viva il re! Viva il re!".</verse>
        <verse osisID='2Sam.16.17'>Assalonne disse a Cusai: "Questa è la fedeltà che hai per il tuo amico? Perché non sei andato con il tuo amico?".</verse>
        <verse osisID='2Sam.16.18'>Cusai rispose ad Assalonne: "No, io sarò per colui che il Signore e questo popolo e tutti gli Israeliti hanno scelto e con lui rimarrò.</verse>
        <verse osisID='2Sam.16.19'>E poi di chi sarò schiavo? Non lo sarò forse di suo figlio? Come ho servito tuo padre, così servirò te".</verse>
        <verse osisID='2Sam.16.20'>Allora Assalonne disse ad Achitofel: "Consultatevi su quello che dobbiamo fare".</verse>
        <verse osisID='2Sam.16.21'>Achitofel rispose ad Assalonne: "Entra dalle concubine che tuo padre ha lasciate a custodia della casa; tutto Israele saprà che ti sei reso odioso a tuo padre e sarà rafforzato il coraggio di tutti i tuoi".</verse>
        <verse osisID='2Sam.16.22'>Fu dunque piantata una tenda sulla terrazza per Assalonne e Assalonne entrò dalle concubine del padre, alla vista di tutto Israele.</verse>
        <verse osisID='2Sam.16.23'>In quei giorni un consiglio dato da Achitofel era come una parola data da Dio a chi lo consulta. Così era di tutti i consigli di Achitofel per Davide e per Assalonne.</verse>
      </chapter>
      <chapter osisID='2Sam.17'>
        <verse osisID='2Sam.17.1'>Achitofel disse ad Assalonne: "Sceglierò dodicimila uomini: mi metterò ad inseguire Davide questa notte;</verse>
        <verse osisID='2Sam.17.2'>gli piomberò addosso mentre egli è stanco e ha le braccia fiacche; lo spaventerò e tutta la gente che è con lui si darà alla fuga; io colpirò solo il re</verse>
        <verse osisID='2Sam.17.3'>e ricondurrò a te tutto il popolo, come ritorna la sposa al marito. La vita di un solo uomo tu cerchi; la gente di lui rimarrà tranquilla".</verse>
        <verse osisID='2Sam.17.4'>Questo parlare piacque ad Assalonne e a tutti gli anziani d`Israele.</verse>
        <verse osisID='2Sam.17.5'>Ma Assalonne disse: "Chiamate anche Cusai l`Archita e sentiamo ciò che ha in bocca anche lui".</verse>
        <verse osisID='2Sam.17.6'>Quando Cusai fu giunto da Assalonne, questi gli disse: "Achitofel ha parlato così e così; dobbiamo fare come ha detto lui? Se no, parla tu!".</verse>
        <verse osisID='2Sam.17.7'>Cusai rispose ad Assalonne: "Questa volta il consiglio dato da Achitofel non è buono".</verse>
        <verse osisID='2Sam.17.8'>Cusai continuò: "Tu conosci tuo padre e i suoi uomini: sai che sono uomini valorosi e che hanno l`animo esasperato come un`orsa nella campagna quando le sono stati rapiti i figli; poi tuo padre è un guerriero e non passerà la notte con il popolo.</verse>
        <verse osisID='2Sam.17.9'>A quest`ora egli è nascosto in qualche buca o in qualche altro luogo; se fin da principio cadranno alcuni dei tuoi, qualcuno lo verrà a sapere e si dirà: C`è stata una strage tra la gente che segue Assalonne.</verse>
        <verse osisID='2Sam.17.10'>Allora il più valoroso, anche se avesse un cuore di leone, si avvilirà, perché tutto Israele sa che tuo padre è un prode e che i suoi uomini sono valorosi.</verse>
        <verse osisID='2Sam.17.11'>Perciò io consiglio che tutto Israele, da Dan fino a Bersabea, si raduni presso di te, numeroso come la sabbia che è sulla riva del mare, e che tu vada in persona alla battaglia.</verse>
        <verse osisID='2Sam.17.12'>Così lo raggiungeremo in qualunque luogo si troverà e gli piomberemo addosso come la rugiada cade sul suolo; di tutti i suoi uomini non ne scamperà uno solo.</verse>
        <verse osisID='2Sam.17.13'>Se invece si ritira in qualche città, tutto Israele porterà corde a quella città e noi la trascineremo nella valle, così che non se ne trovi più nemmeno una pietruzza".</verse>
        <verse osisID='2Sam.17.14'>Assalonne e tutti gli Israeliti dissero: "Il consiglio di Cusai l`Archita è migliore di quello di Achitofel". Il Signore aveva stabilito di mandare a vuoto il saggio consiglio di Achitofel per far cadere la sciagura su Assalonne.</verse>
        <verse osisID='2Sam.17.15'>Allora Cusai disse ai sacerdoti Zadok ed Ebiatar: "Achitofel ha consigliato Assalonne e gli anziani d`Israele così e così, ma io ho consigliato in questo modo.</verse>
        <verse osisID='2Sam.17.16'>Ora dunque mandate in fretta ad informare Davide e ditegli: Non passare la notte presso i guadi del deserto, ma passa subito dall`altra parte, perché non venga lo sterminio sul re e sulla gente che è con lui".</verse>
        <verse osisID='2Sam.17.17'>Ora Giònata e Achimaaz stavano presso En-Roghel, in attesa che una schiava andasse a portare le notizie che essi dovevano andare a riferire al re Davide; perché non potevano farsi vedere ad entrare in città.</verse>
        <verse osisID='2Sam.17.18'>Ma un giovane li vide e informò Assalonne. I due partirono di corsa e giunsero a Bacurim a casa di un uomo che aveva nel cortile una cisterna.</verse>
        <verse osisID='2Sam.17.19'>Quelli vi si calarono e la donna di casa prese una coperta, la distese sulla bocca della cisterna e vi sparse grano pesto, così che non ci si accorgeva di nulla.</verse>
        <verse osisID='2Sam.17.20'>I servi di Assalonne vennero in casa della donna e chiesero: "Dove sono Achimaaz e Giònata?". La donna rispose loro: "Hanno passato il serbatoio dell`acqua". Quelli si misero a cercarli, ma, non riuscendo a trovarli, tornarono a Gerusalemme.</verse>
        <verse osisID='2Sam.17.21'>Quando costoro se ne furono partiti, i due uscirono dalla cisterna e andarono ad informare il re Davide. Gli dissero: "Muovetevi e passate in fretta l`acqua, perché così ha consigliato Achitofel a vostro danno".</verse>
        <verse osisID='2Sam.17.22'>Allora Davide si mosse con tutta la sua gente e passò il Giordano. All`apparire del giorno, neppure uno era rimasto che non avesse passato il Giordano.</verse>
        <verse osisID='2Sam.17.23'>Achitofel, vedendo che il suo consiglio non era stato seguito, sellò l`asino e partì per andare a casa sua nella sua città. Mise in ordine gli affari della casa e s`impiccò. Così morì e fu sepolto nel sepolcro di suo padre.<note>17, 23. Gli unici casi di suicidio nella Bibbia riguardano i vinti (cfr Gdc 9, 54. cfr 1 Sam 31, 4-6. cfr 1 re 16, 18) e Giuda, il traditore di Cristo (cfr. Mt 27, 3-5. cfr. At 1, 18-19).</note></verse>
        <verse osisID='2Sam.17.24'>Davide era giunto a Macanaim, quando Assalonne passò il Giordano con tutti gli Israeliti.</verse>
        <verse osisID='2Sam.17.25'>Assalonne aveva posto a capo dell`esercito Amasa invece di Ioab. Amasa era figlio di un uomo chiamato Itrà l`Ismaelita, il quale si era unito a Abigal, figlia di Iesse e sorella di Zeruia, madre di Ioab.</verse>
        <verse osisID='2Sam.17.26'>Israele e Assalonne si accamparono nel paese di Galaad.</verse>
        <verse osisID='2Sam.17.27'>Quando Davide fu giunto a Macanaim, Sobi, figlio di Nacàs che era da Rabba, città degli Ammoniti, Machir, figlio di Ammiel da Lodebar, e Barzillai, il Galaadita di Roghelim,</verse>
        <verse osisID='2Sam.17.28'>portarono letti e tappeti, coppe e vasi di terracotta, grano, orzo, farina, grano arrostito, fave, lenticchie,</verse>
        <verse osisID='2Sam.17.29'>miele, latte acido e formaggi di pecora e di vacca, per Davide e per la sua gente perché mangiassero; infatti dicevano: "Questa gente ha patito fame, stanchezza e sete nel deserto".</verse>
      </chapter>
      <chapter osisID='2Sam.18'>
        <verse osisID='2Sam.18.1'>Davide passò in rassegna la sua gente e costituì capi di migliaia e capi di centinaia per comandarla.</verse>
        <verse osisID='2Sam.18.2'>Divise la gente in tre corpi: un terzo sotto il comando di Ioab, un terzo sotto il comando di Abisai figlio di Zeruia, fratello di Ioab, e un terzo sotto il comando di Ittai di Gat. Poi il re disse al popolo: "Voglio uscire anch`io con voi!".</verse>
        <verse osisID='2Sam.18.3'>Ma il popolo rispose: "Tu non devi uscire, perché se noi fossimo messi in fuga, non si farebbe alcun caso di noi; quand`anche perisse la metà di noi, non se ne farebbe alcun caso, ma tu conti per diecimila di noi; è meglio che ti tenga pronto a darci aiuto dalla città".</verse>
        <verse osisID='2Sam.18.4'>Il re rispose loro: "Farò quello che vi sembra bene". Il re si fermò al fianco della porta, mentre tutto l`esercito usciva a schiere di cento e di mille uomini.</verse>
        <verse osisID='2Sam.18.5'>Il re ordinò a Ioab, ad Abisai e ad Ittai: "Trattatemi con riguardo il giovane Assalonne!". E tutto il popolo udì quanto il re ordinò a tutti i capi nei riguardi di Assalonne.</verse>
        <verse osisID='2Sam.18.6'>L`esercito uscì in campo contro Israele e la battaglia ebbe luogo nella foresta di Efraim.</verse>
        <verse osisID='2Sam.18.7'>La gente d`Israele fu in quel luogo sconfitta dai servi di Davide; la strage fu grande: in quel giorno caddero ventimila uomini.</verse>
        <verse osisID='2Sam.18.8'>La battaglia si estese su tutta la contrada e la foresta divorò in quel giorno molta più gente di quanta non ne avesse divorato la spada.</verse>
        <verse osisID='2Sam.18.9'>Ora Assalonne s`imbattè nei servi di Davide. Assalonne cavalcava il mulo; il mulo entrò sotto i rami di un grande terebinto e la testa di Assalonne rimase impigliata nel terebinto e così egli restò sospeso fra cielo e terra; mentre il mulo che era sotto di lui passava oltre.</verse>
        <verse osisID='2Sam.18.10'>Un uomo lo vide e venne a riferire a Ioab: "Ho visto Assalonne appeso a un terebinto".</verse>
        <verse osisID='2Sam.18.11'>Ioab rispose all`uomo che gli portava la notizia: "Dunque, l`hai visto? E perché non l`hai tu, sul posto, steso al suolo? Io non avrei mancato di darti dieci sicli d`argento e una cintura".</verse>
        <verse osisID='2Sam.18.12'>Ma quell`uomo disse a Ioab: "Quand`anche mi fossero messi in mano mille sicli d`argento, io non stenderei la mano sul figlio del re; perché con i nostri orecchi abbiamo udito l`ordine che il re ha dato a te, ad Abisai e a Ittai: Salvatemi il giovane Assalonne!</verse>
        <verse osisID='2Sam.18.13'>Se io avessi commesso di mia testa una perfidia, poiché nulla rimane nascosto al re, tu stesso saresti sorto contro di me".</verse>
        <verse osisID='2Sam.18.14'>Allora Ioab disse: "Io non voglio perdere così il tempo con te". Prese in mano tre dardi e li immerse nel cuore di Assalonne, che era ancora vivo nel folto del terebinto.</verse>
        <verse osisID='2Sam.18.15'>Poi dieci giovani scudieri di Ioab circondarono Assalonne, lo colpirono e lo finirono.</verse>
        <verse osisID='2Sam.18.16'>Allora Ioab suonò la tromba e il popolo cessò di inseguire Israele, perché Ioab aveva trattenuto il popolo.</verse>
        <verse osisID='2Sam.18.17'>Quindi presero Assalonne, lo gettarono in una grande fossa nella foresta ed elevarono sopra di lui un enorme mucchio di pietre. Tutto Israele era fuggito ciascuno nella sua tenda.<note>18, 17. Assalonne riceve la sepoltura dei maledetti: cfr. Gs 7, 26.</note></verse>
        <verse osisID='2Sam.18.18'>Ora Assalonne mentre era in vita, si era eretta la stele che è nella Valle del re; perché diceva: "Io non ho un figlio che conservi il ricordo del mio nome"; chiamò quella stele con il suo nome e la si chiamò monumento di Assalonne fino ad oggi.<note>18, 18. La Valle dei re era a sud-est di Gerusalemme.</note></verse>
        <verse osisID='2Sam.18.19'>Achimaaz figlio di Zadok disse a Ioab: "Correrò a portare al re la notizia che il Signore gli ha fatto giustizia contro i suoi nemici".</verse>
        <verse osisID='2Sam.18.20'>Ioab gli rispose: "Oggi tu non sarai l`uomo della buona notizia, la porterai un altro giorno; non porterai oggi la bella notizia perché il figlio del re è morto".</verse>
        <verse osisID='2Sam.18.21'>Poi Ioab disse all`Etiope: "Và e riferisci al re quello che hai visto". L`Etiope si prostrò a Ioab e corse via.</verse>
        <verse osisID='2Sam.18.22'>Achimaaz, figlio di Zadok, disse di nuovo a Ioab: "Qualunque cosa avvenga, lasciami correre dietro all`Etiope". Ioab gli disse: "Ma perché correre, figlio mio? La buona notizia non ti porterà nulla di buono".</verse>
        <verse osisID='2Sam.18.23'>E l`altro: "Qualunque cosa avvenga, voglio correre". Ioab gli disse: "Corri!". Allora Achimaaz prese la corsa per la strada della valle e oltrepassò l`Etiope.</verse>
        <verse osisID='2Sam.18.24'>Davide stava seduto fra le due porte; la sentinella salì sul tetto della porta dal lato del muro; alzò gli occhi, guardò ed ecco vide un uomo correre tutto solo.</verse>
        <verse osisID='2Sam.18.25'>La sentinella gridò e avvertì il re. Il re disse: "Se è solo, porta una buona notizia". Quegli andava avvicinandosi sempre più.</verse>
        <verse osisID='2Sam.18.26'>Poi la sentinella vide un altro uomo che correva e gridò al guardiano: "Ecco un altro uomo correre tutto solo!". E il re: "Anche questo porta una buona notizia".</verse>
        <verse osisID='2Sam.18.27'>La sentinella disse: "Il modo di correre del primo mi pare quello di Achimaaz, figlio di Zadok". E il re disse: "E` un uomo dabbene: viene certo per una lieta notizia!".</verse>
        <verse osisID='2Sam.18.28'>Achimaaz gridò al re: "Pace!". Prostratosi dinanzi al re con la faccia a terra, disse: "Benedetto sia il Signore tuo Dio che ha messo in tuo potere gli uomini che avevano alzato le mani contro il re mio signore!".</verse>
        <verse osisID='2Sam.18.29'>Il re disse: "Il giovane Assalonne sta bene?". Achimaàz rispose: "Quando Ioab mandava il servo del re e me tuo servo, io vidi un gran tumulto, ma non so di che cosa si trattasse".</verse>
        <verse osisID='2Sam.18.30'>Il re gli disse: "Mettiti là, da parte". Quegli si mise da parte e aspettò.</verse>
        <verse osisID='2Sam.18.31'>Ed ecco arrivare l`Etiope che disse: "Buone notizie per il re mio signore! Il Signore ti ha reso oggi giustizia, liberandoti dalle mani di quanti erano insorti contro di te".</verse>
        <verse osisID='2Sam.18.32'>Il re disse all`Etiope: "Il giovane Assalonne sta bene?". L`Etiope rispose: "Diventino come quel giovane i nemici del re mio signore e quanti insorgono contro di te per farti il male!".</verse>
      </chapter>
      <chapter osisID='2Sam.19'>
        <verse osisID='2Sam.19.1'>Allora il re fu scosso da un tremito, salì al piano di sopra della porta e pianse; diceva in lacrime: "Figlio mio! Assalonne figlio mio, figlio mio Assalonne! Fossi morto io invece di te, Assalonne, figlio mio, figlio mio!".</verse>
        <verse osisID='2Sam.19.2'>Fu riferito a Ioab: "Ecco, il re piange e fa lutto per Assalonne".</verse>
        <verse osisID='2Sam.19.3'>La vittoria in quel giorno si cambiò in lutto per tutto il popolo, perché il popolo sentì dire in quel giorno: "Il re è desolato a causa del figlio".</verse>
        <verse osisID='2Sam.19.4'>Il popolo in quel giorno rientrò in città furtivamente, come avrebbe fatto gente vergognosa per essere fuggita in battaglia.</verse>
        <verse osisID='2Sam.19.5'>Il re si era coperta la faccia e gridava a gran voce: "Figlio mio Assalonne, Assalonne figlio mio, figlio mio!".</verse>
        <verse osisID='2Sam.19.6'>Allora Ioab entrò in casa del re e disse: "Tu copri oggi di rossore il volto di tutta la tua gente, che in questo giorno ha salvato la vita a te, ai tuoi figli e alle tue figlie, alle tue mogli e alle tue concubine,</verse>
        <verse osisID='2Sam.19.7'>perché mostri di amare quelli che ti odiano e di odiare quelli che ti amano. Infatti oggi tu mostri chiaramente che capi e ministri per te non contano nulla; ora io ho capito che, se Assalonne fosse vivo e noi fossimo quest`oggi tutti morti, allora sarebbe una cosa giusta ai tuoi occhi.</verse>
        <verse osisID='2Sam.19.8'>Ora dunque alzati, esci e parla al cuore della tua gente; perché io giuro per il Signore che, se non esci, neppure un uomo resterà con te questa notte; questa sarebbe per te la peggiore sventura di tutte quelle che ti sono cadute addosso dalla tua giovinezza fino ad oggi".</verse>
        <verse osisID='2Sam.19.9'>Allora il re si alzò e si sedette sulla porta; fu dato quest`annunzio a tutto il popolo: "Ecco il re sta seduto alla porta". E tutto il popolo venne alla presenza del re.</verse>
        <verse osisID='2Sam.19.10'>In tutte le tribù d`Israele tutto il popolo stava discutendo e diceva: "Il re ci ha liberati dalle mani dei nostri nemici e ci ha salvati dalle mani dei Filistei; ora è dovuto fuggire dal paese a causa di Assalonne.</verse>
        <verse osisID='2Sam.19.11'>Ma quanto ad Assalonne, che noi avevamo consacrato perché regnasse su di noi, è morto in battaglia. Ora perché non cercate di far tornare il re?".</verse>
        <verse osisID='2Sam.19.12'>Ciò che si diceva in tutto Israele era giunto a conoscenza del re. Il re Davide mandò a dire ai sacerdoti Zadok ed Ebiatar: "Riferite agli anziani di Giuda: Perché volete essere gli ultimi a far tornare il re alla sua casa?</verse>
        <verse osisID='2Sam.19.13'>Voi siete mio osso e mia carne e perché dunque sareste gli ultimi a far tornare il re?</verse>
        <verse osisID='2Sam.19.14'>Dite ad Amasa: Non sei forse mio osso e mia carne? Dio mi faccia questo e mi aggiunga quest`altro, se tu non diventerai davanti a me capo dell`esercito per sempre al posto di Ioab!".<note>19, 14. Davide vuole dalla sua parte il capo della rivolta.</note></verse>
        <verse osisID='2Sam.19.15'>Così piegò il cuore di tutti gli uomini di Giuda, come se fosse stato il cuore di un sol uomo; essi mandarono a dire al re: "Ritorna tu e tutti i tuoi ministri".</verse>
        <verse osisID='2Sam.19.16'>Il re dunque tornò e giunse al Giordano; quelli di Giuda vennero a Gàlgala per andare incontro al re e per fargli passare il Giordano.</verse>
        <verse osisID='2Sam.19.17'>Simei, figlio di Ghera, Beniaminita, che era di Bacurim, si affrettò a scendere con gli uomini di Giuda incontro al re Davide.</verse>
        <verse osisID='2Sam.19.18'>Aveva con sé mille uomini di Beniamino. Ziba, il servo della casa di Saul, i suoi quindici figli con lui e i suoi venti servi si erano precipitati al Giordano prima del re</verse>
        <verse osisID='2Sam.19.19'>e avevano servito per far passare la famiglia del re e per fare quanto a lui sarebbe piaciuto. Intanto Simei, figlio di Ghera, si gettò ai piedi del re nel momento in cui passava il Giordano</verse>
        <verse osisID='2Sam.19.20'>e disse al re: "Il mio signore non tenga conto della mia colpa! Non ricordarti di quanto il tuo servo ha commesso quando il re mio signore è uscito da Gerusalemme; il re non lo conservi nella sua mente!</verse>
        <verse osisID='2Sam.19.21'>Perché il tuo servo riconosce di aver peccato ed ecco, oggi, primo di tutta la casa di Giuseppe, sono sceso incontro al re mio signore".</verse>
        <verse osisID='2Sam.19.22'>Ma Abisai figlio di Zeruia, disse: "Non dovrà forse essere messo a morte Simeì perché ha maledetto il consacrato del Signore?".</verse>
        <verse osisID='2Sam.19.23'>Davide disse: "Che ho io in comune con voi, o figli di Zeruia, che vi mostriate oggi miei avversari? Si può mettere a morte oggi qualcuno in Israele? Non so dunque che oggi divento re di Israele?".</verse>
        <verse osisID='2Sam.19.24'>Il re disse a Simeì: "Tu non morirai!". E il re glielo giurò.<note>19, 24. cfr 1 Re 2, 8 s. cfr 1 Re 2, 36-44.</note></verse>
        <verse osisID='2Sam.19.25'>Anche Merib-Baal nipote di Saul scese incontro al re. Non si era curato i piedi e le mani, né la barba intorno alle labbra e non aveva lavato le vesti dal giorno in cui il re era partito a quello in cui tornava in pace.</verse>
        <verse osisID='2Sam.19.26'>Quando giunse da Gerusalemme incontro al re, il re gli disse: "Perché non sei venuto con me, Merib-Baal?".</verse>
        <verse osisID='2Sam.19.27'>Egli rispose: "Re, mio signore, il mio servo mi ha ingannato! Il tuo servo aveva detto: Io mi farò sellare l`asino, monterò e andrò con il re, perché il tuo servo è zoppo.</verse>
        <verse osisID='2Sam.19.28'>Ma egli ha calunniato il tuo servo presso il re mio signore. Però il re mio signore è come un angelo di Dio; fà dunque ciò che sembrerà bene ai tuoi occhi.</verse>
        <verse osisID='2Sam.19.29'>Perché tutti quelli della casa di mio padre non avevano meritato dal re mio signore altro che la morte; ma tu avevi posto il tuo servo fra quelli che mangiano alla tua tavola. E che diritto avrei ancora di implorare presso il re?".</verse>
        <verse osisID='2Sam.19.30'>Il re gli disse: "Non occorre che tu aggiunga altre parole. Ho deciso: tu e Ziba vi dividerete i campi".</verse>
        <verse osisID='2Sam.19.31'>Merib-Baal rispose al re: "Se li prenda pure tutti lui, dato che ormai il re mio signore è tornato in pace a casa!".</verse>
        <verse osisID='2Sam.19.32'>Barzillai il Galaadita era sceso da Roghelim e aveva passato il Giordano con il re, per congedarsi da lui presso il Giordano.</verse>
        <verse osisID='2Sam.19.33'>Barzillai era molto vecchio: aveva ottant`anni. Aveva fornito i viveri al re mentre questi si trovava a Macanaim, perché era un uomo molto facoltoso.</verse>
        <verse osisID='2Sam.19.34'>Il re disse a Barzillai: "Vieni con me; io provvederò al tuo sostentamento presso di me, a Gerusalemme".</verse>
        <verse osisID='2Sam.19.35'>Ma Barzillai rispose al re: "Quanti sono gli anni che mi restano da vivere, perché io salga con il re a Gerusalemme?</verse>
        <verse osisID='2Sam.19.36'>Io ho ora ottant`anni; posso forse ancora distinguere ciò che è buono da ciò che è cattivo? Può il tuo servo gustare ancora ciò che mangia e ciò che beve? Posso udire ancora la voce dei cantori e delle cantanti? E perché allora il tuo servo dovrebbe essere di peso al re mio signore?</verse>
        <verse osisID='2Sam.19.37'>Solo per poco tempo il tuo servo verrà con il re oltre il Giordano; perché il re dovrebbe darmi una tale ricompensa?</verse>
        <verse osisID='2Sam.19.38'>Lascia che il tuo servo torni indietro e che io possa morire nella mia città presso la tomba di mio padre e di mia madre. Ecco qui mio figlio, il tuo servo Chimam; venga lui con il re mio signore; fà per lui quello che ti piacerà".</verse>
        <verse osisID='2Sam.19.39'>Il re rispose: "Venga dunque con me Chimam e io farò per lui quello che a te piacerà; farò per te quello che desidererai da me".</verse>
        <verse osisID='2Sam.19.40'>Poi tutto il popolo passò il Giordano; il re l`aveva già passato. Allora il re baciò Barzillai e lo benedisse; quegli tornò a casa.</verse>
        <verse osisID='2Sam.19.41'>Così il re passò verso Gàlgala e Chimam era venuto con lui. Tutta la gente di Giuda e anche metà della gente d`Israele aveva fatto passare il re.</verse>
        <verse osisID='2Sam.19.42'>Allora tutti gli Israeliti vennero dal re e gli dissero: "Perché i nostri fratelli, gli uomini di Giuda, ti hanno portato via di nascosto e hanno fatto passare il Giordano al re, alla sua famiglia e a tutta la gente di Davide?".</verse>
        <verse osisID='2Sam.19.43'>Tutti gli uomini di Giuda risposero agli Israeliti: "Il re è un nostro parente stretto; perché vi adirate per questo? Abbiamo forse mangiato a spese del re o ci fu portata qualche porzione?".</verse>
        <verse osisID='2Sam.19.44'>Gli Israeliti replicarono agli uomini di Giuda: "Dieci parti mi spettano sul re; inoltre sono io il primogenito e non tu; perché mi hai disprezzato? Non sono forse stato il primo a proporre di far tornare il re?". Ma il parlare degli uomini di Giuda fu più violento di quello degli Israeliti.</verse>
      </chapter>
      <chapter osisID='2Sam.20'>
        <verse osisID='2Sam.20.1'>Ora si trovava là un uomo iniquo chiamato Seba, figlio di Bicri, un Beniaminita, il quale suonò la tromba e disse: "Non abbiamo alcuna parte con Davide e non abbiamo un`eredità con il figlio di Iesse. Ognuno alle proprie tende, Israele!".</verse>
        <verse osisID='2Sam.20.2'>Tutti gli Israeliti si allontanarono da Davide per seguire Seba, figlio di Bicri; ma gli uomini di Giuda rimasero uniti al loro re e lo accompagnarono dal Giordano fino a Gerusalemme.</verse>
        <verse osisID='2Sam.20.3'>Davide entrò nella reggia a Gerusalemme. Il re prese le dieci concubine che aveva lasciate a custodia della reggia e le mise in un domicilio sorvegliato; egli somministrava loro gli alimenti, ma non si accostava loro; rimasero così recluse fino al giorno della loro morte, in stato di vedovanza perenne.</verse>
        <verse osisID='2Sam.20.4'>Quindi il re disse ad Amasa: "Radunami tutti gli uomini di Giuda in tre giorni; poi vieni qui".</verse>
        <verse osisID='2Sam.20.5'>Amasa dunque partì per adunare gli uomini di Giuda; ma tardò più del tempo fissato.</verse>
        <verse osisID='2Sam.20.6'>Allora Davide disse ad Abisai: "Seba figlio di Bicri ci farà ora più male di Assalonne; prendi i servi del tuo signore e inseguilo, perché non trovi fortezze e ci sfugga".</verse>
        <verse osisID='2Sam.20.7'>Abisai uscì per la spedizione, seguito dalla gente di Ioab, dai Cretei, dai Peletei e da tutti i prodi; uscirono da Gerusalemme per inseguire Seba figlio di Bicri.</verse>
        <verse osisID='2Sam.20.8'>Si trovavano presso la grande pietra che è in Gabaon, quando Amasa venne loro incontro. Ioab indossava la veste militare, sopra la quale portava la cintura con la spada pendente dai fianchi nel fodero; egli la fece uscire e cadere.</verse>
        <verse osisID='2Sam.20.9'>Ioab disse ad Amasa: "Stai bene, fratello mio?" e con la destra prese Amasa per la barba per baciarlo.<note>20, 9. Ioab tocca la barba di Amasa per affidarsi alla sua protezione.</note></verse>
        <verse osisID='2Sam.20.10'>Amasa non fece attenzione alla spada che Ioab aveva nell`altra mano; Ioab lo colpì al basso ventre e ne sparse le viscere a terra; non lo colpì una seconda volta perché era già morto. Poi Ioab e Abisai suo fratello inseguirono Seba, figlio di Bicri.</verse>
        <verse osisID='2Sam.20.11'>Uno dei giovani di Ioab era rimasto presso Amasa e diceva: "Chi ama Ioab e chi è per Davide segua Ioab!".</verse>
        <verse osisID='2Sam.20.12'>Intanto Amasa si rotolava nel sangue in mezzo alla strada e quell`uomo si accorse che tutto il popolo si fermava. Allora trascinò Amasa fuori della strada in un campo e gli buttò addosso una veste, perché quanti gli arrivavano vicino lo vedevano e si fermavano.</verse>
        <verse osisID='2Sam.20.13'>Quando esso fu tolto dalla strada, tutti passarono al seguito di Ioab per dare la caccia a Seba, figlio di Bicri.</verse>
        <verse osisID='2Sam.20.14'>Attraversarono il territorio di tutte le tribù d`Israele fino ad Abel-Bet-Maaca, dove tutti quelli della famiglia di Bicri erano stati convocati ed erano entrati al seguito di Seba.</verse>
        <verse osisID='2Sam.20.15'>Vennero dunque, assediarono Seba in Abel-Bet-Maaca e innalzarono contro la città un terrapieno; tutto il popolo che era con Ioab scavava per demolire le mura.</verse>
        <verse osisID='2Sam.20.16'>Allora una donna saggia gridò dalla città: "Ascoltate, ascoltate! Dite a Ioab di avvicinarsi, gli voglio parlare!".</verse>
        <verse osisID='2Sam.20.17'>Quando egli si fu avvicinato, la donna gli chiese: "Sei tu Ioab?". Egli rispose: "Sì". Allora essa gli disse: "Ascolta la parola della tua schiava". Egli rispose: "Ascolto".</verse>
        <verse osisID='2Sam.20.18'>Riprese: "Una volta si soleva dire: Si interroghi bene ad Abel e a Dan per sapere se sono venute meno le costumanze</verse>
        <verse osisID='2Sam.20.19'>stabilite dai fedeli d`Israele. Tu cerchi di far perire una città che è una madre in Israele. Perché vuoi distruggere l`eredità del Signore?".</verse>
        <verse osisID='2Sam.20.20'>Ioab rispose: "Lungi, lungi da me l`idea di distruggere e di rovinare.</verse>
        <verse osisID='2Sam.20.21'>La questione è diversa: un uomo delle montagne di Efraim, chiamato Seba, figlio di Bicri, ha alzato la mano contro il re Davide. Consegnatemi lui solo e io mi allontanerò dalla città". La donna disse a Ioab: "Ecco, la sua testa ti sarà gettata dall`alto delle mura".</verse>
        <verse osisID='2Sam.20.22'>Allora la donna rientrò in città e parlò a tutto il popolo con saggezza; così quelli tagliarono la testa a Seba, figlio di Bicri, e la gettarono a Ioab. Egli fece suonare la tromba; tutti si dispersero lontano dalla città e ognuno andò alla propria tenda. Poi Ioab tornò a Gerusalemme presso il re.</verse>
        <verse osisID='2Sam.20.23'>Ioab era a capo di tutto l`esercito d`Israele; Benaià, figlio di Ioiadà, era capo dei Cretei e dei Peletei;</verse>
        <verse osisID='2Sam.20.24'>Adoràm sovrintendeva ai lavori forzati; Giosafat, figlio di Achilùd, era archivista;</verse>
        <verse osisID='2Sam.20.25'>Seraià era scriba; Zadok ed Ebiatàr erano sacerdoti e anche Ira lo Iairita era ministro di Davide.</verse>
      </chapter>
      <chapter osisID='2Sam.21'>
        <verse osisID='2Sam.21.1'>Al tempo di Davide ci fu una carestia per tre anni; Davide cercò il volto del Signore e il Signore gli disse: "Su Saul e sulla sua casa pesa un fatto di sangue, perché egli ha fatto morire i Gabaoniti".<note>21, 1. Comincia qui una serie di supplementi senza ordine cronologico. La storia riprende con 1 Re. In Palestina, la carestia era di solito conseguenza delle mancate piogge autunnali o primaverili; l'insolita durate del flagello venne fatta risalire -come si era soliti pensare per ogni sciagura- a un preciso peccato, che era necessario espiare.</note></verse>
        <verse osisID='2Sam.21.2'>Allora il re chiamò i Gabaoniti e parlò loro. I Gabaoniti non erano del numero degli Israeliti, ma un resto degli Amorrei, e gli Israeliti avevano giurato loro; Saul però, nel suo zelo per gli Israeliti e per quelli di Giuda, aveva cercato di sterminarli.<note>21, 2. cfr. Gs 9, 3-27.</note></verse>
        <verse osisID='2Sam.21.3'>Davide disse ai Gabaoniti: "Che devo fare per voi? In che modo espierò, perché voi benediciate l`eredità del Signore?".</verse>
        <verse osisID='2Sam.21.4'>I Gabaoniti gli risposero: "Fra noi e Saul e la sua casa non è questione d`argento o d`oro, né ci riguarda l`uccidere qualcuno in Israele". Il re disse: "Quello che voi direte io lo farò per voi".</verse>
        <verse osisID='2Sam.21.5'>Quelli risposero al re: "Di quell`uomo che ci ha distrutti e aveva fatto il piano di sterminarci, perché più non sopravvivessimo in nessuna parte d`Israele,</verse>
        <verse osisID='2Sam.21.6'>ci siano consegnati sette uomini tra i suoi figli e noi li impiccheremo davanti al Signore in Gabaon, sul monte del Signore". Il re disse: "Ve li consegnerò".</verse>
        <verse osisID='2Sam.21.7'>Il re risparmiò Merib-Baal figlio di Giònata, figlio di Saul, per il giuramento che Davide e Giònata, figlio di Saul, si erano fatto davanti al Signore;</verse>
        <verse osisID='2Sam.21.8'>ma il re prese i due figli che Rizpa figlia di Aia aveva partoriti a Saul, Armonì e Merib-Baal e i cinque figli che Merab figlia di Saul aveva partoriti ad Adriel il Mecolatita figlio di Barzillai.</verse>
        <verse osisID='2Sam.21.9'>Li consegnò ai Gabaoniti, che li impiccarono sul monte, davanti al Signore. Tutti e sette perirono insieme. Furono messi a morte nei primi giorni della mietitura, quando si cominciava a mietere l`orzo.</verse>
        <verse osisID='2Sam.21.10'>Allora Rizpa, figlia di Aia, prese il mantello di sacco e lo tese, fissandolo alla roccia, e stette là dal principio della mietitura dell`orzo finché dal cielo non cadde su di loro la pioggia. Essa non permise agli uccelli del cielo di posarsi su di essi di giorno e alle bestie selvatiche di accostarsi di notte.<note>21, 10. Il sacco, di rozza tela, era veste di pentimento e di lutto.</note></verse>
        <verse osisID='2Sam.21.11'>Fu riferito a Davide quello che Rizpa, figlia di Aia, concubina di Saul, aveva fatto.</verse>
        <verse osisID='2Sam.21.12'>Davide andò a prendere le ossa di Saul e quelle di Giònata suo figlio presso i cittadini di Iabè s di Galaad, i quali le avevano portate via dalla piazza di Bet-Sean, dove i Filistei avevano appeso i cadaveri quando avevano sconfitto Saul sul Gelboe.<note>21, 12. cfr 1 Sam 31, 10-13.</note></verse>
        <verse osisID='2Sam.21.13'>Egli riportò le ossa di Saul e quelle di Giònata suo figlio; poi si raccolsero anche le ossa di quelli che erano stati impiccati.</verse>
        <verse osisID='2Sam.21.14'>Le ossa di Saul e di Giònata suo figlio, come anche le ossa degli impiccati furono sepolte nel paese di Beniamino a Zela, nel sepolcro di Kis, padre di Saul; fu fatto quanto il re aveva ordinato. Dopo, Dio si mostrò placato verso il paese.</verse>
        <verse osisID='2Sam.21.15'>I Filistei mossero di nuovo guerra ad Israele e Davide scese con i suoi sudditi a combattere contro i Filistei. Davide era stanco</verse>
        <verse osisID='2Sam.21.16'>e Isbi-Benòb, uno dei figli di Rafa, che aveva una lancia del peso di trecento sicli di rame ed era cinto di una spada nuova, manifestò il proposito di uccidere Davide;</verse>
        <verse osisID='2Sam.21.17'>ma Abisai, figlio di Zeruia, venne in aiuto al re, colpì il Filisteo e lo uccise. Allora i ministri di Davide gli giurarono: "Tu non uscirai più con noi a combattere e non spegnerai la lampada d`Israele".</verse>
        <verse osisID='2Sam.21.18'>Dopo, ci fu un`altra battaglia contro i Filistei, a Gob; allora Sibbecai il Cusatita uccise Saf, uno dei figli di Rafa.</verse>
        <verse osisID='2Sam.21.19'>Ci fu un`altra battaglia contro i Filistei a Gob; Elcanan, figlio di Iair di Betlemme, uccise il fratello di Golia di Gat: l`asta della sua lancia era come un subbio di tessitori.</verse>
        <verse osisID='2Sam.21.20'>Ci fu un`altra battaglia a Gat, dove si trovò un uomo di grande statura, che aveva sei dita per mano e per piede, in tutto ventiquattro dita: anch`egli era nato a Rafa.</verse>
        <verse osisID='2Sam.21.21'>Costui insultò Israele, ma lo uccise Giònata, figlio di Simea, fratello di Davide.</verse>
        <verse osisID='2Sam.21.22'>Questi quattro erano nati a Rafa, in Gat. Essi perirono per mano di Davide e per mano dei suoi ministri.</verse>
      </chapter>
      <chapter osisID='2Sam.22'>
        <verse osisID='2Sam.22.1'>Davide rivolse al Signore le parole di questo canto, quando il Signore lo liberò dalla mano di tutti i suoi nemici, specialmente dalla mano di Saul.<note>22, 1. Il cantico è riprodotto, con alcune varianti, dal Sal 17.</note></verse>
        <verse osisID='2Sam.22.2'>Egli disse: "Il Signore è mia roccia, mia fortezza, mio liberatore,</verse>
        <verse osisID='2Sam.22.3'>il mio Dio, la mia rupe in cui mi rifugio, il mio scudo, la mia salvezza, il mio riparo! Sei la mia roccaforte che mi salva: tu mi salvi dalla violenza.</verse>
        <verse osisID='2Sam.22.4'>invoco il Signore, degno di ogni lode, e sono liberato dai miei nemici.</verse>
        <verse osisID='2Sam.22.5'>Mi circondavano i flutti della morte, mi atterrivano torrenti esiziali.</verse>
        <verse osisID='2Sam.22.6'>Mi avviluppavano le funi degli inferi; mi stavano davanti i lacci della morte.</verse>
        <verse osisID='2Sam.22.7'>Nell`angoscia ho invocato il Signore, ho gridato al mio Dio, egli ha ascoltato dal suo tempio la mia voce; il mio grido è giunto ai suoi orecchi.</verse>
        <verse osisID='2Sam.22.8'>Si scosse la terra e sobbalzò; tremarono le fondamenta del cielo; si scossero, perché egli si era irritato.</verse>
        <verse osisID='2Sam.22.9'>Fumo salì dalle sue narici; dalla sua bocca uscì un fuoco divoratore; carboni accesi partirono da lui.</verse>
        <verse osisID='2Sam.22.10'>Egli piegò i cieli e discese; una nube oscura era sotto i suoi piedi.</verse>
        <verse osisID='2Sam.22.11'>Cavalcò un cherubino e volò; si librò sulle ali del vento.</verse>
        <verse osisID='2Sam.22.12'>Si avvolse di tenebra tutto intorno; acque scure e dense nubi erano la sua tenda.</verse>
        <verse osisID='2Sam.22.13'>Per lo splendore che lo precedeva arsero carboni infuocati.</verse>
        <verse osisID='2Sam.22.14'>Il Signore tuonò nei cieli, l`Altissimo emise la sua voce.</verse>
        <verse osisID='2Sam.22.15'>Scagliò frecce e li disperse; vibrò folgori e li mise in fuga.</verse>
        <verse osisID='2Sam.22.16'>Apparvero le profondità marine; si scoprirono le basi del mondo, come effetto della tua minaccia, Signore, del soffio violento della tua ira.<note>22, 16. L'ira di Dio interviene per la salvezza.</note></verse>
        <verse osisID='2Sam.22.17'>Dall`alto stese la mano e mi prese; mi fece uscire dalle grandi acque.</verse>
        <verse osisID='2Sam.22.18'>Mi liberò dai miei robusti avversari, dai miei nemici più forti di me.</verse>
        <verse osisID='2Sam.22.19'>Mi affrontarono nel giorno della mia rovina, ma il Signore fu il mio sostegno.</verse>
        <verse osisID='2Sam.22.20'>Egli mi trasse al largo; mi liberò, perché oggetto della sua benevolenza.</verse>
        <verse osisID='2Sam.22.21'>Il Signore mi ricompensò secondo la mia giustizia, mi trattò secondo la purità delle mie mani.</verse>
        <verse osisID='2Sam.22.22'>Perché mi sono mantenuto nelle vie del Signore, non sono stato empio, lontano dal mio Dio,</verse>
        <verse osisID='2Sam.22.23'>perché tutti i suoi decreti mi sono dinanzi e non ho allontanato da me le sue leggi.</verse>
        <verse osisID='2Sam.22.24'>Sono stato irreprensibile nei suoi riguardi; mi sono guardato dall`iniquità.</verse>
        <verse osisID='2Sam.22.25'>Il Signore mi trattò secondo la mia giustizia, secondo la purità delle mie mani alla sua presenza.</verse>
        <verse osisID='2Sam.22.26'>Con il pio ti mostri pio, con il prode ti mostri integro;</verse>
        <verse osisID='2Sam.22.27'>con il puro ti mostri puro, con il tortuoso ti mostri astuto.</verse>
        <verse osisID='2Sam.22.28'>Tu salvi la gente umile, mentre abbassi gli occhi dei superbi.</verse>
        <verse osisID='2Sam.22.29'>Sì, tu sei la mia lucerna, Signore; il Signore illumina la mia tenebra.</verse>
        <verse osisID='2Sam.22.30'>Sì, con te io posso affrontare una schiera, con il mio Dio posso slanciarmi sulle mura.</verse>
        <verse osisID='2Sam.22.31'>La via di Dio è perfetta; la parola del Signore è integra; egli è scudo per quanti si rifugiano in lui.</verse>
        <verse osisID='2Sam.22.32'>C`è forse un dio come il Signore; una rupe fuori del nostro Dio?</verse>
        <verse osisID='2Sam.22.33'>Dio mi cinge di forza, rende sicura la mia via.</verse>
        <verse osisID='2Sam.22.34'>Ha reso simili i miei piedi a quelli delle cerve; mi ha fatto stare sulle alture.</verse>
        <verse osisID='2Sam.22.35'>Ha addestrato la mia mano alla guerra; ha posto un arco di bronzo nelle mie braccia.</verse>
        <verse osisID='2Sam.22.36'>Mi hai dato lo scudo della tua salvezza, la tua sollecitudine mi fa crescere.</verse>
        <verse osisID='2Sam.22.37'>Fai largo davanti ai miei passi; le mie gambe non vacillano.</verse>
        <verse osisID='2Sam.22.38'>Inseguo e raggiungo i miei nemici, non desisto finché non siano distrutti.</verse>
        <verse osisID='2Sam.22.39'>Li colpisco ed essi non possono resistere; cadono sotto i miei piedi.</verse>
        <verse osisID='2Sam.22.40'>Mi cingi di forza per la battaglia; hai fatto piegare sotto di me i miei avversari.</verse>
        <verse osisID='2Sam.22.41'>Mi mostri i nemici di spalle, così io danniento quelli che mi odiano.</verse>
        <verse osisID='2Sam.22.42'>Gridano, ma nessuno li salva, verso il Signore, che a loro non risponde.</verse>
        <verse osisID='2Sam.22.43'>Li disperdo come polvere della terra, li calpesto come fango delle piazze.</verse>
        <verse osisID='2Sam.22.44'>Tu mi liberi dalle contese del popolo; mi poni a capo di nazioni; un popolo non conosciuto mi serve.</verse>
        <verse osisID='2Sam.22.45'>I figli degli stranieri mi onorano appena sentono, mi obbediscono.</verse>
        <verse osisID='2Sam.22.46'>I figli degli stranieri vengono meno, lasciano con spavento i loro nascondigli.</verse>
        <verse osisID='2Sam.22.47'>Viva il Signore! Sia benedetta la mia rupe! Sia esaltato il Dio della mia salvezza!</verse>
        <verse osisID='2Sam.22.48'>Dio fa vendetta per me e mi sottomette i popoli.</verse>
        <verse osisID='2Sam.22.49'>Tu mi liberi dai miei nemici, mi innalzi sopra i miei avversari, mi liberi dall`uomo violento.</verse>
        <verse osisID='2Sam.22.50'>Perciò ti loderò, Signore, fra i popoli canterò inni al tuo nome.</verse>
        <verse osisID='2Sam.22.51'>Egli concede una grande vittoria al suo re, la grazia al suo consacrato, a Davide e ai suoi discendenti per sempre".</verse>
      </chapter>
      <chapter osisID='2Sam.23'>
        <verse osisID='2Sam.23.1'>Queste sono le ultime parole di Davide: "Oracolo di Davide, figlio di Iesse, oracolo dell`uomo che l`Altissimo ha innalzato, del consacrato del Dio di Giacobbe, del soave cantore d`Israele.<note>23, 1. Le ultime parole di Davide dànno il significato profondo dell'avventura del re, eletto e protetto da Dio.</note></verse>
        <verse osisID='2Sam.23.2'>Lo spirito del Signore parla in me, la sua parola è sulla mia lingua;</verse>
        <verse osisID='2Sam.23.3'>il Dio di Giacobbe ha parlato, la rupe d`Israele mi ha detto: Chi governa gli uomini ed è giusto, chi governa con timore di Dio,</verse>
        <verse osisID='2Sam.23.4'>è come la luce del mattino al sorgere del sole, in un mattino senza nubi, che fa scintillare dopo la pioggia i germogli della terra.</verse>
        <verse osisID='2Sam.23.5'>Così è stabile la mia casa davanti a Dio, perché ha stabilito con me un`alleanza eterna, in tutto regolata e garantita. Non farà dunque germogliare quanto mi salva e quanto mi diletta?</verse>
        <verse osisID='2Sam.23.6'>Ma gli scellerati sono come spine, che si buttano via a fasci e non si prendono con la mano;</verse>
        <verse osisID='2Sam.23.7'>chi le tocca usa un ferro o un`asta di lancia e si bruciano al completo col fuoco".</verse>
        <verse osisID='2Sam.23.8'>Questi sono i nomi dei prodi di Davide: Is-Baal il Cacmonita, capo dei Tre. Egli impugnò la lancia contro ottocento uomini e li trafisse in un solo scontro.</verse>
        <verse osisID='2Sam.23.9'>Dopo di lui veniva Eleàzaro figlio di Dodo l`Acochita, uno dei tre prodi che erano con Davide, quando sfidarono i Filistei schierati in battaglia, mentre gli Israeliti si ritiravano sulle alture.</verse>
        <verse osisID='2Sam.23.10'>Egli si alzò, percosse i Filistei, finché la sua mano, sfinita, rimase attaccata alla spada. Il Signore concesse in quel giorno una grande vittoria e il popolo seguì Eleàzaro soltanto per spogliare i cadaveri.</verse>
        <verse osisID='2Sam.23.11'>Dopo di lui veniva Samma figlio di Aghe, l`Ararita. I Filistei erano radunati a Lechì; in quel luogo vi era un campo pieno di lenticchie: mentre il popolo fuggiva dinanzi ai Filistei,</verse>
        <verse osisID='2Sam.23.12'>Samma si piantò in mezzo al campo, lo difese e sconfisse i Filistei. E il Signore concesse una grande vittoria.</verse>
        <verse osisID='2Sam.23.13'>Tre dei Trenta scesero al tempo della mietitura e vennero da Davide nella caverna di Adullàm, mentre una schiera di Filistei era accampata nella valle dei Rè faim.</verse>
        <verse osisID='2Sam.23.14'>Davide era allora nella fortezza e c`era un appostamento di Filistei a Betlemme.</verse>
        <verse osisID='2Sam.23.15'>Davide espresse un desiderio e disse: "Se qualcuno mi desse da bere l`acqua del pozzo che è vicino alla porta di Betlemme!".</verse>
        <verse osisID='2Sam.23.16'>I tre prodi si aprirono un varco attraverso il campo filisteo, attinsero l`acqua dal pozzo di Betlemme, vicino alla porta, la presero e la presentarono a Davide; il quale però non ne volle bere, ma la sparse davanti al Signore,</verse>
        <verse osisID='2Sam.23.17'>dicendo: "Lungi da me, Signore, il fare tal cosa! E` il sangue di questi uomini, che sono andati là a rischio della loro vita!". Non la volle bere. Questo fecero quei tre prodi.</verse>
        <verse osisID='2Sam.23.18'>Abisai, fratello di Ioab, figlio di Zeruia, fu il capo dei Trenta. Egli impugnò la lancia contro trecento uomini e li trafisse; si acquistò fama fra i trenta.</verse>
        <verse osisID='2Sam.23.19'>Fu il più glorioso dei Trenta e perciò fu fatto loro capo, ma non giunse alla pari dei Tre.</verse>
        <verse osisID='2Sam.23.20'>Poi veniva Benaià, figlio di Ioiadà, uomo valoroso, celebre per le sue prodezze, oriundo da Kabzeel. Egli uccise i due figli di Ariel, di Moab. Scese anche in mezzo a una cisterna, dove uccise un leone, in un giorno di neve.</verse>
        <verse osisID='2Sam.23.21'>Uccise anche un Egiziano, uomo d`alta statura, che teneva una lancia in mano; Benaia gli scese contro con un bastone, strappò di mano all`Egiziano la lancia e lo uccise con la lancia di lui.</verse>
        <verse osisID='2Sam.23.22'>Questo fece Benaià figlio di Ioiada, e si acquistò fama tra i trenta prodi.</verse>
        <verse osisID='2Sam.23.23'>Fu il più illustre dei Trenta, ma non giunse alla pari dei Tre. Davide lo ammise nel suo consiglio.</verse>
        <verse osisID='2Sam.23.24'>Poi vi erano Asael fratello di Ioab, uno dei Trenta; Elcanàn figlio di Dodo, di Betlemme.</verse>
        <verse osisID='2Sam.23.25'>Samma di Carod; Elika di Caròo;</verse>
        <verse osisID='2Sam.23.26'>Celes di Pelet; Ira figlio di Ikkes, di Tekoa;</verse>
        <verse osisID='2Sam.23.27'>Abiezer di Anatot; Mebunnai di Cusa;</verse>
        <verse osisID='2Sam.23.28'>Zalmon di Acoach; Maharai di Netofa;</verse>
        <verse osisID='2Sam.23.29'>Cheleb figlio di Baana, di Netofa; Ittai figlio di Ribai, di Gabaa di Beniamino; Benaia di Piraton;</verse>
        <verse osisID='2Sam.23.30'>Iddai di Nahale-Gaas;</verse>
        <verse osisID='2Sam.23.31'>Abi-Albon di Arbat; Azmavet di Bacurim;</verse>
        <verse osisID='2Sam.23.32'>Eliacba di Saalbon; Iasen di Gun;</verse>
        <verse osisID='2Sam.23.33'>Giònata figlio di Samma, di Arar; Achiam figlio di Sarar, di Afar;</verse>
        <verse osisID='2Sam.23.34'>Elifelet figlio di Acasbai, il Maacatita; Eliam figlio di Achitofel, di Ghilo;</verse>
        <verse osisID='2Sam.23.35'>Chesrai del Carmelo; Paarai di Arab;</verse>
        <verse osisID='2Sam.23.36'>Igal figlio di Natàn, da Zoba; Bani di Gad;</verse>
        <verse osisID='2Sam.23.37'>Zelek l`Ammonita; Nacrai da Beerot, scudiero di Ioab, figlio di Zeruia;</verse>
        <verse osisID='2Sam.23.38'>Irà di Ieter; Gareb di Ieter;</verse>
        <verse osisID='2Sam.23.39'>Uria l`Hittita. In tutto trentasette.</verse>
      </chapter>
      <chapter osisID='2Sam.24'>
        <verse osisID='2Sam.24.1'>La collera del Signore si accese di nuovo contro Israele e incitò Davide contro il popolo in questo modo: "Su, fà il censimento d`Israele e di Giuda".<note>24, 1. Confronta la carestia del c. 21. Il peccato commesso viene fatto conoscere da Dio (v. 10) ed è seguito dal pentimento e dalla espiazione, che fa ritornare la pace. Il censimento, che serve a dare a Davide il senso della sua potenza, offende Dio, solo Signore della vita e della vittoria. Il testo dice che fu Dio a incitare Davide, perché nell'antica mentalità tutto veniva attribuito al Signore; nel racconto parallelo di cfr 1 Cr 21, 1 una più matura riflessione teologica attribuisce l'iniziativa di Davide a una tentazione di satana.</note></verse>
        <verse osisID='2Sam.24.2'>Il re disse a Ioab e ai suoi capi dell`esercito: "Percorri tutte le tribù d`Israele, da Dan fino a Bersabea, e fate il censimento del popolo, perché io conosca il numero della popolazione".</verse>
        <verse osisID='2Sam.24.3'>Ioab rispose al re: "Il Signore tuo Dio moltiplichi il popolo cento volte più di quello che è, e gli occhi del re mio signore possano vederlo! Ma perché il re mio signore desidera questa cosa?".</verse>
        <verse osisID='2Sam.24.4'>Ma l`ordine del re prevalse su Ioab e sui capi dell`esercito e Ioab e i capi dell`esercito si allontanarono dal re per fare il censimento del popolo d`Israele.</verse>
        <verse osisID='2Sam.24.5'>Passarono il Giordano e cominciarono da Aroer e dalla città che è in mezzo al torrente di Gad e presso Iazer.</verse>
        <verse osisID='2Sam.24.6'>Poi andarono in Gàlaad e nel paese degli Hittiti a Kades; andarono a Dan. Poi girarono intorno a Sidòne;</verse>
        <verse osisID='2Sam.24.7'>andarono alla fortezza di Tiro e in tutte le città degli Evei e dei Cananei e finirono nel Negheb di Giuda a Bersabea.</verse>
        <verse osisID='2Sam.24.8'>Percorsero così tutto il paese e dopo nove mesi e venti giorni tornarono a Gerusalemme.</verse>
        <verse osisID='2Sam.24.9'>Ioab consegnò al re la cifra del censimento del popolo: c`erano in Israele ottocentomila guerrieri che maneggiavano la spada; in Giuda cinquecentomila.<note>24, 9. Le cifre dei guerrieri comporterebbero una popolazione di circa sette milioni di abitanti, che la Palestina non può contenere, e che allora doveva essere di circa un decimo del totale qui ottenuto. Spesso ci sfugge il sistema numerico adottato dalla Bibbia.</note></verse>
        <verse osisID='2Sam.24.10'>Ma dopo che Davide ebbe fatto il censimento del popolo, provò rimorso in cuore e disse al Signore: "Ho peccato molto per quanto ho fatto; ma ora, Signore, perdona l`iniquità del tuo servo, poiché io ho commesso una grande stoltezza".<note>24, 10. La stoltezza indica la mancanza di fede.</note></verse>
        <verse osisID='2Sam.24.11'>Quando Davide si fu alzato il mattino dopo, questa parola del Signore fu rivolta al profeta Gad, il veggente di Davide:</verse>
        <verse osisID='2Sam.24.12'>"Và a riferire a Davide: Dice il Signore: Io ti propongo tre cose: scegline una e quella ti farò".</verse>
        <verse osisID='2Sam.24.13'>Gad venne dunque a Davide, gli riferì questo e disse: "Vuoi tre anni di carestia nel tuo paese o tre mesi di fuga davanti al nemico che ti insegua oppure tre giorni di peste nel tuo paese? Ora rifletti e vedi che cosa io debba rispondere a chi mi ha mandato".</verse>
        <verse osisID='2Sam.24.14'>Davide rispose a Gad: "Sono in grande angoscia! Ebbene cadiamo nelle mani del Signore, perché la sua misericordia è grande, ma che io non cada nelle mani degli uomini!".</verse>
        <verse osisID='2Sam.24.15'>Così il Signore mandò la peste in Israele, da quella mattina fino al tempo fissato; da Dan a Bersabea morirono settantamila persone del popolo.</verse>
        <verse osisID='2Sam.24.16'>E quando l`angelo ebbe stesa la mano su Gerusalemme per distruggerla, il Signore si pentì di quel male e disse all`angelo che distruggeva il popolo: "Basta; ritira ora la mano!".</verse>
        <verse osisID='2Sam.24.17'>Davide, vedendo l`angelo che colpiva il popolo, disse al Signore: "Io ho peccato; io ho agito da iniquo; ma queste pecore che hanno fatto? La tua mano venga contro di me e contro la casa di mio padre!".</verse>
        <verse osisID='2Sam.24.18'>Quel giorno Gad venne da Davide e gli disse: "Sali, innalza un altare al Signore sull`aia di Arauna il Gebuseo".</verse>
        <verse osisID='2Sam.24.19'>Davide salì, secondo la parola di Gad, come il Signore aveva comandato.</verse>
        <verse osisID='2Sam.24.20'>Arauna guardò e vide il re e i suoi ministri dirigersi verso di lui. Arauna uscì e si prostrò davanti al re con la faccia a terra.</verse>
        <verse osisID='2Sam.24.21'>Poi Arauna disse: "Perché il re mio signore viene dal suo servo?". Davide rispose: "Per acquistare da te quest`aia e innalzarvi un altare al Signore, perché il flagello cessi di colpire il popolo".</verse>
        <verse osisID='2Sam.24.22'>Arauna disse a Davide: "Il re mio signore prenda e offra quanto gli piacerà! Ecco i buoi per l`olocausto; le trebbie e gli arnesi dei buoi serviranno da legna.</verse>
        <verse osisID='2Sam.24.23'>Tutte queste cose, re, Arauna te le regala". Poi Arauna disse al re: "Il Signore tuo Dio ti sia propizio!".</verse>
        <verse osisID='2Sam.24.24'>Ma il re rispose ad Arauna: "No, io acquisterò da te queste cose per il loro prezzo e non offrirò al Signore mio Dio olocausti che non mi costino nulla". Davide acquistò l`aia e i buoi per cinquanta sicli d`argento;</verse>
        <verse osisID='2Sam.24.25'>edificò in quel luogo un altare al Signore e offrì olocausti e sacrifici di comunione. Il Signore si mostrò placato verso il paese e il flagello cessò di colpire il popolo.</verse>
      </chapter>
    </div></osisText>
</osis>