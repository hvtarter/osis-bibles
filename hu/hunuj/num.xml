<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='HunUj' xml:lang='hu'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='HunUj'>
        <title>Magyar Újfordítású</title>
        <contributor>
Magyar Bibliatársulat
Hungarian Bible Society
H-1113 Budapest
Bocskai út 35.
Tel.: 36-1 386-8267; 36-1 386-8277
Tel./Fax: 36-1 466-9392
</contributor>
        <creator>ws</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2005-03-10</date>
        <description>Magyar Bibliatarsulat Ujforditasu Bibliaja</description>
        <publisher>the word company</publisher>
        <type type='OSIS'>Bible</type>
        <identifier type='OSIS'>HunUj</identifier>
        <source>http://web.axelero.hu/kaveonline/sword/</source>
        <language type='IETF'>hu</language>
        <relation/>
        <coverage/>
        <rights>Public Domain; Free distribution</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Num'>
      <chapter osisID='Num.1'>
        <verse osisID='Num.1.1'>Így beszélt az ÚR Mózeshez a Sínai-pusztában, a kijelentés sátrában, a második év második hónapjának elsején azután, hogy kijöttek Egyiptomból:</verse>
        <verse osisID='Num.1.2'>Vegyétek névjegyzékbe fejenként Izráel fiainak egész közösségét, nemzetségenként és nagycsaládonként egytől egyig minden férfit,</verse>
        <verse osisID='Num.1.3'>húszévestől fölfelé minden hadkötelest Izráelben! Vegyétek őket számba seregenként, te és Áron!</verse>
        <verse osisID='Num.1.4'>Legyen segítségetekre törzsenként egy-egy férfi, mindegyik egy nagycsalád feje legyen.</verse>
        <verse osisID='Num.1.5'>Ez a neve azoknak a férfiaknak, akik segíteni fognak nektek: Rúbenből Elicúr, Sedéúr fia,</verse>
        <verse osisID='Num.1.6'>Simeonból Selumiél, Cúrisaddaj fia,</verse>
        <verse osisID='Num.1.7'>Júdából Nahsón, Ammínádáb fia,</verse>
        <verse osisID='Num.1.8'>Issakárból Netanél, Cúár fia,</verse>
        <verse osisID='Num.1.9'>Zebulonból Eliáb, Hélón fia.</verse>
        <verse osisID='Num.1.10'>József fiai közül: Efraimból Elisámá, Ammihúd fia, Manasséból pedig Gamliél, Pedácúr fia,</verse>
        <verse osisID='Num.1.11'>Benjáminból Abídán, Gideóni fia,</verse>
        <verse osisID='Num.1.12'>Dánból Ahiezer, Ammisaddaj fia,</verse>
        <verse osisID='Num.1.13'>Ásérból Pagiél, Okrán fia,</verse>
        <verse osisID='Num.1.14'>Gádból Eljászáf, Deúél fia,</verse>
        <verse osisID='Num.1.15'>Naftáliból Ahira, Énán fia.</verse>
        <verse osisID='Num.1.16'>Ezek a közösség képviselői, az ősi törzsek fejedelmei, Izráel nemzetségfői.</verse>
        <verse osisID='Num.1.17'>Maga mellé vette azért Mózes és Áron ezeket a név szerint kijelölt férfiakat,</verse>
        <verse osisID='Num.1.18'>és összegyűjtötték az egész közösséget a második hónap elsején. Azok pedig bejegyeztették magukat a névjegyzékbe nemzetségenként és nagycsaládonként, húszévestől fölfelé egytől egyig.</verse>
        <verse osisID='Num.1.19'>Úgy vették őket számba a Sínai-pusztában, ahogyan az ÚR megparancsolta Mózesnek.</verse>
        <verse osisID='Num.1.20'>Rúbennek, Izráel elsőszülöttének a fiai, azok leszármazottai nemzetségenként és nagycsaládonként, névjegyzékbe véve egytől egyig minden férfi, húszévestől fölfelé minden hadköteles,</verse>
        <verse osisID='Num.1.21'>akiket számba vettek Rúben törzséből, negyvenhatezer-ötszázan voltak.</verse>
        <verse osisID='Num.1.22'>Simeon fiainak a leszármazottai nemzetségenként és nagycsaládonként, akiket számba vettek, névjegyzékbe véve egytől egyig minden férfi, húszévestől fölfelé minden hadköteles,</verse>
        <verse osisID='Num.1.23'>akiket számba vettek Simeon törzséből, ötvenkilencezer-háromszázan voltak.</verse>
        <verse osisID='Num.1.24'>Gád fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.25'>akiket számba vettek Gád törzséből, negyvenötezer-hatszázötvenen voltak.</verse>
        <verse osisID='Num.1.26'>Júda fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.27'>akiket számba vettek Júda törzséből, hetvennégyezer-hatszázan voltak.</verse>
        <verse osisID='Num.1.28'>Issakár fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.29'>akiket számba vettek Issakár törzséből, ötvennégyezer-négyszázan voltak.</verse>
        <verse osisID='Num.1.30'>Zebulon fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.31'>akiket számba vettek Zebulon törzséből, ötvenhétezer-négyszázan voltak.</verse>
        <verse osisID='Num.1.32'>József fiai közül Efraim fiainak a leszármazottai nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.33'>akiket számba vettek Efraim törzséből, negyvenezer-ötszázan voltak.</verse>
        <verse osisID='Num.1.34'>Manassé fiainak a leszármazottai pedig, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.35'>akiket számba vettek Manassé törzséből, harminckétezer-kétszázan voltak.</verse>
        <verse osisID='Num.1.36'>Benjámin fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.37'>akiket számba vettek Benjámin törzséből, harmincötezer-négyszázan voltak.</verse>
        <verse osisID='Num.1.38'>Dán fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.39'>akiket számba vettek Dán törzséből, hatvankétezer-hétszázan voltak.</verse>
        <verse osisID='Num.1.40'>Ásér fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.41'>akiket számba vettek Ásér törzséből, negyvenezer-ötszázan voltak.</verse>
        <verse osisID='Num.1.42'>Naftáli fiainak a leszármazottai, nemzetségenként és nagycsaládonként névjegyzékbe véve, húszévestől fölfelé minden hadköteles,</verse>
        <verse osisID='Num.1.43'>akiket számba vettek Naftáli törzséből, ötvenháromezer-négyszázan voltak.</verse>
        <verse osisID='Num.1.44'>Ezeket vették számba. Mózes és Áron vette számba őket, meg Izráel tizenkét fejedelme, mindegyik egy-egy nagy család képviseletében.</verse>
        <verse osisID='Num.1.45'>Mindazok, akiket számba vettek Izráel fiai közül nagycsaládonként húszévestől fölfelé, mindazok, akik hadkötelesek voltak Izráelben,</verse>
        <verse osisID='Num.1.46'>akiket számba vettek, összesen hatszázháromezer-ötszázötvenen voltak.</verse>
        <verse osisID='Num.1.47'>De a léviták ősi törzséből származókat nem vették számba közöttük.</verse>
        <verse osisID='Num.1.48'>Így beszélt az ÚR Mózeshez:</verse>
        <verse osisID='Num.1.49'>Csak Lévi törzsét ne vedd számba, és ne sorold őket Izráel fiai közé,</verse>
        <verse osisID='Num.1.50'>hanem tedd a lévitákat a bizonyság hajlékának és az ahhoz tartozó egész fölszerelésnek a felügyelőivé. Ők vigyék a hajlékot és annak egész fölszerelését, ott szolgáljanak, és táborozzanak a hajlék körül.</verse>
        <verse osisID='Num.1.51'>Amikor elindul a hajlék, a léviták bontsák le azt, amikor pedig letáborozik a hajlék, a léviták állítsák föl. Ha illetéktelen közeledik hozzá, meg kell halnia.</verse>
        <verse osisID='Num.1.52'>Izráel fiai mindnyájan a maguk táborában táborozzanak, mindenki a maga seregének a hadijelvénye körül.</verse>
        <verse osisID='Num.1.53'>De a léviták a bizonyság hajléka körül táborozzanak, hogy ne törjön ki haragom Izráel fiainak a közössége ellen. A léviták végezzék a tennivalókat a bizonyság hajlékánál.</verse>
        <verse osisID='Num.1.54'>Egészen így cselekedtek tehát Izráel fiai. Mindent úgy cselekedtek, ahogyan megparancsolta az ÚR Mózesnek.</verse>
      </chapter>
      <chapter osisID='Num.2'>
        <verse osisID='Num.2.1'>Azután így beszélt az ÚR Mózeshez és Áronhoz:</verse>
        <verse osisID='Num.2.2'>Izráel fiai mindnyájan a maguk hadijelvénye körül táborozzanak, nagycsaládjaik jelvényeivel ellátva, a kijelentés sátrától távolabbra, körös-körül táborozzanak.</verse>
        <verse osisID='Num.2.3'>Keletre, napkelet felől legyen Júda táborának a hadijelvénye a csapatok között. Júda fiainak a fejedelme Nahsón, Ammínádáb fia.</verse>
        <verse osisID='Num.2.4'>Serege hetvennégyezer-hatszáz számba vett emberből áll.</verse>
        <verse osisID='Num.2.5'>Mellette táborozzék Issakár törzse. Issakár fiainak a fejedelme Netanél, Cúár fia.</verse>
        <verse osisID='Num.2.6'>Serege ötvennégyezer-négyszáz számba vett emberből áll.</verse>
        <verse osisID='Num.2.7'>Azután következik Zebulon törzse. Zebulon fiainak a fejedelme Eliáb, Hélón fia.</verse>
        <verse osisID='Num.2.8'>Serege ötvenhétezer-négyszáz számba vett emberből áll.</verse>
        <verse osisID='Num.2.9'>Júda táborának a seregei összesen száznyolcvanhatezer-négyszáz számba vett emberből állnak. Nekik kell elsőnek elindulniuk.</verse>
        <verse osisID='Num.2.10'>Dél felől legyen Rúben táborának a hadijelvénye a csapatok között. Rúben fiainak a fejedelme Elicúr, Sedéúr fia.</verse>
        <verse osisID='Num.2.11'>Serege negyvenhatezer-ötszáz számba vett emberből áll.</verse>
        <verse osisID='Num.2.12'>Mellette táborozzék Simeon törzse. Simeon fiainak a fejedelme Selumiél, Cúrisaddaj fia.</verse>
        <verse osisID='Num.2.13'>Serege ötvenkilencezer-háromszáz számba vett emberből áll.</verse>
        <verse osisID='Num.2.14'>Azután Gád törzse. Gád fiainak a fejedelme Eljászáf, Deúél fia.</verse>
        <verse osisID='Num.2.15'>Serege negyvenötezer-hatszázötven számba vett emberből áll.</verse>
        <verse osisID='Num.2.16'>Rúben táborának a seregei összesen százötvenegyezer-négyszázötven számba vett emberből állnak. Nekik kell másodiknak elindulniuk.</verse>
        <verse osisID='Num.2.17'>Utánuk induljon a kijelentés sátra, a léviták tábora a táborok között. Ahogyan táboroznak, úgy induljanak meg, mindegyik a maga helyén, hadijelvényeikkel.</verse>
        <verse osisID='Num.2.18'>Nyugat felől legyen Efraim táborának a hadijelvénye a csapatok között. Efraim fiainak a fejedelme Elisáma, Ammihúd fia.</verse>
        <verse osisID='Num.2.19'>Serege negyvenezer-ötszáz számba vett emberből áll.</verse>
        <verse osisID='Num.2.20'>Mellette legyen Manassé törzse. Manassé fiainak a fejedelme Gamliél, Pedácúr fia.</verse>
        <verse osisID='Num.2.21'>Serege harminckétezer-kétszáz számba vett emberből áll.</verse>
        <verse osisID='Num.2.22'>Azután következik Benjámin törzse. Benjámin fiainak a fejedelme Abidán, Gideóni fia.</verse>
        <verse osisID='Num.2.23'>Serege harmincötezer-négyszáz számba vett emberből áll.</verse>
        <verse osisID='Num.2.24'>Efraim táborának a seregei összesen száznyolcezer-száz számba vett emberből állnak. Nekik kell harmadiknak elindulniuk.</verse>
        <verse osisID='Num.2.25'>Észak felől legyen Dán táborának a hadijelvénye a csapatok között. Dán fiainak a fejedelme Ahiezer, Ammisaddaj fia.</verse>
        <verse osisID='Num.2.26'>Serege hatvankétezer-hétszáz számba vett emberből áll.</verse>
        <verse osisID='Num.2.27'>Mellette táborozzék Ásér törzse. Ásér fiainak a fejedelme Pagiél, Okrán fia.</verse>
        <verse osisID='Num.2.28'>Serege negyvenegyezer-ötszáz számba vett emberből áll.</verse>
        <verse osisID='Num.2.29'>Azután következik Naftáli törzse. Naftáli fiainak a fejedelme Ahíra, Énán fia.</verse>
        <verse osisID='Num.2.30'>Serege ötvenháromezer-négyszáz számba vett emberből áll.</verse>
        <verse osisID='Num.2.31'>Dán tábora összesen százötvenhétezer-hatszáz számba vett emberből áll. Nekik kell utoljára elindulniuk hadijelvényeikkel.</verse>
        <verse osisID='Num.2.32'>Ennyien voltak, akiket számba vettek Izráel fiainak a nagycsaládjaiból. Összesen hatszázháromezer-ötszázötvenen voltak a táborban számbavettek seregenként.</verse>
        <verse osisID='Num.2.33'>De a lévitákat nem vették számba Izráel fiai között, ahogyan megparancsolta az ÚR Mózesnek.</verse>
        <verse osisID='Num.2.34'>Így cselekedtek tehát Izráel fiai. Pontosan úgy táboroztak hadijelvényeik mellett, és úgy indultak el mindnyájan nemzetségenként és nagycsaládonként, ahogyan megparancsolta az ÚR Mózesnek.</verse>
      </chapter>
      <chapter osisID='Num.3'>
        <verse osisID='Num.3.1'>Ezek voltak Áron és Mózes leszármazottai, amikor beszélt az ÚR Mózeshez a Sínai-hegyen.</verse>
        <verse osisID='Num.3.2'>Így hívták Áron fiait: Nádáb volt az elsőszülött, azután Abihú, Eleázár és Ítámár.</verse>
        <verse osisID='Num.3.3'>Így hívták Áron fiait, a fölkent papokat, akiket felavattak a papi szolgálatra.</verse>
        <verse osisID='Num.3.4'>De Nádáb és Abihú meghalt az ÚR színe előtt, amikor idegen tűzzel járultak az ÚR színe elé a Sínai-pusztában, fiaik pedig nem voltak. Ezért Eleázár és Ítámár végezték a papi szolgálatot apjuknak, Áronnak a felügyelete alatt.</verse>
        <verse osisID='Num.3.5'>Azután így beszélt az ÚR Mózeshez:</verse>
        <verse osisID='Num.3.6'>Vezesd ide Lévi törzsét, és állítsd Áron főpap elé, hogy a szolgálatában segédkezzenek.</verse>
        <verse osisID='Num.3.7'>Álljanak szolgálatára és az egész közösség szolgálatára a kijelentés sátránál, és végezzék a tennivalókat a hajlék körül.</verse>
        <verse osisID='Num.3.8'>Ügyeljenek a kijelentés sátrának egész fölszerelésére és álljanak Izráel fiainak a szolgálatára a hajlék körüli tennivalók ellátásával.</verse>
        <verse osisID='Num.3.9'>Oszd be a lévitákat Áron és fiai mellé, mert egészen az én tulajdonaim ők Izráel fiai között.</verse>
        <verse osisID='Num.3.10'>Áronnak és fiainak pedig rendeld el, hogy végezzék papi teendőiket. Ha illetéktelen avatkozik bele, meg kell halnia.</verse>
        <verse osisID='Num.3.11'>Majd így beszélt az ÚR Mózeshez:</verse>
        <verse osisID='Num.3.12'>Íme, én magam vettem ki a lévitákat Izráel fiai közül minden elsőszülött helyett, aki Izráel fiainál anyja méhét megnyitja: azért legyenek a léviták az enyéim.</verse>
        <verse osisID='Num.3.13'>Mert minden elsőszülött az enyém! Amikor megöltem Egyiptomban minden elsőszülöttet, magamnak szenteltem minden elsőszülöttet Izráelben. Mind az emberé, mind az állaté az enyém legyen. Én vagyok az ÚR!</verse>
        <verse osisID='Num.3.14'>Azután így beszélt az ÚR Mózeshez a Sínai-pusztában:</verse>
        <verse osisID='Num.3.15'>Vedd számba Lévi fiait nagycsaládonként és nemzetségenként! Az egyhónapos fiúktól fölfelé minden férfit végy számba!</verse>
        <verse osisID='Num.3.16'>Számba vette azért őket Mózes az ÚR szava szerint, ahogyan megparancsolta.</verse>
        <verse osisID='Num.3.17'>Név szerint ezek voltak Lévi fiai: Gérsón, Kehát és Merári.</verse>
        <verse osisID='Num.3.18'>Ezek Gérsón fiainak a nevei és nemzetségei: Libni és Simei.</verse>
        <verse osisID='Num.3.19'>Kehát fiai és nemzetségei: Amrám, Jichár, Hebrón és Uzziél.</verse>
        <verse osisID='Num.3.20'>Merári fiai és nemzetségei: Mahli és Músi. Ezek Lévi nemzetségei és nagycsaládjai.</verse>
        <verse osisID='Num.3.21'>Gérsóntól való a Libni-nemzetség és a Simei-nemzetség. Ezek a gérsóni nemzetségek.</verse>
        <verse osisID='Num.3.22'>A számba vett férfiak, akiket az egyhónapos fiúktól fölfelé számba vettek, szám szerint összesen hétezer-ötszázan voltak.</verse>
        <verse osisID='Num.3.23'>A gérsóni nemzetségeknek a hajlék mögött, nyugatra kellett táborozniuk.</verse>
        <verse osisID='Num.3.24'>A gérsóniak nagycsaládjának a feje Eljászáf, Láél fia volt.</verse>
        <verse osisID='Num.3.25'>Gérsón fiainak a feladata volt a kijelentés sátránál, a hajléknál, a sátornál, a sátor takarójánál, a kijelentés sátra bejárati függönyénél,</verse>
        <verse osisID='Num.3.26'>az udvar szőnyegfalainál, a hajlékot és az oltárt körülvevő udvar bejárati függönyénél és a hozzá tartozó köteleknél minden tennivaló elvégzése.</verse>
        <verse osisID='Num.3.27'>Keháttól való az Amrám-nemzetség, a Jichár-nemzetség, a Hebrón-nemzetség és az Uzziél-nemzetség. Ezek a keháti nemzetségek.</verse>
        <verse osisID='Num.3.28'>Az egyhónapos fiúktól fölfelé a férfiak száma összesen nyolcezer-hatszáz volt. Ők voltak a szentély szolgálatára rendelve.</verse>
        <verse osisID='Num.3.29'>Kehát fiainak a nemzetségei dél felől, a hajlék oldala mellett táboroztak.</verse>
        <verse osisID='Num.3.30'>A keháti nemzetségek családfője Elicáfán, Uzziél fia volt.</verse>
        <verse osisID='Num.3.31'>Az ő feladatuk volt a ládánál, az asztalnál, a lámpatartónál, az oltároknál, a szentélyben használt istentiszteleti fölszerelésnél és a függönynél minden szolgálat elvégzése.</verse>
        <verse osisID='Num.3.32'>A léviták legfőbb fejedelme Eleázár, Áron főpap fia volt, ő ügyelt fel azokra, akik a szentélynél végezték a tennivalókat.</verse>
        <verse osisID='Num.3.33'>Meráritól való a Mahli-nemzetség és a Músi-nemzetség. Ezek Merári nemzetségei.</verse>
        <verse osisID='Num.3.34'>Az egyhónapos fiúktól fölfelé a számba vett férfiak száma összesen hatezer-kétszáz volt.</verse>
        <verse osisID='Num.3.35'>A Merári-nemzetségek családfője Cúriél, Abiháil fia volt. Észak felől, a hajlék oldala mellett táboroztak.</verse>
        <verse osisID='Num.3.36'>Merári fiainak a gondjaira bízták a hajlék deszkáit, reteszeit, oszlopait és talpait, egész fölszerelését és minden tennivalót azokkal kapcsolatban,</verse>
        <verse osisID='Num.3.37'>továbbá az udvar körül levő oszlopokat, azok talpait, cövekeit és köteleit.</verse>
        <verse osisID='Num.3.38'>A hajlék előtt, a kijelentés sátrától napkeletre Mózes, Áron és fiai táboroztak, akik a szent hely körül végezték teendőiket Izráel fiainak a szolgálatában. Ha illetéktelen avatkozott bele, meg kellett halnia.</verse>
        <verse osisID='Num.3.39'>Az összes névjegyzékbe vett lévita, akiket számba vett Mózes és Áron nemzetségenként az ÚR parancsára az egyhónapos fiúktól fölfelé, összesen huszonkétezer férfi volt.</verse>
        <verse osisID='Num.3.40'>Azután ezt mondta Mózesnek az ÚR: Vedd számba Izráel fiai közül az elsőszülött férfiakat mind, az egyhónapos fiúktól fölfelé, és vedd őket névjegyzékbe!</verse>
        <verse osisID='Num.3.41'>De vedd külön a lévitákat nekem, az ÚRnak, Izráel fiainak összes elsőszülöttje helyett, és a léviták állatait Izráel állatainak minden elsőszülöttje helyett.</verse>
        <verse osisID='Num.3.42'>Számba is vette Mózes Izráel fiainak minden elsőszülöttjét, ahogyan megparancsolta neki az ÚR.</verse>
        <verse osisID='Num.3.43'>A névjegyzékbe vett elsőszülött férfiak az egyhónapos fiúktól fölfelé összesen huszonkétezer-kétszázhetvenhárman voltak.</verse>
        <verse osisID='Num.3.44'>Azután így beszélt az ÚR Mózeshez:</verse>
        <verse osisID='Num.3.45'>Vedd külön a lévitákat Izráel fiainak minden elsőszülöttje helyett, és a léviták állatait azok állatai helyett, és legyenek a léviták az enyéim. Én vagyok az ÚR!</verse>
        <verse osisID='Num.3.46'>Attól a kétszázhetvenhárom kiváltandótól pedig, akik a léviták létszámán felül vannak Izráel fiainak az elsőszülöttjei között,</verse>
        <verse osisID='Num.3.47'>szedj öt-öt sekelt fejenként. A szent sekel szerint vedd, amelyben húsz géra egy sekel.</verse>
        <verse osisID='Num.3.48'>Add azt a pénzt Áronnak és fiainak, azokért a kiváltandókért, akik közöttük létszámon felüliek.</verse>
        <verse osisID='Num.3.49'>Mózes tehát váltságpénzt szedett a léviták létszámán felül kiváltandóktól.</verse>
        <verse osisID='Num.3.50'>Izráel fiainak az elsőszülöttjeitől szedte be a pénzt, ezerháromszázhatvanöt sekelt, a szent sekel szerint.</verse>
        <verse osisID='Num.3.51'>Mózes a váltságpénzt Áronnak és fiainak adta, az ÚR parancsa szerint, ahogyan megparancsolta az ÚR Mózesnek.</verse>
      </chapter>
      <chapter osisID='Num.4'>
        <verse osisID='Num.4.1'>Azután így szólt az ÚR Mózeshez és Áronhoz:</verse>
        <verse osisID='Num.4.2'>Vedd számba Kehát fiait Lévi fiai közül nemzetségenként és nagycsaládonként,</verse>
        <verse osisID='Num.4.3'>harmincévesektől fölfelé az ötvenévesekig minden hadkötelest, hogy munkát végezzenek a kijelentés sátránál.</verse>
        <verse osisID='Num.4.4'>Ez Kehát fiainak a tennivalója a kijelentés sátránál az igen szent dolgokkal:</verse>
        <verse osisID='Num.4.5'>Amikor elindul a tábor, menjen be Áron a fiaival, vegyék le a betakaró kárpitot, és fedjék be azzal a bizonyság ládáját.</verse>
        <verse osisID='Num.4.6'>Tegyenek arra delfinbőr takarót, terítsék le egy csupa kék bíborból készült ruhával, és dugják bele a rúdjait.</verse>
        <verse osisID='Num.4.7'>Az áldozati kenyerek asztalát is terítsék le kék bíborruhával, tegyék rá a tálakat, serpenyőket, kelyheket és italáldozati korsókat. Legyen rajta a szent kenyér is.</verse>
        <verse osisID='Num.4.8'>Terítsék le karmazsin fonálból készült ruhával, fedjék be delfinbőr takaróval, és dugják bele a rúdjait.</verse>
        <verse osisID='Num.4.9'>Azután vegyenek kék bíborruhát, és göngyöljék bele a lámpatartót és annak mécseseit, koppantóit, hamutartóit és minden olajosedényét, amelyből feltöltik.</verse>
        <verse osisID='Num.4.10'>Tegyék azt és egész fölszerelését delfinbőr takaróba, és tegyék a hordozórudakra.</verse>
        <verse osisID='Num.4.11'>Az aranyoltárra is terítsenek kék bíborruhát, takarják be delfinbőr takaróval, és dugják bele a rúdjait.</verse>
        <verse osisID='Num.4.12'>Szedjék össze az istentiszteleti edényeket mind, amelyeket a szentélyben használnak, tegyék kék bíborruhába, takarják be delfinbőr takaróval, és tegyék a hordozórudakra.</verse>
        <verse osisID='Num.4.13'>Azután takarítsák el a hamut az oltárról, és terítsenek rá piros bíborruhát.</verse>
        <verse osisID='Num.4.14'>Tegyék rá az egész hozzá tartozó fölszerelést, amellyel istentiszteletet végeznek: a szenesserpenyőket, villákat, lapátokat, hintőedényeket, az oltár egész fölszerelését, terítsenek rá delfinbőr takarót, és dugják bele a rúdjait.</verse>
        <verse osisID='Num.4.15'>Miután Áron és fiai elvégezték a szentélynek és a szentély egész fölszerelésének a letakarását a tábor elindulásakor, menjenek oda Kehát fiai, és ők vigyék azokat. De ne érintsék a szent dolgokat, mert akkor meghalnak. Ezt kell vinniük Kehát fiainak a kijelentés sátrából.</verse>
        <verse osisID='Num.4.16'>Eleázárnak, Áron főpap fiának a gondjaira bízták a világításra való olajat, a jóillatú füstölőszereket, az állandó ételáldozatot és a fölkenésre való olajat. Rábízták az egész hajlékot és mindazt, ami ahhoz tartozik, a szentélyt és fölszerelését.</verse>
        <verse osisID='Num.4.17'>Azután így beszélt az ÚR Mózeshez és Áronhoz:</verse>
        <verse osisID='Num.4.18'>Ne engedjétek, hogy a keháti nemzetségek törzse kipusztuljon a léviták közül,</verse>
        <verse osisID='Num.4.19'>hanem úgy bánjatok velük, hogy éljenek, és ne haljanak meg, amikor közel mennek az igen szent dolgokhoz: Áron és fiai menjenek oda, és szabják meg mindegyiknek, hogy mit tegyen és mit vigyen.</verse>
        <verse osisID='Num.4.20'>Egy pillanatra se menjenek be, hogy megnézzék a szent dolgokat, mert akkor meghalnak!</verse>
        <verse osisID='Num.4.21'>Azután így beszélt az ÚR Mózeshez:</verse>
        <verse osisID='Num.4.22'>Vedd számba Gérsón fiait is nagycsaládonként és nemzetségenként.</verse>
        <verse osisID='Num.4.23'>Harmincévestől fölfelé az ötvenévesekig vedd számba őket, minden hadkötelest, hogy szolgálatot végezzenek a kijelentés sátránál.</verse>
        <verse osisID='Num.4.24'>Ez a gérsóni nemzetségek dolga, amit tenniük és vinniük kell:</verse>
        <verse osisID='Num.4.25'>Ők vigyék a hajlék sátorlapjait, a kijelentés sátrát, ennek a takaróját, a delfinbőr takarót, amely rajta van, a kijelentés sátrának a bejárati függönyét,</verse>
        <verse osisID='Num.4.26'>az udvar szőnyegfalait, a hajlékot és az oltárt körülvevő udvar kapubejáratának függönyét, ezeknek a köteleit és a hozzájuk tartozó egész fölszerelést. Ők végezzék el mindazt, amit azokkal tenni kell.</verse>
        <verse osisID='Num.4.27'>Áronnak és fiainak a parancsa szerint történjék Gérsón fiainak minden tennivalója, mindaz, amit vinniük és tenniük kell. Bízzátok rájuk mindazt, amit vinniük kell.</verse>
        <verse osisID='Num.4.28'>Ez a gérsóni nemzetségek tennivalója a kijelentés sátra körül. Ítámárnak, Áron főpap fiának a parancsára végezzék kötelességüket.</verse>
        <verse osisID='Num.4.29'>Merári fiait is vedd számba nemzetségenként és nagycsaládonként.</verse>
        <verse osisID='Num.4.30'>Harmincévestől fölfelé az ötvenévesekig vedd számba őket, minden hadkötelest, hogy szolgálatot végezzenek a kijelentés sátránál.</verse>
        <verse osisID='Num.4.31'>Ezt kell vinniük a kijelentés sátránál végzendő minden szolgálatukban: a hajlék deszkáit, reteszeit, oszlopait és talpait,</verse>
        <verse osisID='Num.4.32'>az udvart körülvevő oszlopokat, azok talpait, cövekeit és köteleit, és a hozzájuk tartozó egész fölszerelést. Név szerint soroljátok föl a fölszerelést, amelyet vinniük kell.</verse>
        <verse osisID='Num.4.33'>Ez Merári fiai nemzetségeinek a tennivalója&amp;#59; a kijelentés sátránál végzendő egész szolgálatuk, Ítámárnak, Áron főpap fiának a parancsa szerint.</verse>
        <verse osisID='Num.4.34'>Mózes, Áron és a közösség fejedelmei számba vették Kehát fiait nemzetségenként és nagycsaládonként,</verse>
        <verse osisID='Num.4.35'>harmincévestől fölfelé az ötvenévesekig, minden hadkötelest, hogy szolgálatot végezzenek a kijelentés sátránál.</verse>
        <verse osisID='Num.4.36'>Nemzetségeikből kétezer-hétszázötvenet soroztak be.</verse>
        <verse osisID='Num.4.37'>Ennyien voltak a keháti nemzetségekből számba vettek, akik a kijelentés sátránál végeztek szolgálatot. Mózes és Áron vette őket számba az ÚR Mózesnek adott parancsa szerint.</verse>
        <verse osisID='Num.4.38'>Akiket Gérsón fiai közül számba vettek nemzetségenként és nagycsaládonként,</verse>
        <verse osisID='Num.4.39'>harmincévestől fölfelé az ötvenévesekig, minden hadkötelest, aki szolgálatot végzett a kijelentés sátránál,</verse>
        <verse osisID='Num.4.40'>a nemzetségeikből és nagycsaládjaikból számba vettek kétezer-hatszázharmincan voltak.</verse>
        <verse osisID='Num.4.41'>Ennyien voltak a Gérsón fiainak nemzetségeiből számba vettek, akik a kijelentés sátránál végeztek szolgálatot. Mózes és Áron vette őket számba az ÚR parancsa szerint.</verse>
        <verse osisID='Num.4.42'>A Merári fiai nemzetségeiből számba vettek nemzetségenként és nagycsaládonként,</verse>
        <verse osisID='Num.4.43'>harmincévestől fölfelé az ötvenévesekig, minden hadkötelest, aki szolgálatot végzett a kijelentés sátránál,</verse>
        <verse osisID='Num.4.44'>az ő nemzetségeikből számba vettek háromezer-kétszázan voltak.</verse>
        <verse osisID='Num.4.45'>Ennyien voltak a Merári fiainak nemzetségeiből számba vettek. Mózes és Áron vette őket számba az ÚR Mózesnek adott parancsa szerint.</verse>
        <verse osisID='Num.4.46'>Az összes számba vett léviták, akiket Mózes, Áron és Izráel fejedelmei számba vettek nemzetségenként és nagycsaládonként,</verse>
        <verse osisID='Num.4.47'>harmincévestől fölfelé az ötvenévesekig, mindenki, akinek szolgálatba kellett lépnie, hogy végezze mindazt, amit tennie és vinnie kell a kijelentés sátránál,</verse>
        <verse osisID='Num.4.48'>a közülük számba vettek nyolcezer-ötszáznyolcvanan voltak.</verse>
        <verse osisID='Num.4.49'>Az ÚR Mózesnek adott parancsa szerint vették számba őket, mindenkinek megvolt a maga tennivalója és vinnivalója. Úgy vették számba őket, ahogyan az ÚR megparancsolta Mózesnek.</verse>
      </chapter>
      <chapter osisID='Num.5'>
        <verse osisID='Num.5.1'>Azután így beszélt az ÚR Mózeshez:</verse>
        <verse osisID='Num.5.2'>Parancsold meg Izráel fiainak, hogy küldjenek ki a táborból mindenkit, akinek kiütése vagy folyása van, vagy holttest miatt tisztátalan.</verse>
        <verse osisID='Num.5.3'>Akár férfi, akár asszony, küldjék ki. A táboron kívülre küldjék őket, hogy tisztátalanná ne tegyék táborukat, ahol én közöttük lakozom.</verse>
        <verse osisID='Num.5.4'>Izráel fiai így cselekedtek: kiküldték őket a táboron kívülre. Úgy cselekedtek Izráel fiai, ahogyan az ÚR meghagyta Mózesnek.</verse>
        <verse osisID='Num.5.5'>Azután így beszélt az ÚR Mózeshez:</verse>
        <verse osisID='Num.5.6'>Mondd meg Izráel fiainak, hogy ha férfi, vagy asszony bármilyen vétket követ el, egy másik ember ellen, az az ÚRral szemben válik hűtlenné, és így adós lesz,</verse>
        <verse osisID='Num.5.7'>az ilyenek vallják meg vétküket, amelyet elkövettek, térítsék meg adósságukat teljes értékében, és tegyék hozzá még az ötödrészét, úgy térítsék meg annak, akinek tartoznak vele.</verse>
        <verse osisID='Num.5.8'>De ha nincs annak az embernek örököse, és így nincs kinek megtéríteni az adósságot, akkor az ÚRé, vagyis a papé lesz a megtérítendő adósság, az engesztelési koson kívül, amellyel engesztelést végeznek érte.</verse>
        <verse osisID='Num.5.9'>A szent adományokból minden felajánlás, amelyet Izráel fiai a paphoz visznek, azé legyen.</verse>
        <verse osisID='Num.5.10'>Aki szent adományt visz, az övé legyen. Amit a papnak ad, az a papé legyen.</verse>
        <verse osisID='Num.5.11'>Azután így beszélt az ÚR Mózeshez:</verse>
        <verse osisID='Num.5.12'>Szólj Izráel fiaihoz, és mondd meg nekik: Ha valakinek a felesége eltévelyedik, és hűtlenséget követ el ellene,</verse>
        <verse osisID='Num.5.13'>és valaki vele hál, és közösül vele, de férje előtt titokban marad, hiszen az asszony titkolja, hogy tisztátalanná vált, tanú pedig nincs ellene, mert nem érték tetten,</verse>
        <verse osisID='Num.5.14'>de a férjben féltékenység támad és féltékeny a feleségére, hogy tisztátalanná lett&amp;#59; vagy ha féltékenység támad benne, és féltékeny a feleségére, holott az nem lett tisztátalanná,</verse>
        <verse osisID='Num.5.15'>akkor vigye el a férj a feleségét a paphoz. Vigye el az érte járó áldozatot is: egy tized véka árpalisztet, de olajat ne öntsön rá, se tömjént ne tegyen rá, mert féltékenységi áldozat az, emlékeztető áldozat, bűnre emlékeztet.</verse>
        <verse osisID='Num.5.16'>Vezesse oda a pap az asszonyt, és állítsa az ÚR színe elé.</verse>
        <verse osisID='Num.5.17'>Vegyen a pap egy cserépedénybe szent vizet, azután vegyen a pap a hajlék földjén levő porból, és tegye a vízbe.</verse>
        <verse osisID='Num.5.18'>Állítsa a pap az asszonyt az ÚR színe elé, bontsa ki az asszony haját, és tegye annak a tenyerére az emlékeztető áldozatot: féltékenységi áldozat az. A keserű, átokhozó víz azonban maradjon a pap kezében.</verse>
        <verse osisID='Num.5.19'>Azután eskesse meg őt a pap, és mondja ezt az asszonynak: Ha nem hált veled senki, ha nem tévelyedtél el tisztátalanul férjedtől, ne ártson neked ez a keserű, átokhozó víz,</verse>
        <verse osisID='Num.5.20'>csak akkor, ha eltévelyedtél férjedtől, és tisztátalanná váltál, mert férjeden kívül más is hált veled.</verse>
        <verse osisID='Num.5.21'>Eskesse meg a pap az asszonyt az átokhozó esküvel, és ezt mondja neki a pap: Tegyen téged az ÚR esküvel elátkozottá néped között! Tegye az ÚR medencédet koraszülővé, méhedet dagadttá!</verse>
        <verse osisID='Num.5.22'>Hatoljon be ez az átokhozó víz a belső részeidbe, dagadjon meg a méhed, és legyen koraszülővé a medencéd! Az asszony pedig mondja rá: Ámen! Ámen!</verse>
        <verse osisID='Num.5.23'>Azután írja föl a pap ezeket az átkokat egy lapra, mossa bele a keserű vízbe,</verse>
        <verse osisID='Num.5.24'>és itassa meg az asszonnyal a keserű, átokhozó vizet, hadd hatoljon bele az átokhozó víz, keserves fájdalmat okozva.</verse>
        <verse osisID='Num.5.25'>Azután vegye ki a pap az asszony kezéből a féltékenységi áldozatot, mutassa fel az áldozatot az ÚR színe előtt, és vigye az oltárhoz.</verse>
        <verse osisID='Num.5.26'>Vegyen a pap egy marokkal az áldozatból az asszony emlékeztető áldozatául, és füstölögtesse el az oltáron. Azután itassa meg az asszonnyal a vizet.</verse>
        <verse osisID='Num.5.27'>Miután megitatta vele a vizet, az történik, hogy ha az asszony csakugyan tisztátalanná vált, mert hűtlenséget követett el férjével szemben, belehatol az az átokhozó víz, keserves fájdalmat okozva, megdagad a méhe, és koraszülővé válik a medencéje. Az az asszony átkozott lesz népe között.</verse>
        <verse osisID='Num.5.28'>De ha nem vált tisztátalanná az asszony, hanem tiszta maradt, akkor a víz nem árt neki, és képes lesz gyermeket szülni.</verse>
        <verse osisID='Num.5.29'>Ez a féltékenység törvénye. Ha egy asszony eltévelyedik férjétől, és tisztátalanná válik,</verse>
        <verse osisID='Num.5.30'>vagy ha valakiben féltékenység támad, féltékeny a feleségére, és ezért az ÚR színe elé állítja az asszonyt, akkor hajtsa végre rajta a pap ezt az egész törvényt.</verse>
        <verse osisID='Num.5.31'>A férj mentesül a bűntől, az asszonynak pedig bűnhődnie kell, ha bűnös.</verse>
      </chapter>
      <chapter osisID='Num.6'>
        <verse osisID='Num.6.1'>Azután így beszélt az ÚR Mózeshez:</verse>
        <verse osisID='Num.6.2'>Szólj Izráel fiaihoz, és mondd meg nekik: Ha egy férfi vagy nő külön fogadalmat tesz, názírfogadalmat, vagyis az ÚRnak szenteli magát,</verse>
        <verse osisID='Num.6.3'>tartózkodjék bortól és részegítő italtól, ne igyék borecetet és részegítő italból való ecetet, ne igyék szőlőből készült italt, ne egyék se friss, se szárított szőlőt.</verse>
        <verse osisID='Num.6.4'>Názírsága egész ideje alatt semmi olyat se egyék, ami szőlőtőről való, még a magját, vagy a héját se.</verse>
        <verse osisID='Num.6.5'>Názír fogadalmának egész ideje alatt ne érje borotva a fejét, míg le nem telnek azok a napok, amelyekre az ÚRnak szentelte magát. Szent legyen, növessze meg fejének hajfürtjeit.</verse>
        <verse osisID='Num.6.6'>Ne menjen be halotthoz az egész idő alatt, amelyben az ÚRnak szentelte magát.</verse>
        <verse osisID='Num.6.7'>Ne tegye magát tisztátalanná se apjával, se anyjával, se fiútestvérével, se nőtestvérével, amikor meghalnak, mert Istennek szentelt haj van a fején.</verse>
        <verse osisID='Num.6.8'>Názírsága egész idején az ÚRnak legyen szentelve.</verse>
        <verse osisID='Num.6.9'>Ha pedig valaki hirtelen, váratlanul meghal nála, és tisztátalanná teszi a názír fejét, akkor nyírja meg a fejét tisztulása napján, a hetedik napon nyírja meg azt.</verse>
        <verse osisID='Num.6.10'>A nyolcadik napon pedig vigyen el két gerlicét vagy két galambfiókát a paphoz, a kijelentés sátrának bejáratához.</verse>
        <verse osisID='Num.6.11'>Készítse el a pap az egyiket vétekáldozatul, a másikat pedig égőáldozatul, és végezzen érte engesztelést, mert vétekbe esett a holttest miatt. Így szentelje oda újból a fejét azon a napon.</verse>
        <verse osisID='Num.6.12'>Szentelje magát újból az ÚRnak názírsága idejére, és vigyen egy esztendős bárányt jóvátételi áldozatul. Az előző napok pedig nem számítanak, mert tisztátalanná lett a názír.</verse>
        <verse osisID='Num.6.13'>A názírnak ez a törvénye: amikor letelik názírságának az ideje, vezessék őt a kijelentés sátrának bejáratához.</verse>
        <verse osisID='Num.6.14'>Mutassa be áldozatát az ÚRnak: egy esztendős hibátlan hím bárányt égőáldozatul, egy esztendős hibátlan nőstény bárányt vétekáldozatul, egy hibátlan kost békeáldozatul,</verse>
        <verse osisID='Num.6.15'>egy kosár kovásztalan kenyeret, finomlisztből olajjal gyúrt lepényeket és olajjal megkent kovásztalan lángosokat, a hozzájuk tartozó ételáldozatokkal és italáldozatokkal együtt.</verse>
        <verse osisID='Num.6.16'>Mutassa be a pap az ÚR színe előtt, és készítse el a názír vétekáldozatát és égőáldozatát.</verse>
        <verse osisID='Num.6.17'>A kost is készítse el békeáldozatul az ÚRnak, egy kosár kovásztalan kenyérrel együtt. Készítse el a pap az ahhoz tartozó ételáldozatot és italáldozatot is.</verse>
        <verse osisID='Num.6.18'>A názír pedig nyírja le fejének hajkoronáját a kijelentés sátrának bejáratánál, azután fogja fejének a hajkoronáját, és tegye azt a tűzre, amelyen a békeáldozat van.</verse>
        <verse osisID='Num.6.19'>Fogja a pap a kos megfőtt lapockáját, egy kovásztalan lepényt a kosárból meg egy kovásztalan lángost, tegye a názír tenyerére, miután a názír lenyírta hajkoronáját,</verse>
        <verse osisID='Num.6.20'>és mutassa fel azokat a pap felmutatott áldozatul az ÚR színe előtt. A papé az szent adományként, a felmutatott szügyön és felajánlott combon kívül. Azután ihat bort a názír.</verse>
        <verse osisID='Num.6.21'>Ez a názír törvénye, aki fogadalmat tett. Az ÚRnak szóló áldozat ez hajkoronájáért, azon kívül, amire telik neki. Úgy kell a názírság törvényét megtartania, ahogyan a fogadalmat tette.</verse>
        <verse osisID='Num.6.22'>Azután így beszélt az ÚR Mózeshez:</verse>
        <verse osisID='Num.6.23'>Mondd meg Áronnak és fiainak: Így áldjátok meg Izráel fiait, ezt mondjátok nekik:</verse>
        <verse osisID='Num.6.24'>Áldjon meg téged az ÚR, és őrizzen meg téged!</verse>
        <verse osisID='Num.6.25'>Ragyogtassa rád orcáját az ÚR, és könyörüljön rajtad!</verse>
        <verse osisID='Num.6.26'>Fordítsa feléd orcáját az ÚR, és adjon neked békességet!</verse>
        <verse osisID='Num.6.27'>Így szóljanak nevemben Izráel fiaihoz, és én megáldom őket.</verse>
      </chapter>
      <chapter osisID='Num.7'>
        <verse osisID='Num.7.1'>Amikor befejezte Mózes a hajlék fölállítását, fölkente és fölszentelte azt egész fölszerelésével együtt, az oltárt is egész fölszerelésével együtt&amp;#59; fölkente és fölszentelte azokat.</verse>
        <verse osisID='Num.7.2'>Odajárultak Izráel fejedelmei, nagycsaládfői, a törzsek fejedelmei, akik a számba vettek élén álltak.</verse>
        <verse osisID='Num.7.3'>Odavitték áldozatukat az ÚR elé: hat födeles szekeret és tizenkét szarvasmarhát, két fejedelem egy szekeret, és mindegyik egy marhát. Odavezették azokat a hajlék elé.</verse>
        <verse osisID='Num.7.4'>Az ÚR ezt mondta Mózesnek:</verse>
        <verse osisID='Num.7.5'>Vedd át tőlük ezeket a kijelentés sátrának szolgálatára&amp;#59; add oda a lévitáknak, mindegyiknek a maga szolgálata szerint!</verse>
        <verse osisID='Num.7.6'>Átvette tehát Mózes a szekereket és a szarvasmarhákat, és odaadta a lévitáknak.</verse>
        <verse osisID='Num.7.7'>Két szekeret és négy szarvasmarhát adott Gérsón fiainak, szolgálatukhoz mérten.</verse>
        <verse osisID='Num.7.8'>Négy szekeret és nyolc szarvasmarhát pedig Merári fiainak adott, szolgálatukhoz mérten, amelyet ők Ítámárnak, Áron főpap fiának a parancsa szerint végeztek.</verse>
        <verse osisID='Num.7.9'>De Kehát fiainak semmit sem adott, mert az ő tennivalójuk az volt, hogy a szent dolgokat a vállukon vigyék.</verse>
        <verse osisID='Num.7.10'>Azután odavitték a fejedelmek az oltár fölszentelésére szánt ajándékot azon a napon, amelyen fölkenték azt. A fejedelmek odavitték áldozati ajándékukat az oltár elé.</verse>
        <verse osisID='Num.7.11'>Akkor ezt mondta Mózesnek az ÚR: Az egyik napon az egyik fejedelem, a másik napon a másik fejedelem vigye oda az oltár fölszentelésére szánt áldozati ajándékát.</verse>
        <verse osisID='Num.7.12'>Az első napon Nahsón, Amminádáb fia, Júda nemzetségéből mutatta be áldozati ajándékát.</verse>
        <verse osisID='Num.7.13'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.14'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.15'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.16'>egy kecskebak vétekáldozatul,</verse>
        <verse osisID='Num.7.17'>békeáldozatul pedig két szarvasmarha, öt kos, öt bak és öt egyéves bárány. Ez Nahsónnak, Amminádáb fiának az áldozati ajándéka.</verse>
        <verse osisID='Num.7.18'>A második napon Netanél, Cúár fia, Issakár fejedelme áldozott.</verse>
        <verse osisID='Num.7.19'>Bemutatta áldozati ajándékát: egy százharminc sekel súlyú ezüsttálat meg egy hetven sekel súlyú ezüst hintőedényt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.20'>Továbbá egy tíz sekel súlyú aranyserpenyőt, tele füstölőszerekkel,</verse>
        <verse osisID='Num.7.21'>egy bikaborjút, egy kost, egy esztendős bárányt égőáldozatul,</verse>
        <verse osisID='Num.7.22'>egy kecskebakot vétekáldozatul,</verse>
        <verse osisID='Num.7.23'>békeáldozatul pedig két szarvasmarhát, öt kost, öt bakot és öt egyéves bárányt. Ez Netanélnak, Cúár fiának az áldozati ajándéka.</verse>
        <verse osisID='Num.7.24'>A harmadik napon Zebulon fiainak a fejedelme, Eliáb, Hélón fia következett.</verse>
        <verse osisID='Num.7.25'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.26'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.27'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.28'>egy kecskebak vétekáldozatul,</verse>
        <verse osisID='Num.7.29'>békeáldozatul pedig két szarvasmarha, öt kos, öt bak és öt egyéves bárány. Ez Eliábnak, Hélón fiának az áldozati ajándéka.</verse>
        <verse osisID='Num.7.30'>A negyedik napon Rúben fiainak a fejedelme, Elicúr, Sedéúr fia következett.</verse>
        <verse osisID='Num.7.31'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.32'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.33'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.34'>egy kecskebak vétekáldozatul,</verse>
        <verse osisID='Num.7.35'>békeáldozatul pedig két szarvasmarha, öt kos, öt bak és öt egyéves bárány. Ez Elicúrnak, Sedéúr fiának az áldozati ajándéka.</verse>
        <verse osisID='Num.7.36'>Az ötödik napon Simeon fiainak a fejedelme, Selumiél, Cúrisaddaj fia következett.</verse>
        <verse osisID='Num.7.37'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.38'>Továbbá egy tíz sekel súlyú aranyserpenyő tele füstölőszerekkel,</verse>
        <verse osisID='Num.7.39'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.40'>egy kecskebak vétekáldozatul,</verse>
        <verse osisID='Num.7.41'>békeáldozatul pedig két szarvasmarha, öt kos, öt bak és öt egyéves bárány. Ez Selumiélnak, Cúrisaddaj fiának az áldozati ajándéka.</verse>
        <verse osisID='Num.7.42'>A hatodik napon Gád fiainak a fejedelme, Eljászáf, Deúél fia következett.</verse>
        <verse osisID='Num.7.43'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.44'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.45'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.46'>egy kecskebak vétekáldozatul,</verse>
        <verse osisID='Num.7.47'>békeáldozatul pedig két szarvasmarha, öt kos, öt bak és öt egyéves bárány. Ez Eljászáfnak, Deúél fiának az áldozati ajándéka.</verse>
        <verse osisID='Num.7.48'>A hetedik napon Efraim fiainak a fejedelme, Elisámá, Ammihúd fia következett.</verse>
        <verse osisID='Num.7.49'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.50'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.51'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.52'>egy kecskebak vétekáldozatul,</verse>
        <verse osisID='Num.7.53'>békeáldozatul pedig két szarvasmarha, öt kos, öt bak és öt egyéves bárány. Ez Elisámának, Ammihúd fiának az áldozati ajándéka.</verse>
        <verse osisID='Num.7.54'>A nyolcadik napon Manassé fiainak a fejedelme, Gamliél, Pedácúr fia következett.</verse>
        <verse osisID='Num.7.55'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.56'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.57'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.58'>egy kecskebak vétekáldozatul,</verse>
        <verse osisID='Num.7.59'>békeáldozatul pedig két szarvasmarha, öt kos, öt bak és öt egyéves bárány. Ez Gamliélnak, Pedácúr fiának az áldozati ajándéka.</verse>
        <verse osisID='Num.7.60'>A kilencedik napon Benjámin fiainak a fejedelme, Abidán, Gideóni fia következett.</verse>
        <verse osisID='Num.7.61'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.62'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.63'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.64'>egy kecskebak vétekáldozatul,</verse>
        <verse osisID='Num.7.65'>békeáldozatul pedig két szarvasmarha, öt kos, öt bak és öt egyéves bárány. Ez Abidánnak, Gideóni fiának az áldozati ajándéka.</verse>
        <verse osisID='Num.7.66'>A tizedik napon Dán fiainak a fejedelme, Ahiezer, Ammisaddaj fia következett.</verse>
        <verse osisID='Num.7.67'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.68'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.69'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.70'>egy kecskebak vétekáldozatul,</verse>
        <verse osisID='Num.7.71'>békeáldozatul pedig két szarvasmarha, öt kos, öt bak és öt egyéves bárány. Ez Ahiezernek, Ammisaddaj fiának az áldozati ajándéka.</verse>
        <verse osisID='Num.7.72'>A tizenegyedik napon Ásér fiainak a fejedelme, Pagiél, Okrán fia következett.</verse>
        <verse osisID='Num.7.73'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.74'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.75'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.76'>egy kecskebak vétekáldozatul,</verse>
        <verse osisID='Num.7.77'>békeáldozatul pedig két szarvasmarha, öt kos, öt bak és öt egyéves bárány. Ez Pagiélnak, Okrán fiának az áldozati ajándéka.</verse>
        <verse osisID='Num.7.78'>A tizenkettedik napon Naftáli fiainak a fejedelme, Ahira, Énán fia következett.</verse>
        <verse osisID='Num.7.79'>Áldozati ajándéka egy százharminc sekel súlyú ezüsttál meg egy hetven sekel súlyú ezüst hintőedény volt, a szent sekel szerint. Mindkettő tele volt olajjal gyúrt finomliszttel, ételáldozatul.</verse>
        <verse osisID='Num.7.80'>Továbbá egy tíz sekel súlyú aranyserpenyő, tele füstölőszerekkel,</verse>
        <verse osisID='Num.7.81'>egy bikaborjú, egy kos és egy esztendős bárány égőáldozatul,</verse>
        <verse osisID='Num.7.82'>egy kecskebak vétekáldozatul,</verse>
        <verse osisID='Num.7.83'>békeáldozatul pedig két szarvasmarha, öt kos, öt bak és öt egyéves bárány. Ez Ahirának, Énán fiának az áldozati ajándéka.</verse>
        <verse osisID='Num.7.84'>Ez volt Izráel fejedelmeinek az oltár fölszentelésére szánt ajándéka azon a napon, amelyen fölkenték azt: tizenkét ezüsttál, tizenkét ezüst hintőedény és tizenkét aranyserpenyő.</verse>
        <verse osisID='Num.7.85'>Százharminc sekel súlyú volt egy ezüsttál és hetven sekel súlyú egy ezüst hintőedény. Az ezüstedények súlya összesen kétezer-négyszáz sekel volt, a szent sekel szerint.</verse>
        <verse osisID='Num.7.86'>Továbbá tizenkét aranyserpenyő, tele füstölőszerekkel. Tíz sekel súlyú volt egy-egy serpenyő, a szent sekel szerint. Az aranyserpenyők súlya összesen százhúsz sekel volt.</verse>
        <verse osisID='Num.7.87'>Égőáldozatra szánt szarvasmarha volt összesen tizenkét bika, azután tizenkét kos és tizenkét egyéves bárány, a hozzájuk tartozó ételáldozatokkal együtt, meg tizenkét kecskebak vétekáldozatul.</verse>
        <verse osisID='Num.7.88'>Békeáldozatra szánt szarvasmarha volt összesen huszonnégy bika, azután hatvan kos, hatvan bak, és hatvan egyéves bárány. Ez volt az oltár fölszentelésére szánt ajándék, miután fölkenték azt.</verse>
        <verse osisID='Num.7.89'>Amikor bement Mózes a kijelentés sátrába, hogy beszéljen az ÚRral, hallotta a hangot, mely a födélről beszélt hozzá, a bizonyság ládáján levő két kerúb közül. Onnan beszélt hozzá.</verse>
      </chapter>
      <chapter osisID='Num.8'>
        <verse osisID='Num.8.1'>Azután így beszélt az ÚR Mózeshez:</verse>
        <verse osisID='Num.8.2'>Szólj Áronhoz, és mondd meg neki: Úgy rakd föl a mécseket, hogy a hét mécs a lámpatartó elején világítson.</verse>
        <verse osisID='Num.8.3'>Így cselekedett Áron: a lámpatartó elejére rakta föl a mécseket, ahogyan megparancsolta Mózesnek az ÚR.</verse>
        <verse osisID='Num.8.4'>A lámpatartó ötvözött aranyból készült, a szára is meg a virága is ötvösmunka volt. Arra a mintára készítette el Mózes a lámpatartót, amelyet az ÚR mutatott neki.</verse>
        <verse osisID='Num.8.5'>Azután így beszélt az ÚR Mózeshez:</verse>
        <verse osisID='Num.8.6'>Válaszd külön a lévitákat Izráel fiai közül és tisztítsd meg őket.</verse>
        <verse osisID='Num.8.7'>Ezt cselekedd velük, hogy megtisztuljanak: hints rájuk vétektől megtisztító vizet, egész testüket borotválják le, mossák ki ruhájukat, hogy tiszták legyenek.</verse>
        <verse osisID='Num.8.8'>Vegyenek egy bikaborjút és hozzá ételáldozatul olajjal gyúrt finomlisztet. Egy másik bikaborjút pedig végy vétekáldozatul.</verse>
        <verse osisID='Num.8.9'>Vezesd a lévitákat a kijelentés sátra elé, és gyűjtsd össze Izráel fiainak egész közösségét.</verse>
        <verse osisID='Num.8.10'>Azután vezesd a lévitákat az ÚR színe elé, és Izráel fiai tegyék kezüket a lévitákra.</verse>
        <verse osisID='Num.8.11'>Áron pedig ajánlja fel a lévitákat mint Izráel fiainak felajánlását az ÚRnak, hogy ők végezzék az ÚR szolgálatát.</verse>
        <verse osisID='Num.8.12'>A léviták tegyék kezüket a bikák fejére, te pedig készítsd el az egyik bikát vétekáldozatul, a másikat pedig égőáldozatul az ÚRnak, engesztelésül a lévitákért.</verse>
        <verse osisID='Num.8.13'>Állítsd a lévitákat Áron és fiai elé, és ajánld fel őket az ÚRnak szóló felajánlásként.</verse>
        <verse osisID='Num.8.14'>Válaszd külön a lévitákat Izráel fiaitól, hogy a léviták az enyémek legyenek.</verse>
        <verse osisID='Num.8.15'>Csak azután kezdhetik el a léviták a szolgálatot a kijelentés sátránál, ha megtisztítottad és felajánlottad őket ajándékul.</verse>
        <verse osisID='Num.8.16'>Mert egészen az én tulajdonaim ők Izráel fiai között. Őket választottam ki magamnak Izráel fiai közül minden elsőszülött helyett, aki anyja méhét megnyitja.</verse>
        <verse osisID='Num.8.17'>Mert enyém minden elsőszülött Izráel fiainál, akár embertől, akár állattól való. Akkor szenteltem őket magamnak, amikor lesújtottam Egyiptom földjén minden elsőszülöttre.</verse>
        <verse osisID='Num.8.18'>A lévitákat minden elsőszülött helyett választottam ki magamnak Izráel fiai közül,</verse>
        <verse osisID='Num.8.19'>és a lévitákat Áron és fiai rendelkezésére bocsátottam Izráel fiai közül, hogy Izráel fiai helyett végezzék a szolgálatot a kijelentés sátránál. Szerezzenek engesztelést Izráel fiaiért, hogy ne sújtsa csapás Izráel fiait, ha a szentélyhez közelednek.</verse>
        <verse osisID='Num.8.20'>Így cselekedett Mózes, Áron és Izráel fiainak egész közössége a lévitákkal. Egészen úgy cselekedtek a lévitákkal Izráel fiai, ahogyan megparancsolta az ÚR Mózesnek.</verse>
        <verse osisID='Num.8.21'>A léviták megtisztították magukat a vétektől, és kimosták ruhájukat. Áron pedig felajánlotta őket ajándékul az ÚRnak, és engesztelést végzett értük Áron, hogy tisztává tegye őket.</verse>
        <verse osisID='Num.8.22'>Csak azután kezdték el a léviták szolgálatukat a kijelentés sátránál, Áron és fiai irányításával. Úgy cselekedtek a lévitákkal, ahogyan megparancsolta az ÚR Mózesnek.</verse>
        <verse osisID='Num.8.23'>Majd így beszélt az ÚR Mózeshez:</verse>
        <verse osisID='Num.8.24'>Még ez is a lévitákra tartozik: a huszonöt éven felüli lévita hadköteles, és végezzen szolgálatot a kijelentés sátránál.</verse>
        <verse osisID='Num.8.25'>Az ötvenéves pedig vonuljon vissza a szolgálatot végzők seregéből, és ne szolgáljon többé,</verse>
        <verse osisID='Num.8.26'>hanem szolgálja ki testvéreit a kijelentés sátránál, teljesítse kötelességét, istentiszteleti szolgálatot azonban ne végezzen. Így szabd meg a léviták kötelességeit.</verse>
      </chapter>
      <chapter osisID='Num.9'>
        <verse osisID='Num.9.1'>Azután így beszélt az ÚR Mózeshez a Sínai-pusztában, a második év első hónapjában azután, hogy kijöttek Egyiptomból:</verse>
        <verse osisID='Num.9.2'>Készítsék el Izráel fiai a páskát a megszabott időben.</verse>
        <verse osisID='Num.9.3'>Ennek a hónapnak a tizennegyedik napján, estefelé készítsék el a megszabott időben. Egészen a rávonatkozó rendelkezések és végzések szerint készítsétek el.</verse>
        <verse osisID='Num.9.4'>Megmondta tehát Mózes Izráel fiainak, hogyan készítsék el a páskát.</verse>
        <verse osisID='Num.9.5'>Elkészítették a páskát az első hónap tizennegyedik napján, estefelé a Sínai-pusztában. Pontosan úgy jártak el Izráel fiai, ahogyan megparancsolta az ÚR Mózesnek.</verse>
        <verse osisID='Num.9.6'>Néhány férfi azonban tisztátalan volt emberi holttest miatt, és így nem készíthették el a páskát azon a napon. Ezért Mózes és Áron elé járultak azon a napon</verse>
        <verse osisID='Num.9.7'>ezek a férfiak, és ezt mondták: Mi emberi holttest miatt tisztátalanok vagyunk. Miért rövidüljünk meg azzal, hogy nem mutathatunk be áldozatot az ÚRnak a megszabott időben Izráel fiaival együtt?</verse>
        <verse osisID='Num.9.8'>Mózes ezt felelte nekik: Várjatok, míg meghallom, mit parancsol rólatok az ÚR.</verse>
        <verse osisID='Num.9.9'>Az ÚR így beszélt Mózeshez:</verse>
        <verse osisID='Num.9.10'>Mondd meg Izráel fiainak, hogy ha valaki holttest miatt tisztátalanná válik, vagy messze úton van közületek, vagy utódaitok közül, az is készítsen páskát az ÚRnak.</verse>
        <verse osisID='Num.9.11'>A második hónap tizennegyedik napján estefelé készítsék el ezek, és kovásztalan kenyérrel meg keserű füvekkel egyék meg.</verse>
        <verse osisID='Num.9.12'>Ne hagyjanak belőle reggelre, és a csontját se törjék el. Pontosan úgy járjanak el, ahogy a páskára vonatkozó rendelkezés szól.</verse>
        <verse osisID='Num.9.13'>De ha valaki tiszta, és úton sincs, mégis elmulasztja a páska elkészítését, azt az embert ki kell irtani népe közül, mert nem mutatott be áldozatot az ÚRnak a megszabott időben. Az ilyen embernek bűnhődnie kell.</verse>
        <verse osisID='Num.9.14'>Ha jövevény tartózkodik köztetek, és elkészíti az ÚR páskáját, ő is a páskára vonatkozó rendelkezés és végzés szerint járjon el. Ugyanaz a rendelkezés vonatkozzék országotokban a jövevényre is, meg a bennszülöttre is.</verse>
        <verse osisID='Num.9.15'>Amikor a hajlékot fölállították, felhő takarta be a hajlékot, a bizonyság sátrát. Estétől reggelig pedig tűz alakjában volt a hajlék fölött.</verse>
        <verse osisID='Num.9.16'>Így volt ez mindig: felhő takarta be, éjjel pedig az, ami tűznek látszott.</verse>
        <verse osisID='Num.9.17'>Valahányszor fölszállt a felhő a sátorról, elindultak Izráel fiai. Ott ütöttek tábort Izráel fiai, ahol a felhő megállapodott.</verse>
        <verse osisID='Num.9.18'>Az ÚR parancsa szerint indultak el Izráel fiai, és az ÚR parancsa szerint ütöttek tábort. Mindaddig a táborban maradtak, amíg a felhő a hajlékon nyugodott.</verse>
        <verse osisID='Num.9.19'>Ha a felhő hosszabb ideig maradt a hajlék fölött, megtartották Izráel fiai az ÚR rendelkezését, és nem indultak el.</verse>
        <verse osisID='Num.9.20'>Megtörtént, hogy a felhő csak néhány napig volt a hajlék fölött&amp;#59; akkor is az ÚR parancsa szerint maradtak a táborban, és az ÚR parancsa szerint indultak el.</verse>
        <verse osisID='Num.9.21'>Megtörtént, hogy a felhő csak estétől reggelig volt ott, és reggel már fölszállt a felhő, akkor ők is elindultak. Akár nappal, akár éjjel szállt föl a felhő, elindultak.</verse>
        <verse osisID='Num.9.22'>Ha két napig, egy hónapig vagy még hosszabb ideig nyugodott a felhő a hajlék fölött, a táborban maradtak Izráel fiai, és nem indultak el. De ha fölszállt, elindultak.</verse>
        <verse osisID='Num.9.23'>Az ÚR parancsa szerint maradtak a táborban, és az ÚR parancsa szerint indultak el. Megtartották az ÚR rendelkezését, az ÚR Mózesnek adott parancsa szerint.</verse>
      </chapter>
      <chapter osisID='Num.10'>
        <verse osisID='Num.10.1'>Azután így beszélt az ÚR Mózeshez:</verse>
        <verse osisID='Num.10.2'>Készíts két harsonát, ötvözött ezüstből készítsd azokat. A közösség összehívására és a táborok elindítására valók lesznek azok.</verse>
        <verse osisID='Num.10.3'>Amikor megfújják azokat, gyűljön hozzád az egész közösség a kijelentés sátrának a bejáratához.</verse>
        <verse osisID='Num.10.4'>Ha az egyiket fújják meg, gyűljenek hozzád a fejedelmek, Izráel nemzetségfői.</verse>
        <verse osisID='Num.10.5'>Ha pedig riadót fújtok, induljanak el azok a táborok, amelyek keletre táboroznak.</verse>
        <verse osisID='Num.10.6'>Ha másodszor fújtok riadót, induljanak el azok a táborok, amelyek délre táboroznak. Riadót kell fújniuk induláskor.</verse>
        <verse osisID='Num.10.7'>De ha a gyülekezetet gyűjtitek össze, ne riadót fújjatok.</verse>
        <verse osisID='Num.10.8'>A harsonákat Áron fiai, a papok fújják. Örök rendelkezés legyen ez nálatok nemzedékről nemzedékre.</verse>
        <verse osisID='Num.10.9'>Ha hadba indultok országotokban a benneteket szorongató ellenség ellen, akkor is ezekkel a harsonákkal fújjatok riadót. Akkor majd megemlékezik rólatok Istenetek, az ÚR, és megszabadultok ellenségeitektől.</verse>
        <verse osisID='Num.10.10'>Fújjátok meg ezeket a harsonákat az öröm napjain, az ünnepeken és a hónapok kezdetén, amikor égőáldozatokat és békeáldozatokat mutattok be, és emlékeztetni fogják Istent rátok. Én vagyok az ÚR, a ti Istenetek.</verse>
        <verse osisID='Num.10.11'>A második év második hónapjának a huszadik napján fölszállt a felhő a bizonyság hajlékáról.</verse>
        <verse osisID='Num.10.12'>Izráel fiai pedig elindultak a Sínai-pusztából és mentek táborhelyről táborhelyre, míg meg nem állapodott a felhő a Párán-pusztában.</verse>
        <verse osisID='Num.10.13'>Ekkor indultak el először az ÚRnak Mózes által adott parancsa szerint.</verse>
        <verse osisID='Num.10.14'>Először Júda fiai táborának a hadijelvénye indult el a csapatok élén. A sereg élén Nahsón, Amminádáb fia állt.</verse>
        <verse osisID='Num.10.15'>Az Issakár-törzs seregének élén Netanél, Cúár fia állt.</verse>
        <verse osisID='Num.10.16'>A Zebulon-törzs seregének élén Eliáb, Hélón fia állt.</verse>
        <verse osisID='Num.10.17'>Miután a hajlékot lebontották, elindultak Gérsón és Merári fiai, a hajlék hordozói.</verse>
        <verse osisID='Num.10.18'>Azután elindult Rúben táborának a hadijelvénye a csapatok élén. A sereg élén Elicúr, Sedéúr fia állt.</verse>
        <verse osisID='Num.10.19'>A Simeon-törzs seregének élén Selumiél, Cúrisaddaj fia állt.</verse>
        <verse osisID='Num.10.20'>A Gád-törzs seregének élén Eljászáf, Deúél fia állt.</verse>
        <verse osisID='Num.10.21'>Majd elindultak a kehátiak is, a szentély hordozói, és fölállították a hajlékot, mire a többiek megérkeztek.</verse>
        <verse osisID='Num.10.22'>Azután Efraim táborának a hadijelvénye indult el a csapatok élén. A sereg élén Elisámá, Ammihúd fia állt.</verse>
        <verse osisID='Num.10.23'>A Manassé-törzs seregének élén Gamliél, Padácúr fia állt.</verse>
        <verse osisID='Num.10.24'>A Benjámin-törzs seregének élén Abidán, Gideóni fia állt.</verse>
        <verse osisID='Num.10.25'>Majd Dán táborának a hadijelvénye indult el a csapatok élén, mint az egész tábor utóvédje. A sereg élén Ahiezer, Ammisaddaj fia állt.</verse>
        <verse osisID='Num.10.26'>Az Ásér-törzs seregének élén Pagiél, Okrán fia állt.</verse>
        <verse osisID='Num.10.27'>A Naftáli-törzs seregének élén Ahira, Énán fia állt.</verse>
        <verse osisID='Num.10.28'>Ez volt Izráel menetelésének a rendje seregeik szerint, valahányszor elindultak.</verse>
        <verse osisID='Num.10.29'>Mózes ezt mondta Hóbábnak, aki a midjáni Reúélnak, Mózes apósának a fia volt: Mi elindulunk arra a helyre, amelyről azt mondta az ÚR: Nektek adom azt. Gyere velünk, és mi jót teszünk veled, mert az ÚR jót ígért Izráelnek.</verse>
        <verse osisID='Num.10.30'>De ő így felelt: Nem megyek, inkább visszamegyek hazámba, a rokonságomhoz.</verse>
        <verse osisID='Num.10.31'>Mózes ezt mondta: Ne hagyj el bennünket, hiszen te tudod, hol lehet tábort ütnünk a pusztában. Te légy a vezetőnk.</verse>
        <verse osisID='Num.10.32'>Ha velünk jössz, akkor részesíteni fogunk abban a jóban, ami jót velünk tesz az ÚR.</verse>
        <verse osisID='Num.10.33'>Elindultak az ÚR hegyétől háromnapi útra. A háromnapi úton előttük vonult az ÚR szövetségének ládája, hogy pihenőhelyet jelöljön ki nekik.</verse>
        <verse osisID='Num.10.34'>Az ÚR felhője volt felettük nappal, amikor elindultak a táborból.</verse>
        <verse osisID='Num.10.35'>Valahányszor elindult a láda, ezt mondta Mózes: Kelj föl, URam! Szóródjanak szét ellenségeid, fussanak el előled gyűlölőid!</verse>
        <verse osisID='Num.10.36'>Amikor pedig megállt, ezt mondta: Telepedj le, URam, Izráel ezreinek sokaságánál!</verse>
      </chapter>
      <chapter osisID='Num.11'>
        <verse osisID='Num.11.1'>Egyszer a nép siránkozott az ÚRnak, hogy rosszul megy a sora. Az ÚR pedig meghallotta, és haragra gerjedt. Fölgyulladt ellenük az ÚR tüze, és belekapott a tábor szélébe.</verse>
        <verse osisID='Num.11.2'>Ekkor a nép Mózeshez kiáltott, Mózes pedig imádkozott az ÚRhoz, és elaludt a tűz.</verse>
        <verse osisID='Num.11.3'>Ezért nevezték el azt a helyet Tabérának, mert felgyulladt ellenük az ÚR tüze.</verse>
        <verse osisID='Num.11.4'>De a közöttük levő gyülevész nép telhetetlen volt kívánságában, ezért Izráel fiai újra siránkozni kezdtek, és ezt mondták: Ki tart jól bennünket hússal?</verse>
        <verse osisID='Num.11.5'>Emlékszünk, hogy Egyiptomban olcsón ettünk halat, uborkát, dinnyét, póréhagymát, vöröshagymát és fokhagymát.</verse>
        <verse osisID='Num.11.6'>Most pedig elepedünk, mert semmit sem látunk a mannán kívül.</verse>
        <verse osisID='Num.11.7'>A manna olyan volt, mint a koriandermag, hasonló az illatos gyantacsepphez.</verse>
        <verse osisID='Num.11.8'>A nép elszéledt, és úgy szedegette. Kézimalmon megőrölték, vagy mozsárban megtörték, azután fazékban megfőzték, és lepényt készítettek belőle. Olyan íze volt, mint az olajos süteménynek.</verse>
        <verse osisID='Num.11.9'>Amikor a harmat leszállt éjjel a táborra, akkor szállt le a manna is.</verse>
        <verse osisID='Num.11.10'>Mózes meghallotta, hogy a nép nemzetségeiben mindenki a sátra bejáratánál siránkozik. Akkor igen fölgerjedt az ÚR haragja, és Mózes is rossznak látta ezt.</verse>
        <verse osisID='Num.11.11'>Ezért Mózes ezt mondta az ÚRnak: Miért tettél szolgáddal ilyen rosszat? Miért nem vagy jóindulattal hozzám, miért raktad rám ennek az egész népnek a gondját?</verse>
        <verse osisID='Num.11.12'>Vajon bennem fogant-e meg ez az egész nép, és én szültem-e, hogy ezt mondod nekem: Ahogyan a dajka viszi a csecsemőt, úgy vidd az öledben arra a földre, amelyet esküvel ígértem atyáiknak?</verse>
        <verse osisID='Num.11.13'>Honnan vegyek húst, hogy adjak ennek az egész népnek? Hiszen így siránkoznak előttem: Adj nekünk húst, hadd együnk!</verse>
        <verse osisID='Num.11.14'>Nem tudom egyedül vinni ezt az egész népet, mert túl nehéz nekem.</verse>
        <verse osisID='Num.11.15'>Ha így bánsz velem, inkább nyomban ölj meg, légy ennyi jóindulattal hozzám! Ne kelljen látnom nyomorúságomat!</verse>
        <verse osisID='Num.11.16'>Azután ezt mondta az ÚR Mózesnek: Gyűjts össze hetven férfit Izráel vénei közül, akikről tudod, hogy a nép vénei és elöljárói. Vidd oda őket a kijelentés sátrához, és álljanak föl ott veled.</verse>
        <verse osisID='Num.11.17'>Akkor leszállok és beszélek ott veled. Elveszek abból a lélekből, amely benned van, és nekik is adok, hogy veled együtt hordozzák a nép terhét, és ne magad hordozd azt.</verse>
        <verse osisID='Num.11.18'>A népnek pedig mondd meg: Szenteljétek meg magatokat holnapra, mert húst esztek! Hiszen így siránkoztok az ÚRnak: Ki tart jól bennünket hússal? Milyen jó dolgunk volt Egyiptomban! Ezért majd ad nektek az ÚR húst, és ehettek.</verse>
        <verse osisID='Num.11.19'>Nemcsak egy napig ehettek, nem is két napig, nem öt napig, nem tíz napig, nem húsz napig,</verse>
        <verse osisID='Num.11.20'>hanem egy álló hónapig, míg csak ki nem hányjátok, és míg meg nem undorodtok tőle, mivel megvetettétek az URat, aki köztetek van, és így siránkoztatok előtte: Miért is jöttünk ki Egyiptomból?</verse>
        <verse osisID='Num.11.21'>Akkor ezt mondta Mózes: Hatszázezer gyalogos van ebben a népben, amely között vagyok, és te ezt mondod: Húst adok nekik enni egy álló hónapig?!</verse>
        <verse osisID='Num.11.22'>Vajon lehet-e annyi juhot és szarvasmarhát vágni nekik, hogy elég legyen? Vagy össze lehet-e gyűjteni a tenger minden halát, hogy elég legyen nekik?</verse>
        <verse osisID='Num.11.23'>De az ÚR ezt mondta Mózesnek: Hát olyan kevés az ÚR ereje? Majd meglátod, beteljesedik-e az én beszédem, vagy sem.</verse>
        <verse osisID='Num.11.24'>Mózes kiment és elbeszélte a népnek az ÚR szavait, majd összegyűjtött hetven férfit a nép vénei közül, és a sátor köré állította őket.</verse>
        <verse osisID='Num.11.25'>Az ÚR pedig leszállt felhőben, és beszélt hozzá. Majd elvett abból a lélekből, amely Mózesben volt, és annak a hetven vénnek adta. Amikor a lélek rajtuk nyugodott, akkor prófétáltak, de máskor nem.</verse>
        <verse osisID='Num.11.26'>Két férfi azonban a táborban maradt: az egyiknek Eldád, a másiknak Médád volt a neve. Rajtuk is megnyugodott a lélek, mert ők is az összeírottak között voltak. De ők nem mentek ki a sátorhoz, hanem a táborban prófétáltak.</verse>
        <verse osisID='Num.11.27'>Egy szolga meg elfutott és jelentette Mózesnek, hogy Eldád és Médád prófétálnak a táborban.</verse>
        <verse osisID='Num.11.28'>Akkor megszólalt Józsué, Nún fia, aki ifjúkorától fogva Mózes szolgája volt, és ezt mondta: Uram, Mózes, tiltsd meg nekik!</verse>
        <verse osisID='Num.11.29'>De Mózes ezt mondta neki: Miért vagy ilyen féltékeny? Bárcsak az ÚR egész népe próféta volna, és nekik is adná lelkét az ÚR!</verse>
        <verse osisID='Num.11.30'>Ezután Mózes visszavonult a táborba Izráel véneivel együtt.</verse>
        <verse osisID='Num.11.31'>Akkor az ÚR szelet támasztott, amely a tenger felől fürjeket sodort, és lehullatta a táborra, innen is, onnan is egynapi távolságban a tábor körül, két könyöknyire a föld színén.</verse>
        <verse osisID='Num.11.32'>Akkor fölkelt a nép, és egész nap és egész éjjel, sőt az egész következő napon is gyűjtötték a fürjeket. Még aki keveset gyűjtött, az is gyűjtött tíz hómert, és sűrűn kiterítették azokat a tábor körül.</verse>
        <verse osisID='Num.11.33'>De a hús még a foguk között volt, még meg sem rágták, amikor az ÚR haragra gerjedt a nép ellen, és megverte az ÚR a népet igen nagy csapással.</verse>
        <verse osisID='Num.11.34'>Azt a helyet Kibrót-Taavának nevezték el, mert ott temették el a telhetetlen népet.</verse>
        <verse osisID='Num.11.35'>Kibrót-Taavából elindult a nép Hacérót felé, és Hacérótban tartózkodtak.</verse>
      </chapter>
      <chapter osisID='Num.12'>
        <verse osisID='Num.12.1'>Egyszer Mirjám és Áron Mózes ellen beszélt a kúsi asszony miatt, akit feleségül vett. Mert Mózes kúsi asszonyt vett el.</verse>
        <verse osisID='Num.12.2'>Ezt mondták: Vajon csak Mózes által beszélt az ÚR? Nem beszélt-e miáltalunk is? De az ÚR meghallotta.</verse>
        <verse osisID='Num.12.3'>Ez a Mózes pedig igen alázatos volt, a földön élő minden embernél alázatosabb.</verse>
        <verse osisID='Num.12.4'>Az ÚR mindjárt ezt mondta Mózesnek, Áronnak és Mirjámnak: Menjetek ki mindhárman a kijelentés sátrához. Ki is mentek mindhárman.</verse>
        <verse osisID='Num.12.5'>Akkor az ÚR leszállt felhőoszlopban, megállt a sátor bejáratánál, és szólította Áront és Mirjámot, ők ketten pedig odamentek.</verse>
        <verse osisID='Num.12.6'>Az ÚR ezt mondta: Halljátok meg beszédemet: Ha van az ÚRnak prófétája köztetek, azzal látomásban ismertetem meg magam, álomban beszélek hozzá.</verse>
        <verse osisID='Num.12.7'>De nem ilyen Mózes, a szolgám! Őrá az egész házam van bízva!</verse>
        <verse osisID='Num.12.8'>Szemtől szemben beszélek vele, világosan, nem rejtélyesen, az ÚR alakját is megpillanthatja. Hogy mertetek hát beszélni szolgám, Mózes ellen?!</verse>
        <verse osisID='Num.12.9'>Az ÚR haragra gerjedt ellenük, és elment.</verse>
        <verse osisID='Num.12.10'>Amikor a felhő eltávozott a sátorról, Mirjám egyszerre poklos lett, olyan, mint a hó. Áron Mirjám felé fordult, és látta, hogy poklos.</verse>
        <verse osisID='Num.12.11'>Akkor ezt mondta Áron Mózesnek: Kérlek, uram, ne ródd föl nekünk ezt a vétket, hogy esztelenül vétkeztünk!</verse>
        <verse osisID='Num.12.12'>Ne legyen olyan Mirjám, mint a halvaszületett, akinek a teste félig már oszlásnak indult!</verse>
        <verse osisID='Num.12.13'>Ezért így kiáltott Mózes az ÚRhoz: Istenem, gyógyítsd meg őt!</verse>
        <verse osisID='Num.12.14'>Az ÚR azonban ezt mondta Mózesnek: Ha csak az apja köpte volna is arcul, akkor is szégyenkeznie kellene hét napig. Zárják ki a táborból hét napra, és csak azután fogadják vissza.</verse>
        <verse osisID='Num.12.15'>Ki is zárták Mirjámot a táborból hét napra. A nép nem indult tovább addig, amíg vissza nem fogadták Mirjámot.</verse>
        <verse osisID='Num.12.16'>Azután elindult a nép Hacérótból, és a Párán-pusztában ütött tábort.</verse>
      </chapter>
      <chapter osisID='Num.13'>
        <verse osisID='Num.13.1'>Az ÚR így beszélt Mózeshez:</verse>
        <verse osisID='Num.13.2'>Küldj férfiakat, hogy kémleljék ki Kánaán földjét, amelyet Izráel fiainak akarok adni. Mindegyik ősi törzsből egy férfit küldjetek, csupa tekintélyes embert.</verse>
        <verse osisID='Num.13.3'>Mózes elküldte őket a Párán-pusztából az ÚR parancsa szerint. Valamennyien főemberek voltak Izráelben.</verse>
        <verse osisID='Num.13.4'>Név szerint ezek voltak: Rúben törzséből Sammúa, Zakkúr fia.</verse>
        <verse osisID='Num.13.5'>Simeon törzséből Sáfát, Hóri fia.</verse>
        <verse osisID='Num.13.6'>Júda törzséből Káléb, Jefunne fia.</verse>
        <verse osisID='Num.13.7'>Issakár törzséből Jigál, Jószéf fia.</verse>
        <verse osisID='Num.13.8'>Efraim törzséből Hóséa, Nún fia.</verse>
        <verse osisID='Num.13.9'>Benjámin törzséből Palti, Ráfú fia.</verse>
        <verse osisID='Num.13.10'>Zebulon törzséből Gaddiél, Szódi fia.</verse>
        <verse osisID='Num.13.11'>A József törzséhez tartozó Manassé-törzsből Gaddi, Szúszi fia.</verse>
        <verse osisID='Num.13.12'>Dán törzséből Ammiél, Gemalli fia.</verse>
        <verse osisID='Num.13.13'>Ásér törzséből Szetúr, Mikáél fia.</verse>
        <verse osisID='Num.13.14'>Naftáli törzséből Nahbi, Vofszi fia.</verse>
        <verse osisID='Num.13.15'>Gád törzséből Geúél, Máki fia.</verse>
        <verse osisID='Num.13.16'>Név szerint ezek azok a férfiak, akiket elküldött Mózes a föld kikémlelésére. Mózes Hóséát, Nún fiát Józsuénak nevezte el.</verse>
        <verse osisID='Num.13.17'>Amikor elküldte őket Mózes Kánaán földjének kikémlelésére, ezt mondta nekik: Menjetek el itt a Délvidéken át, föl a hegyekbe.</verse>
        <verse osisID='Num.13.18'>Nézzétek meg, hogy milyen az a föld és a rajta lakó nép, erős-e vagy gyenge, kevés-e vagy sok?</verse>
        <verse osisID='Num.13.19'>Milyen az a föld, amelyen lakik, jó-e vagy rossz? Milyenek a városok, amelyekben lakik: táborfélék vagy megerősített helyek?</verse>
        <verse osisID='Num.13.20'>Milyen a föld: kövér-e vagy sovány? Van-e rajta fa vagy nincs? Legyetek bátrak, és hozzatok a föld gyümölcséből! Azok a napok éppen az első szőlőfürtök érésének napjai voltak.</verse>
        <verse osisID='Num.13.21'>Elmentek tehát a férfiak, és kikémlelték a földet, a Cin-pusztától egészen Rehóbig, a hamáti úton.</verse>
        <verse osisID='Num.13.22'>A Délvidéken át mentek föl, és Hebrónig jutottak. Anák ivadékai, Ahiman, Sésaj és Talmaj éltek ott. - Hebrón hét esztendővel előbb épült, mint az egyiptomi Cóan.</verse>
        <verse osisID='Num.13.23'>Amikor eljutottak az Eskól-völgyig, lemetszettek ott egy szőlővesszőt egyetlen szőlőfürttel, amelyet ketten vittek rúdon. Szedtek gránátalmát és fügét is.</verse>
        <verse osisID='Num.13.24'>Azt a helyet Eskól-völgynek nevezték el arról a szőlőfürtről, amelyet ott metszettek le Izráel fiai.</verse>
        <verse osisID='Num.13.25'>Negyven nap múlva visszatértek a föld kikémleléséből.</verse>
        <verse osisID='Num.13.26'>Visszamentek, és megérkeztek Mózeshez, Áronhoz és Izráel fiainak egész közösségéhez a Párán-pusztába, Kádésba. Beszámoltak nekik meg az egész közösségnek, és megmutatták nekik a föld gyümölcsét is.</verse>
        <verse osisID='Num.13.27'>Elbeszélésükben ezt mondták: Elmentünk arra a földre, ahová küldtél bennünket. Valóban tejjel és mézzel folyó föld az, ilyen a gyümölcse!</verse>
        <verse osisID='Num.13.28'>De erős nép lakik azon a földön, a városok erődítményei igen nagyok, és még Anák ivadékait is láttuk ott!</verse>
        <verse osisID='Num.13.29'>A Délvidéken Amálék lakik, a hegyvidéken a hettiták, jebúsziak és emóriak laknak, a tenger és a Jordán partján pedig kánaániak laknak.</verse>
        <verse osisID='Num.13.30'>Bár Káléb csitította a Mózessel szembeforduló népet, és ezt mondta: Bátran fölmehetünk és elfoglalhatjuk, mert meg tudunk birkózni vele,</verse>
        <verse osisID='Num.13.31'>de azok a férfiak, akik vele mentek, ezt mondták: Nem tudunk az ellen a nép ellen menni, mert erősebb nálunk.</verse>
        <verse osisID='Num.13.32'>És rossz hírét terjesztették Izráel fiai között annak a földnek, amelyet kikémleltek, mert ezt mondták: Az a föld, amelyet bejártunk és kikémleltünk, olyan föld, amely megemészti lakosait! A nép pedig, amelyet ott láttunk, csupa szálas emberekből áll.</verse>
        <verse osisID='Num.13.33'>Sőt láttunk ott óriásokat is, Anák óriás fiait. Olyannak láttuk magunkat, mint a sáskák, és ők is úgy néztek ránk.</verse>
      </chapter>
      <chapter osisID='Num.14'>
        <verse osisID='Num.14.1'>Ekkor az egész közösség elkezdett hangosan jajveszékelni, és sírt a nép egész éjjel.</verse>
        <verse osisID='Num.14.2'>Izráel fiai mindnyájan zúgolódtak Mózes és Áron ellen. Ezt mondta nekik az egész közösség: Bárcsak meghaltunk volna Egyiptomban, vagy halnánk meg itt a pusztában!</verse>
        <verse osisID='Num.14.3'>Miért akar bevinni minket az ÚR arra a földre? Azért, hogy fegyvertől hulljunk el, asszonyaink és gyermekeink pedig prédára jussanak? Nem volna jobb visszatérnünk Egyiptomba?</verse>
        <verse osisID='Num.14.4'>Majd ezt mondták egymásnak: Válasszunk vezetőt, és térjünk vissza Egyiptomba!</verse>
        <verse osisID='Num.14.5'>Ekkor Mózes és Áron arcra borult Izráel közösségének egész gyülekezete előtt.</verse>
        <verse osisID='Num.14.6'>De Józsué, Nún fia és Káléb, Jefunne fia, akik a föld kikémlelői között voltak, megszaggatták ruhájukat,</verse>
        <verse osisID='Num.14.7'>és ezt mondták Izráel fiai egész közösségének: A föld, amelyet bejártunk és kikémleltünk, igen-igen jó föld.</verse>
        <verse osisID='Num.14.8'>Ha az ÚR kedvel bennünket, akkor bevisz arra a földre, és nekünk adja a tejjel és mézzel folyó földet.</verse>
        <verse osisID='Num.14.9'>Csak az ÚR ellen ne lázadjatok, és ne féljetek a föld népétől, mert megesszük őket. Tőlük eltávozott oltalmuk, de az ÚR velünk van! Ne féljetek tőlük!</verse>
        <verse osisID='Num.14.10'>De az egész közösség azt mondta, hogy meg kell őket kövezni. Akkor megjelent az ÚR dicsősége a kijelentés sátra fölött egész Izráelnek,</verse>
        <verse osisID='Num.14.11'>és ezt mondta az ÚR Mózesnek: Meddig utál engem ez a nép, és meddig nem hisz bennem a sok jel ellenére sem, amelyeket közöttük tettem?!</verse>
        <verse osisID='Num.14.12'>Megverem dögvésszel, és elűzöm őket, de téged náluk nagyobb és erősebb nemzetté teszlek.</verse>
        <verse osisID='Num.14.13'>Mózes azonban azt mondta az ÚRnak: Hallották az egyiptomiak, hogy te hoztad ki közülük hatalmaddal ezt a népet,</verse>
        <verse osisID='Num.14.14'>és elmondták a föld lakosságának. Hallották, hogy te, URam, e nép között vagy&amp;#59; hogy te, URam, szemtől szembe megjelentél, és hogy a te felhőd áll fölöttük, és felhőoszlopban jársz előttük nappal, éjjel pedig tűzoszlopban.</verse>
        <verse osisID='Num.14.15'>Ha most mind egy szálig megölöd ezt a népet, akkor ezt fogják mondani azok a nemzetek, amelyek hallották a híredet:</verse>
        <verse osisID='Num.14.16'>Mivel nem tudta az ÚR bevinni ezt a népet arra a földre, amelyet esküvel ígért nekik, azért mészárolta le őket a pusztában.</verse>
        <verse osisID='Num.14.17'>Most azért mutasd meg, URam, hogy nagy a te hatalmad, ahogyan megmondtad:</verse>
        <verse osisID='Num.14.18'>Az ÚR türelme hosszú, szeretete nagy, megbocsátja a bűnt és hitszegést&amp;#59; bár nem hagyja egészen büntetés nélkül, hanem megbünteti az atyák bűnéért a fiakat harmad- és negyedízig.</verse>
        <verse osisID='Num.14.19'>Bocsásd meg ennek a népnek a bűnét nagy szereteteddel, ahogyan megbocsátottál ennek a népnek Egyiptomtól fogva mindeddig!</verse>
        <verse osisID='Num.14.20'>Akkor az ÚR ezt mondta: Megbocsátok a te beszéded szerint.</verse>
        <verse osisID='Num.14.21'>De életemre mondom és az ÚR dicsőségére, amely betölti az egész földet,</verse>
        <verse osisID='Num.14.22'>hogy azok közül az emberek közül, akik látták dicsőségemet és a jeleket, amelyeket Egyiptomban és a pusztában tettem, mégis megkísértettek engem tízszer is, és nem hallgattak szavamra,</verse>
        <verse osisID='Num.14.23'>senki sem fogja meglátni azt a földet, amelyet esküvel ígértem atyáiknak. Senki sem látja meg azt azok közül, akik engem megutáltak.</verse>
        <verse osisID='Num.14.24'>De szolgámat, Kálébot, mivel más lélek volt benne, és tökéletesen követett engem, beviszem arra a földre, ahol járt, és az ő utódai birtokolni fogják azt.</verse>
        <verse osisID='Num.14.25'>A völgyekben azonban az amálékiek és a kánaániak laknak. Holnap forduljatok meg, és induljatok el a pusztába a Vörös-tenger felé!</verse>
        <verse osisID='Num.14.26'>Az ÚR így beszélt Mózeshez és Áronhoz:</verse>
        <verse osisID='Num.14.27'>Meddig zúgolódik ellenem ez a gonosz közösség? Meghallottam Izráel fiainak zúgolódását, mert sokat zúgolódtak ellenem.</verse>
        <verse osisID='Num.14.28'>Mondd meg nekik: Életemre mondom - így szól az ÚR -, hogy úgy fogok veletek bánni, ahogyan ti beszéltetek ellenem!</verse>
        <verse osisID='Num.14.29'>Itt a pusztában fogtok holtan elhullani, a számba vettek mind, ahányan csak vagytok, húszévestől fölfelé, mert zúgolódtatok ellenem.</verse>
        <verse osisID='Num.14.30'>Nem mentek be arra a földre, amelyről esküvel ígértem, hogy ott fogtok lakni, csak Káléb, Jefunne fia és Józsué, Nún fia.</verse>
        <verse osisID='Num.14.31'>De gyermekeiteket, akikről azt mondtátok, hogy prédává lesznek, azokat beviszem, és megismerik azt a földet, amelyet ti megvetettetek.</verse>
        <verse osisID='Num.14.32'>De ti holtan hullotok el itt a pusztában.</verse>
        <verse osisID='Num.14.33'>Fiaitok pásztorok lesznek a pusztában negyven esztendeig, és bűnhődnek a ti hűtlenségetekért, míg holttesteitek az utolsóig a pusztában nem lesznek.</verse>
        <verse osisID='Num.14.34'>Negyven napig kémleltétek ki azt a földet, most negyven évig bűnhődjetek, egy-egy napért egy-egy esztendőt számítva, hogy megtudjátok, mi az, ha én ellenkezem veletek.</verse>
        <verse osisID='Num.14.35'>Én, az ÚR, megmondtam, hogy ezt teszem ezzel az egész gonosz közösséggel, amely összefogott ellenem: az utolsóig itt halnak meg a pusztában!</verse>
        <verse osisID='Num.14.36'>Azok a férfiak, akiket Mózes elküldött az ország kikémlelésére, és akik visszatérve föllázították ellene az egész közösséget, mert rossz hírét terjesztették annak a földnek,</verse>
        <verse osisID='Num.14.37'>meghaltak azok a férfiak, akik az ország rossz hírét terjesztették, az ÚR csapásától.</verse>
        <verse osisID='Num.14.38'>Csak Józsué, Nún fia és Káléb, Jefunne fia maradt életben azok közül a férfiak közül, akik elmentek az országot kikémlelni.</verse>
        <verse osisID='Num.14.39'>Amikor elbeszélte Mózes ezeket a dolgokat egész Izráelnek, a nép nagyon megszomorodott.</verse>
        <verse osisID='Num.14.40'>Korán reggel fölkeltek, hogy fölmenjenek a hegység tetejére. Ezt mondták: Itt vagyunk, menjünk hát arra a helyre, amelyről az ÚR beszélt. Bizony, vétkeztünk!</verse>
        <verse osisID='Num.14.41'>Mózes azonban ezt mondta: Miért akarjátok áthágni az ÚR parancsát? Nem fog az sikerülni!</verse>
        <verse osisID='Num.14.42'>Ne menjetek, mert nem lesz köztetek az ÚR! Vereséget fogtok szenvedni ellenségeitektől!</verse>
        <verse osisID='Num.14.43'>Hiszen az amálékiek és kánaániak ott vannak veletek szemben, és elhullotok fegyvereiktől! Mivel elfordultatok az ÚRtól, az ÚR sem lesz veletek!</verse>
        <verse osisID='Num.14.44'>De ők vakmerően fölmentek a hegy tetejére, bár az ÚR szövetségének a ládája és Mózes ki sem mozdultak a táborból.</verse>
        <verse osisID='Num.14.45'>Az amálékiek és kánaániak pedig, akik azon a hegységen laktak, lerohantak, verték és kergették őket egészen Hormáig.</verse>
      </chapter>
      <chapter osisID='Num.15'>
        <verse osisID='Num.15.1'>Az ÚR így beszélt Mózeshez:</verse>
        <verse osisID='Num.15.2'>Szólj Izráel fiaihoz, és mondd meg nekik: Amikor bementek arra a földre, amelyet lakóhelyül adok nektek,</verse>
        <verse osisID='Num.15.3'>és tűzáldozatot készítetek az ÚRnak, égőáldozatot vagy véresáldozatot, fogadalom teljesítésére, önkéntes áldozatul, vagy ünnepeiteken, amikor szarvasmarhát vagy juhfélét készítetek kedves illatul az ÚRnak,</verse>
        <verse osisID='Num.15.4'>akkor az áldozó mutassa be áldozatát az ÚRnak: ételáldozatul egytized véka finomlisztet, egynegyed hin olajjal gyúrva,</verse>
        <verse osisID='Num.15.5'>italáldozatul pedig egynegyed hin bort készíts az égőáldozathoz vagy a véresáldozathoz bárányonként.</verse>
        <verse osisID='Num.15.6'>A koshoz készíts ételáldozatul kéttized véka finomlisztet, egyharmad hin olajjal gyúrva.</verse>
        <verse osisID='Num.15.7'>Italáldozatul pedig egyharmad hin bort mutass be kedves illatul az ÚRnak.</verse>
        <verse osisID='Num.15.8'>Ha szarvasmarhát készítesz égőáldozatul vagy véresáldozatul, fogadalom teljesítésére, vagy békeáldozatul az ÚRnak,</verse>
        <verse osisID='Num.15.9'>akkor mutass be a szarvasmarhán kívül ételáldozatul háromtized véka finomlisztet, fél hin olajjal gyúrva,</verse>
        <verse osisID='Num.15.10'>italáldozatul pedig mutass be fél hin bort. Kedves illatú tűzáldozat ez az ÚRnak.</verse>
        <verse osisID='Num.15.11'>Így kell tenni minden egyes bikánál, minden egyes kosnál, fiatal báránynál vagy kecskénél.</verse>
        <verse osisID='Num.15.12'>Ahányat csak készítetek, mindegyiket így készítsétek el.</verse>
        <verse osisID='Num.15.13'>Minden bennszülött így készítse el ezeket, ha kedves illatú tűzáldozatot mutat be az ÚRnak.</verse>
        <verse osisID='Num.15.14'>Ha pedig jövevény valaki nálatok, vagy több nemzedéken át van köztetek, és kedves illatú tűzáldozatot készít az ÚRnak, úgy készítse ő is, ahogyan ti készítitek.</verse>
        <verse osisID='Num.15.15'>A gyülekezetben ugyanaz a rendelkezés vonatkozik rátok és az ott tartózkodó jövevényre. Örök rendelkezés ez nálatok nemzedékről nemzedékre: olyan legyen a jövevény az ÚR előtt, mint ti!</verse>
        <verse osisID='Num.15.16'>Ugyanaz a törvény és rendszabály vonatkozzék rátok és a köztetek tartózkodó jövevényre is.</verse>
        <verse osisID='Num.15.17'>Az ÚR így beszélt Mózeshez:</verse>
        <verse osisID='Num.15.18'>Szólj Izráel fiaihoz, és mondd meg nekik: Amikor bementek arra a földre, ahova beviszlek titeket,</verse>
        <verse osisID='Num.15.19'>és esztek majd annak a földnek a kenyeréből, akkor ajánljatok föl ajándékot az ÚRnak.</verse>
        <verse osisID='Num.15.20'>A tésztátokból készült első lepényt ajánljátok föl ajándékul. Szérűről vett ajándékként ajánljátok föl.</verse>
        <verse osisID='Num.15.21'>Az első tésztát adjátok ajándékul az ÚRnak nemzedékről nemzedékre.</verse>
        <verse osisID='Num.15.22'>Megtörténhet, hogy nem szándékosan szegitek meg valamelyik parancsolatot, amelyet az ÚR meghagyott Mózesnek.</verse>
        <verse osisID='Num.15.23'>Pedig mindezek, amelyeket megparancsolt nektek az ÚR Mózes által, érvényesek attól kezdve, hogy az ÚR megparancsolta minden nemzedéknek.</verse>
        <verse osisID='Num.15.24'>Ha tehát a közösség tudtán kívül, nem szándékosan történt ilyen dolog, akkor készítsen az egész közösség egy bikaborjút kedves illatú égőáldozatul az ÚRnak, a hozzá tartozó étel- és italáldozattal az előírás szerint, meg egy kecskebakot vétékáldozatul.</verse>
        <verse osisID='Num.15.25'>Végezzen a pap engesztelést Izráel fiainak egész közösségéért, és bocsánatot nyernek, hiszen nem volt szándékos a vétek, és ők tűzáldozatot vittek ajándékul az ÚRnak, meg vétekáldozatot is vittek az ÚR elé azért a nem szándékos vétekért.</verse>
        <verse osisID='Num.15.26'>Így nyer bocsánatot Izráel fiainak egész közössége és a köztük tartózkodó jövevény, mert az egész népet terhelte az a nem szándékos vétek.</verse>
        <verse osisID='Num.15.27'>Ha csak egy ember vétkezik nem szándékosan, akkor mutasson be egy esztendős nőstény kecskét vétekáldozatul.</verse>
        <verse osisID='Num.15.28'>A pap pedig végezze el az engesztelést az ÚR színe előtt azért az emberért, aki nem szándékosan követte el vétkét. Ha elvégezte érte az engesztelést, bocsánatot nyer.</verse>
        <verse osisID='Num.15.29'>Ugyanez a törvény vonatkozzék nálatok az izráeli bennszülöttre és a jövevényre, aki köztetek tartózkodik, ha nem szándékosan vétkezik.</verse>
        <verse osisID='Num.15.30'>De ki kell irtani népe közül azt az embert, akár bennszülött, akár jövevény, aki szándékosan cselekszik, mert az URat gyalázta meg.</verse>
        <verse osisID='Num.15.31'>Hiszen az ÚR igéjét vetette meg, és az ő parancsolatát szegte meg, föltétlenül ki kell irtani az ilyen embert, bűnhődnie kell.</verse>
        <verse osisID='Num.15.32'>Amikor a pusztában voltak Izráel fiai, rajtakaptak egy embert, aki fát szedegetett a nyugalom napján.</verse>
        <verse osisID='Num.15.33'>Akik rajtakapták, amint fát szedegetett, odavitték Mózes, Áron és az egész közösség elé.</verse>
        <verse osisID='Num.15.34'>Őrizetbe vették, amíg nem kapnak útmutatást, hogy mit kell tenniük.</verse>
        <verse osisID='Num.15.35'>Az ÚR ezt mondta Mózesnek: Halállal kell lakolnia annak az embernek! Kövezze meg őt az egész közösség a táboron kívül.</verse>
        <verse osisID='Num.15.36'>Kivitte azért őt az egész közösség a táboron kívülre, ott agyonkövezték, ahogyan megparancsolta az ÚR Mózesnek.</verse>
        <verse osisID='Num.15.37'>Azután ezt mondta Mózesnek az ÚR:</verse>
        <verse osisID='Num.15.38'>Szólj Izráel fiaihoz, és mondd meg nekik, hogy csináljanak bojtokat a ruhájuk szegélyére nemzedékről nemzedékre, és tegyenek a szegélyen levő bojtokra kék bíbor-zsinórt.</verse>
        <verse osisID='Num.15.39'>Arra való ez a bojt, hogy valahányszor ránéztek, emlékezzetek az ÚR minden parancsolatára, teljesítsétek azokat, és ne csábítson el titeket sem a szívetek, sem a szemetek, amelyek paráznaságba vihetnek benneteket,</verse>
        <verse osisID='Num.15.40'>hanem emlékezzetek, és teljesítsétek minden parancsolatomat, és szentek legyetek Istenetek előtt.</verse>
        <verse osisID='Num.15.41'>Én, az ÚR vagyok a ti Istenetek, aki kihoztalak benneteket Egyiptomból, hogy Istenetek legyek. Én, az ÚR vagyok a ti Istenetek!</verse>
      </chapter>
      <chapter osisID='Num.16'>
        <verse osisID='Num.16.1'>Kórah, a Jichár fia, aki Kehát fia, aki Lévi fia, összefogott Dátánnal és Abirámmal, Eliáb fiaival, meg Ónnal, Pelet fiával, aki Rúben fia volt,</verse>
        <verse osisID='Num.16.2'>és fölkeltek Mózes ellen, kétszázötven emberrel Izráel fiai közül, akik a közösség vezető emberei, a gyülekezet képviselői, neves emberek voltak.</verse>
        <verse osisID='Num.16.3'>Ezek egybegyűltek Mózes és Áron ellen, és ezt mondták nekik: Elegünk van belőletek! Miért emelitek magatokat az ÚR gyülekezete fölé?! Hiszen az egész közösség a maga egészében szent, és közöttük van az ÚR!</verse>
        <verse osisID='Num.16.4'>Ezt hallva, Mózes arcra borult,</verse>
        <verse osisID='Num.16.5'>és így szólt Kórahhoz és egész csoportjához: Majd reggel tudtul adja az ÚR, hogy ki az övé, ki a szent, és ki közeledhet hozzá. Az közeledhet hozzá, akit kiválasztott.</verse>
        <verse osisID='Num.16.6'>Ezt tegyétek, Kórah és egész csoportja! Fogjátok a szenesserpenyőtöket,</verse>
        <verse osisID='Num.16.7'>tegyetek bele tüzet, és rakjatok rá füstölőszert holnap az ÚR színe előtt. Az lesz a szent, akit kiválaszt az ÚR. Elegem van belőletek, Lévi fiai!</verse>
        <verse osisID='Num.16.8'>Majd ezt mondta Mózes Kórahnak: Hallgassatok ide, Lévi fiai!</verse>
        <verse osisID='Num.16.9'>Keveslitek, hogy különválasztott benneteket Izráel Istene Izráel közösségétől, és ti járulhattok elé, hogy ellássátok a szolgálatot az ÚR hajlékánál, és a közösség szolgálatára álljatok?!</verse>
        <verse osisID='Num.16.10'>Megengedte, hogy eléje járuljatok testvéreitekkel, Lévi fiaival együtt. Most még a papságot is kívánjátok?!</verse>
        <verse osisID='Num.16.11'>Bizony az ÚR ellen fogtatok össze, te és egész csoportod. Mert ki az az Áron, hogy ellene zúgolódtok?</verse>
        <verse osisID='Num.16.12'>Ekkor hívatta Mózes Dátánt és Abirámot, Eliáb fiait. De azok ezt mondták: Nem megyünk!</verse>
        <verse osisID='Num.16.13'>Nem elég, hogy elhoztál bennünket a tejjel és mézzel folyó földről, hogy megölj bennünket a pusztában, hanem még zsarnokoskodni is akarsz rajtunk?!</verse>
        <verse osisID='Num.16.14'>Éppen nem tejjel és mézzel folyó földre hoztál bennünket, és nem adtál nekünk sem mezőt, sem szőlőt örökségül. Vajon ki akarod szúrni ezeknek az embereknek a szemét?! Nem megyünk!</verse>
        <verse osisID='Num.16.15'>Ekkor nagy haragra gerjedt Mózes, és ezt mondta az ÚRnak: Ne tekints áldozatukra! Nem vettem el tőlük még egy szamarat sem, és egyikükkel sem tettem rosszat.</verse>
        <verse osisID='Num.16.16'>Kórahnak pedig azt mondta Mózes: Holnap légy az ÚR színe előtt csoportoddal együtt, te, ők és Áron.</verse>
        <verse osisID='Num.16.17'>Fogja mindenki a maga szenesserpenyőjét, és tegyetek rájuk füstölőszert. Azután járuljatok az ÚR elé, mindenki a maga serpenyőjével, kétszázötven serpenyővel: te is, Áron is.</verse>
        <verse osisID='Num.16.18'>Fogta azért mindegyik a maga szenesserpenyőjét, tüzet tett bele, arra pedig füstölőszert rakott, azután odaálltak a kijelentés sátrának a bejáratához, Mózes meg Áron is.</verse>
        <verse osisID='Num.16.19'>Kórah egybegyűjtötte ellenük az egész közösséget a kijelentés sátrának a bejáratához. Ekkor megjelent az ÚR dicsősége az egész közösségnek.</verse>
        <verse osisID='Num.16.20'>Az ÚR így beszélt Mózeshez és Áronhoz:</verse>
        <verse osisID='Num.16.21'>Váljatok külön ettől a közösségtől, hadd semmisítsem meg őket egy pillanat alatt!</verse>
        <verse osisID='Num.16.22'>Ekkor arcra borultak, és ezt mondták: Ó Isten, aki lelket adsz minden testnek! Miért haragszol az egész közösségre, holott csak egy ember vétkezett?</verse>
        <verse osisID='Num.16.23'>Az ÚR így szólt Mózeshez:</verse>
        <verse osisID='Num.16.24'>Mondd meg a közösségnek, hogy menjenek el Kórah, Dátán és Abirám hajlékának a környékéről.</verse>
        <verse osisID='Num.16.25'>Mózes fölkelt, és odament Dátánhoz és Abirámhoz. Vele mentek Izráel vénei is.</verse>
        <verse osisID='Num.16.26'>Így szólt a közösséghez: Távozzatok ezeknek a bűnös embereknek a sátraitól, semmijüket se érintsétek, hogy el ne vesszetek az ő vétkeik miatt!</verse>
        <verse osisID='Num.16.27'>El is mentek Kórah, Dátán és Abirám hajlékának a környékéről. Dátán és Abirám pedig kimentek, és odaálltak sátraik bejáratához feleségeikkel, fiaikkal és családjukkal együtt.</verse>
        <verse osisID='Num.16.28'>Akkor ezt mondta Mózes: Ebből tudjátok meg, hogy az ÚR küldött engem ezeknek a dolgoknak a véghezvitelére, és hogy nem magamtól cselekszem:</verse>
        <verse osisID='Num.16.29'>Ha úgy halnak meg ezek, ahogyan más ember hal meg, és ha az lesz a sorsuk, ami minden más embernek, akkor nem az ÚR küldött engem.</verse>
        <verse osisID='Num.16.30'>De ha az ÚR valami csodálatos dolgot visz véghez, és a föld megnyitja száját, és elnyeli őket mindenükkel együtt, és elevenen szállnak le a holtak hazájába, abból megtudjátok, hogy megutálták ezek az emberek az URat.</verse>
        <verse osisID='Num.16.31'>Alig mondta végig Mózes ezeket a szavakat, meghasadt azok alatt a föld.</verse>
        <verse osisID='Num.16.32'>Megnyitotta száját a föld, és elnyelte őket házuk népével együtt, a Kórahhoz tartozó összes embereket minden jószágukkal együtt.</verse>
        <verse osisID='Num.16.33'>Elevenen szálltak le a holtak hazájába mindenükkel együtt, és befödte őket a föld. Így vesztek ki a gyülekezetből.</verse>
        <verse osisID='Num.16.34'>Az egész Izráel pedig, amely körülöttük volt, elfutott kiáltozásukra, mert ezt mondták: Még minket is elnyel a föld!</verse>
        <verse osisID='Num.16.35'>Ezután tűz jött ki az ÚRtól, és megemésztette azt a kétszázötven férfit, akik füstölőszerrel közeledtek hozzá.</verse>
        <verse osisID='Num.16.36'>Az ÚR így szólt Mózeshez:</verse>
        <verse osisID='Num.16.37'>Mondd meg Eleázárnak, Áron főpap fiának, hogy szedje ki a szenesserpenyőket a tűzből, a tüzet pedig szórd széjjel, mert meg van szentelve.</verse>
        <verse osisID='Num.16.38'>Ezeknek a bűnös lelkeknek a szenesserpenyőiből készítsetek vékonyra vert lapokat az oltár beborítására, mivel az ÚR színe elé vitték őket, és ezért szentek. Legyenek jelül Izráel fiai számára.</verse>
        <verse osisID='Num.16.39'>Fogta azért Eleázár pap a rézserpenyőket, amelyeket odavittek azok, akik elégtek, és vékonyra verte azokat az oltár beborítására,</verse>
        <verse osisID='Num.16.40'>emlékeztetőül Izráel fiainak, hogy senki se merjen közeledni az ÚRhoz, aki illetéktelen, mert nem Áron utódai közül való, és mégis illatáldozatot akar bemutatni. Ne járjanak úgy, mint Kórah és csoportja, akiket előre figyelmeztetett Mózes által az ÚR.</verse>
        <verse osisID='Num.16.41'>Másnap így zúgolódott Izráel fiainak egész közössége Mózes és Áron ellen: Ti öltétek meg az ÚR népét!</verse>
        <verse osisID='Num.16.42'>Amikor összegyűlt a közösség Mózes és Áron ellen, és a kijelentés sátra felé fordultak, hirtelen betakarta azt a felhő, és megjelent az ÚR dicsősége.</verse>
        <verse osisID='Num.16.43'>Mózes és Áron odament a kijelentés sátra elé.</verse>
        <verse osisID='Num.16.44'>Az ÚR így beszélt Mózeshez:</verse>
        <verse osisID='Num.16.45'>Húzódjatok félre ettől a közösségtől! Hadd semmisítsem meg őket egy pillanat alatt! Ők pedig arcra borultak.</verse>
        <verse osisID='Num.16.46'>Akkor ezt mondta Mózes Áronnak: Fogd a szenesserpenyőt, tégy bele tüzet az oltárról, rakj rá füstölőszert, vidd hamar a közösséghez, és végezz engesztelést értük, mert megharagudott az ÚR, és elkezdődött a csapás.</verse>
        <verse osisID='Num.16.47'>Fogta azért Áron a szenesserpenyőt, ahogyan Mózes meghagyta, és a gyülekezet közé futott, mert már meg is kezdődött a csapás a népen. Füstölőszert tett rá, és engesztelést végzett a népért.</verse>
        <verse osisID='Num.16.48'>Megállt a holtak és az élők között, és megszűnt a csapás.</verse>
        <verse osisID='Num.16.49'>Tizennégyezer-hétszázan haltak meg a csapás miatt, azokon kívül, akik a Kórah dolga miatt haltak meg.</verse>
        <verse osisID='Num.16.50'>Ekkor visszatért Áron Mózeshez, a kijelentés sátrának a bejáratához, és megszűnt a csapás.</verse>
      </chapter>
      <chapter osisID='Num.17'>
        <verse osisID='Num.17.1'>Az ÚR így beszélt Mózeshez:</verse>
        <verse osisID='Num.17.2'>Szólj Izráel fiaihoz, és végy egy-egy vesszőt nagycsaládjaik minden vezető emberétől, összesen tizenkét vesszőt. Mindegyiknek a nevét írd föl a maga vesszejére.</verse>
        <verse osisID='Num.17.3'>Áron nevét a Lévi vesszejére írd, mert mindegyik vessző egy nagycsalád fejéé.</verse>
        <verse osisID='Num.17.4'>Azután tedd le azokat a kijelentés sátrában a bizonyság elé, ahol kijelentem magam nektek.</verse>
        <verse osisID='Num.17.5'>Annak a férfinak a vesszeje, akit kiválasztok, ki fog virágzani. Így csendesítem le Izráel fiainak a zúgolódását, akik zúgolódtak ellenetek.</verse>
        <verse osisID='Num.17.6'>Elmondta ezt Mózes Izráel fiainak, és minden vezető ember átadott neki egy-egy vesszőt. Nagycsaládonként egy vezetőre egy vessző jutott, összesen tizenkét vessző. Áron vesszeje is ott volt a vesszők között.</verse>
        <verse osisID='Num.17.7'>Mózes elhelyezte a vesszőket az ÚR színe elé, a bizonyság sátrában.</verse>
        <verse osisID='Num.17.8'>Amikor másnap Mózes bement a bizonyság sátrába, látta, hogy a Lévi házából való Áron vesszeje kivirágzott, bimbót fakasztott, virágot növelt, és mandulát érlelt.</verse>
        <verse osisID='Num.17.9'>Ekkor Mózes kihozott minden vesszőt az ÚR színe elől Izráel fiaihoz. Megnézték, és mindegyik elvitte a maga vesszejét.</verse>
        <verse osisID='Num.17.10'>Akkor ezt mondta az ÚR Mózesnek: Vidd vissza Áron vesszejét a bizonyság elé megőrzés végett, jelül a lázadóknak, és vess véget zúgolódásuknak, hogy ne haljanak meg.</verse>
        <verse osisID='Num.17.11'>Mózes egészen úgy cselekedett, ahogyan megparancsolta neki az ÚR.</verse>
        <verse osisID='Num.17.12'>Akkor ezt mondták Izráel fiai Mózesnek: Lásd, elpusztulunk, elveszünk, mindnyájan elveszünk!</verse>
        <verse osisID='Num.17.13'>Mindenki meghal, aki közeledni mer az ÚR hajlékához! Vajon mindnyájunknak el kell pusztulnunk?!</verse>
      </chapter>
      <chapter osisID='Num.18'>
        <verse osisID='Num.18.1'>Akkor ezt mondta az ÚR Áronnak: Te, fiaid és házadnépe fog bűnhődni a szent hely körül elkövetett bűnökért. Te és a fiaid fogtok bűnhődni a papi szolgálat közben elkövetett bűnökért.</verse>
        <verse osisID='Num.18.2'>Vedd magad mellé testvéreidet, Lévi törzsét, azaz atyád törzsét is, hogy csatlakozzanak hozzád, és segítsenek neked a szolgálatnál, te pedig és fiaid a bizonyság sátránál szolgáljatok.</verse>
        <verse osisID='Num.18.3'>Ők segítsenek neked teendőid végzésében és a sátor körüli teendőkben, de a szentély fölszereléséhez és az oltárhoz ne közeledjenek, különben meghalnak ők is meg ti is.</verse>
        <verse osisID='Num.18.4'>Csatlakozzanak hozzád, és végezzék a kijelentés sátra körüli teendőket és minden munkát a sátornál. De illetéktelen nem közeledhet hozzátok.</verse>
        <verse osisID='Num.18.5'>Ti végezzétek a szolgálatot a szentély körül és az oltár körül, hogy meg ne haragudjam ismét Izráel fiaira.</verse>
        <verse osisID='Num.18.6'>Mert én választottam ki testvéreiteket, a lévitákat Izráel fiai közül ajándékul, mint az ÚR tulajdonait, hogy szolgálatot végezzenek a kijelentés sátra körül.</verse>
        <verse osisID='Num.18.7'>Te pedig és a fiaid végezzétek mindazt a papi szolgálatot, ami az oltár körül, vagy a kárpit mögött adódik. Ott ti szolgáljatok. Ajándékul adom nektek a papi tisztet. De ha illetéktelen avatkozik bele, meg kell halnia.</verse>
        <verse osisID='Num.18.8'>Azután így beszélt az ÚR Áronhoz: Rád bízom a nekem szóló felajánlások kezelését. Izráel fiainak minden szent adományából neked és fiaidnak adtam azokat javadalomként. Örök rendelkezés ez.</verse>
        <verse osisID='Num.18.9'>Ez legyen a tied a legszentebb adományokból, amelyeket nem égettek el: minden áldozati ajándék, akár ételáldozat, akár vétekáldozat, akár jóvátételi áldozat, amelyet nekem térítenek meg, legyen a tied és a fiaidé, mint legszentebb adomány.</verse>
        <verse osisID='Num.18.10'>Mint legszentebb adományt edd meg azt. Minden férfi ehet belőle. Tartsd szentnek azt!</verse>
        <verse osisID='Num.18.11'>A tied ez mint szent ajándékukból való adomány, Izráel fiainak minden felmutatott áldozatából. Neked adtam azokat és a fiaidnak meg a leányaidnak. Örök rendelkezés ez. Mindenki ehet belőle, aki tiszta a házadban.</verse>
        <verse osisID='Num.18.12'>Neked adom az olaj színe-javát, a must és a gabona színe-javát, mindannak az első termését, amit az ÚRnak adtak.</verse>
        <verse osisID='Num.18.13'>Tied legyen a földjükön mindennek az első termése, amelyet bevisznek az ÚRnak. Mindenki ehet belőle, aki tiszta a te házadban.</verse>
        <verse osisID='Num.18.14'>Tied legyen mindaz, amit esküvel szenteltek oda Izráelben.</verse>
        <verse osisID='Num.18.15'>Tied legyen az élők közül mindaz, ami az anyaméhet megnyitja, és amit bemutatnak az ÚRnak, akár embertől, akár állattól való. De az ember elsőszülöttjét meg kell váltanod, és a tisztátalan állat elsőszülöttjét is váltsd meg.</verse>
        <verse osisID='Num.18.16'>Akiket meg kell váltani, egyhónapos korukban váltsd meg öt ezüst sekelre becsülve a szent sekel szerint, amelyben húsz géra van.</verse>
        <verse osisID='Num.18.17'>De a marha, a juh és a kecske elsőszülöttjét ne váltsd meg, ezek szentek. Vérüket hintsd az oltárra, és kövérjüket füstölögtesd el. Az ÚR kedves illatú tűzáldozata ez.</verse>
        <verse osisID='Num.18.18'>Húsuk a tied legyen, mint ahogyan a felmutatott áldozat szegye és jobb combja is a tied.</verse>
        <verse osisID='Num.18.19'>A szent adományok minden fölajánlott részét, amelyet Izráel fiai fölajánlanak az ÚRnak, neked, fiaidnak és leányaidnak adom. Örök rendelkezés ez. Az ÚR színe előtt örökké megmaradó szövetség ez a te javadra és utódaid javára.</verse>
        <verse osisID='Num.18.20'>Azután ezt mondta az ÚR Áronnak: Földjükből nem kapsz örökséget, és nem lesz osztályrészed köztük. Én vagyok a te osztályrészed és örökséged Izráel fiai között.</verse>
        <verse osisID='Num.18.21'>Lévi fiainak pedig örökségül adtam minden tizedet Izráelben. Munkájukért kapják ezt, mert ők végzik a szolgálatot a kijelentés sátránál.</verse>
        <verse osisID='Num.18.22'>Ne közeledjenek többé Izráel fiai a kijelentés sátrához, mert bűnhődni fognak és meghalnak,</verse>
        <verse osisID='Num.18.23'>hanem léviták végezzék a szolgálatot a kijelentés sátránál, és ők bűnhődjenek az ott elkövetett bűnökért. Örök rendelkezés ez nemzedékről nemzedékre, hogy nem kapnak örökséget Izráel fiai között.</verse>
        <verse osisID='Num.18.24'>Mert a lévitáknak adom örökségül Izráel fiainak a tizedét, amelyet az ÚRnak ajánlanak föl ajándékul, ezért mondtam nekik, hogy Izráel fiai között nem kaphatnak örökséget.</verse>
        <verse osisID='Num.18.25'>Ekkor így beszélt az ÚR Mózeshez:</verse>
        <verse osisID='Num.18.26'>Beszélj a lévitákkal, és mondd meg nekik: Amikor megkapjátok Izráel fiaitól a tizedet, amelyet örökségül adtam nektek, ajánljátok föl a tizednek a tizedét ajándékul az ÚRnak.</verse>
        <verse osisID='Num.18.27'>Úgy tekintendő a ti fölajánlásotok, mint a szérűről való gabona, és mint az, ami a sajtóból folyik.</verse>
        <verse osisID='Num.18.28'>Így ajánljatok föl ti is ajándékot az ÚRnak minden tizedből, amelyet Izráel fiaitól kaptok. Az ÚRnak szóló ajándékot adjátok oda Áron főpapnak!</verse>
        <verse osisID='Num.18.29'>Minden kapott adományból ajánljatok föl ajándékot az ÚRnak, mindenből a kövérjét, ami odaszentelni való.</verse>
        <verse osisID='Num.18.30'>Mondd meg nekik, hogy amikor a kövérjét fölajánlják, úgy tekintendő az a léviták részéről, mint ami a szérűről és a sajtóból kerül ki.</verse>
        <verse osisID='Num.18.31'>Bármely helyen megehetitek azt ti és házatok népe, mert ez a ti béretek a kijelentés sátránál végzett szolgálatért.</verse>
        <verse osisID='Num.18.32'>Nem fogtok bűnhődni, ha fölajánljátok a kövérjét. Így nem szentségtelenítitek meg Izráel fiainak a szent dolgait, és nem haltok meg.</verse>
      </chapter>
      <chapter osisID='Num.19'>
        <verse osisID='Num.19.1'>Azután így beszélt az ÚR Mózeshez és Áronhoz:</verse>
        <verse osisID='Num.19.2'>Ez a törvény rendelkezése, amelyet megparancsolt az ÚR: Mondd meg Izráel fiainak, hogy vigyenek neked egy hibátlan vörös tehenet, amelynek semmiféle fogyatkozása nincs, és még nem volt rajta iga.</verse>
        <verse osisID='Num.19.3'>Adjátok azt Eleázár papnak, és ő vitesse ki azt a táboron kívülre, és vágják le a jelenlétében.</verse>
        <verse osisID='Num.19.4'>Vegyen Eleázár pap vért az ujjával, és hintsen a vérből hétszer a kijelentés sátra elé.</verse>
        <verse osisID='Num.19.5'>Azután égessék el a tehenet a szeme láttára, a bőrét, a húsát és a vérét a ganéjával együtt égessék el.</verse>
        <verse osisID='Num.19.6'>Vegyen a pap cédrusfát, izsópot és karmazsin fonalat, és dobja a tehén égő részei közé.</verse>
        <verse osisID='Num.19.7'>Azután mossa ki ruháját a pap, mosakodjék meg vízben, majd menjen be a táborba, de tisztátalan lesz a pap estig.</verse>
        <verse osisID='Num.19.8'>Mossa ki vízben a ruháját az is, aki elégette a tehenet, és mosakodjék meg vízben, de tisztátalan lesz estig.</verse>
        <verse osisID='Num.19.9'>Egy tiszta ember szedje össze a tehén hamvát, helyezze el a táboron kívül egy tiszta helyre, és legyen az Izráel fiai közösségéé, hogy vétektől megtisztító vizet készítsenek vele.</verse>
        <verse osisID='Num.19.10'>De mossa ki a ruháját az, aki összeszedi a tehén hamvát, és legyen tisztátalan estig. Örök rendelkezés legyen ez Izráel fiai és a köztük tartózkodó jövevények részére.</verse>
        <verse osisID='Num.19.11'>Ha valaki megérint bármely emberi holttestet, tisztátalan lesz hét napig.</verse>
        <verse osisID='Num.19.12'>Az ilyen tisztítsa meg magát azzal a vízzel a vétektől a harmadik és a hetedik napon, akkor tiszta lesz. De ha nem tisztítja meg magát a harmadik és a hetedik napon, akkor nem lesz tiszta.</verse>
        <verse osisID='Num.19.13'>Mindaz, aki halottat, emberi holttestet érint, és nem tisztítja meg magát, az tisztátalanná teszi az ÚR hajlékát. Ki kell irtani az ilyen embert Izráelből. Amíg nem hintették meg tisztító vízzel, addig tisztátalan lesz, rajta van a tisztátalanság.</verse>
        <verse osisID='Num.19.14'>Ez a törvény, ha egy ember meghal a sátorban: Tisztátalan hét napig mindenki, aki bemegy abba a sátorba, vagy ott van a sátorban.</verse>
        <verse osisID='Num.19.15'>Tisztátalan minden nyitott edény, amelyre nem kötöttek födelet.</verse>
        <verse osisID='Num.19.16'>Mindaz, aki a mezőn fegyverrel megölt embert vagy halottat, emberi csontot vagy sírt érint, tisztátalan lesz hét napig.</verse>
        <verse osisID='Num.19.17'>Vegyenek a tisztátalanért az elégetett vétekáldozat hamvából egy edénybe, és öntsenek rá forrásvizet.</verse>
        <verse osisID='Num.19.18'>Azután vegyen egy tiszta ember izsópot, mártsa a vízbe és hintsen a sátorra, az összes edényre és azokra, akik ott vannak, majd arra is, aki csontot vagy megölt embert, halottat vagy sírt érintett.</verse>
        <verse osisID='Num.19.19'>Hintse meg a tiszta a tisztátalant a harmadik és a hetedik napon, és miután megtisztította őt vétkétől a hetedik napon, az mossa ki a ruháját, mosakodjék meg vízben, és este már tiszta lesz.</verse>
        <verse osisID='Num.19.20'>De aki tisztátalan, és nem akar megtisztulni vétkétől, azt az embert ki kell irtani a gyülekezetből, mert az ÚR szent helyét tisztátalanná tette, és nem hintették meg tisztító vízzel, ezért tisztátalan.</verse>
        <verse osisID='Num.19.21'>Örök rendelkezés legyen ez is: aki a tisztító vizet hinti, mossa ki a ruháját. Mert aki megérinti a tisztító vizet, tisztátalan lesz estig.</verse>
        <verse osisID='Num.19.22'>Minden tisztátalan, amit a tisztátalan megérint. Ha egy ember ér hozzá, az is tisztátalan estig.</verse>
      </chapter>
      <chapter osisID='Num.20'>
        <verse osisID='Num.20.1'>Izráel fiai, az egész közösség megérkezett a Cin-pusztába az első hónapban, és letelepedett a nép Kádésban. Ott halt meg Mirjám, és ott temették el.</verse>
        <verse osisID='Num.20.2'>De nem volt vize a közösségnek, ezért összegyülekeztek Mózes és Áron ellen.</verse>
        <verse osisID='Num.20.3'>A nép perelni kezdett Mózessel és ezt mondták: Bárcsak elpusztultunk volna, amikor testvéreink elpusztultak az ÚR színe előtt!</verse>
        <verse osisID='Num.20.4'>Miért hoztátok el az ÚR gyülekezetét ebbe a pusztába? Azért, hogy itt haljunk meg állatainkkal együtt?!</verse>
        <verse osisID='Num.20.5'>Miért hoztatok el bennünket Egyiptomból, és miért vezettetek bennünket erre a rossz helyre, ahol nincs hely vetésre, és nincs füge, sem szőlő, sem gránátalma, még ivóvíz sincs?</verse>
        <verse osisID='Num.20.6'>Mózes és Áron pedig elment a gyülekezet elől a kijelentés sátrának a bejáratához, és arcra borultak. Ekkor megjelent nekik az ÚR dicsősége.</verse>
        <verse osisID='Num.20.7'>És az ÚR így beszélt Mózeshez:</verse>
        <verse osisID='Num.20.8'>Vedd a botodat, és gyűjtsd össze a közösséget testvéreddel, Áronnal együtt, és szemük láttára parancsoljátok meg a sziklának, hogy adjon vizet. Fakassz nekik vizet a sziklából, és adj inni a közösségnek és állataiknak.</verse>
        <verse osisID='Num.20.9'>Mózes tehát elvette a botját az ÚR színe elől a kapott parancs szerint.</verse>
        <verse osisID='Num.20.10'>Azután összegyűjtötte Mózes és Áron a gyülekezetet a szikla elé, és ezt mondta nekik: Hallgassatok ide, ti lázadók! Fakasszunk-e vizet nektek ebből a sziklából?</verse>
        <verse osisID='Num.20.11'>Azzal fölemelte Mózes a kezét, és kétszer ráütött botjával a sziklára. Erre sok víz fakadt, és ivott a közösség meg az állatok.</verse>
        <verse osisID='Num.20.12'>Akkor ezt mondta az ÚR Mózesnek és Áronnak: Mivel nem hittetek bennem, és nem tartottatok szentnek Izráel fiai előtt, nem vezethetitek be ezt a gyülekezetet arra a földre, amelyet nekik adok.</verse>
        <verse osisID='Num.20.13'>Ezek Meríbá vizei, ahol perbe szálltak Izráel fiai az ÚRral, de ő megmutatta nekik, hogy szent.</verse>
        <verse osisID='Num.20.14'>Mózes követeket küldött Kádésból Edóm királyához ezzel az üzenettel: Így szól testvéred, Izráel: Te tudsz mindarról a gyötrelemről, amely bennünket ért.</verse>
        <verse osisID='Num.20.15'>Atyáink Egyiptomba mentek, és hosszú ideig laktunk Egyiptomban. De rosszul bántak velünk és atyáinkkal az egyiptomiak.</verse>
        <verse osisID='Num.20.16'>Akkor segítségért kiáltottunk az ÚRhoz, aki meghallotta szavunkat, és angyalt küldött, hogy kihozzon bennünket Egyiptomból. Most itt vagyunk Kádésban, a te határod szélén levő városban.</verse>
        <verse osisID='Num.20.17'>Szeretnénk átvonulni országodon. Nem vonulunk át sem szántóföldön, sem szőlőn, még kútvizet sem iszunk. A király útján megyünk, nem térünk le sem jobbra, sem balra, amíg átvonulunk a területeden.</verse>
        <verse osisID='Num.20.18'>Edóm azonban ezt felelte neki: Nem vonulhatsz át itt, különben fegyverrel vonulok ki ellened.</verse>
        <verse osisID='Num.20.19'>Izráel fiai ezt mondták neki: Az országúton mennénk, és ha vizedet innánk, magunk és jószágaink, megadjuk az árát. Nincs másról szó, csak arról, hogy gyalogszerrel szeretnénk átvonulni.</verse>
        <verse osisID='Num.20.20'>De Edóm ezt felelte: Nem vonulhatsz át! Sőt kivonult ellene Edóm tekintélyes haddal és hatalmas erővel.</verse>
        <verse osisID='Num.20.21'>Edóm tehát nem engedte meg Izráelnek, hogy átvonuljon területén, ezért Izráelnek ki kellett kerülnie.</verse>
        <verse osisID='Num.20.22'>Azután elindultak Kádésból, és megérkezett Izráel fiainak egész közössége a Hór-hegyhez.</verse>
        <verse osisID='Num.20.23'>És ezt mondta az ÚR Mózesnek és Áronnak a Hór-hegynél, Edóm országának a határán:</verse>
        <verse osisID='Num.20.24'>Áron most elődei mellé kerül. Nem mehet be arra a földre, amelyet Izráel fiainak adok, mivel fellázadtatok parancsom ellen Meríbá vizeinél.</verse>
        <verse osisID='Num.20.25'>Vedd magadhoz Áront és a fiát, Eleázárt, és vidd fel őket a Hór-hegyre.</verse>
        <verse osisID='Num.20.26'>Ott vesse le Áron a ruháit, te pedig öltöztesd fel azokba a fiát, Eleázárt, mert Áron meghal ott, és eltemetik.</verse>
        <verse osisID='Num.20.27'>Mózes úgy cselekedett, ahogyan az ÚR parancsolta. Fölmentek a Hór-hegyre az egész közösség szeme láttára,</verse>
        <verse osisID='Num.20.28'>Mózes levettette Áronnal a ruháit, és felöltöztette azokba Eleázárt, a fiát. Áron meghalt ott a hegytetőn, Mózes és Eleázár pedig lement a hegyről.</verse>
        <verse osisID='Num.20.29'>Amikor látta az egész közösség, hogy Áron elhunyt, siratta őt Izráel egész háza harminc napig.</verse>
      </chapter>
      <chapter osisID='Num.21'>
        <verse osisID='Num.21.1'>Amikor meghallotta a kánaáni Arád királya, aki a Délvidéken lakott, hogy odaért Izráel az atárimi úton, megtámadta Izráelt, és foglyokat ejtett közülük.</verse>
        <verse osisID='Num.21.2'>Ekkor fogadalmat tett Izráel az ÚRnak, és ezt mondta: Ha egyszer kezembe adod ezt a népet, mindenestül kiirtom városait.</verse>
        <verse osisID='Num.21.3'>Az ÚR meghallotta Izráel szavát, kezébe adta ezeket a kánaániakat, és Izráel mindenestül kiirtotta őket és városaikat. Ezért nevezték el azt a helyet Hormának.</verse>
        <verse osisID='Num.21.4'>Majd elindultak a Hór-hegytől a Vörös-tenger felé, hogy megkerüljék Edóm országát. De útközben elfogyott a nép türelme,</verse>
        <verse osisID='Num.21.5'>és így beszélt a nép Isten és Mózes ellen: Miért hoztatok el bennünket Egyiptomból? Azért, hogy meghaljunk a pusztában? Hiszen nincs kenyér és nincs víz, szívből utáljuk ezt a hitvány eledelt.</verse>
        <verse osisID='Num.21.6'>Ezért mérgeskígyókat küldött az ÚR a népre, és azok megmarták a népet, úgyhogy sok izráeli meghalt.</verse>
        <verse osisID='Num.21.7'>Ekkor odament a nép Mózeshez, és ezt mondta: Vétkeztünk, mert az ÚR ellen és ellened szóltunk. Imádkozz az ÚRhoz, hogy távolítsa el rólunk a kígyókat! És imádkozott Mózes a népért.</verse>
        <verse osisID='Num.21.8'>Az ÚR pedig ezt mondta Mózesnek: Csinálj egy rézkígyót, és tűzd rá egy póznára. Mindenki, akit megmart a kígyó, életben marad, ha föltekint arra.</verse>
        <verse osisID='Num.21.9'>Mózes tehát csinált egy rézkígyót, és föltűzte egy póznára. Ha azután megmart valakit a kígyó, és föltekintett a rézkígyóra, életben maradt.</verse>
        <verse osisID='Num.21.10'>Azután elindultak Izráel fiai, és tábort ütöttek Óbótban.</verse>
        <verse osisID='Num.21.11'>Óbótból továbbmenve, tábort ütöttek Ijjé-Abárimban, abban a pusztában, amely Móábtól napkeletre van.</verse>
        <verse osisID='Num.21.12'>Onnan is továbbmentek, és tábort ütöttek a Zered-pataknál.</verse>
        <verse osisID='Num.21.13'>Onnan is továbbmentek, és tábort ütöttek az emóriak határában eredő Arnón túlsó partján, a pusztában, mert az Arnón Móábnak a határa Móáb és az emóriak között.</verse>
        <verse osisID='Num.21.14'>Ezért van szó az ÚR harcainak könyvében Váhébról Szúfában, a völgyekről, az Arnónról,</verse>
        <verse osisID='Num.21.15'>a völgyek lejtőiről, amelyek Ár városa felé húzódnak, és elérik Móáb határát.</verse>
        <verse osisID='Num.21.16'>Onnan Beérbe mentek. Ott van az a kút, amelynél ezt mondta az ÚR Mózesnek: Gyűjtsd össze a népet, mert vizet adok neki.</verse>
        <verse osisID='Num.21.17'>Ekkor énekelte Izráel ezt a dalt: Buzogj föl, kút, zengjétek dalát!</verse>
        <verse osisID='Num.21.18'>Kút, fejedelmek ásták, nép vezérei vájták kormánypálcájukkal, vezérbotjaikkal, puszta ajándékát.</verse>
        <verse osisID='Num.21.19'>Mattánából Nahaliélba mentek, Nahaliélból pedig Bámótba.</verse>
        <verse osisID='Num.21.20'>Bámótból Gajba mentek, amely Móáb mezején van a Piszga csúcsánál, mely a sivatagra néz.</verse>
        <verse osisID='Num.21.21'>Ekkor követeket küldött Izráel Szíhónhoz, az emóriak királyához, ezzel az üzenettel:</verse>
        <verse osisID='Num.21.22'>Szeretnék átvonulni országodon! Nem térünk le sem szántóföldre, sem szőlőbe, kútvizet sem iszunk. A király útján megyünk, amíg átvonulunk területeden.</verse>
        <verse osisID='Num.21.23'>De nem engedte meg Szíhón Izráelnek, hogy átvonuljon területén, hanem összegyűjtötte Szíhón egész hadinépét, kivonult Izráel ellen a pusztába, és Jahacba érve megütközött Izráellel.</verse>
        <verse osisID='Num.21.24'>De Izráel kardélre hányta őket, és birtokba vette az országot az Arnóntól a Jabbókig, az ammóni határig, mert meg volt erősítve az ammóniak határa.</verse>
        <verse osisID='Num.21.25'>Elfoglalta Izráel mindazokat a városokat, és letelepedett Izráel az emóriak városaiban, Hesbónban is, meg a hozzá tartozó falvakban.</verse>
        <verse osisID='Num.21.26'>Mert Hesbón Szíhónnak, az emóriak királyának a városa volt, aki hadat viselt Móáb előbbi királya ellen, és elfoglalta egész országát az Arnónig.</verse>
        <verse osisID='Num.21.27'>Ezért mondják a regélők: Jöjjetek Hesbónba! Épüljön és erősödjék Szíhón városa!</verse>
        <verse osisID='Num.21.28'>Mert tűz csapott ki Hesbónból, láng Szíhón városából: megemésztette Ár-Móábot, az Arnón-menti magaslatok urait.</verse>
        <verse osisID='Num.21.29'>Jaj neked Móáb! Elvesztél Kemós népe! Fiai földönfutókká lettek, leányai az emóriak királyának, Szíhónnak foglyaivá.</verse>
        <verse osisID='Num.21.30'>Lőttünk rájuk, s elpusztult minden Hesbóntól Díbónig, elpusztítottuk Nófahig, egész Médebáig.</verse>
        <verse osisID='Num.21.31'>Ezután letelepedett Izráel az emóriak földjén.</verse>
        <verse osisID='Num.21.32'>Mózes kémeket küldött Jazérba, elfoglalták a hozzá tartozó falvakat, és kiűzték onnan az emóriakat.</verse>
        <verse osisID='Num.21.33'>Azután megfordultak, és Básán felé vonultak. De kivonult ellenük Óg, Básán királya egész hadinépével, hogy megütközzék velük Edreiben.</verse>
        <verse osisID='Num.21.34'>Akkor ezt mondta az ÚR Mózesnek: Ne félj tőle, mert kezedbe adom őt egész hadinépével és országával együtt. Úgy bánj el vele, ahogyan elbántál Szíhónnal, az emóriak királyával, aki Hesbónban lakott.</verse>
        <verse osisID='Num.21.35'>És úgy megverték őt fiaival és egész hadinépével együtt, hogy senki sem tudott elmenekülni közülük. Az országot pedig birtokba vették.</verse>
      </chapter>
      <chapter osisID='Num.22'>
        <verse osisID='Num.22.1'>Azután elindultak Izráel fiai, és tábort ütöttek Móáb síkságán, a Jordánon túl, Jerikóval szemben.</verse>
        <verse osisID='Num.22.2'>Bálák, Cippór fia látta mindazt, amit Izráel véghezvitt az emóriakkal.</verse>
        <verse osisID='Num.22.3'>Móáb nagyon megrémült a néptől, mert sokan voltak, és megrettent Móáb Izráel fiaitól.</verse>
        <verse osisID='Num.22.4'>Ezért ezt mondta Móáb népe Midján véneinek: Ez a tömeg úgy lelegel körülöttünk mindent, ahogyan a marha lelegeli a zöld mezőt. Abban az időben Bálák, Cippór fia volt Móáb királya.</verse>
        <verse osisID='Num.22.5'>Követeket küldött Bálámhoz, Beór fiához az Eufrátesz mellett levő Petórba, honfitársainak a földjére, hogy hívják meg és ezt mondják neki: Íme egy nép jött ki Egyiptomból, és már ellepte a föld színét, és velem szemben telepedett le.</verse>
        <verse osisID='Num.22.6'>Ezért jöjj el, átkozd meg ezt a népet, mert erősebb nálam. Talán akkor meg tudom verni, és kiűzöm az országból. Jól tudom, hogy akit te megáldasz, áldott lesz, és akit te megátkozol, átkozott lesz.</verse>
        <verse osisID='Num.22.7'>Elmentek tehát Móáb és Midján vénei, és náluk volt a varázslás díja. Megérkezve Bálámhoz, elmondták neki Bálák üzenetét.</verse>
        <verse osisID='Num.22.8'>Ő ezt felelte nekik: Maradjatok itt éjszakára, és én beszámolok nektek arról, hogy mit mondott nekem az ÚR. Móáb vezető emberei ott maradtak Bálámnál.</verse>
        <verse osisID='Num.22.9'>Isten pedig eljött Bálámhoz, és ezt mondta: Miféle férfiak vannak nálad?</verse>
        <verse osisID='Num.22.10'>Bálám ezt felelte Istennek: Bálák, Cippór fia, Móáb királya ezt üzente nekem:</verse>
        <verse osisID='Num.22.11'>Egy nép jött ki Egyiptomból, és ellepte a föld színét. Jöjj tehát és rontsd meg azt, talán akkor meg tudok vele küzdeni, és ki tudom űzni.</verse>
        <verse osisID='Num.22.12'>De Isten ezt mondta Bálámnak: Ne menj el velük, ne átkozd meg azt a népet, mert áldott az.</verse>
        <verse osisID='Num.22.13'>Fölkelt tehát Bálám reggel, és ezt mondta Bálák vezető embereinek: Menjetek vissza országotokba, mert nem engedi meg az ÚR, hogy veletek menjek.</verse>
        <verse osisID='Num.22.14'>Móáb vezető emberei fölkeltek, visszamentek Bálákhoz és azt mondták: Nem jött el velünk Bálám.</verse>
        <verse osisID='Num.22.15'>Akkor még több és azoknál tekintélyesebb vezető embert küldött Bálák.</verse>
        <verse osisID='Num.22.16'>Ezek megérkeztek Bálámhoz, és ezt mondták neki: Így szól Bálák, Cippór fia: Ne vonakodj eljönni hozzám!</verse>
        <verse osisID='Num.22.17'>Igen gazdagon megjutalmazlak, és megteszek mindent, amit mondasz nekem. Csak jöjj el és rontsd meg ezt a népet.</verse>
        <verse osisID='Num.22.18'>De Bálám ezt felelte Bálák szolgáinak: Ha nekem adja Bálák a házát tele ezüsttel és arannyal, akkor sem szeghetem meg Istenemnek, az ÚRnak a parancsát, és nem tehetek ellene egyáltalán semmit.</verse>
        <verse osisID='Num.22.19'>De azért maradjatok csak itt ti is ezen az éjszakán, hogy megtudjam, akar-e még valamit beszélni az ÚR?</verse>
        <verse osisID='Num.22.20'>Isten eljött Bálámhoz éjjel, és ezt mondta neki: Ha azért jöttek ezek a férfiak, hogy elhívjanak téged, kelj föl, menj el velük, de csak azt tedd, amit én parancsolok neked.</verse>
        <verse osisID='Num.22.21'>Fölkelt tehát Bálám reggel, megnyergelte a szamarát és elment Móáb vezető embereivel.</verse>
        <verse osisID='Num.22.22'>Isten azonban haragra gerjedt, amikor elment Bálám. Ezért odaállt az ÚR angyala az útra, hogy feltartóztassa. Ő a szamarán ügetett, és vele volt két szolgája is.</verse>
        <verse osisID='Num.22.23'>De a szamár meglátta az ÚR angyalát, ahogyan ott állt az úton kivont karddal a kezében, és letért a szamár az útról, és a mezőre ment. Bálám ütni kezdte a szamarat, hogy visszaterelje az útra.</verse>
        <verse osisID='Num.22.24'>Azután odaállt az ÚR angyala a szőlők között egy mély útra, ahol innen is, onnan is fal volt.</verse>
        <verse osisID='Num.22.25'>Amikor meglátta a szamár az ÚR angyalát, odalapult a kőfalhoz, és Bálám lábát is a falhoz lapította. Ekkor újból megverte.</verse>
        <verse osisID='Num.22.26'>Az ÚR angyala továbbment, és ismét megállt egy szoros helyen, ahol nem lehetett kitérni sem jobbra, sem balra.</verse>
        <verse osisID='Num.22.27'>Amikor meglátta a szamár az ÚR angyalát, lefeküdt Bálám alatt. Ekkor haragra gerjedt Bálám, és ütni kezdte botjával a szamarat.</verse>
        <verse osisID='Num.22.28'>De az ÚR beszédre nyitotta a szamár száját, és az így szólt Bálámhoz: Mit vétettem ellened, hogy már harmadszor versz meg engem?</verse>
        <verse osisID='Num.22.29'>Bálám így felelt a szamárnak: Mert csúfot űztél belőlem. Lenne csak kard a kezemben, meg is ölnélek!</verse>
        <verse osisID='Num.22.30'>A szamár ezt mondta Bálámnak: A te szamarad vagyok. Rajtam jársz régtől fogva mindmáig. Szoktam-e ilyet tenni veled? Bálám azt felelte: Nem.</verse>
        <verse osisID='Num.22.31'>Ekkor az ÚR megnyitotta Bálám szemét, aki meglátta az ÚR angyalát, amint ott áll az úton kivont karddal a kezében. Bálám meghajolt, és arcra borult.</verse>
        <verse osisID='Num.22.32'>Az ÚR angyala ezt mondta neki: Miért verted meg a szamaradat már háromszor? Azért jöttem, hogy feltartóztassalak, mert szerintem veszedelmes ez az út.</verse>
        <verse osisID='Num.22.33'>A szamár látott engem, azért tért ki előlem háromszor is. Ha nem tért volna ki előlem, téged meg is öltelek volna, azt pedig életben hagytam volna.</verse>
        <verse osisID='Num.22.34'>Bálám így felelt az ÚR angyalának: Vétkeztem, nem tudtam, hogy te állsz velem szemben az úton. De ha nem tetszik neked, inkább visszatérek.</verse>
        <verse osisID='Num.22.35'>De az ÚR angyala ezt felelte Bálámnak: Menj el ezekkel a férfiakkal, de csak azt mondd, amit én mondok neked. Bálám tehát elment Bálák vezető embereivel.</verse>
        <verse osisID='Num.22.36'>Amikor meghallotta Bálák, hogy jön Bálám, kiment eléje Ír-Móábig, amely az Arnón határvonalánál van, a határ legszélén.</verse>
        <verse osisID='Num.22.37'>Ezt mondta Bálák Bálámnak: Már többször is hívattalak téged, miért nem akartál jönni? Azt hitted, hogy nem tudlak megjutalmazni?</verse>
        <verse osisID='Num.22.38'>De Bálám ezt felelte Báláknak: Látod, hogy eljöttem hozzád! De nem szólhatok magamtól semmit, csak azt mondhatom, amit az Isten ad a számba.</verse>
        <verse osisID='Num.22.39'>Ezután továbbment Bálám Bálákkal, és megérkeztek Kirjat-Húcótba.</verse>
        <verse osisID='Num.22.40'>Ott marhákat és juhokat vágatott Bálák, és küldött belőle Bálámnak és a vezető embereknek is.</verse>
        <verse osisID='Num.22.41'>Reggel aztán magával vitte Bálák Bálámot, fölvezette Baal magaslatára, ahonnan láthatta Izráel népének egy részét.</verse>
      </chapter>
      <chapter osisID='Num.23'>
        <verse osisID='Num.23.1'>Akkor ezt mondta Bálám Báláknak: Építs itt hét oltárt, és készíts ide hét bikát és hét kost.</verse>
        <verse osisID='Num.23.2'>Úgy cselekedett Bálák, ahogyan Bálám meghagyta. Azután Bálák és Bálám bikát és kost áldozott az oltárokon.</verse>
        <verse osisID='Num.23.3'>Majd ezt mondta Bálám Báláknak: Állj oda az égőáldozatod mellé, én pedig elmegyek. Talán lesz találkozásom az ÚRral, és amit majd láttat velem, azt elmondom neked. És fölment a hegytetőre.</verse>
        <verse osisID='Num.23.4'>Isten találkozott Bálámmal, aki ezt mondta neki: Hét oltárt állítottam fel, és bikát meg kost áldoztam mindegyik oltáron.</verse>
        <verse osisID='Num.23.5'>Az ÚR pedig Bálám szájába adta igéjét, és azt mondta: Térj vissza Bálákhoz, és eszerint beszélj.</verse>
        <verse osisID='Num.23.6'>Amikor visszatért hozzá, ő még ott állt az égőáldozat mellett, Móáb valamennyi vezető emberével együtt.</verse>
        <verse osisID='Num.23.7'>Bálám példabeszédbe kezdett és ezt mondta: Arámból hozatott ide Bálák, Kelet hegyeiről Móáb királya: Jöjj, átkozd meg Jákóbot, jöjj, kárhoztasd Izráelt!</verse>
        <verse osisID='Num.23.8'>Hogy ronthatnám meg, kit Isten nem ront meg? Hogy kárhoztatnám, kit az ÚR nem kárhoztat?</verse>
        <verse osisID='Num.23.9'>Jól látom őt a sziklacsúcsról, szemlélem a halmokról. E nép egyedül fog lakni, nem számítja magát a nemzetek közé.</verse>
        <verse osisID='Num.23.10'>Ki számolhatja meg Jákóbot - száma mint a por - és Izráelnek csak a negyedét is? Bár úgy halnék meg, mint ez igazak, s lenne végem olyan, mint az övék!</verse>
        <verse osisID='Num.23.11'>Akkor ezt mondta Bálák Bálámnak: Mit tettél velem?! Elhoztalak ellenségeim megrontására, te pedig megáldottad őket!</verse>
        <verse osisID='Num.23.12'>De ő ezt felelte: Nekem vigyáznom kell, hogy csak azt mondjam, amit az ÚR ad a számba.</verse>
        <verse osisID='Num.23.13'>Akkor ezt mondta neki Bálák: Jöjj velem egy másik helyre, ahonnan láthatod azt a népet. De csak a szélét láthatod, az egészet nem látod. Onnan rontsd meg őket!</verse>
        <verse osisID='Num.23.14'>Magával vitte a Cófim mezejére, a Piszga csúcsára. Épített ott hét oltárt, és mindegyik oltáron bikát és kost áldozott.</verse>
        <verse osisID='Num.23.15'>Majd ezt mondta Báláknak: Állj ide égőáldozatod mellé, én pedig amott szeretnék találkozni Istennel.</verse>
        <verse osisID='Num.23.16'>Az ÚR találkozott Bálámmal, igéjét adta a szájába, és ezt mondta: Térj vissza Bálákhoz, és eszerint beszélj.</verse>
        <verse osisID='Num.23.17'>Amikor visszament hozzá, még ott állt égőáldozata mellett Móáb vezető embereivel együtt. Bálák ezt kérdezte tőle: Mit mondott az ÚR?</verse>
        <verse osisID='Num.23.18'>Ő pedig példabeszédbe kezdett, és ezt mondta: Hallgass csak rám, Bálák, figyelj ide, Cippór fia!</verse>
        <verse osisID='Num.23.19'>Nem ember az Isten, hogy hazudnék, nem embernek fia, hogy bármit megbánna. Mond-e olyat, amit meg ne tenne, ígér-e olyat, amit nem teljesít?</verse>
        <verse osisID='Num.23.20'>Áldásra kaptam parancsot, s ha ő áld, meg nem másíthatom.</verse>
        <verse osisID='Num.23.21'>Nem látnak bajt Jákóbban, nem látnak nyomorúságot Izráelben. Vele van Istene, az ÚR, királynak szóló ujjongás hangzik benne.</verse>
        <verse osisID='Num.23.22'>Isten hozta ki őket Egyiptomból, olyan az ereje, mint a bölény szarva.</verse>
        <verse osisID='Num.23.23'>Nem fog a varázslás Jákóbon, sem az igézet Izráelen. Idejében megmondják Jákóbnak, Izráelnek, hogy mit tesz az Isten.</verse>
        <verse osisID='Num.23.24'>Ez a nép mint nőstényoroszlán kel föl s mint hímoroszlán emelkedik föl, nem fekszik le, míg prédát nem eszik, és elejtettek vérét nem issza.</verse>
        <verse osisID='Num.23.25'>Akkor Bálák ezt mondta Bálámnak: Ha már nem tudod megrontani, legalább ne áldd meg!</verse>
        <verse osisID='Num.23.26'>De Bálám ezt felelte Báláknak: Megmondtam már neked, hogy csak azt fogom tenni, amit az ÚR meghagy!</verse>
        <verse osisID='Num.23.27'>Akkor Bálák ezt mondta Bálámnak: Jöjj, elviszlek egy másik helyre! Talán jónak látja Isten, hogy onnan rontsd meg Izráelt.</verse>
        <verse osisID='Num.23.28'>Bálák tehát magával vitte Bálámot a Peór csúcsára, amely a síkságra néz.</verse>
        <verse osisID='Num.23.29'>Ott ezt mondta Bálám Báláknak: Építs itt hét oltárt, és készíts ide hét bikát meg hét kost.</verse>
        <verse osisID='Num.23.30'>Bálák megtette, amit Bálám mondott, és mindegyik oltáron bikát és kost áldozott.</verse>
      </chapter>
      <chapter osisID='Num.24'>
        <verse osisID='Num.24.1'>Amikor Bálám látta, hogy az tetszik az ÚRnak, ha megáldja Izráelt, nem folyamodott többé varázsláshoz, mint azelőtt. A puszta felé fordította arcát,</verse>
        <verse osisID='Num.24.2'>és fölemelte Bálám a tekintetét. Amint meglátta Izráelt törzsenként sátorozni, rászállt az Isten Lelke,</verse>
        <verse osisID='Num.24.3'>példabeszédbe kezdett, és ezt mondta: Így szól Bálám, Beór fia, így szól az a férfi, kinek megnyílt a szeme,</verse>
        <verse osisID='Num.24.4'>így szól, aki hallja Isten mondásait, aki látja a Mindenhatótól kapott látomást leborulva, de nyitott szemekkel:</verse>
        <verse osisID='Num.24.5'>Mily szépek a te sátraid, Jákób, hajlékaid, ó Izráel!</verse>
        <verse osisID='Num.24.6'>Mint hosszan húzódó völgyek, mint folyó mentén a kertek, mint az ÚR ültette aloék, mint víz mentén a cédrusok.</verse>
        <verse osisID='Num.24.7'>Kicsordul a víz vedreiből, vetése bő vizeknél van. Királya hatalmasabb Agágnál, és fölemelkedik királysága.</verse>
        <verse osisID='Num.24.8'>Isten hozta ki Egyiptomból, olyan az ereje mint a bivaly szarva. Nemzeteket emészt, akik szorongatják, szétmorzsolja csontjaikat, összetöri nyilaikat.</verse>
        <verse osisID='Num.24.9'>Hever, fekszik, mint a hímoroszlán, és mint nőstényoroszlán, ki meri fölkelteni? Áldott, aki téged áld, átkozott, aki téged átkoz!</verse>
        <verse osisID='Num.24.10'>Ekkor haragra gerjedt Bálák Bálám ellen, összecsapta a kezét, és ezt mondta Bálák Bálámnak: Idehívattalak ellenségeim megrontására, te pedig megáldottad már háromszor is!</verse>
        <verse osisID='Num.24.11'>Most azért takarodj a hazádba! Azt ígértem, hogy gazdagon megjutalmazlak, de most az ÚR megfosztott téged a jutalomtól.</verse>
        <verse osisID='Num.24.12'>Bálám ezt felelte Báláknak: Megmondtam már követeidnek is, akiket hozzám küldtél,</verse>
        <verse osisID='Num.24.13'>hogy ha nekem adja Bálák a házát tele ezüsttel és arannyal, akkor sem szeghetem meg az ÚR parancsát, és nem teszek magamtól sem jót, sem rosszat. Csak azt mondom, amit az ÚR meghagy.</verse>
        <verse osisID='Num.24.14'>De most, amikor elmegyek népemhez, jöjj, föltárom még előtted, hogy mit fog tenni ez a nép a te népeddel a messze jövőben.</verse>
        <verse osisID='Num.24.15'>Példabeszédbe kezdett és ezt mondta: Így szól Bálám, Beór fia, így szól az a férfi, kinek megnyílt a szeme,</verse>
        <verse osisID='Num.24.16'>így szól, aki hallja Isten mondásait, aki ismeri a Felségestől jövő ismeretet, aki látja a Mindenhatótól kapott látomást leborulva, de nyitott szemekkel:</verse>
        <verse osisID='Num.24.17'>Látom őt, de nem most, szemlélem, de nem közel. Csillag jön fel Jákóbból, királyi pálca támad Izráelből. Bezúzza Móáb halántékát és Sét összes fiainak a koponyáját.</verse>
        <verse osisID='Num.24.18'>Birtokába kerül Edóm, birtokába kerül ellensége, Széír, mert hatalmasan cselekszik Izráel.</verse>
        <verse osisID='Num.24.19'>Eltapossa Jákób, még a városból menekülőket is elpusztítja.</verse>
        <verse osisID='Num.24.20'>Amikor meglátta Amálékot, példabeszédbe kezdett, és ezt mondta: Népek eleje Amálék, mégis pusztulás a vége.</verse>
        <verse osisID='Num.24.21'>Amikor meglátta a kénieket, példabeszédbe kezdett, és ezt mondta: Szilárd a te lakóhelyed, sziklára van rakva fészked.</verse>
        <verse osisID='Num.24.22'>Mégis megsemmisül Kain, amikor fogságba viszi Assúr.</verse>
        <verse osisID='Num.24.23'>Megint példabeszédbe kezdett, és ezt mondta: Ó jaj, ki élhet tovább, mint ahogy Isten megszabta?!</verse>
        <verse osisID='Num.24.24'>Hajók jönnek Kittim partjairól, megalázzák Assúrt, megalázzák Ébert, míg el nem pusztul az is.</verse>
        <verse osisID='Num.24.25'>Azután felkelt Bálám, elment és visszatért hazájába. Bálák is elment útjára.</verse>
      </chapter>
      <chapter osisID='Num.25'>
        <verse osisID='Num.25.1'>Amikor Izráel Sittimben tartózkodott, elkezdett a nép paráználkodni Móáb leányaival,</verse>
        <verse osisID='Num.25.2'>mert ezek meghívták a népet isteneik áldozatára. A nép ott evett, leborult azoknak az istenei előtt,</verse>
        <verse osisID='Num.25.3'>és odaszegődött Izráel Baal-Peórhoz. De haragra gerjedt az ÚR Izráel ellen,</verse>
        <verse osisID='Num.25.4'>és ezt mondta az ÚR Mózesnek: Fogasd el a nép minden főemberét, és akasztasd fel őket fényes nappal az ÚR előtt, hogy elforduljon az ÚR fölgerjedt haragja Izráeltől.</verse>
        <verse osisID='Num.25.5'>Mózes tehát ezt mondta Izráel bíráinak: Gyilkolja le mindenki a maga emberei közül azokat, akik Baal-Peórhoz szegődtek!</verse>
        <verse osisID='Num.25.6'>Éppen akkor jött egy izráeli ember, aki egy midjáni nőt hozott testvéreihez Mózes szeme láttára, meg Izráel egész közösségének a szeme láttára. Azok pedig sírtak a kijelentés sátrának a bejárata előtt.</verse>
        <verse osisID='Num.25.7'>Amikor meglátta ezt Fineás, Áron főpap fiának, Eleázárnak a fia, kilépett a közösség közül, dárdát fogott a kezébe,</verse>
        <verse osisID='Num.25.8'>bement az izráeli ember után a sátor belsejébe, és hason szúrta mindkettőjüket, az izráeli embert és azt a nőt is. Ezzel elhárult a csapás Izráel fiairól.</verse>
        <verse osisID='Num.25.9'>Huszonnégyezer halottja lett a csapásnak.</verse>
        <verse osisID='Num.25.10'>Azután így beszélt az ÚR Mózeshez:</verse>
        <verse osisID='Num.25.11'>Fineás, Áron főpap fiának, Eleázárnak a fia elfordította haragomat Izráel fiairól, amikor felindulásomnak megfelelően bánt velük. Ezért nem semmisítem meg Izráel fiait felindulásomban.</verse>
        <verse osisID='Num.25.12'>Mondd meg tehát: Íme, én békességem szövetségével ajándékozom meg.</verse>
        <verse osisID='Num.25.13'>Övé és utódaié lesz a papság szövetsége örökre, mivel haragra indult Istenéért, és engesztelést végzett Izráel fiaiért.</verse>
        <verse osisID='Num.25.14'>Annak a megölt izráeli embernek a neve, akit a midjáni nővel együtt öltek meg, Zimri volt, annak a Szálúnak a fia, aki Simeon egyik nagycsaládjának a vezető embere volt.</verse>
        <verse osisID='Num.25.15'>A megölt midjáni nő neve pedig Kozbi volt, annak a Cúrnak a leánya, aki Midján törzsei egyik nagycsaládjának a feje volt.</verse>
        <verse osisID='Num.25.16'>Azután így beszélt Mózeshez az ÚR:</verse>
        <verse osisID='Num.25.17'>Támadjátok meg a midjániakat, és verjétek le őket,</verse>
        <verse osisID='Num.25.18'>mert ők is ellenetek támadtak, amikor cselt szőttek ellenetek Peór révén és Kozbi révén, aki midjáni fejedelem leánya, az ő húguk volt, de megölték a Peór miatt támadt csapás napján.</verse>
      </chapter>
      <chapter osisID='Num.26'>
        <verse osisID='Num.26.1'>Az ÚR ezt mondta Mózesnek és Eleázár papnak, Áron fiának:</verse>
        <verse osisID='Num.26.2'>Számoljátok össze Izráel fiainak egész közösségét, húszévestől fölfelé nagycsaládonként minden hadkötelest Izráelben.</verse>
        <verse osisID='Num.26.3'>Mózes és Eleázár pap tehát így beszélt hozzájuk Móáb síkságán, a Jordán mellett, Jerikóval szemben:</verse>
        <verse osisID='Num.26.4'>Számoljátok össze a népet húszévestől fölfelé, ahogyan megparancsolta az ÚR Mózesnek. Izráel fiai, akik kijöttek Egyiptomból, ezek voltak:</verse>
        <verse osisID='Num.26.5'>Rúben volt Izráel elsőszülöttje. Rúben fiai voltak: Hanók, tőle való a hanóki nemzetség, Pallútól való a pallúi nemzetség,</verse>
        <verse osisID='Num.26.6'>Hecróntól a hecróni nemzetség, Karmitól a karmi nemzetség.</verse>
        <verse osisID='Num.26.7'>A rúbeni nemzetségekből negyvenháromezer-hétszázharmincat vettek számba.</verse>
        <verse osisID='Num.26.8'>Pallú fia volt Eliáb.</verse>
        <verse osisID='Num.26.9'>Eliáb fiai voltak: Nemuél, Dátán és Abirám. Ezek, Dátán és Abirám, a közösség képviselői voltak, de lázadást szítottak Mózes és Áron ellen Kórah csoportjával, föllázadva az ÚR ellen.</verse>
        <verse osisID='Num.26.10'>Ezért a föld megnyitotta száját, és elnyelte őket Kórahhal együtt annak a csoportnak a halálakor, amikor a tűz megemésztett kétszázötven embert. Így lettek intő jellé.</verse>
        <verse osisID='Num.26.11'>De Kórah fiai nem haltak meg.</verse>
        <verse osisID='Num.26.12'>Simeon fiai nemzetségeik szerint ezek voltak: Nemuéltól való a nemuéli nemzetség, Jámintól a jámini nemzetség, Jákintól a jákini nemzetség,</verse>
        <verse osisID='Num.26.13'>Zerahtól a zerahi nemzetség, Saultól a sauli nemzetség.</verse>
        <verse osisID='Num.26.14'>Ezek a Simeon nemzetségei: huszonkétezer-kétszáz ember.</verse>
        <verse osisID='Num.26.15'>Gád fiai nemzetségeik szerint ezek voltak: Cefóntól való a cefóni nemzetség, Haggitól a haggi nemzetség, Súnitól a súni nemzetség.</verse>
        <verse osisID='Num.26.16'>Oznitól az ozni nemzetség, Éritől az éri nemzetség,</verse>
        <verse osisID='Num.26.17'>Aródtól az aródi nemzetség, Arélitól az aréli nemzetség.</verse>
        <verse osisID='Num.26.18'>Gád fiai nemzetségeiből összesen negyvenezer-ötszázat vettek számba.</verse>
        <verse osisID='Num.26.19'>Júda fiai voltak Ér és Ónán, de Ér és Ónán meghalt Kánaán földjén.</verse>
        <verse osisID='Num.26.20'>Júda fiai nemzetségeik szerint ezek voltak: Sélától való a sélái nemzetség, Pérectől a péreci nemzetség, Zerahtól a zerahi nemzetség.</verse>
        <verse osisID='Num.26.21'>Pérec fiai ezek voltak: Hecróntól való a hecróni nemzetség, Hámultól a hámuli nemzetség.</verse>
        <verse osisID='Num.26.22'>Júda törzseiből összesen hetvenhatezer-ötszázat vettek számba.</verse>
        <verse osisID='Num.26.23'>Issakár fiai nemzetségeik szerint ezek voltak: Tólától való a tólái nemzetség, Púvától a púvai nemzetség,</verse>
        <verse osisID='Num.26.24'>Jásúbtól a jásúbi nemzetség, Simróntól a simróni nemzetség.</verse>
        <verse osisID='Num.26.25'>Issakár nemzetségeiből összesen hatvannégyezer-háromszázat vettek számba.</verse>
        <verse osisID='Num.26.26'>Zebulon fiai nemzetségeik szerint ezek voltak: Szeredtől való a szeredi nemzetség, Élóntól az élóni nemzetség, Jahleéltól a jahleéli nemzetség.</verse>
        <verse osisID='Num.26.27'>Zebulon nemzetségeiből összesen hatvanezer-ötszázat vettek számba.</verse>
        <verse osisID='Num.26.28'>József fiai nemzetségeik szerint ezek voltak: Manassé és Efraim.</verse>
        <verse osisID='Num.26.29'>Manassé fiai: Mákírtól való a mákíri nemzetség. Mákír nemzette Gileádot. Gileádtól való a gileádi nemzetség.</verse>
        <verse osisID='Num.26.30'>Ezek Gileád fiai: Íezertől való az íezeri nemzetség, Hélektől a héleki nemzetség,</verse>
        <verse osisID='Num.26.31'>Aszriéltól az aszriéli nemzetség, Sikemtől a sikemi nemzetség,</verse>
        <verse osisID='Num.26.32'>Semidától a semidái nemzetség, Héfertől a héferi nemzetség.</verse>
        <verse osisID='Num.26.33'>Héfer fia volt Celofhád. Neki nem voltak fiai, csak leányai. Celofhád leányainak a nevei: Mahlá, Nóá, Hoglá, Milká és Tircá.</verse>
        <verse osisID='Num.26.34'>Manassé nemzetségeiből összesen ötvenkétezer-hétszázat vettek számba.</verse>
        <verse osisID='Num.26.35'>Efraim fiai pedig nemzetségeik szerint ezek voltak: Sútelahtól való a sútelahi nemzetség, Bekertől a bekeri nemzetség, Tahantól a tahani nemzetség.</verse>
        <verse osisID='Num.26.36'>Sútelah fia volt Érán, akitől az éráni nemzetség való.</verse>
        <verse osisID='Num.26.37'>Efraim fiainak a nemzetségeiből összesen harminckétezer-ötszázat vettek számba. Ezek voltak József fiai nemzetségeik szerint.</verse>
        <verse osisID='Num.26.38'>Benjámin fiai nemzetségeik szerint ezek voltak: Belától való a belai nemzetség, Asbéltól az asbéli nemzetség, Ahirámtól az ahirámi nemzetség,</verse>
        <verse osisID='Num.26.39'>Súfámtól a súfámi nemzetség, Húfámtól a húfámi nemzetség.</verse>
        <verse osisID='Num.26.40'>Bela fiai voltak: Ard és Naamán. Ardtól való az ardi nemzetség, Naamántól a naamáni nemzetség.</verse>
        <verse osisID='Num.26.41'>Benjámin fiainak a nemzetségeiből összesen negyvenötezer-hatszázat vettek számba.</verse>
        <verse osisID='Num.26.42'>Dán fiainak a nemzetsége ez: Súhámtól való a súhámi nemzetség&amp;#59; ez a család alkotta Dán nemzetségét.</verse>
        <verse osisID='Num.26.43'>A súhámi nemzetségből összesen hatvannégyezer-négyszázat vettek számba.</verse>
        <verse osisID='Num.26.44'>Ásér fiai nemzetségeik szerint ezek voltak: Jimnától való a jimnái nemzetség, Jisvitől a jisvi nemzetség, Beriától a beriai nemzetség.</verse>
        <verse osisID='Num.26.45'>Beria fiaitól: Hebertől a heberi nemzetség, Malkiéltól a malkiéli nemzetség.</verse>
        <verse osisID='Num.26.46'>Ásér leányának a neve Szerah volt.</verse>
        <verse osisID='Num.26.47'>Ásér fiainak a nemzetségeiből összesen ötvenháromezernégyszázat vettek számba.</verse>
        <verse osisID='Num.26.48'>Naftáli fiai nemzetségeik szerint ezek voltak: Jahceéltől való a jahceéli nemzetség, Gúnitól a gúni nemzetség,</verse>
        <verse osisID='Num.26.49'>Jécertől a jéceri nemzetség, Sillémtől a sillémi nemzetség.</verse>
        <verse osisID='Num.26.50'>Naftáli nemzetségeinek a családjából összesen negyvenötezer-négyszázat vettek számba.</verse>
        <verse osisID='Num.26.51'>Izráel fiai közül tehát összesen hatszázegyezer-hétszázharminc embert vettek számba.</verse>
        <verse osisID='Num.26.52'>Ezután így beszélt Mózeshez az ÚR:</verse>
        <verse osisID='Num.26.53'>Ezek között osszátok fel a földet örökségül a névjegyzék szerint.</verse>
        <verse osisID='Num.26.54'>A nagyobbnak nagyobb örökséget adj, a kisebbnek kisebb örökséget. Mindegyiknek a számbavettek száma szerint adjatok örökséget!</verse>
        <verse osisID='Num.26.55'>De a földet sorsvetéssel osszátok föl. Az ősi törzsek nevei szerint örököljenek.</verse>
        <verse osisID='Num.26.56'>Sorsvetéssel osszátok ki mindegyiknek az örökségét, mind a nagyoknak, mind a kicsiknek.</verse>
        <verse osisID='Num.26.57'>Ezek voltak a Lévi nemzetségeiből számba vettek: Gérsóntól a gérsóni nemzetség, Keháttól a keháti nemzetség és Meráritól a merári nemzetség.</verse>
        <verse osisID='Num.26.58'>Ezek voltak Lévi nemzetségei: a libni nemzetség, a hebróni nemzetség, a mahli nemzetség, a músi nemzetség és a kórahi nemzetség. Kehát nemzette Amrámot.</verse>
        <verse osisID='Num.26.59'>Amrám feleségének a neve Jókebed volt, Lévi leánya, akit Egyiptomban szült az anyja Lévinek. Ő szülte Amrámnak Áront, Mózest és nénjüket, Mirjámot.</verse>
        <verse osisID='Num.26.60'>Áronnak született Nádáb, Abihú, Eleázár és Ítámár.</verse>
        <verse osisID='Num.26.61'>De Nádáb és Abihú meghaltak, mert idegen tüzet vittek az ÚR elé.</verse>
        <verse osisID='Num.26.62'>Közülük összesen huszonháromezer férfit vettek számba, egyhónapostól fölfelé. De ezeket nem Izráel fiaival együtt vették számba, mert nekik nem adtak örökséget Izráel fiai között.</verse>
        <verse osisID='Num.26.63'>Ezeket vette számba Mózes és Eleázár pap. Ők vették számba Izráel fiait Móáb síkságán, a Jordán mellett, Jerikóval szemben.</verse>
        <verse osisID='Num.26.64'>De ezek között nem volt már senki a Mózes és Áron pap által számbavettek közül, akik még a Sínai-pusztában vették számba Izráel fiait.</verse>
        <verse osisID='Num.26.65'>Mert az ÚR megmondta nekik, hogy meg kell halniuk a pusztában. Nem is maradt meg közülük senki, csak Káléb, Jefunne fia és Józsué, Nún fia.</verse>
      </chapter>
      <chapter osisID='Num.27'>
        <verse osisID='Num.27.1'>Ekkor előálltak Celofhád leányai. Celofhád Héfer fia volt, ez Gileád fia, ez Mákír fia, ez pedig József fiának, Manassénak a fia volt. A Manassé nemzetségei közül való leányok nevei ezek voltak: Mahlá, Nóá, Hoglá, Milká és Tircá.</verse>
        <verse osisID='Num.27.2'>Ezek odaálltak Mózes és Eleázár pap elé, meg a vezető emberek és az egész közösség elé a kijelentés sátra bejáratánál, és ezt mondták:</verse>
        <verse osisID='Num.27.3'>Apánk meghalt a pusztában. De nem volt azoknak a csoportjában, akik összefogtak az ÚR ellen, azaz Kórah csoportjában, hanem a maga vétke miatt halt meg, fiai pedig nem voltak.</verse>
        <verse osisID='Num.27.4'>Miért tűnjék el apánk neve a nemzetségéből, csak azért, mert nem volt fia? Adj nekünk örökséget apánk testvérei között.</verse>
        <verse osisID='Num.27.5'>Mózes az ÚR elé vitte ügyüket,</verse>
        <verse osisID='Num.27.6'>és az ÚR ezt mondta Mózesnek:</verse>
        <verse osisID='Num.27.7'>Igazat mondanak Celofhád leányai. Adjál csak nekik birtokot apjuk testvérei között, és juttasd nekik apjuk örökségét.</verse>
        <verse osisID='Num.27.8'>Izráel fiaihoz pedig így beszélj: Ha valaki úgy hal meg, hogy nincs fia, juttassák az örökséget a leányának.</verse>
        <verse osisID='Num.27.9'>Ha leánya sincs, akkor adjátok az örökséget a testvéreinek.</verse>
        <verse osisID='Num.27.10'>Ha pedig testvérei sincsenek, akkor adjátok az örökséget az apja testvéreinek.</verse>
        <verse osisID='Num.27.11'>Ha apjának sincsenek testvérei, adjátok az örökséget annak, aki a nemzetségében a legközelebbi rokon, az örökölje. Legyen ez Izráel fiai között törvényes rendelkezés, ahogyan megparancsolta az ÚR Mózesnek.</verse>
        <verse osisID='Num.27.12'>Az ÚR ezt mondta Mózesnek: Menj föl ide az Abárim-hegyre, és tekintsd meg azt a földet, amelyet Izráel fiainak adtam.</verse>
        <verse osisID='Num.27.13'>Ha megtekintetted, te is odakerülsz elődeidhez, ahogyan odakerült testvéred, Áron.</verse>
        <verse osisID='Num.27.14'>Hiszen föllázadtatok parancsom ellen a Cin-pusztában, amikor perlekedett a közösség, és nem tartottatok engem szentnek előttük azoknál a vizeknél, Meribá vizeinél, Kádésban, a Cin-pusztában!</verse>
        <verse osisID='Num.27.15'>Mózes így felelt az ÚRnak:</verse>
        <verse osisID='Num.27.16'>Az ÚR, a minden embernek lelket adó Isten rendeljen egy férfit a közösség élére.</verse>
        <verse osisID='Num.27.17'>Az legyen előttük jártukban-keltükben, vezesse harcba, és vezesse haza őket, hogy ne legyen olyan az ÚR közössége, mint a pásztor nélkül való nyáj.</verse>
        <verse osisID='Num.27.18'>Az ÚR ezt mondta Mózesnek: Vedd magad mellé Józsuét, Nún fiát, akiben van lélek. Tedd rá kezedet,</verse>
        <verse osisID='Num.27.19'>állítsd Eleázár pap és az egész közösség elé, és előttük iktasd be tisztébe.</verse>
        <verse osisID='Num.27.20'>Adj neki olyan méltóságot, mint a tied, hogy hallgasson rá Izráel fiainak egész közössége.</verse>
        <verse osisID='Num.27.21'>Józsué álljon Eleázár pap elé, és kérjen döntést az ÚRtól sorsvetés útján. A kapott parancs szerint induljon harcba, és a kapott parancs szerint térjen haza Izráel fiaival, az egész közösséggel együtt.</verse>
        <verse osisID='Num.27.22'>Mózes úgy cselekedett, ahogyan az ÚR parancsolta neki. Maga mellé vette Józsuét, odaállította Eleázár pap és az egész közösség elé,</verse>
        <verse osisID='Num.27.23'>rátette a kezét, és beiktatta tisztébe, ahogyan az ÚR meghagyta Mózes által.</verse>
      </chapter>
      <chapter osisID='Num.28'>
        <verse osisID='Num.28.1'>Azután így beszélt az ÚR Mózeshez:</verse>
        <verse osisID='Num.28.2'>Parancsold meg Izráel fiainak, és mondd meg nekik: Vigyázzatok arra, hogy a megszabott időben mutassátok be a nekem szóló áldozatot, az én kenyeremet, kedves illatú tűzáldozatul.</verse>
        <verse osisID='Num.28.3'>Mondd meg nekik: Ezt a tűzáldozatot mutassátok be az ÚRnak: naponta két hibátlan egyéves bárányt állandó égőáldozatul.</verse>
        <verse osisID='Num.28.4'>Az egyik bárányt reggel készítsd el, a másik bárányt pedig estefelé készítsd el.</verse>
        <verse osisID='Num.28.5'>Ételáldozatul egytized véka finomlisztet mutass be egynegyed hín préselt olajjal gyúrva.</verse>
        <verse osisID='Num.28.6'>Állandó égőáldozat ez, amelyet a Sínai-hegyen rendeltem el az ÚRnak szóló kedves illatú tűzáldozatul.</verse>
        <verse osisID='Num.28.7'>A hozzátartozó italáldozat egynegyed hín legyen bárányonként. A szentélyben öntsd ki a jó borból készült áldozatot az ÚR elé.</verse>
        <verse osisID='Num.28.8'>A második bárányt estefelé készítsd el. Ugyanolyan ételáldozatot és italáldozatot készíts hozzá, mint reggel. Az ÚRnak szóló kedves illatú tűzáldozat ez.</verse>
        <verse osisID='Num.28.9'>A nyugalom napján két hibátlan egyesztendős bárányt mutass be, ahhoz ételáldozatul kéttized véka finomlisztet, olajjal gyúrva, meg a hozzá tartozó italáldozatot.</verse>
        <verse osisID='Num.28.10'>Ezt a nyugalomnapi égőáldozatot be kell mutatni minden nyugalom napján az állandó égőáldozaton és a hozzá tartozó italáldozaton kívül.</verse>
        <verse osisID='Num.28.11'>Minden hónap első napján mutassatok be égőáldozatul az ÚRnak két bikaborjút, egy kost és hét egyesztendős hibátlan bárányt.</verse>
        <verse osisID='Num.28.12'>Mindegyik bikához adjatok ételáldozatul háromtized véka finomlisztet olajjal gyúrva, a koshoz pedig adjatok ételáldozatul kéttized véka finomlisztet olajjal gyúrva.</verse>
        <verse osisID='Num.28.13'>Mindegyik bárányhoz adjatok ételáldozatul egy-egy tized véka finomlisztet olajjal gyúrva. Égőáldozat ez, kedves illatú tűzáldozat az ÚRnak.</verse>
        <verse osisID='Num.28.14'>A hozzájuk tartozó italáldozat pedig legyen fél hín bor egy bikához, egyharmad hín egy koshoz és egynegyed hín egy bárányhoz. Ez az újhold égőáldozata havonként, az esztendő hónapjai szerint.</verse>
        <verse osisID='Num.28.15'>Vétekáldozatul pedig készítsetek egy kecskebakot az ÚRnak az állandó égőáldozaton kívül, a hozzá tartozó italáldozattal együtt.</verse>
        <verse osisID='Num.28.16'>Az első hónap tizennegyedik napján kezdődik az ÚR páskája,</verse>
        <verse osisID='Num.28.17'>és ennek a hónapnak a tizenötödik napján van az ünnep. Hét napig kovásztalan kenyeret kell enni.</verse>
        <verse osisID='Num.28.18'>Az első napon szent összegyülekezés legyen. Ne végezzetek semmiféle foglalkozáshoz tartozó munkát.</verse>
        <verse osisID='Num.28.19'>Tűzáldozatul mutassatok be égőáldozatot az ÚRnak: két bikaborjút, egy kost és hét egyesztendős bárányt, amelyek hibátlanok legyenek.</verse>
        <verse osisID='Num.28.20'>A hozzájuk tartozó ételáldozat olajjal gyúrt finomliszt legyen: egy bikához háromtized, a koshoz kéttized vékával adjatok.</verse>
        <verse osisID='Num.28.21'>A hét bárányhoz pedig egy-egy tizedet adjatok bárányonként.</verse>
        <verse osisID='Num.28.22'>Vétekáldozatul mutassatok be egy bakot, hogy engesztelést szerezzen nektek.</verse>
        <verse osisID='Num.28.23'>A reggeli égőáldozaton kívül, amely állandó égőáldozat, készítsétek el ezeket.</verse>
        <verse osisID='Num.28.24'>Ezek szerint készítsétek el naponként hét napon át az ÚR kedves illatú tűzáldozati eledelét. Az állandó égőáldozaton kívül kell elkészíteni a hozzá tartozó italáldozattal együtt.</verse>
        <verse osisID='Num.28.25'>A hetedik napon is legyen szent összegyülekezésetek. Ne végezzetek semmiféle foglalkozáshoz tartozó munkát!</verse>
        <verse osisID='Num.28.26'>Az első termés napján, amikor új ételáldozatot mutattok be az ÚRnak, azaz a hetek ünnepén legyen szent összegyülekezésetek. Ne végezzetek semmiféle foglalkozáshoz tartozó munkát,</verse>
        <verse osisID='Num.28.27'>hanem mutassatok be kedves illatú égőáldozatul az ÚRnak két bikaborjút, egy kost és hét egyesztendős bárányt.</verse>
        <verse osisID='Num.28.28'>A hozzájuk tartozó ételáldozat olajjal gyúrt finomliszt legyen: mindegyik bikához háromtized vékával, a koshoz kéttized vékával,</verse>
        <verse osisID='Num.28.29'>a hét bárányhoz pedig egy-egy tized vékával kell adni bárányonként.</verse>
        <verse osisID='Num.28.30'>Egy kecskebakot is mutassatok be, hogy engesztelést szerezzen nektek.</verse>
        <verse osisID='Num.28.31'>Az állandó égőáldozaton és az ahhoz tartozó ételáldozaton kívül készítsétek el italáldozatukkal együtt. Az állatok hibátlanok legyenek.</verse>
      </chapter>
      <chapter osisID='Num.29'>
        <verse osisID='Num.29.1'>A hetedik hónap első napján szent összegyülekezésetek legyen. Ne végezzetek semmiféle foglalkozáshoz tartozó munkát. A kürtzengés napja ez.</verse>
        <verse osisID='Num.29.2'>Készítsetek égőáldozatot kedves illatul az ÚRnak, egy bikaborjút, egy kost és hét egyesztendős hibátlan bárányt.</verse>
        <verse osisID='Num.29.3'>A hozzájuk tartozó ételáldozat olajjal gyúrt finomliszt legyen: a bikához háromtized, a koshoz kéttized vékával adjatok,</verse>
        <verse osisID='Num.29.4'>a hét bárányhoz pedig egytized vékával bárányonként.</verse>
        <verse osisID='Num.29.5'>Egy kecskebakot is mutassatok be vétekáldozatul, hogy engesztelést szerezzen nektek.</verse>
        <verse osisID='Num.29.6'>Az újhold napjára előírt égőáldozaton és a hozzá tartozó ételáldozaton, az állandó égőáldozaton és a hozzá tartozó ételáldozaton, meg italáldozataikon kívül legyen ez kedves illatú tűzáldozat az ÚRnak.</verse>
        <verse osisID='Num.29.7'>Ennek a hetedik hónapnak a tizedik napján szent összegyülekezésetek legyen. Tartóztassátok meg magatokat, és semmiféle munkát ne végezzetek.</verse>
        <verse osisID='Num.29.8'>Mutassatok be az ÚRnak kedves illatú égőáldozatul egy bikaborjút, egy kost és hét egyesztendős bárányt, amelyek hibátlanok legyenek.</verse>
        <verse osisID='Num.29.9'>A hozzájuk tartozó ételáldozat olajjal gyúrt finomliszt legyen: a bikához háromtized vékával, a koshoz kéttized vékával adjatok,</verse>
        <verse osisID='Num.29.10'>a hét bárányhoz pedig egy-egy tized vékával bárányonként.</verse>
        <verse osisID='Num.29.11'>Egy kecskebakot is mutassatok be vétekáldozatul az engesztelés vétekáldozatán és az állandó égőáldozaton, meg a hozzájuk tartozó étel- és italáldozatokon kívül.</verse>
        <verse osisID='Num.29.12'>A hetedik hónap tizenötödik napján szent összegyülekezésetek legyen. Ne végezzetek semmiféle foglalkozáshoz tartozó munkát, hanem ünnepeljétek hét napig az ÚR ünnepét.</verse>
        <verse osisID='Num.29.13'>Mutassatok be égőáldozatot kedves illatú tűzáldozatul az ÚRnak: tizenhárom bikaborjút, két kost és tizennégy egyesztendős bárányt, amelyek hibátlanok legyenek.</verse>
        <verse osisID='Num.29.14'>A hozzájuk tartozó ételáldozat olajjal gyúrt finomliszt legyen: háromtized vékával egy bikához mind a tizenhárom bikánál, kéttized vékával egy koshoz mind a két kosnál,</verse>
        <verse osisID='Num.29.15'>egy-egy tized vékával pedig egy bárányhoz mind a tizennégy báránynál.</verse>
        <verse osisID='Num.29.16'>Egy kecskebakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.17'>A második napon pedig mutassatok be tizenkét bikaborjút, két kost és tizennégy egyesztendős hibátlan bárányt.</verse>
        <verse osisID='Num.29.18'>A hozzájuk tartozó étel- és italáldozat pedig a bikák, kosok és bárányok száma szerint az előírásnak megfelelő legyen.</verse>
        <verse osisID='Num.29.19'>Egy kecskebakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.20'>A harmadik napon pedig mutassatok be tizenegy bikát, két kost és tizennégy egyesztendős hibátlan bárányt.</verse>
        <verse osisID='Num.29.21'>A hozzájuk tartozó étel- és italáldozat pedig a bikák, kosok és bárányok száma szerint, az előírásnak megfelelő legyen.</verse>
        <verse osisID='Num.29.22'>Egy bakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.23'>A negyedik napon mutassatok be tíz bikát, két kost és tizennégy egyesztendős hibátlan bárányt.</verse>
        <verse osisID='Num.29.24'>A hozzájuk tartozó étel- és italáldozat a bikák, kosok és bárányok száma szerint az előírásnak megfelelő legyen.</verse>
        <verse osisID='Num.29.25'>Egy kecskebakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.26'>Az ötödik napon pedig mutassatok be kilenc bikát, két kost és tizennégy egyesztendős hibátlan bárányt.</verse>
        <verse osisID='Num.29.27'>A hozzájuk tartozó étel- és italáldozat a bikák, kosok és bárányok száma szerint az előírásnak megfelelő legyen.</verse>
        <verse osisID='Num.29.28'>Egy bakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.29'>A hatodik napon mutassatok be nyolc bikát, két kost és tizennégy egyesztendős hibátlan bárányt.</verse>
        <verse osisID='Num.29.30'>A hozzájuk tartozó étel- és italáldozat a bikák, kosok és bárányok száma szerint, az előírásnak megfelelő legyen.</verse>
        <verse osisID='Num.29.31'>Egy bakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.32'>A hetedik napon pedig mutassatok be hét bikát, két kost és tizennégy egyesztendős hibátlan bárányt.</verse>
        <verse osisID='Num.29.33'>A hozzájuk tartozó étel- és italáldozat a bikák, kosok és bárányok száma szerint, az előírásnak megfelelő legyen.</verse>
        <verse osisID='Num.29.34'>Egy bakot is mutassatok be vétekáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.35'>A nyolcadik napon tartsatok ünnepet, ne végezzetek semmiféle foglalkozáshoz tartozó munkát.</verse>
        <verse osisID='Num.29.36'>Mutassatok be égőáldozatot kedves illatú tűzáldozatul az ÚRnak: egy bikát, egy kost és hét egyesztendős hibátlan bárányt.</verse>
        <verse osisID='Num.29.37'>A hozzájuk tartozó étel- és italáldozat a bika, a kos és a bárányok száma szerint az előírásnak megfelelő legyen.</verse>
        <verse osisID='Num.29.38'>Egy bakot is mutassatok be égőáldozatul az állandó égőáldozaton és a hozzá tartozó étel- és italáldozaton kívül.</verse>
        <verse osisID='Num.29.39'>Ezeket készítsétek el az ÚRnak ünnepeiteken azon kívül, amit fogadalomból, vagy önként mutattok be égőáldozatul, ételáldozatul, italáldozatul, vagy békeáldozatul.</verse>
        <verse osisID='Num.29.40'>És Mózes elmondta Izráel fiainak mindazt, amit az ÚR parancsolt Mózesnek.</verse>
      </chapter>
      <chapter osisID='Num.30'>
        <verse osisID='Num.30.1'>Azután így beszélt Mózes Izráel fiai törzsfőihez: Ezt parancsolta az ÚR:</verse>
        <verse osisID='Num.30.2'>Ha férfi tesz fogadalmat az ÚRnak, vagy esküt tesz arra, hogy megtartóztatja magát, ne szegje meg a szavát, hanem tegyen meg mindent úgy, ahogyan kimondta.</verse>
        <verse osisID='Num.30.3'>De ha nő tesz fogadalmat az ÚRnak, és önmegtartóztatásra kötelezi magát még leánykorában, apja házában,</verse>
        <verse osisID='Num.30.4'>ha apja hallotta fogadalmát és azt, hogy önmegtartóztatásra kötelezte magát, és nem ellenezte az apja, akkor érvényes minden fogadalma, és érvényes minden elkötelezése, amellyel önmegtartóztatást fogadott.</verse>
        <verse osisID='Num.30.5'>Ha azonban ellene mond neki az apja, amikor hallja őt, akkor nem érvényes semmiféle fogadalma vagy elkötelezése, amellyel önmegtartóztatást fogadott. És az ÚR megbocsát neki, mert az apja mondott neki ellene.</verse>
        <verse osisID='Num.30.6'>Ha pedig úgy megy férjhez, hogy fogadalom terheli, vagy meggondolatlan beszéddel kötelezte el magát,</verse>
        <verse osisID='Num.30.7'>és a férje hallott róla, de amikor hallott róla, nem mondott ellene, akkor érvényesek a fogadalmai, és az az elkötelezés is érvényes, amellyel önmegtartóztatást fogadott.</verse>
        <verse osisID='Num.30.8'>De ha a férje ellentmond neki, amikor hall róla, akkor érvénytelenné teszi az asszony fogadalmát, amely őt terheli, és a meggondolatlan beszédet, amellyel önmegtartóztatásra kötelezte magát. Az ÚR is megbocsát neki.</verse>
        <verse osisID='Num.30.9'>Az özvegynek vagy férjétől elbocsátottnak minden fogadalma érvényes, amellyel önmegtartóztatásra kötelezte magát.</verse>
        <verse osisID='Num.30.10'>Ha már a férje házában tesz fogadalmat egy asszony, vagy esküvel kötelezi magát önmegtartóztatásra,</verse>
        <verse osisID='Num.30.11'>és meghallja a férje, de nem ellenzi, és nem mond neki ellent, akkor érvényes az asszony minden fogadalma, és érvényes minden elkötelezése, amellyel önmegtartóztatást fogadott.</verse>
        <verse osisID='Num.30.12'>De ha a férje határozottan érvénytelenné teszi a fogadalmakat, amikor meghallja azokat, akkor nem érvényes semmi abból, amit kimondott fogadalomként vagy elkötelezésként. A férje érvénytelenné tette azokat, és az ÚR is megbocsát neki.</verse>
        <verse osisID='Num.30.13'>Minden fogadalmat és minden esküt, amellyel önmegtartóztatásra kötelezi magát, a férje tesz érvényessé, és a férje tesz érvénytelenné.</verse>
        <verse osisID='Num.30.14'>De ha a férje egy teljes napig nem ellenzi, akkor érvényessé teszi minden fogadalmát vagy minden elkötelezését, amely terheli. Érvényessé tette azokat, mert nem ellenezte, amikor meghallotta.</verse>
        <verse osisID='Num.30.15'>De ha később akarja érvénytelenné tenni azokat, mint amikor hallott róluk, akkor őt terheli az asszony bűne.</verse>
        <verse osisID='Num.30.16'>Ezeket a rendelkezéseket parancsolta az ÚR Mózesnek a férjre és a feleségre, az apára és a leányra vonatkozólag, amikor az leánykorában apja házában van.</verse>
      </chapter>
      <chapter osisID='Num.31'>
        <verse osisID='Num.31.1'>Azután így beszélt az ÚR Mózeshez:</verse>
        <verse osisID='Num.31.2'>Állj bosszút Izráel fiaiért a midjániakon, azután odakerülsz elődeidhez.</verse>
        <verse osisID='Num.31.3'>Mózes így beszélt a néphez: Fegyverezzetek föl magatok közül férfiakat a harcra, támadjátok meg Midjánt, és álljatok bosszút Midjánon az ÚRért.</verse>
        <verse osisID='Num.31.4'>Ezret küldjetek egy-egy törzsből, Izráel mindegyik törzséből a harcba.</verse>
        <verse osisID='Num.31.5'>Kivezényeltek tehát Izráel soraiból törzsenként ezret: tizenkétezer harcra fölfegyverzett embert.</verse>
        <verse osisID='Num.31.6'>Azután elküldte őket Mózes a harcba, törzsenként ezret&amp;#59; velük együtt Fineást, Eleázár pap fiát is, mert ő kezelte a szent eszközöket és a riadót jelző harsonákat.</verse>
        <verse osisID='Num.31.7'>Harcot kezdtek Midján ellen, ahogyan megparancsolta az ÚR Mózesnek, és megöltek minden férfit.</verse>
        <verse osisID='Num.31.8'>Megölték Midján királyait is a lemészároltakkal együtt: Evit, Rekemet, Cúrt, Húrt és Rebát: Midján öt királyát. Megölték fegyverrel Bálámot, Beór fiát is.</verse>
        <verse osisID='Num.31.9'>Midján asszonynépét és a családtagokat azonban foglyul ejtették Izráel fiai, és elzsákmányoltak minden állatot, jószágot és egész vagyonukat.</verse>
        <verse osisID='Num.31.10'>Fölperzseltek lakóhelyükön minden várost és sátortábort.</verse>
        <verse osisID='Num.31.11'>Azután fogták az egész zsákmányt és minden embert és állatot, amelyet elfogtak,</verse>
        <verse osisID='Num.31.12'>és odavitték Mózeshez, Eleázár paphoz és Izráel fiai közösségéhez a foglyokat és a megszerzett zsákmányt a táborba, Móáb síkságán, a Jordán mellett, Jerikóval szemben.</verse>
        <verse osisID='Num.31.13'>Mózes, Eleázár pap és a közösség összes vezető emberei kivonultak eléjük a táboron kívülre.</verse>
        <verse osisID='Num.31.14'>De Mózes megharagudott a haderő vezetőire, az ezredesekre és a századosokra, akik megjöttek a megvívott harcból.</verse>
        <verse osisID='Num.31.15'>Ezt mondta nekik Mózes: Hát ti életben hagytátok az összes asszonynépet?!</verse>
        <verse osisID='Num.31.16'>Hiszen ők csábították hitszegésre az ÚR ellen Izráel fiait Bálám tanácsa szerint Peór kedvéért! Ezért érte csapás az ÚR közösségét.</verse>
        <verse osisID='Num.31.17'>Most azért öljetek meg minden fiúgyermeket, és öljetek meg minden nőt is, aki úgy ismert férfit, hogy vele hált.</verse>
        <verse osisID='Num.31.18'>De hagyjatok életben minden leánygyermeket, aki még nem ismeri a férfival való hálást.</verse>
        <verse osisID='Num.31.19'>Ti pedig maradjatok a táboron kívül hét napig. Mindaz, aki megölt valakit, vagy megérintett egy elesettet, tisztítsa meg magát a harmadik napon, meg a hetedik napon is, a foglyokkal együtt.</verse>
        <verse osisID='Num.31.20'>Tisztítsatok meg minden ruhát, bőrholmit, kecskeszőrkészítményt és minden faeszközt.</verse>
        <verse osisID='Num.31.21'>Eleázár pap pedig ezt mondta a katonáknak, akik megjárták a háborút: Ez a törvény rendelkezése, amelyet az ÚR parancsolt meg Mózesnek:</verse>
        <verse osisID='Num.31.22'>Az arany-, ezüst-, réz-, meg vas-, cin- és ólomholmit,</verse>
        <verse osisID='Num.31.23'>mindazt, ami tűzálló, tartsátok tűzbe, hogy megtisztuljon, de még tisztítóvízzel is tisztítsátok meg. A nem tűzálló dolgokat pedig merítsétek vízbe!</verse>
        <verse osisID='Num.31.24'>Ruhátokat is mossátok ki a hetedik napon, hogy tiszták legyetek. Azután bejöhettek a táborba.</verse>
        <verse osisID='Num.31.25'>Azután ezt mondta az ÚR Mózesnek:</verse>
        <verse osisID='Num.31.26'>Vedd számba a foglyul ejtett embereket és állatokat, Eleázár pappal és a közösség családfőivel együtt.</verse>
        <verse osisID='Num.31.27'>Felezd meg a zsákmányt a hadba vonult harcosok és az egész közösség között.</verse>
        <verse osisID='Num.31.28'>Végy el egy részt az ÚRnak a hadba vonult harcosoktól, ötszázból egyet: embert, marhát, szamarat és juhot egyaránt.</verse>
        <verse osisID='Num.31.29'>Az egyik feléből vegyétek el ezt, és adjátok Eleázár papnak az ÚRnak szóló fölajánlásként.</verse>
        <verse osisID='Num.31.30'>Az Izráel fiainak jutott felerészből pedig végy el ötvenenként egyet: embert, marhát, szamarat, juhot és mindenféle állatot egyaránt. Add azokat a lévitáknak, akik az ÚR hajlékánál teljesítenek szolgálatot.</verse>
        <verse osisID='Num.31.31'>Mózes és Eleázár pap úgy járt el, ahogyan az ÚR parancsolta Mózesnek.</verse>
        <verse osisID='Num.31.32'>Ez volt az a prédának megmaradt zsákmány, amelyet prédául ejtett a hadinép: hatszázhetvenötezer juh,</verse>
        <verse osisID='Num.31.33'>hetvenkétezer marha</verse>
        <verse osisID='Num.31.34'>és hatvanegyezer szamár.</verse>
        <verse osisID='Num.31.35'>Ember pedig harminckétezer lélek, olyan nők, akik nem ismerték a férfival való hálást.</verse>
        <verse osisID='Num.31.36'>Ez volt az egyik fele, a hadbavonultak része, szám szerint háromszázharminchétezer-ötszáz juh.</verse>
        <verse osisID='Num.31.37'>Az ÚRnak járó rész hatszázhetvenöt juh volt.</verse>
        <verse osisID='Num.31.38'>Továbbá harminchatezer marha, ebből az ÚRnak járó rész hetvenkettő volt.</verse>
        <verse osisID='Num.31.39'>Továbbá harmincezer-ötszáz szamár, ebből az ÚRnak járó rész hatvanegy volt.</verse>
        <verse osisID='Num.31.40'>Ember volt tizenhatezer, közülük az ÚRnak járó rész harminckét lélek volt.</verse>
        <verse osisID='Num.31.41'>Mózes odaadta Eleázár papnak az ÚRnak fölajánlott részt, ahogyan megparancsolta az ÚR Mózesnek.</verse>
        <verse osisID='Num.31.42'>Az Izráel fiainak jutott felerészt elvette Mózes a harcosoktól.</verse>
        <verse osisID='Num.31.43'>A közösségre eső felerész ez volt: háromszázharminchétezer-ötszáz juh,</verse>
        <verse osisID='Num.31.44'>harminchatezer marha</verse>
        <verse osisID='Num.31.45'>és harmincezer-ötszáz szamár,</verse>
        <verse osisID='Num.31.46'>ember pedig tizenhatezer lélek.</verse>
        <verse osisID='Num.31.47'>Az Izráel fiainak jutott felerészből elvett Mózes minden ötven emberből és állatból egyet, és odaadta azokat a lévitáknak, akik az ÚR hajlékánál teljesítettek szolgálatot, ahogyan megparancsolta az ÚR Mózesnek.</verse>
        <verse osisID='Num.31.48'>Akkor odamentek Mózeshez a sereg egységeinek a parancsnokai, az ezredesek és a századosok,</verse>
        <verse osisID='Num.31.49'>és ezt mondták Mózesnek: Mi, a te szolgáid, számbavettük a ránk bízott harcosokat, és senki sem hiányzik közülünk.</verse>
        <verse osisID='Num.31.50'>Ezért elhozta mindenki az ÚRnak szóló áldozatul, amit talált: az aranyékszereket, a karkötőket és a karpereceket, a pecsétgyűrűket, a fülbevalókat és a nyakláncokat, hogy engesztelést szerezzenek nekünk az ÚR előtt.</verse>
        <verse osisID='Num.31.51'>Mózes és Eleázár pap átvette tőlük az aranyat és az összes ékszerfélét.</verse>
        <verse osisID='Num.31.52'>Az összes arany, amelyet az ezredesek és századosok fölajánlottak az ÚRnak tizenhatezer-hétszázötven sekel súlyú volt.</verse>
        <verse osisID='Num.31.53'>Minden katona magának is tartott meg zsákmányt.</verse>
        <verse osisID='Num.31.54'>Mózes és Eleázár pap átvették az aranyat az ezredesektől és századosoktól, és bevitték a kijelentés sátrába az ÚR elé, emlékeztetőül Izráel fiaira.</verse>
      </chapter>
      <chapter osisID='Num.32'>
        <verse osisID='Num.32.1'>Rúben és Gád fiainak igen sok jószága volt. Amikor látták, hogy Jazér és Gileád földje mennyire jószágtartásra való hely,</verse>
        <verse osisID='Num.32.2'>akkor Gád és Rúben fiai odamentek Mózeshez és Eleázár paphoz, meg a közösség vezető embereihez, és ezt mondták:</verse>
        <verse osisID='Num.32.3'>Atárót, Díbón, Jazér, Nimrá, Hesbón, Elálé, Szebám, Nebó és Beón,</verse>
        <verse osisID='Num.32.4'>az a föld, amelyet megvert az ÚR Izráel közössége előtt, jószágtartásra való föld, szolgáidnak pedig van jószáguk.</verse>
        <verse osisID='Num.32.5'>Ha jóindulattal vagy hozzánk - mondták -, hadd kapják meg szolgáid ezt a földet örökségül, és ne vigyél át bennünket a Jordánon!</verse>
        <verse osisID='Num.32.6'>Mózes ezt felelte Gád és Rúben fiainak: Ti itt akartok maradni, amikor testvéreitek harcba vonulnak?!</verse>
        <verse osisID='Num.32.7'>Miért akarjátok elvenni Izráel fiainak a bátorságát attól, hogy átkeljenek arra a földre, amelyet az ÚR adott nekik?</verse>
        <verse osisID='Num.32.8'>Atyáitok is így cselekedtek, amikor elküldtem őket Kádés-Barneából, hogy megtekintsék az országot.</verse>
        <verse osisID='Num.32.9'>Fölmentek az Eskól-völgyig, és megnézték az országot, de elvették Izráel fiainak a bátorságát attól, hogy bemenjenek abba az országba, amelyet nekik adott az ÚR.</verse>
        <verse osisID='Num.32.10'>Ezért fellángolt az ÚR haragja azon a napon, és így esküdött meg:</verse>
        <verse osisID='Num.32.11'>Az Egyiptomból feljött férfiak, húszévestől fölfelé, nem látják meg azt a földet, amelyet esküvel ígértem oda Ábrahámnak, Izsáknak és Jákóbnak, mivel nem követtek engem tökéletesen,</verse>
        <verse osisID='Num.32.12'>kivéve Kálébot, a kenizzi Jefunne fiát és Józsuét, Nún fiát, mivel ők tökéletesen követték az URat.</verse>
        <verse osisID='Num.32.13'>Fellángolt az ÚR haragja Izráel ellen, hagyta őket bolyongani a pusztában negyven évig, míg ki nem pusztult az az egész nemzedék, amely olyat követett el, ami nem tetszett az ÚRnak.</verse>
        <verse osisID='Num.32.14'>És most ti, vétkes emberek fajzata, atyáitok nyomdokába léptek, hogy még növeljétek az ÚR Izráel ellen fellángolt haragját?!</verse>
        <verse osisID='Num.32.15'>Ha elfordultok tőle, még tovább hagyja népét bolyongani a pusztában, és az egész népnek vesztét okozzátok.</verse>
        <verse osisID='Num.32.16'>Ekkor közelebb léptek hozzá, és ezt mondták: Csak juhaklokat építünk itt a jószágnak, meg városokat a családunknak,</verse>
        <verse osisID='Num.32.17'>de mi magunk hamarosan fölfegyverkezünk, és megyünk Izráel fiai előtt, míg be nem visszük őket a területükre. Csak a családunk lakjék megerősített városokban az ország lakosai miatt.</verse>
        <verse osisID='Num.32.18'>Nem térünk vissza házainkba, amíg meg nem kapja minden izráeli a maga örökségét.</verse>
        <verse osisID='Num.32.19'>Hiszen mi nem akarunk velük együtt örökséget kapni ott a Jordánon túl, mert már jutott nekünk örökség a Jordánon innen, keleten.</verse>
        <verse osisID='Num.32.20'>Mózes így felelt nekik: Ha így cselekesztek, ha fölfegyverkeztek a harcra az ÚR színe előtt,</verse>
        <verse osisID='Num.32.21'>és átkel a Jordánon minden fegyveres ember az ÚR színe előtt, amíg ő ki nem űzi ellenségeit maga elől,</verse>
        <verse osisID='Num.32.22'>és ha akkor tértek vissza, amikor meghódol az a föld az ÚR előtt, akkor ártatlanok lesztek az ÚR és Izráel szemében, és örökségül kapjátok ezt a földet az ÚRtól.</verse>
        <verse osisID='Num.32.23'>De ha nem így cselekesztek, vétkeztek az ÚR ellen. Tudjátok meg, hogy utolér benneteket vétketek büntetése.</verse>
        <verse osisID='Num.32.24'>Építsetek városokat családotoknak és aklokat nyájaitoknak, de amit kimondtatok, azt tegyétek meg!</verse>
        <verse osisID='Num.32.25'>Akkor ezt mondták Gád és Rúben fiai Mózesnek: Úgy cselekszenek szolgáid, ahogyan te parancsolod, urunk!</verse>
        <verse osisID='Num.32.26'>Családunk, asszonyaink, jószágunk és mindenféle állatunk ott marad Gileád városaiban.</verse>
        <verse osisID='Num.32.27'>Szolgáid pedig mindnyájan fegyveresen hadba vonulnak az ÚR előtt, ahogyan te, uram, kívánod.</verse>
        <verse osisID='Num.32.28'>Mózes parancsot adott Eleázár papnak és Józsuénak, Nún fiának, meg az izráeli törzsek családfőinek,</verse>
        <verse osisID='Num.32.29'>és ezt mondta nekik: Ha Gád és Rúben fiai átkelnek veletek a Jordánon, mindnyájan fölfegyverkezve a harcra az ÚR színe előtt, és ha majd meghódol az a föld előttetek, akkor adjátok nekik Gileád földjét örökségül.</verse>
        <verse osisID='Num.32.30'>Ha azonban nem kelnek át veletek fegyveresen, akkor köztetek kapjanak örökséget Kánaán földjén.</verse>
        <verse osisID='Num.32.31'>Gád és Rúben fiai így válaszoltak: Úgy cselekszünk, ahogyan az ÚR meghagyta szolgáidnak.</verse>
        <verse osisID='Num.32.32'>Mi átkelünk fegyveresen az ÚR színe előtt Kánaán földjére, de birtokunk legyen itt, a Jordánon innen.</verse>
        <verse osisID='Num.32.33'>Mózes tehát Gád és Rúben fiainak, meg József fiai közül Manassé törzse felének adta Szíhónnak, az emóriak királyának országát és Ógnak, Básán királyának országát, azt a földet a területén lévő városokkal együtt, az országban mindenfelé levő városokkal.</verse>
        <verse osisID='Num.32.34'>Ott építették föl Gád fiai Díbónt, Atárótot és Aróért,</verse>
        <verse osisID='Num.32.35'>Atrót-Sófánt, Jazért és Jogbohát,</verse>
        <verse osisID='Num.32.36'>Bét-Nimrát és Bét-Háránt, ezeket az erős városokat és juhaklokat.</verse>
        <verse osisID='Num.32.37'>Rúben fiai pedig fölépítették Hesbónt, Elálét és Kirjátaimot,</verse>
        <verse osisID='Num.32.38'>Nebót, Baal-Meónt, amelyeknek megváltoztatták a nevét, továbbá Szibmát. Így nevezték el azokat a városokat, amelyeket fölépítettek.</verse>
        <verse osisID='Num.32.39'>Manassé fiának, Mákírnak a fiai pedig Gileádba vonultak, és elfoglalták azt. Kiűzték az ott lakó emóriakat.</verse>
        <verse osisID='Num.32.40'>Mózes Manassé fiának, Mákírnak adta Gileádot, és az ott telepedett le.</verse>
        <verse osisID='Num.32.41'>Manassé másik fia, Jáír fölvonult, és elfoglalta azoknak a sátorfalvait. Elnevezte azokat Jáír sátorfalvainak.</verse>
        <verse osisID='Num.32.42'>Nóbah is fölvonult, elfoglalta Kenátot és falvait, és a maga nevéről Nóbahnak nevezte el.</verse>
      </chapter>
      <chapter osisID='Num.33'>
        <verse osisID='Num.33.1'>Ezek Izráel fiainak a táborhelyei attól fogva, hogy seregeik Mózes és Áron vezetésével kivonultak Egyiptomból.</verse>
        <verse osisID='Num.33.2'>Mózes ugyanis följegyezte az ÚR parancsára elindulásukat az egyes táborhelyekről. Ezek azok a táborhelyek, ahonnan elindultak:</verse>
        <verse osisID='Num.33.3'>Útnak indultak Ramszészból az első hónapban, az első hónap tizenötödik napján. A páskát követő napon jöttek ki Izráel fiai az ÚR kezének oltalma alatt egész Egyiptom szeme láttára,</verse>
        <verse osisID='Num.33.4'>miközben az egyiptomiak sorra temették mindazokat az elsőszülötteket, akiket megölt az ÚR, mert az ÚR ítéletet tartott isteneiken.</verse>
        <verse osisID='Num.33.5'>Útnak indultak tehát Izráel fiai Ramszészból, és tábort ütöttek Szukkótban.</verse>
        <verse osisID='Num.33.6'>Elindultak Szukkótból, és tábort ütöttek Étámban, a puszta szélén.</verse>
        <verse osisID='Num.33.7'>Elindultak Étámból, és Pí-Hahírót felé fordultak Baal-Cáfónnal szemben, és tábort ütöttek Migdól előtt.</verse>
        <verse osisID='Num.33.8'>Elindultak Pí-Hahírótból, és a tengeren átkelve elérkeztek a pusztába. Háromnapi utat tettek meg az Étám-pusztában, és tábort ütöttek Márában.</verse>
        <verse osisID='Num.33.9'>Elindultak Márából, és eljutottak Élimbe. Élimben volt tizenkét forrás és hetven pálmafa. Tábort ütöttek ott.</verse>
        <verse osisID='Num.33.10'>Elindultak Élimből, és tábort ütöttek a Vörös-tenger mellett.</verse>
        <verse osisID='Num.33.11'>Elindultak a Vörös-tengertől, és tábort ütöttek a Szin-pusztában.</verse>
        <verse osisID='Num.33.12'>Elindultak a Szin-pusztából, és tábort ütöttek Dofkában.</verse>
        <verse osisID='Num.33.13'>Elindultak Dofkából, és tábort ütöttek Álúsban.</verse>
        <verse osisID='Num.33.14'>Elindultak Álúsból, és tábort ütöttek Refídímben. Ott nem volt a népnek ivóvize.</verse>
        <verse osisID='Num.33.15'>Elindultak Refídímből, és tábort ütöttek a Sínai-pusztában.</verse>
        <verse osisID='Num.33.16'>Elindultak a Sínai-pusztából, és tábort ütöttek Kibrót-Hattaavában.</verse>
        <verse osisID='Num.33.17'>Elindultak Kibrót-Hattaavából, és tábort ütöttek Hacérótban.</verse>
        <verse osisID='Num.33.18'>Elindultak Hacérótból, és tábort ütöttek Ritmában.</verse>
        <verse osisID='Num.33.19'>Elindultak Ritmából, és tábort ütöttek Rimmón-Perecben.</verse>
        <verse osisID='Num.33.20'>Elindultak Rimmón-Perecből, és tábort ütöttek Libnában.</verse>
        <verse osisID='Num.33.21'>Elindultak Libnából, és tábort ütöttek Risszában.</verse>
        <verse osisID='Num.33.22'>Elindultak Risszából, és tábort ütöttek Kehélátában.</verse>
        <verse osisID='Num.33.23'>Elindultak Kehélátából, és tábort ütöttek a Sefer-hegynél.</verse>
        <verse osisID='Num.33.24'>Elindultak a Sefer-hegytől, és tábort ütöttek Harádában.</verse>
        <verse osisID='Num.33.25'>Elindultak Harádából, és tábort ütöttek Makhélótban.</verse>
        <verse osisID='Num.33.26'>Elindultak Makhélótból, és tábort ütöttek Tahatban.</verse>
        <verse osisID='Num.33.27'>Elindultak Tahatból, és tábort ütöttek Terahban.</verse>
        <verse osisID='Num.33.28'>Elindultak Terahból, és tábort ütöttek Mitkában.</verse>
        <verse osisID='Num.33.29'>Elindultak Mitkából, és tábort ütöttek Hasmónában.</verse>
        <verse osisID='Num.33.30'>Elindultak Hasmónából, és tábort ütöttek Mószérótban.</verse>
        <verse osisID='Num.33.31'>Elindultak Mószérótból, és tábort ütöttek Bené-Jaakánban.</verse>
        <verse osisID='Num.33.32'>Elindultak Bené-Jaakánból, és tábort ütöttek Hór-Haggidgádban.</verse>
        <verse osisID='Num.33.33'>Elindultak Hór-Haggidgádból, és tábort ütöttek Jotbátában.</verse>
        <verse osisID='Num.33.34'>Elindultak Jotbátából, és tábort ütöttek Abrónában.</verse>
        <verse osisID='Num.33.35'>Elindultak Abrónából, és tábort ütöttek Ecjón-Geberben.</verse>
        <verse osisID='Num.33.36'>Elindultak Ecjón-Geberből, és tábort ütöttek a Cin-pusztában levő Kádésban.</verse>
        <verse osisID='Num.33.37'>Elindultak Kádésból, és tábort ütöttek a Hór-hegynél, Edóm országának a határán.</verse>
        <verse osisID='Num.33.38'>Ott Áron főpap fölment a Hór-hegyre az ÚR parancsa szerint, és meghalt a negyvenedik esztendőben, az ötödik hónap elsején azután, hogy Izráel fiai kijöttek Egyiptomból.</verse>
        <verse osisID='Num.33.39'>Áron százhuszonhárom esztendős volt, amikor meghalt a Hór-hegyen.</verse>
        <verse osisID='Num.33.40'>Akkor hallotta meg a kánaáni Arád királya, aki Kánaán földjén, a Délvidéken lakott, hogy jönnek Izráel fiai.</verse>
        <verse osisID='Num.33.41'>Ők pedig elindultak a Hór-hegytől, és tábort ütöttek Calmónában.</verse>
        <verse osisID='Num.33.42'>Elindultak Calmónából, és tábort ütöttek Púnónban.</verse>
        <verse osisID='Num.33.43'>Elindultak Púnónból és tábort ütöttek Óbótban.</verse>
        <verse osisID='Num.33.44'>Elindultak Óbótból, és tábort ütöttek Ijjé-Háabárimban, Móáb határán.</verse>
        <verse osisID='Num.33.45'>Elindultak Ijjimből, és tábort ütöttek Díbón-Gádban.</verse>
        <verse osisID='Num.33.46'>Elindultak Díbón-Gádból, és tábort ütöttek Almón-Diblátaimban.</verse>
        <verse osisID='Num.33.47'>Elindultak Almón-Diblátaimból, és tábort ütöttek az Abárim hegységnél Nebóval szemben.</verse>
        <verse osisID='Num.33.48'>Elindultak az Abárim hegységtől, és tábort ütöttek Móáb síkságán, a Jordán mellett, Jerikóval szemben.</verse>
        <verse osisID='Num.33.49'>Ott táboroztak a Jordán mentén Bét-Hajjesímóttól Ábél-Hassittimig Móáb síkságán.</verse>
        <verse osisID='Num.33.50'>Így beszélt az ÚR Mózeshez Móáb síkságán, a Jordán mellett, Jerikóval szemben:</verse>
        <verse osisID='Num.33.51'>Szólj Izráel fiaihoz, és mondd meg nekik: Ha átkeltek a Jordánon Kánaán földjére,</verse>
        <verse osisID='Num.33.52'>űzzétek ki onnan az ország egész lakosságát, pusztítsátok el összes bálványukat, és öntött bálványszobraikat is mind pusztítsátok el. Tegyétek tönkre összes áldozóhalmaikat!</verse>
        <verse osisID='Num.33.53'>Vegyétek birtokotokba az országot, és lakjatok abban, mert nektek adtam azt a földet, hogy birtokba vegyétek.</verse>
        <verse osisID='Num.33.54'>Sorsvetéssel osszátok el az országot nemzetségeitek között. A nagyobbnak nagyobb örökséget adjatok, a kisebbnek pedig kisebb örökséget. Mindenki azt kapja, ami neki sorsvetéssel jut. Az ősi törzsek között osszátok szét az örökséget!</verse>
        <verse osisID='Num.33.55'>De ha nem űzitek ki onnan az ország lakosait, akkor tüskévé lesznek a szemetekben és tövissé az oldalatokban azok, akiket meghagytok közülük, és szorongatni fognak benneteket azon a földön, amelyen lakni fogtok,</verse>
        <verse osisID='Num.33.56'>és majd veletek bánok el úgy, ahogyan ővelük akartam elbánni.</verse>
      </chapter>
      <chapter osisID='Num.34'>
        <verse osisID='Num.34.1'>Azután így beszélt az ÚR Mózeshez:</verse>
        <verse osisID='Num.34.2'>Parancsold meg Izráel fiainak, és mondd meg nekik: Ha majd bementek Kánaán földjére, az a föld, Kánaán földje jut nektek örökségül a következő határok szerint:</verse>
        <verse osisID='Num.34.3'>A déli határ a Cin-pusztától Edóm mentén húzódjék, majd a Sós-tenger végétől kelet felé húzódjék a déli határ.</verse>
        <verse osisID='Num.34.4'>Kerülje meg a határ délről az Akrabbim-hágót, és menjen Cin felé, és végződjék Kádés-Barneától délre. Haladjon Hacar-Addárig, és menjen át Acmón felé.</verse>
        <verse osisID='Num.34.5'>Acmóntól forduljon a határ Egyiptom patakja felé, és végződjék a tengernél.</verse>
        <verse osisID='Num.34.6'>A nyugati határ legyen a nagy tenger partvidéke. Ez legyen a nyugati határotok.</verse>
        <verse osisID='Num.34.7'>Az északi határt a nagy tengertől a Hór-hegyig jelöljétek ki.</verse>
        <verse osisID='Num.34.8'>A Hór-hegytől jelöljétek ki a hamáti útig, és a határ vége Cedádnál legyen.</verse>
        <verse osisID='Num.34.9'>Azután haladjon a határ Zifrón felé, és a vége Hacar-Énánnál legyen. Ez legyen az északi határotok.</verse>
        <verse osisID='Num.34.10'>A keleti határt jelöljétek ki Hacar-Énántól Sefámig.</verse>
        <verse osisID='Num.34.11'>Sefámtól menjen le a határ Riblának, Aintól keletre, és menjen tovább a határ, amíg el nem éri a Kinneret-tó partját keleten.</verse>
        <verse osisID='Num.34.12'>Azután menjen lefelé a határ a Jordánnak, és végződjék a Sós-tengernél. Ez legyen országotok határa körös-körül!</verse>
        <verse osisID='Num.34.13'>Azután ezt parancsolta Mózes Izráel fiainak: Ezt a földet osszátok fel sorsvetéssel, ahogyan megparancsolta az ÚR, és adjátok oda a kilenc és fél törzsnek.</verse>
        <verse osisID='Num.34.14'>Mert Rúben törzsének a nagycsaládjai és Gád törzsének a nagycsaládjai már megkapták örökségüket. Manassé törzsének a fele is megkapta.</verse>
        <verse osisID='Num.34.15'>Ez a két és fél törzs a Jordánon innen, keleten, Jerikóval szemben kapott örökséget.</verse>
        <verse osisID='Num.34.16'>Azután így beszélt az ÚR Mózeshez:</verse>
        <verse osisID='Num.34.17'>Név szerint ezek a férfiak osszák fel az országot: Eleázár pap és Józsué, Nún fia.</verse>
        <verse osisID='Num.34.18'>Törzsenként egy-egy vezető embert válasszatok az ország felosztására.</verse>
        <verse osisID='Num.34.19'>Név szerint ezeket az embereket: Júda törzséből Kálébot, Jefunne fiát.</verse>
        <verse osisID='Num.34.20'>Simeon törzséből Semúélt, Ammihúd fiát.</verse>
        <verse osisID='Num.34.21'>Benjámin törzséből Elidádot, Kiszlón fiát.</verse>
        <verse osisID='Num.34.22'>Dán fiainak a törzséből vezető emberül Bukkit, Jogli fiát.</verse>
        <verse osisID='Num.34.23'>József fiai közül: Manassé fiainak a törzséből vezető emberül Hanniélt, Éfód fiát,</verse>
        <verse osisID='Num.34.24'>Efraim fiainak a törzséből pedig vezető emberül Kemúélt, Siftán fiát.</verse>
        <verse osisID='Num.34.25'>Zebulon fiainak a törzséből vezető emberül Elicáfánt, Parnak fiát.</verse>
        <verse osisID='Num.34.26'>Issakár fiainak a törzséből vezető emberül Paltiélt, Azzan fiát.</verse>
        <verse osisID='Num.34.27'>Ásér fiainak a törzséből vezető emberül Ahihúdot, Selómi fiát.</verse>
        <verse osisID='Num.34.28'>Naftáli fiainak a törzséből vezető emberül Pedahélt, Ammihúd fiát.</verse>
        <verse osisID='Num.34.29'>Ezeknek parancsolta meg az ÚR, hogy osszák ki Izráel fiai között Kánaán földjét.</verse>
      </chapter>
      <chapter osisID='Num.35'>
        <verse osisID='Num.35.1'>Azután így beszélt az ÚR Mózeshez Móáb síkságán, Jerikóval szemben, a Jordán mellett:</verse>
        <verse osisID='Num.35.2'>Parancsold meg Izráel fiainak, hogy a birtokukba kerülő örökségükből adjanak városokat a lévitáknak lakóhelyül. A városok körül levő legelőket is adjátok a lévitáknak.</verse>
        <verse osisID='Num.35.3'>Lakjanak ezekben a városokban, a legelőket pedig használják marhájuknak, jószáguknak és mindenféle állatuknak.</verse>
        <verse osisID='Num.35.4'>Azoknak a városoknak a legelői, amelyeket a lévitáknak adtok, a város falától kifelé körös-körül ezer könyöknyire terjedjenek.</verse>
        <verse osisID='Num.35.5'>Mérjétek a várostól kezdve a keleti oldalát kétezer könyöknek, a déli oldalát kétezer könyöknek, a nyugati oldalát kétezer könyöknek és az északi oldalát is kétezer könyöknek, úgyhogy a város középen legyen. Így mérjétek ki ezeknek a városoknak a legelőit.</verse>
        <verse osisID='Num.35.6'>Azok közül a városok közül, amelyeket a lévitáknak adtok, legyen hat menedékváros. Ezeket arra a célra jelöljétek ki, hogy oda menekülhessen a gyilkos. Rajtuk kívül negyvenkét várost adjatok.</verse>
        <verse osisID='Num.35.7'>Összesen tehát negyvennyolc várost adjatok a lévitáknak a hozzájuk tartozó legelőkkel együtt.</verse>
        <verse osisID='Num.35.8'>Úgy adjátok ki Izráel fiainak birtokából ezeket a városokat, hogy akinek több jutott, attól többet, akinek kevesebb, attól kevesebbet vegyetek el. Mindegyik törzs a neki jutó örökség nagysága szerint adjon városaiból a lévitáknak.</verse>
        <verse osisID='Num.35.9'>Azután így beszélt az ÚR Mózeshez:</verse>
        <verse osisID='Num.35.10'>Szólj Izráel fiaihoz, és mondd meg nekik: Amikor átkeltek a Jordánon Kánaán földjére,</verse>
        <verse osisID='Num.35.11'>válasszatok ki olyan városokat, amelyek menedékvárosok legyenek. Oda meneküljön a gyilkos, ha nem szándékosan öl meg valakit.</verse>
        <verse osisID='Num.35.12'>Legyenek ezek a városok menedékül a vérbosszuló elől, hogy ne haljon meg a gyilkos, amíg oda nem áll a közösség elé ítéletre.</verse>
        <verse osisID='Num.35.13'>Hat várost jelöljetek ki magatoknak menedékvárosul.</verse>
        <verse osisID='Num.35.14'>Három várost jelöljetek ki a Jordánon innen, és három várost jelöljetek ki Kánaán földjén, és ezek menedékvárosok legyenek.</verse>
        <verse osisID='Num.35.15'>Legyen ez a hat város menedékül Izráel fiainak és a jövevényeknek, meg a köztük lakó zselléreknek, hogy oda menekülhessen mindenki, aki nem szándékosan ölt meg valakit.</verse>
        <verse osisID='Num.35.16'>Ha valaki úgy megüti vasszerszámmal a másikat, hogy belehal, gyilkos az, halállal kell lakolnia a gyilkosnak.</verse>
        <verse osisID='Num.35.17'>Ha valaki a kezébe kerülő kővel, amely halált okozhat, úgy megüti a másikat, hogy belehal, gyilkos az, halállal kell lakolnia a gyilkosnak.</verse>
        <verse osisID='Num.35.18'>Vagy ha valaki a kezébe kerülő faeszközzel, amely halált okozhat, úgy üti meg a másikat, hogy belehal, gyilkos az, halállal kell lakolnia a gyilkosnak.</verse>
        <verse osisID='Num.35.19'>Maga a vérbosszuló rokon ölje meg a gyilkost. Megölheti ott, ahol ráakad.</verse>
        <verse osisID='Num.35.20'>Ha valaki gyűlöletből ellöki a másikat, vagy ha szántszándékkal dobja meg úgy, hogy belehal,</verse>
        <verse osisID='Num.35.21'>vagy ha ellenséges indulatában kézzel üti meg a másikat úgy, hogy belehal, halállal kell lakolnia annak, aki megütötte, mert gyilkos az. A vérbosszuló megölheti a gyilkost ott, ahol ráakad.</verse>
        <verse osisID='Num.35.22'>De ha csak hirtelen, ellenséges indulat nélkül taszította el, vagy nem szántszándékkal dobta meg valamivel a másikat,</verse>
        <verse osisID='Num.35.23'>akár kővel, amely halált okozhat, de úgy ejtette rá a másikra, hogy nem látta, és az belehalt, pedig nem is volt ellensége, és nem kereste a vesztét,</verse>
        <verse osisID='Num.35.24'>akkor a közösség ítéljen a tettes és a vérbosszuló ügyében, ezek szerint a rendelkezések szerint.</verse>
        <verse osisID='Num.35.25'>Mentse meg a közösség a gyilkost a vérbosszulótól, és küldje vissza a közösség abba a menedékvárosba, ahova került. Lakjék ott, amíg meg nem hal a szent olajjal fölkent főpap.</verse>
        <verse osisID='Num.35.26'>De ha ki mer menni a gyilkos annak a menedékvárosnak a határából, amelybe menekült,</verse>
        <verse osisID='Num.35.27'>és rátalál a vérbosszuló annak a menedékvárosnak a határán kívül, akkor megölheti a vérbosszuló a gyilkost. Nem terheli vér,</verse>
        <verse osisID='Num.35.28'>mert annak a menedékvárosban kell laknia a főpap haláláig. Csak a főpap halála után térhet vissza a gyilkos a saját földjére.</verse>
        <verse osisID='Num.35.29'>Ez legyen a törvényes eljárás nemzedékről nemzedékre minden lakóhelyeteken.</verse>
        <verse osisID='Num.35.30'>Ha egy ember agyonüt valakit, csak tanúk szavára szabad a gyilkost kivégezni. Egy tanú vallomása azonban nem elég a halálos ítélethez.</verse>
        <verse osisID='Num.35.31'>Nem szabad elfogadni váltságdíjat az olyan gyilkos életéért, aki halálra méltó bűnös, hanem halállal kell lakolnia.</verse>
        <verse osisID='Num.35.32'>Ha valaki menedékvárosba futott, attól nem szabad váltságdíjat elfogadni azért, hogy még a főpap halála előtt visszatérhessen, és a saját földjén lakhasson.</verse>
        <verse osisID='Num.35.33'>Ne szentségtelenítsétek meg azt a földet, amelyen laktok, mert a vér megszentségteleníti a földet, és a földnek nem lehet engesztelést szerezni a rajta kiontott vérért, csak annak a vérével, aki kiontotta.</verse>
        <verse osisID='Num.35.34'>Ne tegyétek tisztátalanná azt a földet, ahol laktok, és ahol én is lakozom, mert én, az ÚR, Izráel fiai között lakozom.</verse>
      </chapter>
      <chapter osisID='Num.36'>
        <verse osisID='Num.36.1'>Előálltak a Gileád fiainak nemzetségéből való családfők - Gileád Manassé fiának, Mákírnak a fia volt, József fiai nemzetségeiből -, és beszéltek Mózes előtt, meg a vezető emberek, azaz Izráel fiainak a családfői előtt.</verse>
        <verse osisID='Num.36.2'>Ezt mondták: Neked, uram, azt parancsolta az ÚR, hogy sorsvetéssel oszd ki ezt a földet örökségül Izráel fiainak. Neked, uram, azt is parancsolta az ÚR, hogy testvérünknek, Celofhádnak az örökségét a leányainak add.</verse>
        <verse osisID='Num.36.3'>Ha azonban Izráel fiainak másik törzséből való emberhez mennek feleségül, akkor az ő örökségük elkerül a mi atyáink örökségéből, és odakerül annak a törzsnek az örökségéhez, ahova ők kerülnek, és így a nekünk sorsolt örökség kisebb lesz.</verse>
        <verse osisID='Num.36.4'>Sőt még ha elkövetkezik is az örömünnep éve Izráel fiainál, az ő örökségük akkor is ott marad annak a törzsnek az örökségénél, ahova kerültek. Így a mi atyáink törzsének örökségéből elkerül az ő örökségük.</verse>
        <verse osisID='Num.36.5'>Ekkor parancsot adott Mózes Izráel fiainak az ÚR akarata szerint, és ezt mondta: Igazat mond József fiainak a törzse.</verse>
        <verse osisID='Num.36.6'>Ezt parancsolja az ÚR Celofhád leányainak: Menjenek feleségül, ahova jónak látják, de csak olyanhoz mehetnek feleségül, aki atyjuk törzsének a nemzetségéből való.</verse>
        <verse osisID='Num.36.7'>Így nem kerül el Izráel fiainak az öröksége egyik törzsből a másik törzsbe. Izráel fiai közül mindenki ragaszkodjék atyái törzsének az örökségéhez.</verse>
        <verse osisID='Num.36.8'>Minden olyan leány, aki örökséget kap Izráel fiainak a törzseiben, csak olyanhoz menjen férjhez, aki atyai törzsének a nemzetségéből való, hogy Izráel fiai közül mindenki megtartsa ősi örökségét.</verse>
        <verse osisID='Num.36.9'>Ne kerüljön el egyik törzsből a másik törzsbe az örökség. Izráel fiainak törzseiből mindenki ragaszkodjék a maga örökségéhez.</verse>
        <verse osisID='Num.36.10'>Celofhád leányai úgy cselekedtek, ahogyan Mózesnek parancsolta az ÚR.</verse>
        <verse osisID='Num.36.11'>Celofhád leányai, Mahlá, Tircá, Hoglá, Milká és Nóá a nagybátyjuk fiaihoz mentek feleségül.</verse>
        <verse osisID='Num.36.12'>József fiának, Manassénak a nemzetségéből való emberekhez mentek feleségül, és így örökségük megmaradt atyjuk nemzetségének a törzsénél.</verse>
        <verse osisID='Num.36.13'>Ezeket a parancsolatokat és rendelkezéseket parancsolta meg az ÚR Mózes által Izráel fiainak Móáb síkságán, a Jordán mellett, Jerikóval szemben.</verse>
      </chapter>
    </div></osisText>
</osis>