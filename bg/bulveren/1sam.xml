<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Sam'>
      <chapter osisID='1Sam.1'>
        <verse osisID='1Sam.1.1'>Имаше един човек от Раматаим-Софим, от хълмистата земя на Ефрем, и името му беше Елкана, син на Ероам, син на Елиу, син на Тоу, син на Суф, ефратец.</verse>
        <verse osisID='1Sam.1.2'>И той имаше две жени; името на едната беше Анна, а името на другата — Фенина. Фенина имаше деца, а Анна нямаше деца.</verse>
        <verse osisID='1Sam.1.3'>А този човек всяка година се изкачваше от града си, за да се поклони и да принесе жертва на ГОСПОДА на Войнствата в Сило. А двамата синове на Илий — Офний и Финеес — бяха свещеници на ГОСПОДА там.</verse>
        <verse osisID='1Sam.1.4'>И в деня, когато Елкана принасяше жертва, той даваше дялове на жена си Фенина и на всичките й синове и дъщери;</verse>
        <verse osisID='1Sam.1.5'>а на Анна даваше двоен дял, защото обичаше Анна; но ГОСПОД беше затворил утробата й.</verse>
        <verse osisID='1Sam.1.6'>А съперницата й я дразнеше много, за да я наскърбява, защото ГОСПОД беше затворил утробата й.</verse>
        <verse osisID='1Sam.1.7'>И всяка година, когато той правеше това, тя я дразнеше; всеки път, когато отиваше в ГОСПОДНИЯ дом. И тя плачеше и не ядеше.</verse>
        <verse osisID='1Sam.1.8'>А мъжът й Елкана й каза: Анна, защо плачеш? Защо не ядеш? И защо е нажалено сърцето ти? Не съм ли аз по-добър за теб от десет сина?</verse>
        <verse osisID='1Sam.1.9'>Тогава Анна стана, след като ядоха и пиха в Сило. А свещеникът Илий седеше на стол до стълба на вратата на ГОСПОДНИЯ храм.</verse>
        <verse osisID='1Sam.1.10'>И тя, с огорчена душа, се молеше на ГОСПОДА и плачеше много.</verse>
        <verse osisID='1Sam.1.11'>И направи обрек и каза: ГОСПОДИ на Войнствата, ако наистина погледнеш на скръбта на слугинята Си и си спомниш за мен, и не забравиш слугинята Си, и дадеш на слугинята Си мъжко дете, тогава аз ще го дам на ГОСПОДА за всичките дни на живота му и бръснач няма да мине върху главата му!</verse>
        <verse osisID='1Sam.1.12'>И докато тя продължаваше да се моли пред ГОСПОДА, Илий наблюдаваше устата й.</verse>
        <verse osisID='1Sam.1.13'>А Анна говореше в сърцето си, само устните й се движеха, а гласът й не се чуваше. Затова Илий я помисли за пияна.</verse>
        <verse osisID='1Sam.1.14'>И Илий й каза: Докога ще си пияна? Откажи се от виното си!</verse>
        <verse osisID='1Sam.1.15'>А Анна отговори и каза: Не, господарю мой, аз съм жена с наскърбен дух. Нито вино, нито спиртно питие съм пила, а излях душата си пред ГОСПОДА.</verse>
        <verse osisID='1Sam.1.16'>Не считай слугинята си за негодна жена, защото от голямата си мъка и от скръбта си говорих досега.</verse>
        <verse osisID='1Sam.1.17'>Тогава Илий отговори и каза: Иди си с мир; и нека Израилевият Бог изпълни молбата ти, която си отправила към Него.</verse>
        <verse osisID='1Sam.1.18'>А тя каза: Нека слугинята ти намери благоволение в очите ти! И жената отиде по пътя си и яде и лицето й вече не беше скръбно.</verse>
        <verse osisID='1Sam.1.19'>И те станаха рано сутринта и се поклониха пред ГОСПОДА, и се върнаха, и дойдоха у дома си в Рама. И Елкана позна жена си Анна, и ГОСПОД си я спомни.</verse>
        <verse osisID='1Sam.1.20'>И на определеното време, след като забременя, Анна роди син и го нарече Самуил, като каза: Защото го измолих от ГОСПОДА.</verse>
        <verse osisID='1Sam.1.21'>И Елкана се изкачи с целия си дом, за да принесе на ГОСПОДА годишната жертва и обрека си.</verse>
        <verse osisID='1Sam.1.22'>Но Анна не се изкачи, защото каза на мъжа си: Нека не идвам, докато не се отбие детето; тогава ще го занеса, за да се яви пред ГОСПОДА и да остане там завинаги.</verse>
        <verse osisID='1Sam.1.23'>И мъжът й Елкана й каза: Направи, каквото ти се вижда добре. Остани, докато го отбиеш. Само ГОСПОД да утвърди словото Си! И жената остана и кърми сина си, докато го отби.</verse>
        <verse osisID='1Sam.1.24'>А когато го отби, го взе със себе си, заедно с три юнеца, една ефа брашно и един мех вино, и го донесе в ГОСПОДНИЯ дом в Сило. А детето беше малко.</verse>
        <verse osisID='1Sam.1.25'>И заклаха юнеца и донесоха детето при Илий.</verse>
        <verse osisID='1Sam.1.26'>И тя каза: О, господарю мой! Жива душата ти, господарю мой; аз съм жената, която беше застанала тук, до теб, и се молеше на ГОСПОДА.</verse>
        <verse osisID='1Sam.1.27'>За това дете се молех и ГОСПОД изпълни молбата ми, която отправих към Него.</verse>
        <verse osisID='1Sam.1.28'>Затова и аз го посветих на ГОСПОДА; докато е жив, ще бъде посветен на ГОСПОДА. И се поклониха там на ГОСПОДА.</verse>
      </chapter>
      <chapter osisID='1Sam.2'>
        <verse osisID='1Sam.2.1'>Тогава Анна се помоли и каза: Ликува сърцето ми в ГОСПОДА; издигна се рогът ми в ГОСПОДА; устата ми е широко отворена против враговете ми, защото се радвам в Твоето спасение.</verse>
        <verse osisID='1Sam.2.2'>Никой не е свят като ГОСПОДА, защото няма друг освен Теб и няма канара като нашия Бог.</verse>
        <verse osisID='1Sam.2.3'>Не трупайте горди думи; да не излиза високомерие от устата ви, защото ГОСПОД е Бог на знание и от Него се претеглят делата.</verse>
        <verse osisID='1Sam.2.4'>Лъковете на силните се строшават, а немощните се препасват със сила.</verse>
        <verse osisID='1Sam.2.5'>Ситите се цаниха за хляб, а гладните престанаха да гладуват. Дори и безплодната роди седем, а многодетната изнемощя.</verse>
        <verse osisID='1Sam.2.6'>ГОСПОД умъртвява и съживява; свежда в Шеол и извежда.</verse>
        <verse osisID='1Sam.2.7'>ГОСПОД осиромашава и обогатява, смирява и възвишава.</verse>
        <verse osisID='1Sam.2.8'>Въздига бедния от праха и издига сиромаха от бунището, за да ги сложи да седят с благородните; славен престол им дава в наследство. Защото стълбовете на земята са на ГОСПОДА и Той е поставил на тях света.</verse>
        <verse osisID='1Sam.2.9'>Ще пази краката на светиите Си, а безбожните ще погинат в тъмнината — защото не чрез сила ще победи човек.</verse>
        <verse osisID='1Sam.2.10'>Противниците на ГОСПОДА ще се сломят; Той ще прогърми от небето върху тях. ГОСПОД ще съди краищата на земята, ще даде сила на царя Си и ще възвиси рога на помазаника Си.</verse>
        <verse osisID='1Sam.2.11'>Тогава Елкана отиде у дома си в Рама. А детето служеше на ГОСПОДА пред свещеника Илий.</verse>
        <verse osisID='1Sam.2.12'>А синовете на Илий бяха лоши хора и не познаваха ГОСПОДА.</verse>
        <verse osisID='1Sam.2.13'>И обичаят на свещениците спрямо народа беше такъв: когато някой принасяше жертва, слугата на свещеника идваше с тризъба вилица в ръката си, докато се вареше месото,</verse>
        <verse osisID='1Sam.2.14'>и я забиваше в тенджерата или в котела, или в казана, или в гърнето; и каквото вдигнеше вилицата, свещеникът го вземаше за себе си. Така правеха в Сило с всичките израилтяни, които идваха там.</verse>
        <verse osisID='1Sam.2.15'>Дори и преди да изгорят тлъстината, слугата на свещеника идваше и казваше на човека, който жертваше: Дай на свещеника месо за печене, защото няма да приеме от теб варено месо, а сурово.</verse>
        <verse osisID='1Sam.2.16'>И ако човекът му кажеше: Нека изгорят първо тлъстината, а после си вземи колкото иска душата ти! — тогава му казваше: Не, сега ще дадеш, а ако не, ще го взема насила!</verse>
        <verse osisID='1Sam.2.17'>И грехът на тези младежи беше много голям пред ГОСПОДА, защото мъжете презираха ГОСПОДНИЯ принос.</verse>
        <verse osisID='1Sam.2.18'>А Самуил служеше пред ГОСПОДА — дете, препасано с ленен ефод.</verse>
        <verse osisID='1Sam.2.19'>И майка му му правеше една малка дрешка и му я донасяше всяка година, когато идваше с мъжа си, за да принесе годишната жертва.</verse>
        <verse osisID='1Sam.2.20'>И Илий благослови Елкана и жена му, и каза: ГОСПОД да ти даде потомство от тази жена вместо заетото, което беше посветено на ГОСПОДА. И те си отидоха у дома.</verse>
        <verse osisID='1Sam.2.21'>И ГОСПОД посети Анна; и тя забременя и роди трима сина и две дъщери. А детето Самуил растеше пред ГОСПОДА.</verse>
        <verse osisID='1Sam.2.22'>А Илий беше много стар; и чу всичко, което синовете му правеха на целия Израил, и как лежаха с жените, които се събираха при входа на шатъра за срещане.</verse>
        <verse osisID='1Sam.2.23'>И той им каза: Защо правите такива работи — защото чувам за злите ви дела от целия народ!</verse>
        <verse osisID='1Sam.2.24'>Недейте, синове мои! Защото не е добър слухът, който чувам — вие правите ГОСПОДНИЯ народ престъпници.</verse>
        <verse osisID='1Sam.2.25'>Ако човек съгреши против човек, Бог ще го съди; но ако човек съгреши против ГОСПОДА, кой ще се застъпи за него? Но те не послушаха гласа на баща си, защото ГОСПОД искаше да ги убие.</verse>
        <verse osisID='1Sam.2.26'>А детето Самуил растеше на ръст и на благоволение както пред ГОСПОДА, така и пред хората.</verse>
        <verse osisID='1Sam.2.27'>И един Божи човек дойде при Илий и му каза: Така казва ГОСПОД: Не се ли открих ясно на бащиния ти дом, когато бяха в Египет в дома на фараона?</verse>
        <verse osisID='1Sam.2.28'>И не избрах ли него от всичките израилеви племена за Мой свещеник, за да принася жертви на олтара Ми, да гори тамян и да носи ефод пред Мен? И не дадох ли на бащиния ти дом всичките жертви чрез огън на израилевите синове?</verse>
        <verse osisID='1Sam.2.29'>Защо ритате жертвата Ми и приноса Ми, които съм заповядал да принасят в жилището Ми, и почиташ синовете си повече от Мен, за да се угоявате с най-доброто от всичките приноси на народа Ми Израил?</verse>
        <verse osisID='1Sam.2.30'>Затова ГОСПОД, Израилевият Бог, заявява: Аз наистина казах, че твоят дом и домът на баща ти ще ходят пред Мен до века. Но сега ГОСПОД казва: Далеч от Мен това! Защото онези, които Ме почитат, и Аз ще ги почета, а онези, които Ме презират, ще бъдат счетени за нищо.</verse>
        <verse osisID='1Sam.2.31'>Ето, идват дни, когато ще отсека силата ти и силата на бащиния ти дом, така че да няма старец в дома ти.</verse>
        <verse osisID='1Sam.2.32'>И ще видиш противник в жилището Ми, въпреки цялото добро, което ГОСПОД ще направи на Израил; и никога няма да има старец в дома ти.</verse>
        <verse osisID='1Sam.2.33'>А онзи от твоите, когото не отсека от олтара Си, ще бъде, за да угасват очите ти и да отслабва душата ти; и всичките рожби на дома ти ще умират на средна възраст.</verse>
        <verse osisID='1Sam.2.34'>И това ще ти бъде знамението, което ще дойде върху двамата ти сина, върху Офний и Финеес: в един ден ще умрат и двамата.</verse>
        <verse osisID='1Sam.2.35'>А Аз ще си издигна верен свещеник, който ще върши това, което е според сърцето Ми и според душата Ми; и ще му построя дълготраен дом; и той ще ходи пред помазаника Ми завинаги.</verse>
        <verse osisID='1Sam.2.36'>И всеки, който остане в твоя дом, ще идва и ще му се кланя за малко сребро и за къшей хляб и ще казва: Моля те, прикрепи ме към някоя от свещеническите служби, за да ям по къшей хляб.</verse>
      </chapter>
      <chapter osisID='1Sam.3'>
        <verse osisID='1Sam.3.1'>И момчето Самуил служеше на ГОСПОДА пред Илий. А ГОСПОДНОТО слово беше рядко в онези дни; видението не беше често.</verse>
        <verse osisID='1Sam.3.2'>И по онова време, когато Илий лежеше на мястото си — а очите му бяха започнали да отслабват и не можеше да вижда —</verse>
        <verse osisID='1Sam.3.3'>и Божият светилник още не беше угаснал и Самуил лежеше в ГОСПОДНИЯ храм, където беше Божият ковчег,</verse>
        <verse osisID='1Sam.3.4'>ГОСПОД повика Самуил. И той каза: Ето ме.</verse>
        <verse osisID='1Sam.3.5'>И той изтича при Илий и каза: Ето ме, защото ме повика. А той каза: Не съм те викал; легни си пак. И той отиде и си легна.</verse>
        <verse osisID='1Sam.3.6'>А ГОСПОД извика втори път: Самуиле! И Самуил стана и отиде при Илий, и каза: Ето ме, защото ме повика. А той отговори: Не съм те викал, сине мой; легни си пак.</verse>
        <verse osisID='1Sam.3.7'>А Самуил още не познаваше ГОСПОДА и още не му се беше откривало слово от ГОСПОДА.</verse>
        <verse osisID='1Sam.3.8'>И ГОСПОД повика пак, за трети път. И той стана, отиде при Илий и каза: Ето ме, защото ме повика. Тогава Илий разбра, че ГОСПОД викаше момчето.</verse>
        <verse osisID='1Sam.3.9'>И Илий каза на Самуил: Иди и си легни; и ако те повика, кажи: Говори, ГОСПОДИ, защото слугата Ти слуша. И Самуил отиде и си легна на мястото.</verse>
        <verse osisID='1Sam.3.10'>И ГОСПОД дойде и застана, и повика както предишните пъти: Самуиле! Самуиле! Тогава Самуил каза: Говори, защото слугата Ти слуша.</verse>
        <verse osisID='1Sam.3.11'>И ГОСПОД каза на Самуил: Ето, Аз ще извърша в Израил нещо, от което на всекиго, който го чуе, ще му писнат и двете уши.</verse>
        <verse osisID='1Sam.3.12'>В онзи ден Аз ще изпълня против Илий всичко, което говорих за дома му — ще започна и ще завърша.</verse>
        <verse osisID='1Sam.3.13'>Защото му казах, че ще съдя дома му до века за беззаконието, което той знаеше — защото синовете му си навлякоха проклятие, а той не ги възпря.</verse>
        <verse osisID='1Sam.3.14'>И затова Аз се заклех на дома на Илий, че беззаконието на дома на Илий няма да се умилостиви нито с жертва, нито с принос до века!</verse>
        <verse osisID='1Sam.3.15'>И Самуил лежа до сутринта, после отвори вратите на ГОСПОДНИЯ дом. Но Самуил се боеше да каже видението на Илий.</verse>
        <verse osisID='1Sam.3.16'>Тогава Илий повика Самуил и каза: Самуиле, сине мой. А той каза: Ето ме.</verse>
        <verse osisID='1Sam.3.17'>И той каза: Какво слово ти говори ГОСПОД? Моля те, не го крий от мен. Така да ти направи Бог и така да прибави, ако скриеш от мен нещо от всичките думи, които ти е говорил!</verse>
        <verse osisID='1Sam.3.18'>Тогава Самуил му каза всичките думи и не скри нищо от него. И той каза: ГОСПОД е; нека направи, каквото Му се вижда добро.</verse>
        <verse osisID='1Sam.3.19'>И Самуил растеше и ГОСПОД беше с него, и не оставяше нито една от всичките му думи да падне на земята.</verse>
        <verse osisID='1Sam.3.20'>И целият Израил от Дан до Вирсавее позна, че Самуил беше утвърден като пророк от ГОСПОДА.</verse>
        <verse osisID='1Sam.3.21'>И ГОСПОД отново се явяваше в Сило, понеже ГОСПОД се откриваше на Самуил в Сило чрез ГОСПОДНОТО слово.</verse>
      </chapter>
      <chapter osisID='1Sam.4'>
        <verse osisID='1Sam.4.1'>И словото на Самуил достигна до целия Израил. А Израил излезе на бой срещу филистимците и се разположи на стан при Еве��-Езер; а филистимците се разположиха на стан в Афек.</verse>
        <verse osisID='1Sam.4.2'>И филистимците се строиха за бой срещу Израил. И битката се разрасна и Израил беше разбит пред филистимците. И те убиха около четири хиляди мъже на полесражението.</verse>
        <verse osisID='1Sam.4.3'>И когато народът дойде в стана, израилевите старейшини казаха: Защо днес ГОСПОД ни разби пред филистимците? Нека вземем при себе си ковчега на ГОСПОДНИЯ завет от Сило, да дойде между нас и да ни избави от ръката на враговете ни!</verse>
        <verse osisID='1Sam.4.4'>И народът изпрати в Сило и донесоха оттам ковчега на завета на ГОСПОДА на Войнствата, който седи на престол между херувимите. И двамата сина на Илий, Офний и Финеес, бяха там с ковчега на Божия завет.</verse>
        <verse osisID='1Sam.4.5'>И когато ковчегът на ГОСПОДНИЯ завет дойде в стана, целият Израил извика с толкова силен вик, че земята прокънтя.</verse>
        <verse osisID='1Sam.4.6'>А когато филистимците чуха звука на вика, казаха: Какво означава звукът на този голям вик в стана на евреите? И разбраха, че ГОСПОДНИЯТ ковчег беше дошъл в стана.</verse>
        <verse osisID='1Sam.4.7'>И филистимците се уплашиха, защото казаха: Бог е дошъл в стана! И казаха: Горко ни, защото такова нещо не е ставало никога досега!</verse>
        <verse osisID='1Sam.4.8'>Горко ни! Кой ще ни избави от ръката на тези мощни богове? Тези са боговете, които поразиха египтяните с всякакви язви в пустинята.</verse>
        <verse osisID='1Sam.4.9'>Укрепете се, филистимци, и бъдете мъже, за да не станете слуги на евреите, както те бяха на вас. Затова бъдете мъже и се бийте!</verse>
        <verse osisID='1Sam.4.10'>И филистимците се биха и Израил беше разбит, и всеки побягна в шатрата си. И поражението беше много голямо, защото от Израил паднаха тридесет хиляди пешаци.</verse>
        <verse osisID='1Sam.4.11'>И Божият ковчег беше заловен, а двамата сина на Илий, Офний и Финеес, умряха.</verse>
        <verse osisID='1Sam.4.12'>Тогава един човек от Вениамин избяга от бойния ред и дойде в Сило в същия ден с раздрани дрехи и пръст на главата си.</verse>
        <verse osisID='1Sam.4.13'>И когато дойде, ето, Илий седеше на стол край пътя и гледаше, защото сърцето му трепереше за Божия ковчег. И когато човекът дойде в града, и съобщи това, целият град извика.</verse>
        <verse osisID='1Sam.4.14'>И когато Илий чу звука на вика, каза: Какво означава звукът на тази глъчка? И човекът дойде бързо и каза на Илий.</verse>
        <verse osisID='1Sam.4.15'>А Илий беше на деветдесет и осем години и очите му бяха отслабнали, и не можеше да вижда.</verse>
        <verse osisID='1Sam.4.16'>И човекът каза на Илий: Аз съм този, който дойде от бойния ред; днес избягах от бойния ред. И той каза: Какво стана, сине мой?</verse>
        <verse osisID='1Sam.4.17'>Тогава вестоносецът отговори и каза: Израил побягна пред филистимците и стана голямо поражение сред народа; също и двамата ти сина, Офний и Финеес, са мъртви, а Божият ковчег е заловен.</verse>
        <verse osisID='1Sam.4.18'>И когато спомена за Божия ковчег, Илий падна назад от стола, отстрани на портата, и си счупи врата и умря, защото беше стар и тежък човек. Той съди Израил четиридесет години.</verse>
        <verse osisID='1Sam.4.19'>А снаха му, жената на Финеес, беше бременна и на път да роди. И когато чу новината, че Божият ковчег е заловен и че свекър й и мъжът й са мъртви, тя се сви и роди, защото болките й я връхлетяха.</verse>
        <verse osisID='1Sam.4.20'>И като умираше, жените, които стояха около нея, й казаха: Не се бой, защото си родила син. Но тя не отговори и не обърна внимание.</verse>
        <verse osisID='1Sam.4.21'>И нарече детето Ихавод, като каза: Славата се оттегли от Израил! — понеже Божият ковчег беше заловен и заради свекър си и мъжа си.</verse>
        <verse osisID='1Sam.4.22'>И тя каза: Славата се оттегли от Израил, защото Божият ковчег е заловен!</verse>
      </chapter>
      <chapter osisID='1Sam.5'>
        <verse osisID='1Sam.5.1'>А филистимците взеха Божия ковчег и го занесоха от Евен-Езер в Азот.</verse>
        <verse osisID='1Sam.5.2'>И филистимците взеха Божия ковчег и го занесоха в дома на Дагон, и го поставиха до Дагон.</verse>
        <verse osisID='1Sam.5.3'>И когато азотяните станаха рано на следващата сутрин, ето, Дагон беше паднал по лице на земята пред ГОСПОДНИЯ ковчег. И те взеха Дагон и го поставиха отново на мястото му.</verse>
        <verse osisID='1Sam.5.4'>И когато станаха рано на следващата сутрин, ето, Дагон пак беше паднал по лице на земята пред ГОСПОДНИЯ ковчег. Главата на Дагон и двете длани на ръцете му бяха отсечени върху прага; само трупът на Дагон беше останал от него.</verse>
        <verse osisID='1Sam.5.5'>Затова и жреците на Дагон, и всички, които влизат в дома на Дагон, не стъпват на прага на Дагон в Азот и до днес.</verse>
        <verse osisID='1Sam.5.6'>Но ръката на ГОСПОДА натежа над азотяните, и Той ги съсипа, и ги порази с хемороиди — и Азот, и областта му.</verse>
        <verse osisID='1Sam.5.7'>И когато мъжете от Азот видяха, че стана така, казаха: Ковчегът на Израилевия Бог не бива да остава при нас, защото ръката Му тежи върху нас и върху нашия бог Дагон.</verse>
        <verse osisID='1Sam.5.8'>Затова те изпратиха и събраха при себе си всичките филистимски първенци, и казаха: Какво да направим с ковчега на Израилевия Бог? А те отговориха: Нека ковчегът на Израилевия Бог се отнесе в Гет. И те отнесоха ковчега на Израилевия Бог.</verse>
        <verse osisID='1Sam.5.9'>И когато го пренесоха, ръката на ГОСПОДА беше срещу града и го порази с много голям ужас. И Той порази хората на града от малък до голям, така че им избиха хемороиди.</verse>
        <verse osisID='1Sam.5.10'>И те изпратиха Божия ковчег в Акарон. И когато Божият ковчег дойде в Акарон, акаронците извикаха и казаха: Донесоха ковчега на Израилевия Бог при мен, за да убие и мен, и народа ми!</verse>
        <verse osisID='1Sam.5.11'>Тогава те изпратиха да съберат всичките филистимски първенци и казаха: Изпратете ковчега на Израилевия Бог да се върне на мястото си, за да не убие мен и народа ми! Защото имаше смъртен ужас по целия град; Божията ръка беше много тежка там.</verse>
        <verse osisID='1Sam.5.12'>И хората, които не умряха, бяха поразени с хемороиди и викът на града се издигна до небето.</verse>
      </chapter>
      <chapter osisID='1Sam.6'>
        <verse osisID='1Sam.6.1'>И ГОСПОДНИЯТ ковчег беше във филистимските полета седем месеца.</verse>
        <verse osisID='1Sam.6.2'>И филистимците повикаха жреците и гадателите и казаха: Какво да направим с ГОСПОДНИЯ ковчег? Кажете ни как да го изпратим на мястото му?</verse>
        <verse osisID='1Sam.6.3'>А те казаха: Ако изпратите ковчега на Израилевия Бог, не го изпращайте празен, а непременно Му го върнете с принос за вина. Тогава ще се излекувате и ще узнаете защо ръката Му не се е оттеглила от вас.</verse>
        <verse osisID='1Sam.6.4'>И те казаха: Какъв принос за вина трябва да Му върнем? А те казаха: Пет златни хемороиди и пет златни мишки, според броя на филистимските първенци, защото една и съща язва е върху всички вас и върху първенците ви.</verse>
        <verse osisID='1Sam.6.5'>Затова да направите образи на хемороидите си и образи на мишките си, които опустошават земята, и да отдадете слава на Израилевия Бог. Може би Той ще отпусне ръката Си от вас, от боговете ви и от земята ви.</verse>
        <verse osisID='1Sam.6.6'>И защо закоравявате сърцата си, както египтяните и фараонът закоравиха сърцата си? След като Той извърши могъщи дела сред тях, те не пуснаха ли народа да си отиде, и той си отиде?</verse>
        <verse osisID='1Sam.6.7'>Затова сега направете една нова кола и вземете две дойни крави, на които никога не е слаган ярем, и впрегнете кравите в колата; а телетата им вземете зад тях и ги закарайте у дома.</verse>
        <verse osisID='1Sam.6.8'>И вземете ГОСПОДНИЯ ковчег и го сложете на колата; и поставете златните неща, които Му връщате като принос за вина, в сандъче до страната му. И го изпратете да си отиде.</verse>
        <verse osisID='1Sam.6.9'>И гледайте: ако тръгне нагоре по пътя към своята граница към Ветсемес, тогава Той ни е сторил това голямо зло; а ако не, тогава ще знаем, че не Неговата ръка ни е поразила, а това е станало случайно.</verse>
        <verse osisID='1Sam.6.10'>И мъжете направиха така и взеха две дойни крави, и ги впрегнаха в колата, и затвориха телетата им у дома.</verse>
        <verse osisID='1Sam.6.11'>И сложиха ГОСПОДНИЯ ковчег на колата и сандъчето със златните мишки и образите на хемороидите си.</verse>
        <verse osisID='1Sam.6.12'>И кравите поеха направо по пътя за Ветсемес; все по пътя вървяха и ревяха, като вървяха, и не се обръщаха нито надясно, нито наляво. А филистимските първенци отидоха след тях до границата на Ветсемес.</verse>
        <verse osisID='1Sam.6.13'>А ветсемесците жънеха пшеничената си жетва в долината; и вдигнаха очите си и видяха ковчега, и като го видяха, се зарадваха.</verse>
        <verse osisID='1Sam.6.14'>И колата дойде в нивата на ветсемесеца Иисус и застана там, където имаше един голям камък. И те нацепиха дървата на колата и принесоха кравите във всеизгаряне на ГОСПОДА.</verse>
        <verse osisID='1Sam.6.15'>И левитите снеха ГОСПОДНИЯ ковчег и сандъчето, което беше с него, в което бяха златните неща, и ги сложиха на големия камък. И в същия ден ветсемеските мъже принесоха всеизгаряния и принесоха жертви на ГОСПОДА.</verse>
        <verse osisID='1Sam.6.16'>А петимата филистимски първенци видяха това и се върнаха в онзи ден в Акарон.</verse>
        <verse osisID='1Sam.6.17'>А ето златните хемороиди, които филистимците върнаха на ГОСПОДА като принос за вина: един за Азот, един за Газа, един за Аскалон, един за Гет, един за Акарон;</verse>
        <verse osisID='1Sam.6.18'>и златните мишки според броя на всичките градове на филистимците, принадлежащи на петимата първенци — както укрепените градове, така и неоградените села, чак до големия камък, на който сложиха ГОСПОДНИЯ ковчег, който стои и до днес в нивата на ветсемесеца Иисус.</verse>
        <verse osisID='1Sam.6.19'>А ГОСПОД порази ветсемеските мъже, понеже бяха погледнали в ГОСПОДНИЯ ковчег. Той порази от народа седемдесет мъже и петдесет хиляди мъже; и народът плака, понеже ГОСПОД беше нанесъл на народа голямо поражение.</verse>
        <verse osisID='1Sam.6.20'>И ветсемеските мъже казаха: Кой може да устои пред ГОСПОДА, този свят Бог? И при кого да се изкачи Той от нас?</verse>
        <verse osisID='1Sam.6.21'>И те изпратиха пратеници до жителите на Кириат-Иарим и казаха: Филистимците върнаха ГОСПОДНИЯ ковчег; слезте и го качете при себе си.</verse>
      </chapter>
      <chapter osisID='1Sam.7'>
        <verse osisID='1Sam.7.1'>Тогава мъжете от Кириат-Иарим дойдоха и взеха ГОСПОДНИЯ ковчег, и го донесоха в къщата на Авинадав на хълма, и осветиха сина му Елеазар да пази ГОСПОДНИЯ ковчег.</verse>
        <verse osisID='1Sam.7.2'>И от деня, в който ковчегът остана в Кириат-Иарим, мина много време и станаха двадесет години; и целият израилев дом въздишаше за ГОСПОДА.</verse>
        <verse osisID='1Sam.7.3'>Тогава Самуил говори на целия израилев дом и каза: Ако с цялото си сърце се връщате при ГОСПОДА, махнете отсред себе си чуждите богове и астартите и насочете сърцата си към ГОСПОДА, и служете само на Него; и Той ще ви избави от ръката на филистимците.</verse>
        <verse osisID='1Sam.7.4'>И израилевите синове махнаха ваалимите и астартите и служеха само на ГОСПОДА.</verse>
        <verse osisID='1Sam.7.5'>И Самуил каза: Съберете целия Израил в Масфа и аз ще се помоля на ГОСПОДА за вас.</verse>
        <verse osisID='1Sam.7.6'>И те се събраха в Масфа и си наточиха вода, и я изляха пред ГОСПОДА, и постиха в онзи ден, и казаха там: Съгрешихме против ГОСПОДА! И Самуил съдеше израилевите синове в Масфа.</verse>
        <verse osisID='1Sam.7.7'>А филистимците чуха, че израилевите синове са се събрали в Масфа, и филистимските първенци излязоха срещу Израил. И израилевите синове чуха това и се уплашиха от филистимците.</verse>
        <verse osisID='1Sam.7.8'>Тогава израилевите синове казаха на Самуил: Не преставай да викаш за нас към ГОСПОДА, нашия Бог, за да ни спаси от ръката на филистимците!</verse>
        <verse osisID='1Sam.7.9'>И Самуил взе едно сучещо агне и го принесе цяло във всеизгаряне на ГОСПОДА; и Самуил извика към ГОСПОДА за Израил и ГОСПОД го послуша.</verse>
        <verse osisID='1Sam.7.10'>А докато Самуил принасяше всеизгарянето, филистимците се приближиха да се бият с Израил. Но ГОСПОД прогърмя със силен гръм върху филистимците в онзи ден и ги обърка; и те бяха разбити пред Израил.</verse>
        <verse osisID='1Sam.7.11'>И израилевите мъже излязоха от Масфа и преследваха филистимците, и ги избиваха чак до под Ветхар.</verse>
        <verse osisID='1Sam.7.12'>Тогава Самуил взе един камък и го постави между Масфа и Сен, и го нарече Евен-Езер, като каза: Дотук ни помогна ГОСПОД.</verse>
        <verse osisID='1Sam.7.13'>Така филистимците бяха покорени и не дойдоха вече в израилевите области. И ръката на ГОСПОДА беше против филистимците през всичките дни на Самуил.</verse>
        <verse osisID='1Sam.7.14'>И градовете, които филистимците бяха отнели от Израил, бяха върнати отново на Израил, от Акарон до Гет, и областта им Израил също освободи от ръката на филистимците. Така между Израил и аморейците имаше мир.</verse>
        <verse osisID='1Sam.7.15'>А Самуил съди Израил през всичките дни на живота си.</verse>
        <verse osisID='1Sam.7.16'>И всяка година той отиваше на обиколка във Ветил, Галгал и Масфа и съдеше Израил на всичките тези места.</verse>
        <verse osisID='1Sam.7.17'>После се връщаше в Рама, защото домът му беше там, и там съдеше Израил. И там издигна олтар на ГОСПОДА.</verse>
      </chapter>
      <chapter osisID='1Sam.8'>
        <verse osisID='1Sam.8.1'>А когато Самуил остаря, той постави синовете си за съдии над Израил.</verse>
        <verse osisID='1Sam.8.2'>Името на първородния му беше Йоил, а името на втория му син — Авия. Те съдеха във Вирсавее.</verse>
        <verse osisID='1Sam.8.3'>Но синовете му не ходеха в неговите пътища, а се отклониха след печалбата и вземаха подкупи, и изкривяваха правосъдието.</verse>
        <verse osisID='1Sam.8.4'>Тогава всичките старейшини на Израил се събраха и дойдоха при Самуил в Рама.</verse>
        <verse osisID='1Sam.8.5'>И му казаха: Ето, ти остаря, а синовете ти не ходят в твоите пътища. И сега, постави над нас цар, за да ни съди като всичките народи!</verse>
        <verse osisID='1Sam.8.6'>Но това нещо се видя лошо на Самуил, че казаха: Дай ни цар, за да ни съди. И Самуил се помоли на ГОСПОДА.</verse>
        <verse osisID='1Sam.8.7'>А ГОСПОД каза на Самуил: Послушай гласа на народа за всичко, което ти казват, защото не теб отхвърлиха, а Мен отхвърлиха, да не царувам над тях.</verse>
        <verse osisID='1Sam.8.8'>Според всичките дела, които извършиха от деня, когато ги изведох от Египет чак до този ден, като Ме оставиха и служиха на други богове, така правят и на теб.</verse>
        <verse osisID='1Sam.8.9'>Затова сега послушай гласа им. Но строго ги предупреди и им покажи какво ще бъде правото на царя, който ще царува над тях.</verse>
        <verse osisID='1Sam.8.10'>Тогава Самуил изговори всичките думи на ГОСПОДА на народа, който беше поискал от него цар.</verse>
        <verse osisID='1Sam.8.11'>И каза: Такова ще бъде правото на царя, който ще царува над вас: ще взема синовете ви и ще ги определя за колесниците си и между конниците си и те ще тичат пред колесниците му.</verse>
        <verse osisID='1Sam.8.12'>И ще си определя хилядници и петдесетници, и такива, които да орат земята му, и да жънат жетвата му, и да изработват военните му оръжия и принадлежностите на колесниците му.</verse>
        <verse osisID='1Sam.8.13'>Ще взема и дъщерите ви за масловарки и готвачки, и пекарки.</verse>
        <verse osisID='1Sam.8.14'>И от нивите ви, лозята ви и маслинените ви градини ще взема най-добрите и ще ги дава на слугите си.</verse>
        <verse osisID='1Sam.8.15'>И от посевите ви и от лозята ви ще взема десятък и ще го дава на скопците си и на слугите си.</verse>
        <verse osisID='1Sam.8.16'>И слугите ви и слугините ви, и най-добрите ви младежи, и магаретата ви ще взема и ще ги употребява за работата си.</verse>
        <verse osisID='1Sam.8.17'>От стадата ви ще взема десятък и вие ще му бъдете слуги.</verse>
        <verse osisID='1Sam.8.18'>И в онзи ден ще извикате заради царя си, когото сте си избрали, но ГОСПОД няма да ви чуе в онзи ден.</verse>
        <verse osisID='1Sam.8.19'>Но народът отказа да послуша гласа на Самуил и каза: Не, нека има цар над нас,</verse>
        <verse osisID='1Sam.8.20'>за да бъдем и ние като всичките народи и за да ни съди нашият цар и да излиза пред нас, и да води битките ни!</verse>
        <verse osisID='1Sam.8.21'>И Самуил изслуша всичките думи на народа и ги каза в ушите на ГОСПОДА.</verse>
        <verse osisID='1Sam.8.22'>И ГОСПОД каза на Самуил: Послушай гласа им и им постави цар. И Самуил каза на израилевите мъже: Идете си, всеки в града си.</verse>
      </chapter>
      <chapter osisID='1Sam.9'>
        <verse osisID='1Sam.9.1'>А имаше един човек от Вениамин, който се казваше Кис, син на Авиил, син на Серор, син на Вехорат, син на Афия, син на един вениаминец, силен и богат човек.</verse>
        <verse osisID='1Sam.9.2'>И той имаше превъзходен и красив син, който се казваше Саул. От израилевите синове нямаше мъж, по-красив от него; той беше с една глава по-висок от целия народ.</verse>
        <verse osisID='1Sam.9.3'>И магариците на Кис, бащата на Саул, се изгубиха; и Кис каза на сина си Саул: Моля те, вземи със себе си един от слугите и стани, и иди да потърсиш магариците!</verse>
        <verse osisID='1Sam.9.4'>И той мина през хълмистата земя на Ефрем и мина през земята Салиса, но не ги намериха. После минаха през земята на Саалим, но и там ги нямаше. Тогава той мина през земята на Вениамин, но не ги намериха.</verse>
        <verse osisID='1Sam.9.5'>А когато дойдоха в земята Суф, Саул каза на слугата си, който беше с него: Ела да се върнем, да не би баща ми да престане да се тревожи за магариците и да започне да се безпокои за нас.</verse>
        <verse osisID='1Sam.9.6'>А той му каза: Ето сега, в този град има Божи човек и този човек е на почит; всичко, което казва, непременно се изпълнява. Затова нека идем там; може би ще ни каже пътя, по който да вървим.</verse>
        <verse osisID='1Sam.9.7'>Тогава Саул каза на слугата си: Но ето, ако отидем, какво ще занесем на човека? Защото хлябът в съдовете ни се свърши и нямаме подарък да занесем на Божия човек. Какво имаме?</verse>
        <verse osisID='1Sam.9.8'>И слугата пак отговори на Саул и каза: Ето, в ръката ми се намира една четвърт сикъл сребро. Ще го дам на Божия човек, за да ни каже пътя.</verse>
        <verse osisID='1Sam.9.9'>А в старо време в Израил, когато някой отиваше да се допита до Бога, казваше така: Елате да отидем при гледача. Защото който сега се нарича пророк, в старо време се наричаше гледач.</verse>
        <verse osisID='1Sam.9.10'>И Саул каза на слугата си: Добра е думата ти, ела да отидем. И те отидоха в града, където беше Божият човек.</verse>
        <verse osisID='1Sam.9.11'>Докато се изкачваха по възвишението към града, срещнаха момичета, които излизаха да наточат вода, и им казаха: Тук ли е гледачът?</verse>
        <verse osisID='1Sam.9.12'>А те им отговориха и казаха: Тук е, ето, пред теб е. Побързай сега, защото той дойде днес в града, понеже днес народът има жертва на високото място.</verse>
        <verse osisID='1Sam.9.13'>Веднага щом влезете в града, ще го намерите, преди да се изкачи на високото място да яде. Защото народът не яде, докато той не дойде, понеже той благославя жертвата и след това поканените ядат. И така, изкачете се сега, защото точно днес ще го намерите.</verse>
        <verse osisID='1Sam.9.14'>И те се изкачиха към града. И като влязоха в града, ето, Самуил излизаше срещу тях, за да се изкачи на високото място.</verse>
        <verse osisID='1Sam.9.15'>А един ден преди Саул да дойде, ГОСПОД беше открил на Самуил и беше казал:</verse>
        <verse osisID='1Sam.9.16'>Утре около този час Аз ще ти изпратя човек от вениаминовата земя и ти ще го помажеш за княз над народа Ми Израил, и той ще избави народа Ми от ръката на филистимците, защото Аз погледнах милостиво на народа Си, понеже викът му дойде до Мен.</verse>
        <verse osisID='1Sam.9.17'>И когато Самуил видя Саул, ГОСПОД му каза: Ето човекът, за когото ти говорих. Този ще господства над народа Ми.</verse>
        <verse osisID='1Sam.9.18'>А Саул пристъпи до Самуил в портата и каза: Покажи ми, моля те, къде е къщата на гледача.</verse>
        <verse osisID='1Sam.9.19'>А Самуил отговори на Саул и каза: Аз съм гледачът. Изкачи се пред мен на високото място, защото вие ще ядете с мен днес; а утре ще те изпратя и ще ти кажа всичко, което е в сърцето ти.</verse>
        <verse osisID='1Sam.9.20'>А колкото до магариците ти, които се изгубиха преди три дни, не ги мисли, защото се намериха. И към кого е цялото желание на Израил? Не е ли към теб и към целия ти бащин дом?</verse>
        <verse osisID='1Sam.9.21'>А Саул отговори и каза: Не съм ли аз вениаминец, от най-малкото от израилевите племена, и родът ми — най-малкият от всички родове на венианиминовото племе? Защо ми говориш такива думи?</verse>
        <verse osisID='1Sam.9.22'>А Самуил взе Саул и слугата му и ги заведе в гостната, и ги сложи на най-главното място между поканените, а те бяха около тридесет мъже.</verse>
        <verse osisID='1Sam.9.23'>И Самуил каза на готвача: Донеси дела, който ти дадох, за който ти казах: Отдели това при себе си.</verse>
        <verse osisID='1Sam.9.24'>И готвачът вдигна бедрото с онова, което беше върху него, и го сложи пред Саул. И Самуил каза: Ето запазеното. Сложи го пред себе си и яж, защото то беше запазено за теб за определеното време, когато казах, че съм поканил народа. Така Саул яде със Самуил в онзи ден.</verse>
        <verse osisID='1Sam.9.25'>После слязоха от високото място в града и той говори със Саул на покрива на къщата.</verse>
        <verse osisID='1Sam.9.26'>И станаха рано и на зазоряване Самуил повика Саул на покрива и каза: Стани да те изпратя. И Саул стана и двамата излязоха навън, той и Самуил.</verse>
        <verse osisID='1Sam.9.27'>Докато слизаха към края на града, Самуил каза на Саул: Кажи на слугата да отиде пред нас. — И той отиде. — А ти постой малко, за да ти известя Божието слово.</verse>
      </chapter>
      <chapter osisID='1Sam.10'>
        <verse osisID='1Sam.10.1'>Тогава Самуил взе съда с масло и го изля на главата му, и го целуна, и каза: Не те ли помаза ГОСПОД за княз над наследството Си?</verse>
        <verse osisID='1Sam.10.2'>Когато си тръгнеш днес от мен, ще намериш двама мъже близо до гроба на Рахил в областта на Вениамин при Селса; и те ще ти кажат: Магариците, които отиде да търсиш, се намериха. И ето, баща ти престана да се тревожи за работата с магариците, а се безпокои за вас и казва: Какво да направя за сина си?</verse>
        <verse osisID='1Sam.10.3'>И като продължиш оттам по-нататък, ще дойдеш до дъба на Тавор, и там ще те срещнат трима мъже, които се изкачват към Бога във Ветил — един носи три ярета, друг носи три хляба, а трети носи един мех с вино.</verse>
        <verse osisID='1Sam.10.4'>И те ще те поздравят и ще ти дадат два хляба; и ти ги вземи от ръката им.</verse>
        <verse osisID='1Sam.10.5'>След това ще дойдеш до Божия хълм, където е филистимският гарнизон. И щом стигнеш там в града, ще срещнеш дружина пророци, които слизат от високото място с лира, тъпанче, свирка и арфа пред тях, и те ще пророкуват.</verse>
        <verse osisID='1Sam.10.6'>Тогава ГОСПОДНИЯТ Дух ще дойде върху теб и ти ще пророкуваш с тях и ще се обърнеш в друг човек.</verse>
        <verse osisID='1Sam.10.7'>И когато тези знамения ти дойдат, прави, каквото намери ръката ти, защото Бог е с теб.</verse>
        <verse osisID='1Sam.10.8'>И да слезеш преди мен в Галгал; и ето, аз ще сляза при теб, за да принеса всеизгаряния и да пожертвам примирителни жертви. Седем дни да чакаш, докато дойда при теб; и ще ти кажа какво да направиш.</verse>
        <verse osisID='1Sam.10.9'>И когато обърна гърба си, за да си отиде от Самуил, Бог обърна сърцето му в друго и всички тези знамения се изпълниха в онзи ден.</verse>
        <verse osisID='1Sam.10.10'>И когато дойдоха там на хълма, ето, дружина пророци го посрещна и Божият Дух дойде върху него, и той пророкуваше сред тях.</verse>
        <verse osisID='1Sam.10.11'>И когато всички, които го познаваха от по-рано, видяха, и ето, той пророкуваше с пророците, хората си казваха един на друг: Какво е станало със сина на Кис? И Саул ли е между пророците?</verse>
        <verse osisID='1Sam.10.12'>А един човек от там отговори и каза: А кой е баща им? И това стана поговорка: И Саул ли е между пророците?</verse>
        <verse osisID='1Sam.10.13'>И когато свърши да пророкува, дойде на високото място.</verse>
        <verse osisID='1Sam.10.14'>Тогава чичото на Саул каза на него и на слугата му: Къде ходихте? А той каза: Да търсим магариците; и като видяхме, че ги няма, отидохме при Самуил.</verse>
        <verse osisID='1Sam.10.15'>И чичото на Саул каза: Кажи ми, моля те, какво ви каза Самуил.</verse>
        <verse osisID='1Sam.10.16'>А Саул каза на чичо си: Каза ни ясно, че магариците са намерени. Но думите за царството, които Самуил беше говорил, не му каза.</verse>
        <verse osisID='1Sam.10.17'>И Самуил събра народа при ГОСПОДА в Масфа.</verse>
        <verse osisID='1Sam.10.18'>И каза на израилевите синове: Така казва ГОСПОД, Израилевият Бог: Аз изведох Израил от Египет и ви избавих от ръката на египтяните и от ръката на всичките царства, които ви потискаха.</verse>
        <verse osisID='1Sam.10.19'>Но днес вие отхвърлихте своя Бог, който ви избави от всичките ви бедствия и скърби, и Му казахте: Постави цар над нас! Затова сега се представете пред ГОСПОДА според племената си и според хилядите си.</verse>
        <verse osisID='1Sam.10.20'>И Самуил накара да се приближат всичките израилеви племена и се хвана чрез жребий вениаминовото племе.</verse>
        <verse osisID='1Sam.10.21'>И той накара да се приближи вениаминовото племе според родовете му, и се хвана родът на Матри; и се хвана Саул, синът на Кис. И го потърсиха, но го нямаше.</verse>
        <verse osisID='1Sam.10.22'>И те отново се допитаха до ГОСПОДА: Човекът дошъл ли е вече тук? И ГОСПОД отговори: Ето, скрил се е между вещите.</verse>
        <verse osisID='1Sam.10.23'>Тогава изтичаха и го доведоха от там; и той застана сред народа и беше с една глава по-висок от целия народ.</verse>
        <verse osisID='1Sam.10.24'>И Самуил каза на целия народ: Виждате ли този, когото ГОСПОД избра — че няма друг като него в целия народ! Тогава целият народ извика и каза: Да живее царят!</verse>
        <verse osisID='1Sam.10.25'>И Самуил каза на народа правилата на царството и ги записа в книгата, и я положи пред ГОСПОДА. И Самуил изпрати целия народ, всеки в дома му.</verse>
        <verse osisID='1Sam.10.26'>И Саул също отиде в дома си в Гавая, а с него отиде дружина силни мъже, чиито сърца Бог беше докоснал.</verse>
        <verse osisID='1Sam.10.27'>Но някои зли хора казаха: Как може този да ни избави? И те го презираха и не му донесоха дарове. Но той се правеше, че не чува.</verse>
      </chapter>
      <chapter osisID='1Sam.11'>
        <verse osisID='1Sam.11.1'>После амонецът Наас излезе и се разположи на стан срещу Явис-Галаад; и всичките явиски мъже казаха на Наас: Направи договор с нас и ще ти слугуваме.</verse>
        <verse osisID='1Sam.11.2'>И амонецът Наас им каза: При това условие ще направя договор с вас: да извадя дясното око на всеки от вас и да докарам позор върху целия Израил.</verse>
        <verse osisID='1Sam.11.3'>Тогава явиските старейшини му казаха: Остави ни седем дни, за да изпратим пратеници по всичките области на Израил; и ако няма кой да ни избави, ще излезем при теб.</verse>
        <verse osisID='1Sam.11.4'>И пратениците дойдоха в Гавая Саулова и казаха тези думи на всеослушание пред народа. И целият народ издигна глас и заплака.</verse>
        <verse osisID='1Sam.11.5'>А ето, Саул идваше от полето след говедата. И Саул каза: Какво е на народа, че плаче? И те му разказаха думите на явиските мъже.</verse>
        <verse osisID='1Sam.11.6'>Тогава Божият Дух дойде върху Саул, когато чу тези думи, и гневът му пламна силно.</verse>
        <verse osisID='1Sam.11.7'>И той взе един впряг говеда и ги насече на части, и ги изпрати чрез пратеници по всичките области на Израил, и каза: Който не излезе след Саул и след Самуил, така ще се направи на говедата му! И страх от ГОСПОДА обзе народа, и той излезе като един човек.</verse>
        <verse osisID='1Sam.11.8'>И Саул ги преброи във Везек и израилевите синове бяха триста хиляди, а юдовите мъже — тридесет хиляди.</verse>
        <verse osisID='1Sam.11.9'>И казаха на пратениците, които бяха дошли: Така да кажете на явис-галаадските мъже: Утре, когато припече слънцето, ще имате помощ. И пратениците дойдоха и съобщиха това на явиските мъже и те се зарадваха.</verse>
        <verse osisID='1Sam.11.10'>И явиските мъже казаха на амонците: Утре ще излезем при вас и вие ни направете всичко, което ви се вижда добро.</verse>
        <verse osisID='1Sam.11.11'>И на следващата сутрин Саул раздели народа на три части и при утринната стража дойдоха сред стана и разбиха Амон, докато денят напече. А оцелелите се разпиляха и не останаха и двама от тях заедно.</verse>
        <verse osisID='1Sam.11.12'>Тогава народът каза на Самуил: Кой е онзи, който каза: Саул ли ще царува над нас? Предайте тези мъже, за да ги убием!</verse>
        <verse osisID='1Sam.11.13'>Но Саул каза: Никой няма да бъде убит в този ден, защото днес ГОСПОД извърши избавление в Израил.</verse>
        <verse osisID='1Sam.11.14'>А Самуил каза на народа: Елате да отидем в Галгал и там да възобновим царството.</verse>
        <verse osisID='1Sam.11.15'>Така целият народ отиде в Галгал. И там направиха Саул цар пред ГОСПОДА в Галгал и там пожертваха и примирителни жертви пред ГОСПОДА, и там Саул и всичките израилеви мъже се веселиха много.</verse>
      </chapter>
      <chapter osisID='1Sam.12'>
        <verse osisID='1Sam.12.1'>И Самуил говори на целия Израил: Ето, послушах гласа ви за всичко, което ми казахте, и поставих цар над вас.</verse>
        <verse osisID='1Sam.12.2'>И сега, ето, царят върви пред вас. А аз съм стар и белокос, и ето, синовете ми са с вас. Ходих пред вас от младостта си до този ден.</verse>
        <verse osisID='1Sam.12.3'>Ето ме, свидетелствайте против мен пред ГОСПОДА и пред помазаника Му: На кого съм взел говедото или на кого съм взел магарето, или кого съм онеправдал, кого съм притеснил или от ръката на кого съм взел подкуп, за да заслепя очите си с него? Ще ви го върна!</verse>
        <verse osisID='1Sam.12.4'>А те казаха: Не си ни онеправдал, нито си ни притеснил, нито си взел нещо от ръката на някого.</verse>
        <verse osisID='1Sam.12.5'>И той им каза: ГОСПОД е свидетел против вас и Неговият помазаник е свидетел днес, че не сте намерили нищо в ръката ми. И те отговориха: Свидетел е.</verse>
        <verse osisID='1Sam.12.6'>Тогава Самуил каза на народа: ГОСПОД е, който постави Мойсей и Аарон, и който изведе бащите ви от египетската земя.</verse>
        <verse osisID='1Sam.12.7'>И сега застанете, за да разсъждавам с вас пред ГОСПОДА за всичките справедливи дела на ГОСПОДА, които Той извърши за вас и за бащите ви.</verse>
        <verse osisID='1Sam.12.8'>Когато Яков отиде в Египет, бащите ви извикаха към ГОСПОДА и ГОСПОД изпрати Мойсей и Аарон, които изведоха бащите ви от Египет и ги заселиха на това място.</verse>
        <verse osisID='1Sam.12.9'>Но те забравиха ГОСПОДА, своя Бог; затова Той ги продаде в ръката на Сисара, военачалника на войската на Асор, в ръката на филистимците и в ръката на царя на Моав; и те воюваха срещу тях.</verse>
        <verse osisID='1Sam.12.10'>Тогава те извикаха към ГОСПОДА и казаха: Съгрешихме, че оставихме ГОСПОДА и служихме на ваалимите и астартите; но сега ни избави от ръката на враговете ни, и ще Ти служим!</verse>
        <verse osisID='1Sam.12.11'>И ГОСПОД изпрати Ероваал, Ведан, Ефтай и Самуил, и ви избави от ръката на враговете ви отвсякъде, и вие живеехте в безопасност.</verse>
        <verse osisID='1Sam.12.12'>А когато видяхте, че Наас, царят на синовете на Амон, дойде срещу вас, ми казахте: Цар да царува над нас! — когато ГОСПОД, вашият Бог, ви беше цар.</verse>
        <verse osisID='1Sam.12.13'>И сега, ето царят, когото избрахте и когото искахте! И ето, ГОСПОД постави цар над вас.</verse>
        <verse osisID='1Sam.12.14'>Ако се боите от ГОСПОДА и Му служите, и слушате гласа Му, и не се бунтувате срещу ГОСПОДНАТА заповед, и вие, и царят, който царува над вас, следвате ГОСПОДА, своя Бог, тогава ГОСПОД ще бъде с вас.</verse>
        <verse osisID='1Sam.12.15'>Но ако не слушате гласа на ГОСПОДА и се бунтувате срещу ГОСПОДНАТА заповед, тогава ръката на ГОСПОДА ще бъде против вас, както беше против бащите ви.</verse>
        <verse osisID='1Sam.12.16'>И сега, пристъпете и вижте това велико нещо, което ГОСПОД ще направи пред очите ви.</verse>
        <verse osisID='1Sam.12.17'>Не е ли сега пшеничената жетва? Аз ще призова ГОСПОДА и Той ще изпрати гръмотевици и дъжд; и ще познаете и видите, че е голямо злото ви, което направихте пред ГОСПОДА, като поискахте за себе си цар.</verse>
        <verse osisID='1Sam.12.18'>И Самуил призова ГОСПОДА и ГОСПОД изпрати гръмотевици и дъжд в онзи ден; и целият народ се убоя много от ГОСПОДА и от Самуил.</verse>
        <verse osisID='1Sam.12.19'>И целият народ каза на Самуил: Помоли се за слугите си на ГОСПОДА, своя Бог, за да не умрем, защото към всичките си грехове прибавихме и това зло, да искаме за себе си цар!</verse>
        <verse osisID='1Sam.12.20'>А Самуил каза на народа: Не се бойте. Вие наистина извършихте цялото това зло; но не се отклонявайте от следването на ГОСПОДА, а служете на ГОСПОДА с цялото си сърце.</verse>
        <verse osisID='1Sam.12.21'>И не се отклонявайте, защото тогава ще отидете след празни неща, които не ползват и не избавят, защото са празни.</verse>
        <verse osisID='1Sam.12.22'>Защото ГОСПОД няма да остави народа Си заради великото Си Име, понеже ГОСПОД благоволи да ви направи Свой народ.</verse>
        <verse osisID='1Sam.12.23'>А колкото до мен, далеч да бъде от мен да съгреша против ГОСПОДА, като престана да се моля за вас; а ще ви уча на добрия и правия път.</verse>
        <verse osisID='1Sam.12.24'>Само се бойте от ГОСПОДА и Му служете в истина с цялото си сърце, защото видяхте какви велики неща е извършил Той за вас.</verse>
        <verse osisID='1Sam.12.25'>Но ако продължите да вършите зло, тогава и вие, и царят ви ще загинете.</verse>
      </chapter>
      <chapter osisID='1Sam.13'>
        <verse osisID='1Sam.13.1'>Саул беше на четиридесет години, когато се възцари; и царува две години над Израил.</verse>
        <verse osisID='1Sam.13.2'>И Саул си избра три хиляди мъже от Израил; две хиляди бяха със Саул в Михмас и в хълмистата земя на Ветил, а хиляда бяха с Йонатан в Гавая Вениаминова. А останалия народ изпрати всеки по шатрите му.</verse>
        <verse osisID='1Sam.13.3'>И Йонатан разби гарнизона на филистимците, който беше в Гава, и филистимците чуха това. Тогава Саул засвири с тръбата по цялата земя и каза: Нека чуят евреите!</verse>
        <verse osisID='1Sam.13.4'>И целият Израил чу да се казва: Саул разбил гарнизона на филистимците и Израил е станал омразен на филистимците. И народът се събра след Саул в Галгал.</verse>
        <verse osisID='1Sam.13.5'>А филистимците се събраха да се бият с Израил: тридесет хиляди колесници и шест хиляди конници, и народ като пясъка на морския бряг по множество. И се изкачиха и се разположиха на стан в Михмас, на изток от Ветавен.</verse>
        <verse osisID='1Sam.13.6'>И израилевите мъже видяха, че бяха в беда, защото народът беше притиснат; и народът се скри в пещери, в гъсталаци, по скали, по височини и в ровове.</verse>
        <verse osisID='1Sam.13.7'>И евреите преминаха Йордан към земята на Гад и Галаад. А Саул беше още в Галгал и целият народ го следваше треперейки.</verse>
        <verse osisID='1Sam.13.8'>Тогава той чака седем дни, според определеното от Самуил време, но Самуил не дойде в Галгал; а народът се разпръсваше от него.</verse>
        <verse osisID='1Sam.13.9'>Затова Саул каза: Донесете ми всеизгарянето и примирителните жертви! И той принесе всеизгарянето.</verse>
        <verse osisID='1Sam.13.10'>И когато свърши принасянето на всеизгарянето, ето, Самуил дойде; и Саул излезе да го посрещне и да го поздрави.</verse>
        <verse osisID='1Sam.13.11'>А Самуил каза: Какво си направил? И Саул каза: Понеже видях, че народът се разпръсва от мен и че ти не дойде в определеното време, а филистимците са се събрали в Михмас,</verse>
        <verse osisID='1Sam.13.12'>затова казах: Сега филистимците ще слязат срещу мен в Галгал, а аз не съм се помолил на ГОСПОДА. Затова се принудих и принесох всеизгарянето.</verse>
        <verse osisID='1Sam.13.13'>И Самуил каза на Саул: Извършил си безумие. Не си спазил заповедта на ГОСПОДА, своя Бог, която Той ти заповяда. Защото сега ГОСПОД щеше да утвърди царството ти над Израил до века.</verse>
        <verse osisID='1Sam.13.14'>Но сега царството ти няма да се утвърди. ГОСПОД си потърси човек по сърцето Си и ГОСПОД определи него за княз над народа Си, понеже ти не спази онова, което ГОСПОД ти заповяда.</verse>
        <verse osisID='1Sam.13.15'>И Самуил стана и отиде от Галгал в Гавая Вениаминова. А Саул преброи народа, който беше с него, около шестстотин мъже.</verse>
        <verse osisID='1Sam.13.16'>И Саул и синът му Йонатан, и народът, който беше с него, останаха в Гавая Вениаминова; а филистимците се бяха разположили на стан в Михмас.</verse>
        <verse osisID='1Sam.13.17'>И от филистимския стан излязоха нападатели на три части: една част се отправи по пътя към Офра, към земята Согал;</verse>
        <verse osisID='1Sam.13.18'>друга част се отправи по пътя към Веторон; и трета част се отправи по посока на границата, която гледа към долината Цевоим към пустинята.</verse>
        <verse osisID='1Sam.13.19'>А по цялата израилева земя не се намираше ковач, защото филистимците бяха казали: Да не би евреите да си направят мечове или копия.</verse>
        <verse osisID='1Sam.13.20'>И целият Израил слизаше при филистимците, за да си наточи всеки острието на плуга си, лопатата си, брадвата си и сърпа си.</verse>
        <verse osisID='1Sam.13.21'>И наточването струваше две трети от сикъла за сърповете, лопатите, вилите и брадвите и за да наострят остените си.</verse>
        <verse osisID='1Sam.13.22'>И в деня на битката не се намери нито меч, нито копие в ръката на целия народ, който беше със Саул и Йонатан; но у Саул и у сина му Йонатан се намериха.</verse>
        <verse osisID='1Sam.13.23'>А постът на филистимците излезе към прохода на Михмас.</verse>
      </chapter>
      <chapter osisID='1Sam.14'>
        <verse osisID='1Sam.14.1'>И един ден Йонатан, синът на Саул, каза на оръженосеца си: Ела да преминем към филистимския пост, който е оттатък. Но на баща си не каза.</verse>
        <verse osisID='1Sam.14.2'>А Саул седеше край Гавая под наровото дърво, което е в Мигрон. И народът, който беше с него, беше около шестстотин мъже.</verse>
        <verse osisID='1Sam.14.3'>И Ахия, синът на Ахитов, брат на Ихавод, син на Финеес, син на Илий, ГОСПОДНИЯ свещеник в Сило, носеше ефода. А народът не знаеше, че Йонатан е отишъл.</verse>
        <verse osisID='1Sam.14.4'>И между проходите, през които Йонатан търсеше да премине към филистимския пост, имаше остра скала от едната страна и остра скала от другата страна; и името на едната беше Восес, а името на другата — Сене.</verse>
        <verse osisID='1Sam.14.5'>Едната скала се издигаше като стълб на север срещу Михмас, а другата — на юг срещу Гава.</verse>
        <verse osisID='1Sam.14.6'>Тогава Йонатан каза на оръженосеца: Ела да преминем към поста на тези необрязани. Може ГОСПОД да подейства за нас, защото нищо не пречи на ГОСПОДА да спаси чрез мнозина или чрез малцина.</verse>
        <verse osisID='1Sam.14.7'>И оръженосецът му каза: Направи всичко, което е в сърцето ти; обърни се накъдето искаш; ето, аз съм с теб според волята на сърцето ти.</verse>
        <verse osisID='1Sam.14.8'>Тогава Йонатан каза: Ето, ще преминем към тези мъже и ще им се покажем.</verse>
        <verse osisID='1Sam.14.9'>Ако кажат така: Чакайте, докато дойдем при вас! — тогава ще останем на мястото си и няма да се изкачим при тях.</verse>
        <verse osisID='1Sam.14.10'>Но ако кажат така: Качете се при нас! — тогава ще се изкачим, защото ГОСПОД ги е предал в ръката ни; и това ще ни бъде знакът.</verse>
        <verse osisID='1Sam.14.11'>И двамата се показаха на филистимския пост и филистимците казаха: Ето, евреите излизат от дупките, където са се скрили.</verse>
        <verse osisID='1Sam.14.12'>Тогава мъжете от поста извикаха на Йонатан и оръженосеца му и казаха: Изкачете се при нас и ще ви съобщим нещо. И Йонатан каза на оръженосеца си: Изкачи се след мен, защото ГОСПОД ги предаде в ръката на Израил.</verse>
        <verse osisID='1Sam.14.13'>И Йонатан се изкачи на ръцете си и краката си и оръженосецът му след него. И те падаха пред Йонатан, а оръженосецът му ги убиваше след него.</verse>
        <verse osisID='1Sam.14.14'>И първото поражение, което Йонатан и оръженосецът му им нанесоха, беше около двадесет мъже на около половин нива, изорана от един впряг.</verse>
        <verse osisID='1Sam.14.15'>И настана ужас в стана, на полето и сред целия народ; и постът, и нападателите се ужасиха и земята се потресе, и настана ужас от Бога.</verse>
        <verse osisID='1Sam.14.16'>И стражите на Саул в Гавая Вениаминова погледнаха, и ето, множеството се стопяваше и постепенно се разпръсваше.</verse>
        <verse osisID='1Sam.14.17'>Тогава Саул каза на народа, който беше с него: Пребройте сега, и вижте кой си е отишъл от нас. И като преброиха, ето, Йонатан и оръженосеца му ги нямаше.</verse>
        <verse osisID='1Sam.14.18'>И Саул каза на Ахия: Донеси Божия ковчег! — защото по онова време Божият ковчег беше с израилевите синове.</verse>
        <verse osisID='1Sam.14.19'>Но докато Саул говореше на свещеника, глъчката в стана на филистимците продължаваше да се увеличава; затова Саул каза на свещеника: Оттегли ръката си.</verse>
        <verse osisID='1Sam.14.20'>И Саул и целият народ, който беше с него, се събраха и влязоха в боя; и ето, мечът на всеки беше срещу ближния му, и имаше много голямо объркване.</verse>
        <verse osisID='1Sam.14.21'>А евреите, които преди това бяха с филистимците и които бяха отишли с тях в стана отвсякъде, също се присъединиха към израилтяните, които бяха със Саул и Йонатан.</verse>
        <verse osisID='1Sam.14.22'>И всичките израилеви мъже, които се бяха скрили в хълмистата земя на Ефрем, чуха, че филистимците бягали, и ги последваха в битката.</verse>
        <verse osisID='1Sam.14.23'>Така ГОСПОД избави Израил в онзи ден; и битката се разпростря до Ветавен.</verse>
        <verse osisID='1Sam.14.24'>А израилевите мъже се измъчиха в онзи ден, защото Саул беше поставил народа под клетва, като беше казал: Проклет онзи, който вкуси храна до вечерта, докато не отмъстя на враговете си! Затова никой от народа не вкуси храна.</verse>
        <verse osisID='1Sam.14.25'>И целият народ дойде в една гора, където имаше мед по земята.</verse>
        <verse osisID='1Sam.14.26'>И когато народът влезе в гората, ето, медът капеше; но никой не сложи ръката си до устата си, защото народът се боеше от клетвата.</verse>
        <verse osisID='1Sam.14.27'>Но Йонатан не беше чул, че баща му поставил народа под клетва, затова простря края на тоягата, която беше в ръката му, и я натопи в медената пита, и сложи ръката си в устата си; и му светна пред очите.</verse>
        <verse osisID='1Sam.14.28'>Тогава един от народа заговори и каза: Баща ти постави народа под строга клетва, като каза: Проклет онзи, който днес вкуси храна! А народът беше изнемощял.</verse>
        <verse osisID='1Sam.14.29'>А Йонатан каза: Баща ми докара беда на земята. Вижте сега как ми светна пред очите, защото вкусих малко от този мед.</verse>
        <verse osisID='1Sam.14.30'>А колко повече, ако народът беше ял днес свободно от плячката на враговете си, която намери, защото нямаше ли сега да има много по-голямо поражение сред филистимците?</verse>
        <verse osisID='1Sam.14.31'>И в онзи ден те разбиха филистимците от Михмас до Еалон. А народът беше много изнемощял.</verse>
        <verse osisID='1Sam.14.32'>И народът се нахвърли върху плячката и взе овце, говеда и телета, и ги колеше на земята, и народът ядеше с кръвта.</verse>
        <verse osisID='1Sam.14.33'>И съобщиха на Саул и казаха: Ето, народът съгрешава против ГОСПОДА, като яде с кръвта. А той каза: Вие постъпихте невярно! Отърколете веднага към мен един голям камък.</verse>
        <verse osisID='1Sam.14.34'>И Саул каза: Разпръснете се между народа и кажете: Докарайте ми тук всеки говедото си и всеки овцата си и ги заколете тук, и яжте, и не съгрешавайте против ГОСПОДА, като ядете с кръвта! И в онази нощ целият народ докара всеки говедото си със себе си и ги заклаха там.</verse>
        <verse osisID='1Sam.14.35'>И Саул построи олтар на ГОСПОДА; това беше първият олтар, който той построи на ГОСПОДА.</verse>
        <verse osisID='1Sam.14.36'>И Саул каза: Да слезем след филистимците през нощта и да разграбим плячката между тях, докато се развидели, и да не оставим нито един от тях. А те казаха: Направи, каквото ти се вижда добро. Тогава свещеникът каза: Нека се приближим тук при Бога!</verse>
        <verse osisID='1Sam.14.37'>И Саул се допита до Бога: Да сляза ли след филистимците? Ще ги предадеш ли в ръката на Израил? Но Той не му отговори в онзи ден.</verse>
        <verse osisID='1Sam.14.38'>И Саул каза: Приближете се тук, всички вие, началници на народа, и разберете, и вижте в какво е станал този грях днес.</verse>
        <verse osisID='1Sam.14.39'>Защото — жив е ГОСПОД, който избавя Израил — даже и да е в сина ми Йонатан, непременно ще умре! Но никой от целия народ не му отговори.</verse>
        <verse osisID='1Sam.14.40'>Тогава той каза на целия Израил: Вие ще бъдете от едната страна, а аз и синът ми Йонатан ще бъдем от другата страна. И народът каза на Саул: Направи, каквото ти се вижда добро.</verse>
        <verse osisID='1Sam.14.41'>И Саул каза на ГОСПОДА, Израилевия Бог: Дай истина! И чрез жребия се хванаха Йонатан и Саул, а народът се отърва.</verse>
        <verse osisID='1Sam.14.42'>И Саул каза: Хвърлете жребия между мен и сина ми Йонатан! И чрез жребия се хвана Йонатан.</verse>
        <verse osisID='1Sam.14.43'>Тогава Саул каза на Йонатан: Кажи ми какво си сторил! И Йонатан му отговори и каза: Вкусих само малко мед с края на тоягата, която беше в ръката ми, и ето, трябва да умра!</verse>
        <verse osisID='1Sam.14.44'>И Саул каза: Така да направи Бог и така да прибави — непременно ще умреш, Йонатане!</verse>
        <verse osisID='1Sam.14.45'>Но народът каза на Саул: Йонатан ли да умре, който извърши това велико избавление в Израил? Да не бъде! Жив е ГОСПОД — косъм от главата му няма да падне на земята, защото той действа с Бога днес! Така народът спаси Йонатан и той не умря.</verse>
        <verse osisID='1Sam.14.46'>Тогава Саул се изкачи от преследването на филистимците, а филистимците си отидоха на мястото.</verse>
        <verse osisID='1Sam.14.47'>И Саул пое управлението над Израил и воюва срещу всичките си врагове отвсякъде: срещу Моав, срещу синовете на Амон, срещу Едом, срещу царете на Сова и срещу филистимците. И накъдето и да се обърнеше, побеждаваше.</verse>
        <verse osisID='1Sam.14.48'>И действаше със сила и разби Амалик, и избави Израил от ръцете на грабителите му.</verse>
        <verse osisID='1Sam.14.49'>А синовете на Саул бяха Йонатан, Исуй и Мелхисуя; а имената на двете му дъщери бяха: името на първородната — Мерава, а името на по-младата — Михала.</verse>
        <verse osisID='1Sam.14.50'>А името на жената на Саул беше Ахиноама, дъщеря на Ахимаас. И името на военачалника му беше Авенир, синът на Нир, чичото на Саул,</verse>
        <verse osisID='1Sam.14.51'>защото Кис, бащата на Саул, и Нир, бащата на Авенир, бяха синове на Авиил.</verse>
        <verse osisID='1Sam.14.52'>А войната срещу филистимците беше жестока през всичките дни на Саул; и когато Саул виждаше някой силен мъж или някой храбър мъж, го вземаше при себе си.</verse>
      </chapter>
      <chapter osisID='1Sam.15'>
        <verse osisID='1Sam.15.1'>И Самуил каза на Саул: ГОСПОД ме изпрати да те помажа за цар над народа Му, над Израил; затова чуй сега гласа на ГОСПОДНИТЕ думи.</verse>
        <verse osisID='1Sam.15.2'>Така казва ГОСПОД на Войнствата: Спомних си какво направи Амалик на Израил, как застана на пътя му, когато Израил идваше от Египет.</verse>
        <verse osisID='1Sam.15.3'>Иди сега и разбий Амалик, и изпълни над него проклятието. Не го щади, а убий от мъж до жена, от дете до кърмаче, от говедо до овца, от камила до магаре.</verse>
        <verse osisID='1Sam.15.4'>И Саул свика народа и го преброи в ТелЕм, и беше двеста хиляди пешаци и десет хиляди мъже от Юда.</verse>
        <verse osisID='1Sam.15.5'>И Саул дойде до един град на амаличаните и постави засада в долината.</verse>
        <verse osisID='1Sam.15.6'>И Саул каза на кенейците: Идете, отделете се, слезте отсред амаличаните, за да не ви унищожа с тях; защото вие показахте добрина към всичките израилеви синове, когато идваха от Египет. И кенейците се отделиха отсред амаличаните.</verse>
        <verse osisID='1Sam.15.7'>И Саул разби амаличаните от Евила до пътя към Сур, който е срещу Египет.</verse>
        <verse osisID='1Sam.15.8'>И хвана жив Агаг, царя на амаличаните, и изпълни проклятието над целия народ с острието на меча.</verse>
        <verse osisID='1Sam.15.9'>Но Саул и народът пощадиха Агаг и най-доброто от дребния добитък и говедата, угоените, агнетата и всичко, което беше добро, и не искаха да изпълнят над тях проклятието. А над всичкия добитък, който беше негоден и слаб, над него изпълниха проклятието.</verse>
        <verse osisID='1Sam.15.10'>Тогава ГОСПОДНОТО слово беше към Самуил и каза:</verse>
        <verse osisID='1Sam.15.11'>Разкаях се, че поставих Саул за цар, понеже той се отвърна след Мен и не изпълнява заповедите Ми. И Самуил се натъжи и вика към ГОСПОДА цяла нощ.</verse>
        <verse osisID='1Sam.15.12'>И на сутринта Самуил стана рано, за да посрещне Саул. И съобщиха на Самуил и казаха: Саул дойде в Кармил, и ето, издигна си паметник и се върна и слезе в Галгал.</verse>
        <verse osisID='1Sam.15.13'>И Самуил дойде при Саул и Саул му каза: Благословен да си от ГОСПОДА! Изпълних ГОСПОДНОТО слово!</verse>
        <verse osisID='1Sam.15.14'>Но Самуил каза: Какво е тогава това блеене на овце в ушите ми и мучене на говеда, което чувам?</verse>
        <verse osisID='1Sam.15.15'>А Саул каза: Докараха ги от амаличаните, защото народът пощади най-доброто от овцете и говедата, за да пожертва на ГОСПОДА, твоя Бог; а над останалите изпълнихме проклятието.</verse>
        <verse osisID='1Sam.15.16'>Тогава Самуил каза на Саул: Почакай и ще ти кажа какво ми говори ГОСПОД тази нощ. А той му каза: Говори!</verse>
        <verse osisID='1Sam.15.17'>И Самуил каза: Не стана ли ти глава на израилевите племена, когато беше малък в собствените си очи? И ГОСПОД те помаза за цар над Израил.</verse>
        <verse osisID='1Sam.15.18'>И ГОСПОД те изпрати на път и каза: Иди и изпълни проклятието над грешниците, амаличаните, и воювай срещу тях, докато ги унищожиш.</verse>
        <verse osisID='1Sam.15.19'>Защо тогава ти не послуша ГОСПОДНИЯ глас, а се нахвърли върху плячката и извърши зло пред ГОСПОДА?</verse>
        <verse osisID='1Sam.15.20'>А Саул каза на Самуил: Аз послушах ГОСПОДНИЯ глас и отидох по пътя, по който ГОСПОД ме изпрати, и доведох Агаг, царя на амаличаните, и изпълних проклятието над амаличаните.</verse>
        <verse osisID='1Sam.15.21'>Но народът взе от плячката овце и говеда, най-добрите от поставеното под проклятие, за да пожертва на ГОСПОДА, твоя Бог, в Галгал.</verse>
        <verse osisID='1Sam.15.22'>И Самуил каза: ГОСПОД наслаждава ли се на всеизгарянията и жертвите колкото на послушанието на ГОСПОДНИЯ глас? Ето, послушанието е по-добро от жертвата и покорството — от тлъстината на овни.</verse>
        <verse osisID='1Sam.15.23'>Защото непокорството е като греха на окултизма и упорството — като безбожие и идолопоклонство. Понеже ти отхвърли ГОСПОДНОТО слово, и Той отхвърли теб като цар.</verse>
        <verse osisID='1Sam.15.24'>Тогава Саул каза на Самуил: Съгреших, че престъпих заповедта на ГОСПОДА и твоите думи, защото се уплаших от народа и послушах гласа му.</verse>
        <verse osisID='1Sam.15.25'>И сега прости, моля те, греха ми и се върни с мен, за да се поклоня на ГОСПОДА.</verse>
        <verse osisID='1Sam.15.26'>Но Самуил каза на Саул: Няма да се върна с теб, защото ти отхвърли ГОСПОДНОТО слово и ГОСПОД отхвърли теб като цар на Израил.</verse>
        <verse osisID='1Sam.15.27'>И когато Самуил се обърна, за да си отиде, Саул сграбчи края на мантията му и той се откъсна.</verse>
        <verse osisID='1Sam.15.28'>Тогава Самуил му каза: Днес ГОСПОД откъсна израилевото царство от теб и го даде на ближния ти, който е по-добър от теб.</verse>
        <verse osisID='1Sam.15.29'>А и Силният на Израил няма да излъже и няма да се разкае, защото Той не е човек, че да се разкайва.</verse>
        <verse osisID='1Sam.15.30'>А той каза: Съгреших; но почети ме сега, моля те, пред старейшините на народа ми и пред Израил и се върни с мен, за да се поклоня на ГОСПОДА, твоя Бог.</verse>
        <verse osisID='1Sam.15.31'>И Самуил се върна след Саул и Саул се поклони на ГОСПОДА.</verse>
        <verse osisID='1Sam.15.32'>Тогава Самуил каза: Доведете ми тук Агаг, царя на амаличаните. И Агаг дойде при него весело и Агаг си казваше: Положително горчивината на смъртта е отминала.</verse>
        <verse osisID='1Sam.15.33'>Но Самуил каза: Както мечът ти е обезчадил жени, така и твоята майка да се обезчади между жените! И Самуил съсече Агаг пред ГОСПОДА в Галгал.</verse>
        <verse osisID='1Sam.15.34'>И Самуил отиде в Рама, а Саул отиде в дома си в Гавая Саулова.</verse>
        <verse osisID='1Sam.15.35'>И Самуил не видя повече Саул до деня на смъртта си, но Саумил скърбеше за Саул; а ГОСПОД се разкая, че беше направил Саул цар над Израил.</verse>
      </chapter>
      <chapter osisID='1Sam.16'>
        <verse osisID='1Sam.16.1'>И ГОСПОД каза на Самуил: Докога ще скърбиш за Саул, след като Аз го отхвърлих като цар над Израил? Напълни рога си с масло и иди, Аз те изпращам при витлеемеца Есей, защото си избрах цар измежду неговите синове.</verse>
        <verse osisID='1Sam.16.2'>А Самуил каза: Как да отида? Ако чуе Саул, ще ме убие. А ГОСПОД каза: Вземи със себе си една юница и кажи: Дойдох да пожертвам на ГОСПОДА.</verse>
        <verse osisID='1Sam.16.3'>И покани Есей на жертвата и Аз ще ти кажа какво да направиш; и ще ми помажеш онзи, когото ти кажа.</verse>
        <verse osisID='1Sam.16.4'>И Самуил направи, каквото каза ГОСПОД, и дойде във Витлеем. И старейшините на града го посрещнаха разтреперени и казаха: С мир ли идваш?</verse>
        <verse osisID='1Sam.16.5'>И той каза: С мир. Дойдох да пожертвам на ГОСПОДА. Осветете се и елате с мен на жертвата. И той освети и Есей и синовете му и ги покани на жертвата.</verse>
        <verse osisID='1Sam.16.6'>И когато дойдоха, той видя Елиав и си каза: Положително пред ГОСПОДА е Неговият помазаник.</verse>
        <verse osisID='1Sam.16.7'>Но ГОСПОД каза на Самуил: Не гледай на вида му, нито на високия му ръст, понеже съм го отхвърлил; защото ГОСПОД не гледа на това, на което гледа човек; понеже човек гледа на лицето, а ГОСПОД гледа на сърцето.</verse>
        <verse osisID='1Sam.16.8'>Тогава Есей повика Авинадав и го накара да мине пред Самуил. И той каза: И този не е избрал ГОСПОД.</verse>
        <verse osisID='1Sam.16.9'>След това Есей накара да мине Сама. И той каза: И този не е избрал ГОСПОД.</verse>
        <verse osisID='1Sam.16.10'>Така Есей накара седем от синовете си да минат пред Самуил. Но Самуил каза на Есей: ГОСПОД не е избрал тези.</verse>
        <verse osisID='1Sam.16.11'>И Самуил каза на Есей: Това ли са всичките младежи? А той каза: Остава още най-малкият, и ето, той пасе овцете. Тогава Самуил каза на Есей: Изпрати да го доведат, защото няма да седнем на трапезата, докато той не дойде тук.</verse>
        <verse osisID='1Sam.16.12'>И той изпрати и го доведоха. А той беше червенокос, с красиви очи и хубав на вид. И ГОСПОД каза: Стани, помажи го, защото е този.</verse>
        <verse osisID='1Sam.16.13'>Тогава Самуил взе рога с масло и го помаза сред братята му; и ГОСПОДНИЯТ Дух дойде върху Давид от този ден и нататък. А Самуил стана и отиде в Рама.</verse>
        <verse osisID='1Sam.16.14'>И ГОСПОДНИЯТ Дух се оттегли от Саул и зъл дух от ГОСПОДА го мъчеше.</verse>
        <verse osisID='1Sam.16.15'>И слугите на Саул му казаха: Ето сега, зъл дух от Бога те мъчи.</verse>
        <verse osisID='1Sam.16.16'>Нека сега господарят ни заповяда на слугите си, които са пред теб, да потърсят човек, който умее добре да свири на арфа. И когато злият дух от Бога е върху теб, той ще свири с ръката си и ще ти става добре.</verse>
        <verse osisID='1Sam.16.17'>И Саул каза на слугите си: Намерете ми човек, който свири добре, и го доведете при мен.</verse>
        <verse osisID='1Sam.16.18'>А един от слугите отговори и каза: Ето, видях един от синовете на витлеемеца Есей, който умее да свири, силен и храбър мъж, разумен в говорене и красив човек; и ГОСПОД е с него.</verse>
        <verse osisID='1Sam.16.19'>Затова Саул изпрати пратеници до Есей да кажат: Изпрати ми сина си Давид, който е с овцете.</verse>
        <verse osisID='1Sam.16.20'>И Есей взе едно магаре, натоварено с хляб и мех вино, и едно младо яре, и ги изпрати на Саул по сина си Давид.</verse>
        <verse osisID='1Sam.16.21'>Така Давид дойде при Саул и застана пред него; и той го обикна много и Давид му стана оръженосец.</verse>
        <verse osisID='1Sam.16.22'>И Саул изпрати до Есей да кажат: Моля те, нека Давид стои пред мен, защото намери благоволение пред мен.</verse>
        <verse osisID='1Sam.16.23'>И когато духът от Бога идваше върху Саул, Давид вземаше арфата и свиреше с ръката си и на Саул му олекваше и му ставаше добре, и злият дух се оттегляше от него.</verse>
      </chapter>
      <chapter osisID='1Sam.17'>
        <verse osisID='1Sam.17.1'>А филистимците свикаха войските си за бой и се събраха в Сохо, който принадлежи на Юда, и се разположиха на стан в Ефес-Дамим, между Сохо и Азика.</verse>
        <verse osisID='1Sam.17.2'>А Саул и израилевите мъже се събраха и се разположиха на стан в долината Ила, и се строиха за бой срещу филистимците.</verse>
        <verse osisID='1Sam.17.3'>Филистимците стояха на планината от едната страна, а Израил стоеше на планината от другата страна, а между тях беше долината.</verse>
        <verse osisID='1Sam.17.4'>Тогава от становете на филистимците излезе един единоборец на име Голиат, от Гет, висок шест лакътя и една педя.</verse>
        <verse osisID='1Sam.17.5'>Той имаше бронзов шлем на главата си и беше облечен с люспеста броня, а теглото на бронята беше пет хиляди сикъла бронз.</verse>
        <verse osisID='1Sam.17.6'>Имаше и бронзова броня на краката си и бронзово щитче между раменете си.</verse>
        <verse osisID='1Sam.17.7'>И дръжката на копието му беше като кросно на тъкач, а острието на копието му беше шестстотин сикъла желязо. И щитоносецът му вървеше пред него.</verse>
        <verse osisID='1Sam.17.8'>И той излезе и извика към израилевите редове, и им каза: Защо излизате да се строявате за бой? Не съм ли аз филистимец, а вие — слуги на Саул? Изберете си един мъж да слезе при мен!</verse>
        <verse osisID='1Sam.17.9'>Ако може да се бие с мен и да ме убие, тогава ние ще ви бъдем слуги; но ако аз му надвия и го убия, тогава вие ще ни бъдете слуги и ще ни слугувате.</verse>
        <verse osisID='1Sam.17.10'>И филистимецът каза: Днес аз хвърлям позор върху израилевите войски; дайте ми мъж, за да се бием двамата!</verse>
        <verse osisID='1Sam.17.11'>И когато Саул и целият Израил чуха тези думи на филистимеца, те се ужасиха и много се уплашиха.</verse>
        <verse osisID='1Sam.17.12'>А Давид беше син на онзи ефратец от Витлеем Юдейски, който се казваше Есей и имаше осем сина. И в дните на Саул този човек беше стар, в напреднала възраст между мъжете.</verse>
        <verse osisID='1Sam.17.13'>А тримата по-големи сина на Есей бяха отишли след Саул в битката. И имената на тримата му сина, които отидоха в битката, бяха: Елиав, първородният, вторият му Авинадав и третият Сама.</verse>
        <verse osisID='1Sam.17.14'>Давид беше най-малкият. А тримата най-големи бяха отишли след Саул.</verse>
        <verse osisID='1Sam.17.15'>А Давид отиваше и се връщаше от Саул, за да пасе овцете на баща си във Витлеем.</verse>
        <verse osisID='1Sam.17.16'>И филистимецът се приближаваше сутрин и вечер и се представяше четиридесет дни.</verse>
        <verse osisID='1Sam.17.17'>А Есей каза на сина си Давид: Вземи сега за братята си тази ефа печено жито и тези десет хляба и тичай при братята си в стана.</verse>
        <verse osisID='1Sam.17.18'>И занеси тези десет пити сирене на хилядника им и виж добре ли са братята ти, и ми донеси вест от тях.</verse>
        <verse osisID='1Sam.17.19'>Саул и те, и всичките израилеви мъже са в долината Ила на бой срещу филистимците.</verse>
        <verse osisID='1Sam.17.20'>И Давид стана рано сутринта, остави овцете при пазач и взе нещата, и отиде, както Есей му беше заповядал. И дойде до стана, когато войската излизаше за бой и надаваше боен вик.</verse>
        <verse osisID='1Sam.17.21'>И Израил и филистимците се бяха строили в боен ред, войска срещу войска.</verse>
        <verse osisID='1Sam.17.22'>И Давид остави вещите в ръката на пазача на вещите, изтича при войската и дойде, и поздрави братята си.</verse>
        <verse osisID='1Sam.17.23'>А докато разговаряше с тях, ето, единоборецът, филистимецът от Гет на име Голиат, излезе от редовете на филистимците и говори същите тези думи, и Давид чу.</verse>
        <verse osisID='1Sam.17.24'>А когато всичките израилеви мъже видяха мъжа, те побягнаха от него и много се уплашиха.</verse>
        <verse osisID='1Sam.17.25'>И израилевите мъже казаха: Видяхте ли този мъж, който излезе? Наистина той излиза, за да хвърля позор върху Израил; и човекът, който го убие, царят ще го обогати с големи богатства и ще му даде дъщеря си, и ще направи бащиния му дом свободен в Израил.</verse>
        <verse osisID='1Sam.17.26'>Тогава Давид говори на мъжете, които стояха край него, и каза: Какво ще се направи за човека, който убие този филистимец и отмахне позора от Израил? Защото кой е този необрязан филистимец, че да хвърля позор върху войските на живия Бог?</verse>
        <verse osisID='1Sam.17.27'>И народът му отговори със същите думи и каза: Така ще се направи на човека, който го убие.</verse>
        <verse osisID='1Sam.17.28'>А Елиав, най-големият му брат, чу, когато той говореше с мъжете, и гневът на Елиав пламна против Давид и той каза: Защо си слязъл тук? И на кого си оставил онези няколко овце в пустинята? Аз зная гордостта ти и злината на сърцето ти, защото си слязъл, за да видиш битката!</verse>
        <verse osisID='1Sam.17.29'>А Давид каза: Какво съм направил сега? Това не си ли заслужава?</verse>
        <verse osisID='1Sam.17.30'>После той се обърна от него към друг и каза същите думи, и народът му отговори със същия отговор както преди.</verse>
        <verse osisID='1Sam.17.31'>И когато чуха думите, които Давид говори, разказаха на Саул и той изпрати за него.</verse>
        <verse osisID='1Sam.17.32'>И Давид каза на Саул: Нека не отпада сърцето на никого заради този! Слугата ти ще отиде и ще се бие с този филистимец.</verse>
        <verse osisID='1Sam.17.33'>А Саул каза на Давид: Ти не си способен да отидеш срещу този филистимец, за да се биеш с него, защото ти си младеж, а той е войн от младостта си.</verse>
        <verse osisID='1Sam.17.34'>А Давид каза на Саул: Слугата ти пасеше овцете на баща си и когато дойдеше лъв или мечка и отнесеше агне от стадото,</verse>
        <verse osisID='1Sam.17.35'>аз тръгвах след него и го убивах, и изтръгвах агнето от устата му; а когато се вдигаше срещу мен, го хващах за брадата, удрях го и го убивах.</verse>
        <verse osisID='1Sam.17.36'>Слугата ти е убивал и лъв, и мечка; и този необрязан филистимец ще бъде като един от тях, понеже хвърли позор върху войските на живия Бог.</verse>
        <verse osisID='1Sam.17.37'>И Давид каза: ГОСПОД, който ме избави от лапата на лъв и от лапата на мечка, Той ще ме избави и от ръката на този филистимец. И Саул каза на Давид: Иди и ГОСПОД да е с теб.</verse>
        <verse osisID='1Sam.17.38'>Тогава Саул облече Давид с ризницата си и сложи бронзов шлем на главата му, и го облече в броня.</verse>
        <verse osisID='1Sam.17.39'>И Давид препаса неговия меч над ризницата му и поиска да походи, защото не беше свикнал. И Давид каза на Саул: Не мога да ходя с тези доспехи, защото не съм свикнал. И Давид ги съблече.</verse>
        <verse osisID='1Sam.17.40'>И взе тоягата си в ръката си и си избра пет гладки камъка от потока, и ги сложи в овчарската торба, в чантата, която имаше, и прашката беше в ръката му; и се приближи към филистимеца.</verse>
        <verse osisID='1Sam.17.41'>Тогава филистимецът дойде и се приближи към Давид, а щитоносецът вървеше пред него.</verse>
        <verse osisID='1Sam.17.42'>И когато филистимецът погледна и видя Давид, го презря, защото беше младеж, червенокос и хубав на вид.</verse>
        <verse osisID='1Sam.17.43'>И филистимецът каза на Давид: Куче ли съм аз, че идваш към мен с тояги? И филистимецът прокле Давид с боговете си.</verse>
        <verse osisID='1Sam.17.44'>И филистимецът каза на Давид: Ела при мен и ще дам плътта ти на небесните птици и на полските зверове!</verse>
        <verse osisID='1Sam.17.45'>Тогава Давид каза на филистимеца: Ти идваш към мен с меч, копие и стрели, а аз идвам към теб в Името на ГОСПОДА на Войнствата, Бога на израилевите войски, върху когото ти хвърли позор.</verse>
        <verse osisID='1Sam.17.46'>Днес ГОСПОД ще те предаде в ръката ми и аз ще те убия и ще ти взема главата. И днес ще дам труповете на филистимската войска на небесните птици и на дивите земни зверове, за да познае цялата земя, че има Бог в Израил;</verse>
        <verse osisID='1Sam.17.47'>и за да познае цялото това множество, че ГОСПОД не избавя с меч или с копие; защото боят е на ГОСПОДА и Той ще ви предаде в ръцете ни!</verse>
        <verse osisID='1Sam.17.48'>И когато филистимецът тръгна и идваше, и се приближаваше срещу Давид, Давид побърза и се затича към войската, за да посрещне филистимеца.</verse>
        <verse osisID='1Sam.17.49'>И Давид бръкна с ръката си в торбата, взе от нея камък и го хвърли, и удари филистимеца в челото му; камъкът се заби в челото му и той падна по лице на земята.</verse>
        <verse osisID='1Sam.17.50'>Така Давид надви филистимеца с прашка и камък и удари филистимеца, и го уби; а в ръката на Давид нямаше меч.</verse>
        <verse osisID='1Sam.17.51'>Тогава Давид изтича и застана над филистимеца, хвана меча му и го изтегли от ножницата му, и го уби, и отсече главата му с него. А когато филистимците видяха, че единоборецът им беше мъртъв, побягнаха.</verse>
        <verse osisID='1Sam.17.52'>И израилевите и юдовите мъже станаха и нададоха вик, и преследваха филистимците до входа на долината и до портите на Акарон. И убитите от филистимците падаха по пътя за Саараим, чак до Гет и до Акарон.</verse>
        <verse osisID='1Sam.17.53'>И израилевите синове се върнаха от преследването на филистимците и разграбиха становете им.</verse>
        <verse osisID='1Sam.17.54'>А Давид взе главата на филистимеца и я занесе в Ерусалим, а оръжията му сложи в шатрата си.</verse>
        <verse osisID='1Sam.17.55'>И когато Саул видя Давид да излиза срещу филистимеца, каза на военачалника си Авенир: Авенире, чий син е този младеж? А Авенир каза: Жива душата ти, царю — не зная.</verse>
        <verse osisID='1Sam.17.56'>И царят каза: Попитай чий син е този младеж.</verse>
        <verse osisID='1Sam.17.57'>И когато Давид се връщаше, след като уби филистимеца, Авенир го взе и го доведе пред Саул, а главата на филистимеца беше в ръката му.</verse>
        <verse osisID='1Sam.17.58'>И Саул му каза: Чий син си, младежо? А Давид отговори: Син съм на слугата ти, витлеемеца Есей.</verse>
      </chapter>
      <chapter osisID='1Sam.18'>
        <verse osisID='1Sam.18.1'>А когато той свърши да говори със Саул, душата на Йонатан се свърза с душата на Давид и Йонатан го обикна като собствената си душа.</verse>
        <verse osisID='1Sam.18.2'>И Саул го взе в онзи ден и не му позволи да се върне в бащиния си дом.</verse>
        <verse osisID='1Sam.18.3'>И Йонатан и Давид направиха завет, защото Йонатан го обичаше като собствената си душа.</verse>
        <verse osisID='1Sam.18.4'>И Йонатан съблече мантията си, която беше на него, и я даде на Давид и ризницата си, и меча си, и лъка си, и пояса си.</verse>
        <verse osisID='1Sam.18.5'>И Давид излизаше навсякъде, където го изпращаше Саул, и успяваше; и Саул го постави над военните мъже. И той беше добър в очите на целия народ и в очите на служителите на Саул.</verse>
        <verse osisID='1Sam.18.6'>И когато се прибираха, когато Давид се връщаше, след като беше убил филистимеца, жените от всичките градове на Израил излизаха да посрещнат цар Саул с песни и танци, с тимпанчета, с ликуване и със струнни инструменти.</verse>
        <verse osisID='1Sam.18.7'>И жените, които свиреха, пееха и казваха: Саул уби хилядите си и Давид — десетките си хиляди.</verse>
        <verse osisID='1Sam.18.8'>Тогава Саул се разгневи много и тази дума му се видя много лоша, и той каза: На Давид отдадоха десетки хиляди, а на мен отдадоха хиляди! Сега какво още му липсва освен царството?</verse>
        <verse osisID='1Sam.18.9'>И от този ден нататък Саул гледаше на Давид с лошо око.</verse>
        <verse osisID='1Sam.18.10'>А на следващия ден зъл дух от Бога дойде върху Саул и той беснееше сред къщата, а Давид свиреше с ръката си както всеки ден; и копието беше в ръката на Саул.</verse>
        <verse osisID='1Sam.18.11'>И Саул хвърли копието и си каза: Ще закова Давид за стената! Но Давид на два пъти се отклони от него.</verse>
        <verse osisID='1Sam.18.12'>И Саул се страхуваше от Давид, понеже ГОСПОД беше с него, а от Саул се беше оттеглил.</verse>
        <verse osisID='1Sam.18.13'>Затова Саул го отстрани от себе си и си го назначи за хилядник; и той излизаше и влизаше пред народа.</verse>
        <verse osisID='1Sam.18.14'>А Давид имаше успех във всичките си пътища и ГОСПОД беше с него.</verse>
        <verse osisID='1Sam.18.15'>И когато Саул видя, че Давид имаше голям успех, той се страхуваше от него.</verse>
        <verse osisID='1Sam.18.16'>И целият Израил и Юда обичаха Давид, понеже той излизаше и влизаше пред тях.</verse>
        <verse osisID='1Sam.18.17'>Тогава Саул каза на Давид: Ето по-голямата ми дъщеря Мерава; нея ще ти дам за жена — само ми бъди храбър мъж и се бий в ГОСПОДНИТЕ битки. Но Саул си мислеше: Нека да не бъде моята ръка против него, а нека ръката на филистимците да бъде против него.</verse>
        <verse osisID='1Sam.18.18'>А Давид каза на Саул: Кой съм аз и какъв е животът ми или бащиният ми род в Израил, че да бъда царски зет?</verse>
        <verse osisID='1Sam.18.19'>Но на времето, когато дъщерята на Саул Мерава трябваше да бъде дадена на Давид, тя беше дадена на меолатянина Адриил за жена.</verse>
        <verse osisID='1Sam.18.20'>А дъщерята на Саул Михала обичаше Давид. И казаха на Саул и това нещо му хареса.</verse>
        <verse osisID='1Sam.18.21'>И Саул си каза: Ще му я дам, за да му стане примка и ръката на филистимците да бъде против него. Затова Саул каза на Давид: Днес ще ми станеш зет втори път.</verse>
        <verse osisID='1Sam.18.22'>И Саул заповяда на слугите си: Говорете тайно на Давид и кажете: Ето, царят има благоволение в теб и всичките му слуги те обичат, затова стани сега зет на царя.</verse>
        <verse osisID='1Sam.18.23'>И слугите на Саул говориха тези думи в ушите на Давид. Но Давид каза: Просто нещо ли ви се вижда да стане човек царски зет? Аз съм човек сиромах и нищожен.</verse>
        <verse osisID='1Sam.18.24'>И слугите на Саул му съобщиха и казаха: Така говори Давид.</verse>
        <verse osisID='1Sam.18.25'>Тогава Саул каза: Така да кажете на Давид: Царят не желае никаква зестра освен сто филистимски краекожия, за да си отмъсти на царските врагове. А Саул замисляше да направи така, че Давид да падне от ръката на филистимците.</verse>
        <verse osisID='1Sam.18.26'>А когато слугите му съобщиха на Давид тези думи, на Давид му хареса да стане зет на царя. И дните още не се бяха изпълнили,</verse>
        <verse osisID='1Sam.18.27'>когато Давид стана и отиде, той и мъжете му, и уби двеста мъже от филистимците. И Давид донесе краекожията им и ги даде в пълен брой на царя, за да стане зет на царя. И Саул му даде дъщеря си Михала за жена.</verse>
        <verse osisID='1Sam.18.28'>Така Саул видя и разбра, че ГОСПОД беше с Давид; а дъщерята на Саул Михала го обичаше.</verse>
        <verse osisID='1Sam.18.29'>И Саул още повече се страхуваше от Давид. Така Саул стана враг на Давид завинаги.</verse>
        <verse osisID='1Sam.18.30'>И князете на филистимците излизаха на бой; и колкото пъти излизаха, Давид имаше по-голям успех от всичките слуги на Саул и името му беше на голяма почит.</verse>
      </chapter>
      <chapter osisID='1Sam.19'>
        <verse osisID='1Sam.19.1'>И Саул говори на сина си Йонатан и на всичките си слуги да се убие Давид. Но Йонатан, синът на Саул, беше много благоразположен към Давид.</verse>
        <verse osisID='1Sam.19.2'>И Йонатан съобщи на Давид и каза: Баща ми Саул търси да те убие. Затова сега се пази до утре и стой на тайно място и се крий.</verse>
        <verse osisID='1Sam.19.3'>А аз ще изляза и ще застана при баща си на полето, където ще бъдеш ти, и ще говоря с баща си за теб, и ще видя как е работата, и ще ти кажа.</verse>
        <verse osisID='1Sam.19.4'>И Йонатан говори добро за Давид на баща си Саул и му каза: Нека не съгрешава царят против слугата си, против Давид, тъй като той не е съгрешил против теб и делата му са били много добри за теб.</verse>
        <verse osisID='1Sam.19.5'>Той изложи живота си на опасност и уби филистимеца и ГОСПОД извърши голямо избавление за целия Израил, и ти видя и се зарадва. Защо тогава искаш да съгрешиш против невинна кръв, като убиеш Давид без причина?</verse>
        <verse osisID='1Sam.19.6'>И Саул послуша гласа на Йонатан и Саул се закле: Жив е ГОСПОД — Давид няма да бъде убит!</verse>
        <verse osisID='1Sam.19.7'>Тогава Йонатан повика Давид и Йонатан му разказа всички тези думи. И Йонатан доведе Давид при Саул и той беше в неговото присъствие както преди.</verse>
        <verse osisID='1Sam.19.8'>И отново стана война. И Давид излезе и се би с филистимците, и им нанесе голямо поражение, и те побягнаха пред него.</verse>
        <verse osisID='1Sam.19.9'>И зъл дух от ГОСПОДА беше върху Саул; и той седеше в къщата си с копието си в ръка, а Давид свиреше с ръка.</verse>
        <verse osisID='1Sam.19.10'>И Саул се опита да прикове Давид с копието на стената, но той се отклони от Саул, така че той заби копието в стената; а Давид избяга и се избави онази нощ.</verse>
        <verse osisID='1Sam.19.11'>Тогава Саул изпрати пратеници в дома на Давид, за да го пазят и да го убият на сутринта. А Михала, жена му, съобщи на Давид и каза: Ако не избавиш живота си тази нощ, утре ще бъдеш убит.</verse>
        <verse osisID='1Sam.19.12'>И Михала спусна Давид през един прозорец и той отиде, и избяга, и се избави.</verse>
        <verse osisID='1Sam.19.13'>А Михала взе домашния идол и го положи на леглото, и сложи при главата му възглавница от козина, и го покри със завивка.</verse>
        <verse osisID='1Sam.19.14'>И когато Саул изпрати пратеници да вземат Давид, тя каза: Болен е.</verse>
        <verse osisID='1Sam.19.15'>Тогава Саул изпрати пратениците да видят Давид и каза: Донесете ми го на леглото, за да го убия!</verse>
        <verse osisID='1Sam.19.16'>И когато пратениците дойдоха, ето, домашният идол беше на леглото с възглавница от козина при главата му.</verse>
        <verse osisID='1Sam.19.17'>Тогава Саул каза на Михала: Ти защо ме излъга така и пусна врага ми, така че той се избави? А Михала каза на Саул: Той ми каза: Пусни ме! Защо да те убия?</verse>
        <verse osisID='1Sam.19.18'>Така Давид избяга и се избави, и дойде при Самуил в Рама, и му разказа всичко, което му беше сторил Саул. И той и Самуил отидоха и отседнаха в Навиот.</verse>
        <verse osisID='1Sam.19.19'>И съобщиха на Саул и казаха: Ето, Давид е в Навиот в Рама.</verse>
        <verse osisID='1Sam.19.20'>Тогава Саул изпрати пратеници да вземат Давид, но когато те видяха събранието на пророците, които пророкуваха, и Самуил да стои начело над тях, Божият Дух беше на пратениците на Саул и те също пророкуваха.</verse>
        <verse osisID='1Sam.19.21'>И съобщиха на Саул и той изпрати други пратеници, и те също пророкуваха. И Саул пак изпрати трети пратеници, и те също пророкуваха.</verse>
        <verse osisID='1Sam.19.22'>Тогава и той отиде в Рама и дойде при големия кладенец в Сокхо, и попита и каза: Къде са Самуил и Давид? И казаха: Ето, в Навиот в Рама.</verse>
        <verse osisID='1Sam.19.23'>И отиде там, в Навиот в Рама, и Божият Дух беше и на него, и той вървеше и непрекъснато пророкуваше, докато стигна в Навиот в Рама.</verse>
        <verse osisID='1Sam.19.24'>И съблече горните си дрехи и пророкуваше и той пред Самуил, и лежеше гол през целия онзи ден и през цялата онази нощ. Затова казват: И Саул ли е между пророците?</verse>
      </chapter>
      <chapter osisID='1Sam.20'>
        <verse osisID='1Sam.20.1'>Тогава Давид избяга от Навиот в Рама и дойде и каза пред Йонатан: Какво съм сторил? Какво е беззаконието ми? И какъв е грехът ми пред баща ти, че търси живота ми?</verse>
        <verse osisID='1Sam.20.2'>А той му каза: Да не бъде! Няма да умреш! Ето, баща ми не върши нищо, голямо или малко, без да ми каже. И защо баща ми да крие това нещо от мен? Не е така!</verse>
        <verse osisID='1Sam.20.3'>Но Давид продължи и се закле, и каза: Баща ти добре знае, че съм намерил благоволение пред теб, и си е казал: Нека Йонатан не знае това, за да не се наскърби. Но жив е ГОСПОД и жива душата ти — само една крачка има между мен и смъртта!</verse>
        <verse osisID='1Sam.20.4'>Тогава Йонатан каза на Давид: Каквото желае душата ти, ще го направя за теб.</verse>
        <verse osisID='1Sam.20.5'>И Давид каза на Йонатан: Ето, утре е новолуние, и аз трябваше да седна да ям с царя. Но нека си отида и да се крия на полето до третата вечер.</verse>
        <verse osisID='1Sam.20.6'>Ако баща ти изобщо забележи, че ме няма, кажи: Давид настоятелно поиска от мен позволение да изтича до града си Витлеем, защото там се прави годишната жертва за целия му род.</verse>
        <verse osisID='1Sam.20.7'>Ако каже така: Добре! — значи има мир за слугата ти; но ако се разяри много, да знаеш, че злото е решено от него.</verse>
        <verse osisID='1Sam.20.8'>Затова покажи добрина към слугата си, защото ти си въвел слугата си в ГОСПОДЕН завет със себе си. Но ако в мен има беззаконие, ти ме убий, понеже защо да ме водиш при баща си?</verse>
        <verse osisID='1Sam.20.9'>А Йонатан каза: Далеч от теб това! Защото, ако знаех със сигурност, че баща ми е решил злото да дойде върху теб, нямаше ли да ти кажа?</verse>
        <verse osisID='1Sam.20.10'>Тогава Давид каза на Йонатан: Кой ще ми съобщи, ако баща ти ти отговори остро?</verse>
        <verse osisID='1Sam.20.11'>А Йонатан каза на Давид: Ела, нека излезем на полето. И двамата излязоха на полето.</verse>
        <verse osisID='1Sam.20.12'>И Йонатан каза на Давид: ГОСПОД, Израилевият Бог, е свидетел! Ако утре около това време или на третия ден разпитам баща си и ето, има нещо добро за Давид, и не изпратя веднага до теб да ти го съобщя,</verse>
        <verse osisID='1Sam.20.13'>нека така да направи ГОСПОД на Йонатан и така да прибави! Ако баща ми иска зло против теб, ще ти го съобщя и ще те изпратя да си отидеш в мир. И ГОСПОД да бъде с теб, както е бил с баща ми!</verse>
        <verse osisID='1Sam.20.14'>И не само докато съм жив да ми окажеш милост ГОСПОДНА, за да не умра,</verse>
        <verse osisID='1Sam.20.15'>но и от моя дом да не отсечеш милостта си до века, даже и когато ГОСПОД изтреби от лицето на земята всеки от враговете на Давид!</verse>
        <verse osisID='1Sam.20.16'>И Йонатан направи завет с Давидовия дом и каза: ГОСПОД да изиска от ръката на Давидовите врагове!</verse>
        <verse osisID='1Sam.20.17'>И Йонатан накара Давид да се закълне отново заради любовта си към него, защото го обичаше, както обичаше душата си.</verse>
        <verse osisID='1Sam.20.18'>И Йонатан му каза: Утре е новолуние; ще забележат, че те няма, защото мястото ти ще остане празно.</verse>
        <verse osisID='1Sam.20.19'>А на третия ден слез бързо и ела на мястото, където се беше скрил в деня на събитието, и остани при камъка Езил.</verse>
        <verse osisID='1Sam.20.20'>И аз ще изстрелям три стрели към страната му, като че ли стрелям по цел;</verse>
        <verse osisID='1Sam.20.21'>и ще изпратя там момчето и ще му кажа: Иди намери стрелите. Ако кажа изрично на момчето: Ето, стрелите са по-насам от теб, вземи ги! — тогава ела, защото има мир за теб, няма нищо — жив е ГОСПОД!</verse>
        <verse osisID='1Sam.20.22'>Но ако кажа на младежа така: Ето, стрелите са по-нататък от теб! — тогава иди по пътя си, защото ГОСПОД те е отпратил.</verse>
        <verse osisID='1Sam.20.23'>А за това, което аз и ти говорихме, ето, ГОСПОД е свидетел между мен и теб до века.</verse>
        <verse osisID='1Sam.20.24'>И Давид се скри на полето. А когато дойде новолунието, царят седна на трапезата, за да яде.</verse>
        <verse osisID='1Sam.20.25'>И царят седна на мястото си както друг път, на мястото до стената. И Йонатан стана, а Авенир седна до Саул, а мястото на Давид остана празно.</verse>
        <verse osisID='1Sam.20.26'>Но Саул не каза нищо в онзи ден, защото си помисли: Нещо му се е случило; нечист е, сигурно е нечист.</verse>
        <verse osisID='1Sam.20.27'>А на следващия ден, втория от новолунието, когато мястото на Давид пак остана празно, Саул каза на сина си Йонатан: Защо Есеевият син не дойде на трапезата нито вчера, нито днес?</verse>
        <verse osisID='1Sam.20.28'>Тогава Йонатан отговори на Саул: Давид настоятелно поиска позволение от мен да отиде във Витлеем,</verse>
        <verse osisID='1Sam.20.29'>и каза: Пусни ме, моля те, защото родът ни има жертва в града и брат ми сам ми поръча да бъда там. И сега, ако съм намерил благоволение пред теб, моля те, позволи ми да отида и да видя братята си. Затова не дойде на трапезата на царя.</verse>
        <verse osisID='1Sam.20.30'>Тогава гневът на Саул пламна против Йонатан и той му каза: Ти, сине на развратница и опърничава! Не зная ли аз, че ти си избрал Есеевия син за свой собствен срам и за срам на майчината си голота?</verse>
        <verse osisID='1Sam.20.31'>Защото, докато Есеевият син живее на земята, нито ти ще се утвърдиш, нито царството ти! Затова сега прати и го доведи при мен, защото непременно ще умре!</verse>
        <verse osisID='1Sam.20.32'>А Йонатан отговори на баща си Саул и му каза: Защо да бъде убит? Какво е направил?</verse>
        <verse osisID='1Sam.20.33'>Тогава Саул хвърли копието по него, за да го удари, и Йонатан разбра, че баща му беше решил да убие Давид.</verse>
        <verse osisID='1Sam.20.34'>Тогава Йонатан стана от трапезата разярен от гняв и не яде никаква храна на втория ден от новолунието, защото беше наскърбен заради Давид, понеже баща му го беше опозорил.</verse>
        <verse osisID='1Sam.20.35'>И на сутринта Йонатан излезе на полето за уговорката с Давид и с него беше едно малко момче.</verse>
        <verse osisID='1Sam.20.36'>И той каза на момчето си: Тичай, намери стрелите, които ще изстрелям. И докато момчето тичаше, той изстреля една стрела по-нататък от него.</verse>
        <verse osisID='1Sam.20.37'>Когато момчето стигна до мястото, където беше стрелата, която Йонатан изстреля, Йонатан извика след момчето и каза: Не е ли стрелата по-нататък теб?</verse>
        <verse osisID='1Sam.20.38'>И Йонатан извика след момчето: Побързай, тичай, не стой! И момчето на Йонатан вдигна стрелата и се върна при господаря си.</verse>
        <verse osisID='1Sam.20.39'>Но момчето не знаеше нищо; само Йонатан и Давид знаеха за работата.</verse>
        <verse osisID='1Sam.20.40'>Тогава Йонатан даде оръжията си на момчето си и му каза: Иди и ги занеси в града.</verse>
        <verse osisID='1Sam.20.41'>И когато момчето си отиде, Давид стана от южната страна, падна по лице на земята и се поклони три пъти. И те се целуваха един друг и плакаха заедно, а Давид плака твърде много.</verse>
        <verse osisID='1Sam.20.42'>После Йонатан каза на Давид: Иди си с мир, както и двамата се заклехме в ГОСПОДНОТО Име и казахме: ГОСПОД да бъде между мен и теб и между моето потомство и твоето потомство до века! Тогава той стана и си отиде, а Йонатан отиде в града.</verse>
      </chapter>
      <chapter osisID='1Sam.21'>
        <verse osisID='1Sam.21.1'>А Давид дойде в Ноб при свещеника Ахимелех. И Ахимелех дойде разтреперен да посрещне Давид и му каза: Защо си сам и няма никой с теб?</verse>
        <verse osisID='1Sam.21.2'>А Давид каза на свещеника Ахимелех: Царят ми възложи една работа и ми каза: Никой да не знае нищо за работата, по която те изпращам и която съм ти възложил. И аз отпратих младежите на едно място.</verse>
        <verse osisID='1Sam.21.3'>А сега какво имаш под ръка? Дай в ръката ми пет хляба или каквото ти се намира.</verse>
        <verse osisID='1Sam.21.4'>И свещеникът отговори на Давид и каза: Няма под ръка обикновен хляб, а има само осветен хляб — стига младежите да са се въздържали поне от жени.</verse>
        <verse osisID='1Sam.21.5'>И Давид отговори на свещеника и му каза: Да, жените са били далеч от нас тези три дни, откакто съм излязъл, и съдовете на младежите са чисти. И хлябът е някак обикновен, още повече, че днес има друг осветен в съдовете.</verse>
        <verse osisID='1Sam.21.6'>И свещеникът му даде от осветения хляб, защото там нямаше друг хляб освен присъствения хляб, който беше вдигнат отпред ГОСПОДА, за да сложат вместо него топъл хляб в деня, когато го вдигнаха.</verse>
        <verse osisID='1Sam.21.7'>А в онзи ден там беше един от слугите на Саул, задържан пред ГОСПОДА; и името му беше Доик. Той беше едомец, надзирател на Сауловите овчари.</verse>
        <verse osisID='1Sam.21.8'>И Давид каза на Ахимелех: А нямаш ли тук под ръка някое копие или меч? Защото не взех в ръката си нито меча си, нито оръжията си, понеже царската работа беше спешна.</verse>
        <verse osisID='1Sam.21.9'>Тогава свещеникът каза: Мечът на филистимеца Голиат, когото ти уби в долината Ила, ето, увит е в дреха зад ефода. Ако искаш да го вземеш, вземи го, защото тук няма друг освен него. И Давид каза: Няма друг като него, дай ми го.</verse>
        <verse osisID='1Sam.21.10'>И Давид стана и побягна в онзи ден от Саул, и отиде при гетския цар Анхус.</verse>
        <verse osisID='1Sam.21.11'>А слугите на Анхус му казаха: Това не е ли Давид, царят на земята? Не пееха ли за този, докато танцуваха и казваха: Саул уби хилядите си и Давид — десетките си хиляди?</verse>
        <verse osisID='1Sam.21.12'>И Давид взе тези думи присърце и много се уплаши от гетския цар Анхус.</verse>
        <verse osisID='1Sam.21.13'>Затова той промени поведението си пред тях, престори се на луд в ръцете им, драскаше по вратите на портата и оставяше слюнката си да тече по брадата му.</verse>
        <verse osisID='1Sam.21.14'>Тогава Анхус каза на слугите си: Ето, виждате, че човекът е луд. Защо ми го водите?</verse>
        <verse osisID='1Sam.21.15'>Да не би да ми липсват луди, че сте довели този да беснее пред мен? Да влезе ли такъв в дома ми?</verse>
      </chapter>
      <chapter osisID='1Sam.22'>
        <verse osisID='1Sam.22.1'>И Давид излезе оттам и избяга в пещерата Одолам. И когато братята му и целият му бащин дом чуха, слязоха там при него.</verse>
        <verse osisID='1Sam.22.2'>И се събраха при него — всеки, който беше в беда, и всеки длъжник, и всеки, който беше недоволен — и той стана началник над тях. И с него имаше около четиристотин мъже.</verse>
        <verse osisID='1Sam.22.3'>После Давид отиде оттам в Масфа Моавска и каза на моавския цар: Моля те, нека дойдат баща ми и майка ми при вас, докато узная какво ще стори Бог с мен.</verse>
        <verse osisID='1Sam.22.4'>И той ги доведе пред моавския цар и те живяха с него през цялото време, докато Давид беше в крепостта.</verse>
        <verse osisID='1Sam.22.5'>А пророк Гад каза на Давид: Не стой в крепостта. Излез и иди в юдовата земя. И Давид отиде и влезе в гората Арет.</verse>
        <verse osisID='1Sam.22.6'>И Саул чу, че Давид и мъжете, които бяха с него, са били открити. Саул седеше в Гавая, под вечнозеленото дърво в Рама, с копието си в ръка и всичките му слуги стояха около него.</verse>
        <verse osisID='1Sam.22.7'>И Саул каза на слугите си, които стояха около него: Чуйте сега, вениаминци! Есеевият син ще даде ли на всички ви ниви и лозя, ще направи ли всички ви хилядници и стотници,</verse>
        <verse osisID='1Sam.22.8'>че всички вие сте се наговорили срещу мен и няма кой да ми открие, че синът ми е направил завет с Есеевия син; и няма нито един между вас, който да ме съжали и да ми открие, че синът ми е подбудил срещу мен слугата ми да постави засада, както е днес?</verse>
        <verse osisID='1Sam.22.9'>Тогава едомецът Доик, който беше поставен над слугите на Саул, отговори и каза: Видях Есеевия син да идва в Ноб при Ахимелех, сина на Ахитов.</verse>
        <verse osisID='1Sam.22.10'>И той се допита до ГОСПОДА за него и му даде храна, даде му и меча на филистимеца Голиат.</verse>
        <verse osisID='1Sam.22.11'>Тогава царят изпрати да повикат свещеника Ахимелех, сина на Ахитов и целия му бащин дом — свещениците, които бяха в Ноб. И те всички дойдоха при царя.</verse>
        <verse osisID='1Sam.22.12'>И Саул каза: Слушай сега, сине на Ахитов! А той отговори: Ето ме, господарю мой.</verse>
        <verse osisID='1Sam.22.13'>Тогава Саул му каза: Защо сте се наговорили против мен, ти и Есеевият син, че си му дал хляб и меч и си се допитал до Бога за него, за да се надигне срещу мен да постави засада, както е днес?</verse>
        <verse osisID='1Sam.22.14'>А Ахимелех отговори на царя и каза: А кой между всичките ти слуги е като Давид — верен, и зет на царя, който има достъп до теб и е почитан в дома ти?</verse>
        <verse osisID='1Sam.22.15'>Сега ли съм започнал да се допитвам до Бога за него? Далеч от мен това! Нека царят не приписва нищо на слугата си, нито на никого от бащиния ми дом, защото слугата ти не знаеше нищо за всичко това — нито малко, нито много!</verse>
        <verse osisID='1Sam.22.16'>Но царят каза: Непременно ще умреш, Ахимелех, ти и целият ти бащин дом!</verse>
        <verse osisID='1Sam.22.17'>Тогава царят каза на телохранителите, които стояха около него: Обърнете се и убийте ГОСПОДНИТЕ свещеници, защото и тяхната ръка е с Давид, и защото са знаели, че той е бягал и не са ми съобщили! Но слугите на царя не желаеха да вдигнат ръка, за да нападнат ГОСПОДНИТЕ свещеници.</verse>
        <verse osisID='1Sam.22.18'>Тогава царят каза на Доик: Ти се обърни и нападни свещениците! И едомецът Доик се обърна и нападна свещениците, и уби в онзи ден осемдесет и пет мъже, които носеха ленен ефод.</verse>
        <verse osisID='1Sam.22.19'>И порази с острието на меча Ноб, града на свещениците — от мъж до жена, от дете до кърмаче, и говеда, и магарета, и овце — изби ги с острието на меча.</verse>
        <verse osisID='1Sam.22.20'>Но един от синовете на Ахимелех, сина на Ахитов, на име Авиатар, се избави и избяга след Давид.</verse>
        <verse osisID='1Sam.22.21'>И Авиатар разказа на Давид, че Саул е избил ГОСПОДНИТЕ свещеници.</verse>
        <verse osisID='1Sam.22.22'>Тогава Давид каза на Авиатар: В онзи ден, когато едомецът Доик беше там, знаех, че непременно ще каже на Саул. Аз станах причина за смъртта на всички хора от бащиния ти дом.</verse>
        <verse osisID='1Sam.22.23'>Остани с мен, не се страхувай — защото който търси моя живот, търси и твоя живот — защото с мен ще бъдеш в безопасност.</verse>
      </chapter>
      <chapter osisID='1Sam.23'>
        <verse osisID='1Sam.23.1'>После съобщиха на Давид и казаха: Ето, филистимците воюват срещу Кеила и разграбват харманите.</verse>
        <verse osisID='1Sam.23.2'>И Давид се допита до ГОСПОДА и каза: Да отида ли и да разбия тези филистимци? И ГОСПОД каза на Давид: Иди и разбий филистимците, и избави Кеила!</verse>
        <verse osisID='1Sam.23.3'>Но мъжете на Давид му казаха: Ето, нас ни е страх тук, в Юда, а колко повече, ако отидем в Кеила срещу филистимските войски!</verse>
        <verse osisID='1Sam.23.4'>Затова Давид още веднъж се допита до ГОСПОДА. И ГОСПОД му отговори и каза: Стани, слез в Кеила, защото ще предам филистимците в ръката ти!</verse>
        <verse osisID='1Sam.23.5'>И Давид отиде с мъжете си в Кеила и се би срещу филистимците, и откара добитъка им, и им нанесе голямо поражение. Така Давид избави кеилските жители.</verse>
        <verse osisID='1Sam.23.6'>А когато Авиатар, синът на Ахимелех, избяга при Давид в Кеила, той слезе с ефод в ръката си.</verse>
        <verse osisID='1Sam.23.7'>И когато съобщиха на Саул, че Давид е дошъл в Кеила, Саул каза: Бог го е отхвърлил и го е предал в ръката ми, защото той се е затворил, като е влязъл в град с порти и лостове.</verse>
        <verse osisID='1Sam.23.8'>Тогава Саул свика целия народ на бой, да слязат в Кеила и да обсадят Давид и мъжете му.</verse>
        <verse osisID='1Sam.23.9'>Когато Давид научи, че Саул крои зло против него, каза на свещеника Авиатар: Донеси тук ефода.</verse>
        <verse osisID='1Sam.23.10'>И Давид каза: ГОСПОДИ, Боже Израилев, слугата Ти чу със сигурност, че Саул иска да дойде в Кеила, за да погуби града заради мен.</verse>
        <verse osisID='1Sam.23.11'>Ще ме предадат ли кеилските мъже в ръката му? Ще слезе ли Саул, както чу слугата Ти? ГОСПОДИ, Боже Израилев, моля Те, кажи на слугата Си. И ГОСПОД каза: Ще слезе.</verse>
        <verse osisID='1Sam.23.12'>Тогава Давид каза: Кеилските мъже ще предадат ли мен и мъжете ми в ръката на Саул? И ГОСПОД каза: Ще ви предадат.</verse>
        <verse osisID='1Sam.23.13'>Тогава Давид и мъжете му, около шестстотин души, станаха и излязоха от Кеила, и отидоха, където можаха. И съобщиха на Саул, че Давид е избягал от Кеила, и той се отказа да излиза да ги преследва.</verse>
        <verse osisID='1Sam.23.14'>А Давид стоеше в пустинята в непристъпни места и остана в планините на пустинята Зиф. И Саул го търсеше всеки ден, но Бог не го предаде в ръката му.</verse>
        <verse osisID='1Sam.23.15'>А Давид видя, че Саул беше излязъл, за да търси живота му, докато Давид беше в пустинята Зиф в Хореш.</verse>
        <verse osisID='1Sam.23.16'>Тогава Йонатан, синът на Саул, стана и отиде при Давид в Хореш и укрепи ръката му в Бога.</verse>
        <verse osisID='1Sam.23.17'>И му каза: Не се бой, защото ръката на баща ми Саул няма да те намери и ти ще бъдеш цар над Израил, а аз ще бъда вторият след теб; и баща ми Саул също знае това.</verse>
        <verse osisID='1Sam.23.18'>И двамата направиха завет пред ГОСПОДА. И Давид остана в Хореш, а Йонатан отиде у дома си.</verse>
        <verse osisID='1Sam.23.19'>Тогава зифците дойдоха при Саул в Гавая и казаха: Давид не се ли крие при нас в непристъпните места в Хореш, на хълма Ехела, който е надясно от Есимон?</verse>
        <verse osisID='1Sam.23.20'>Затова сега, царю, слез според цялото желание на душата си да слезеш; а нашата работа ще бъде да го предадем в ръката на царя.</verse>
        <verse osisID='1Sam.23.21'>И Саул каза: Благословени да сте от ГОСПОДА, защото ме съжалихте!</verse>
        <verse osisID='1Sam.23.22'>Идете сега и се уверете по-добре, и разучете, и вижте мястото му, където е скривалището му, и кой го е видял там — защото ми казаха, че е много хитър.</verse>
        <verse osisID='1Sam.23.23'>Затова огледайте и разучете всичките скривалища, където се крие, и се върнете при мен със сигурни сведения; и аз ще дойда с вас. И ако е в земята, аз ще го издиря между всичките хиляди на Юда!</verse>
        <verse osisID='1Sam.23.24'>И те станаха и отидоха в Зиф преди Саул. А Давид и мъжете му бяха в пустинята Маон, в равнината, надясно от Есимон.</verse>
        <verse osisID='1Sam.23.25'>А когато Саул и мъжете му отидоха да го търсят, съобщиха на Давид и той слезе в камънака и остана в пустинята Маон. И когато Саул чу, той подгони Давид в пустинята Маон.</verse>
        <verse osisID='1Sam.23.26'>И Саул вървеше от едната страна на планината, а Давид и мъжете му — от другата страна на планината. А когато Давид бързаше да избяга от Саул и Саул и мъжете му заобикаляха Давид и мъжете му, за да ги хванат,</verse>
        <verse osisID='1Sam.23.27'>тогава при Саул дойде вестител и каза: Побързай да дойдеш, защото филистимците нападнаха земята!</verse>
        <verse osisID='1Sam.23.28'>Затова Саул се върна от преследването на Давид и отиде срещу филистимците; затова нарекоха онова място Села-Амалекот.</verse>
      </chapter>
      <chapter osisID='1Sam.24'>
        <verse osisID='1Sam.24.1'>И Давид се изкачи оттам и остана в непристъпните места на Енгади.</verse>
        <verse osisID='1Sam.24.2'>И когато Саул се върна от преследването на филистимците, му съобщиха и казаха: Ето, Давид е в пустинята Енгади.</verse>
        <verse osisID='1Sam.24.3'>Тогава Саул взе три хиляди избрани мъже от целия Израил и отиде да търси Давид и мъжете му по Скалите на дивите кози.</verse>
        <verse osisID='1Sam.24.4'>Така той дойде при кошарите на овцете край пътя, където имаше пещера. И Саул влезе вътре по нужда. А Давид и мъжете му седяха по-навътре в пещерата.</verse>
        <verse osisID='1Sam.24.5'>Тогава мъжете на Давид му казаха: Ето, това е денят, за който ГОСПОД ти каза: Ето, Аз ще предам врага ти в ръката ти и ти ще му сториш, каквото ти се вижда добро. Тогава Давид стана и отряза тайно един край от дрехата на Саул.</verse>
        <verse osisID='1Sam.24.6'>А след това сърцето на Давид се разтрепери, понеже беше отрязал края на дрехата на Саул.</verse>
        <verse osisID='1Sam.24.7'>Затова той каза на мъжете си: Да не ми даде ГОСПОД да сторя такова нещо на господаря си, ГОСПОДНИЯ помазаник, да простра ръката си против него! Защото той е ГОСПОДНИЯТ помазаник!</verse>
        <verse osisID='1Sam.24.8'>И Давид възпря мъжете си с тези думи и не им позволи да се вдигнат против Саул. А Саул стана от пещерата и си отиде по пътя.</verse>
        <verse osisID='1Sam.24.9'>И след това и Давид стана и излезе от пещерата, и извика след Саул, и каза: Господарю мой, царю! И когато Саул погледна зад себе си, Давид се наведе с лицето си до земята и се поклони.</verse>
        <verse osisID='1Sam.24.10'>И Давид каза на Саул: Защо слушаш думите на хора, които казват: Ето, Давид ти иска злото?</verse>
        <verse osisID='1Sam.24.11'>Ето, в този ден очите ти видяха, че ГОСПОД те предаде в ръката ми в пещерата; и някои казаха да те убия, но аз те пощадих и казах: Няма да простра ръката си против господаря си, защото е ГОСПОДНИЯТ помазаник.</verse>
        <verse osisID='1Sam.24.12'>Татко мой, виж! Виж даже края на дрехата си в ръката ми! Защото по това, че отрязах края на дрехата ти, а не те убих, познай и разбери, че в ръката ми няма нито зло, нито престъпление, и че не съм съгрешил против теб. А ти гониш живота ми, за да го отнемеш.</verse>
        <verse osisID='1Sam.24.13'>ГОСПОД нека отсъди между мен и теб и ГОСПОД нека ти отмъсти за мен; но моята ръка няма да бъде против теб!</verse>
        <verse osisID='1Sam.24.14'>Както казва поговорката на древните: От беззаконните излиза беззаконие. Но моята ръка няма да бъде против теб.</verse>
        <verse osisID='1Sam.24.15'>След кого е излязъл израилевият цар? Кого преследваш ти? Едно умряло куче, една бълха!</verse>
        <verse osisID='1Sam.24.16'>Затова нека ГОСПОД бъде съдия и отсъди между мен и теб, и нека види и защити делото ми, и ме избави от ръката ти!</verse>
        <verse osisID='1Sam.24.17'>И когато Давид свърши да говори тези думи на Саул, Саул каза: Това твоят глас ли е, сине мой, Давиде? И Саул издигна гласа си, и плака.</verse>
        <verse osisID='1Sam.24.18'>И каза на Давид: Ти си по-праведен от мен, защото ти ми отплати с добро, а аз ти отплатих със зло.</verse>
        <verse osisID='1Sam.24.19'>И ти показа днес, че се отнесе добре с мен, защото ГОСПОД ме предаде в ръката ти и ти не ме уби.</verse>
        <verse osisID='1Sam.24.20'>Понеже, ако човек намери врага си, би ли го оставил да си отиде невредим по пътя? Затова нека ГОСПОД ти отплати с добро за това, което ми направи днес!</verse>
        <verse osisID='1Sam.24.21'>И сега, ето, зная, че ти със сигурност ще станеш цар и че израилевото царство ще се утвърди в ръката ти.</verse>
        <verse osisID='1Sam.24.22'>Затова сега, закълни ми се в ГОСПОДА, че няма да отсечеш потомството ми след мен и че няма да изличиш името ми от бащиния ми дом!И Давид се закле на Саул. И Саул отиде у дома си, а Давид и мъжете му се изкачиха в крепостта.</verse>
      </chapter>
      <chapter osisID='1Sam.25'>
        <verse osisID='1Sam.25.1'>После Самуил умря. И целият Израил се събра и го оплака, и го погреба в дома му в Рама. И Давид стана и слезе в пустинята Фаран.</verse>
        <verse osisID='1Sam.25.2'>А в Маон имаше един човек, чиято работа беше в Кармил; и човекът беше много богат и имаше три хиляди овце и хиляда кози. И той стрижеше овцете си на Кармил.</verse>
        <verse osisID='1Sam.25.3'>Името на човека беше Навал, а името на жена му — Авигея. И жената беше благоразумна и красива на вид, а мъжът беше жесток и зъл в постъпките си; той беше от рода на Халев.</verse>
        <verse osisID='1Sam.25.4'>И когато Давид чу в пустинята, че Навал стрижел овцете си,</verse>
        <verse osisID='1Sam.25.5'>Давид изпрати десет момчета и Давид каза на момчетата: Изкачете се на Кармил и идете при Навал, и го поздравете от мое име.</verse>
        <verse osisID='1Sam.25.6'>И кажете така: Да си жив! Мир на теб, мир на дома ти и мир на всичко, което имаш!</verse>
        <verse osisID='1Sam.25.7'>И сега, чух, че си имал стригачи; а твоите овчари бяха с нас и ние нито им навредихме, нито им се изгуби нещо през цялото време, докато бяха в Кармил.</verse>
        <verse osisID='1Sam.25.8'>Попитай момчетата си и те ще ти кажат. Затова нека момчетата намерят благоволение в очите ти, защото в добър ден сме дошли. Моля те, дай на слугите си и на сина си Давид каквото намери ръката ти.</verse>
        <verse osisID='1Sam.25.9'>И момчетата на Давид дойдоха и говориха на Навал от името на Давид според всички тези думи, и изчакаха.</verse>
        <verse osisID='1Sam.25.10'>Но Навал отговори на слугите на Давид и каза: Кой е Давид и кой е Есеевият син? Много са днес слугите, които бягат всеки от господаря си.</verse>
        <verse osisID='1Sam.25.11'>Да взема ли сега хляба си и водата си, и месото си, което заклах за стригачите си, за да го дам на хора, които не знам откъде са?</verse>
        <verse osisID='1Sam.25.12'>И момчетата на Давид тръгнаха обратно по пътя си и се върнаха, и дойдоха, и казаха на Давид всичките тези думи.</verse>
        <verse osisID='1Sam.25.13'>Тогава Давид каза на мъжете си: Всеки да препаше меча си! И всеки препаса меча си и Давид също препаса меча си. И около четиристотин мъже излязоха след Давид, а двеста останаха при вещите.</verse>
        <verse osisID='1Sam.25.14'>А едно от момчетата съобщи на Авигея, жената на Навал, и каза: Ето, Давид изпрати пратеници от пустинята, за да поздравят нашия господар, а той ги наруга.</verse>
        <verse osisID='1Sam.25.15'>Но мъжете бяха много добри към нас и нито ни се случи нещо лошо, нито ни се изгуби нещо, докато ходихме с тях, когато бяхме по полята.</verse>
        <verse osisID='1Sam.25.16'>Те бяха като стена за нас както денем, така и нощем през цялото време, докато бяхме с тях и пасяхме овцете.</verse>
        <verse osisID='1Sam.25.17'>Затова сега знай това и виж какво ще направиш, защото злото е решено против господаря ни и против целия му дом! Понеже той е такъв негодник, че не може да му се говори.</verse>
        <verse osisID='1Sam.25.18'>Тогава Авигея побърза и взе двеста хляба, два меха с вино, пет овци, вече приготвени, пет мери печено жито, сто калъпа сушено грозде и двеста калъпа смокини, и ги натовари на магарета.</verse>
        <verse osisID='1Sam.25.19'>И каза на момчетата си: Вървете пред мен; ето, аз идвам след вас. Но на мъжа си Навал не каза нищо.</verse>
        <verse osisID='1Sam.25.20'>И когато тя яздеше на магарето и слизаше под заслона на планината, ето, Давид и мъжете му слизаха към нея и тя ги срещна.</verse>
        <verse osisID='1Sam.25.21'>А Давид беше казал: Наистина напразно пазих всичко, което този човек имаше в пустинята, така че нищо не се изгуби от всичко, което имаше. А той ми отплати зло за добро!</verse>
        <verse osisID='1Sam.25.22'>Така да направи Бог на враговете на Давид и така да прибави, ако до сутринта оставя едно мъжко от всичко, което е негово!</verse>
        <verse osisID='1Sam.25.23'>А когато Авигея видя Давид, слезе бързо от магарето и падна по лице пред Давид, и се наведе до земята.</verse>
        <verse osisID='1Sam.25.24'>И падна при краката му и каза: Върху мен, господарю мой, върху мен нека бъде вината! Моля те, нека слугинята ти говори в ушите ти и ти послушай думите на слугинята си!</verse>
        <verse osisID='1Sam.25.25'>Моля те, нека господарят ми не обръща внимание на този негодник Навал! Защото, каквото е името му, такъв е и той. Навал е името му, и безумие има в него. А аз, слугинята ти, не видях момчетата на господаря ми, които си изпратил.</verse>
        <verse osisID='1Sam.25.26'>Затова сега, господарю мой, жив е ГОСПОД и жива душата ти — ГОСПОД те е възпрял да пролееш кръв и да си помогнеш с ръката си! И сега, нека враговете ти и онези, които искат злото на господаря ми, бъдат като Навал!</verse>
        <verse osisID='1Sam.25.27'>И сега, нека този дар, който слугинята ти донесе на господаря си, се даде на момчетата, които следват господаря ми.</verse>
        <verse osisID='1Sam.25.28'>Прости, моля те, прегрешението на слугинята си; защото ГОСПОД непременно ще направи за господаря ми траен дом, понеже господарят ми воюва в ГОСПОДНИТЕ битки, и зло няма да се намери в теб през всичките ти дни!</verse>
        <verse osisID='1Sam.25.29'>И да се надигне някой да те преследва и да търси живота ти, животът на господаря ми ще бъде вързан във вързопа на живите при ГОСПОДА, твоя Бог, а живота на враговете ти Той ще изхвърли като отсред прашка.</verse>
        <verse osisID='1Sam.25.30'>И когато ГОСПОД постъпи към господаря ми според цялото добро, което е говорил за теб, и те постави за княз над Израил,</verse>
        <verse osisID='1Sam.25.31'>тогава това няма да стане спънка или препъване на сърцето на господаря ми, че си пролял кръв без причина и че господарят ми си е помогнал сам. А когато ГОСПОД направи добро на господаря ми, тогава си спомни слугинята си!</verse>
        <verse osisID='1Sam.25.32'>А Давид каза на Авигея: Благословен ГОСПОД, Израилевият Бог, който те изпрати днес да ме посрещнеш!</verse>
        <verse osisID='1Sam.25.33'>И благословен съветът ти и благословена си ти, че ме възпря днес да пролея кръв и да си помогна с ръката си!</verse>
        <verse osisID='1Sam.25.34'>Но жив е ГОСПОД, Израилевият Бог, който ме възпря да ти сторя зло — ако не беше побързала да дойдеш да ме посрещнеш, със сигурност на Навал нямаше да остане нито едно мъжко до зазоряване.</verse>
        <verse osisID='1Sam.25.35'>И Давид прие от ръката й това, което му беше донесла, и й каза: Иди си у дома с мир. Ето, аз послушах гласа ти и изпълних молбата ти.</verse>
        <verse osisID='1Sam.25.36'>И когато Авигея дойде при Навал, ето, той имаше пир в дома си, като царски пир. И сърцето на Навал беше развеселено в него и той беше крайно пиян. И тя не му разказа нищо, нито малко, нито много, докато съмна.</verse>
        <verse osisID='1Sam.25.37'>Но на сутринта, когато Навал изтрезня, жена му му разказа тези неща и сърцето му примря в него, и той стана като камък.</verse>
        <verse osisID='1Sam.25.38'>А около десет дни по-късно ГОСПОД порази Навал и той умря.</verse>
        <verse osisID='1Sam.25.39'>А когато Давид чу, че Навал умрял, каза: Благословен ГОСПОД, който защити делото за обидата ми от Навал и възпря слугата Си от зло! И ГОСПОД върна злото на Навал върху собствената му глава. Тогава Давид изпрати и говори на Авигея, за да я вземе за своя жена.</verse>
        <verse osisID='1Sam.25.40'>И слугите на Давид дойдоха при Авигея в Кармил и й говориха, и казаха: Давид ни изпрати при теб, за да те вземем за негова жена.</verse>
        <verse osisID='1Sam.25.41'>Тогава тя стана и се наведе с лицето си до земята, и каза: Ето, слугинята ти е готова да служи на слугите на господаря си и да им мие краката.</verse>
        <verse osisID='1Sam.25.42'>И Авигея стана бързо и се качи на магарето заедно с петте си момичета, които я придружаваха, и последва пратениците на Давид, и му стана жена.</verse>
        <verse osisID='1Sam.25.43'>Давид взе още и Ахиноама от Езраел; и те двете му станаха жени.</verse>
        <verse osisID='1Sam.25.44'>А Саул беше дал дъщеря си Михала, жената на Давид, на Фалтий, сина на Лаис, който беше от Галим.</verse>
      </chapter>
      <chapter osisID='1Sam.26'>
        <verse osisID='1Sam.26.1'>После зифците дойдоха при Саул в Гавая и казаха: Давид не се ли крие на хълма Ехела срещу Есимон?</verse>
        <verse osisID='1Sam.26.2'>Тогава Саул стана и слезе в пустинята Зиф и с него три хиляди избрани мъже от Израил, за да търси Давид в пустинята Зиф.</verse>
        <verse osisID='1Sam.26.3'>И Саул се разположи на стан на хълма Ехела, който е срещу Есимон край пътя. А Давид живееше в пустинята. И като видя, че Саул идваше след него в пустинята,</verse>
        <verse osisID='1Sam.26.4'>Давид изпрати съгледвачи и разбра, че Саул наистина е дошъл.</verse>
        <verse osisID='1Sam.26.5'>Тогава Давид стана и дойде на мястото, където Саул се беше разположил на стан. И Давид видя мястото, където лежеше Саул и Авенир, синът на Нир, неговият военачалник. Саул лежеше във вътрешния кръг на стана, а народът се беше разположил около него.</verse>
        <verse osisID='1Sam.26.6'>Тогава Давид проговори и каза на хетееца Ахимелех и на Ависей, сина на Саруя, брата на Йоав: Кой ще слезе с мен при Саул в стана? И Ависей каза: Аз ще сляза с теб.</verse>
        <verse osisID='1Sam.26.7'>И Давид и Ависей дойдоха при народа през нощта, и ето, Саул лежеше заспал във вътрешния кръг на стана и копието му беше забито в земята при главата му; а Авенир и народът лежаха около него.</verse>
        <verse osisID='1Sam.26.8'>Тогава Ависей каза на Давид: Днес Бог предаде врага ти в ръката ти. Затова сега, моля те, нека го ударя с копието в земята един единствен път, и няма да повтарям!</verse>
        <verse osisID='1Sam.26.9'>Но Давид каза на Ависей: Не го погубвай, защото кой ще простре ръката си срещу ГОСПОДНИЯ помазаник и ще бъде невинен?</verse>
        <verse osisID='1Sam.26.10'>И Давид каза: Жив е ГОСПОД — ГОСПОД ще го порази; или денят му ще дойде и ще умре, или ще излезе на бой и ще загине.</verse>
        <verse osisID='1Sam.26.11'>Да не даде ГОСПОД да простра ръката си против ГОСПОДНИЯ помазаник! Но сега, моля те, вземи копието, което е при главата му, и стомната с вода, и да си вървим.</verse>
        <verse osisID='1Sam.26.12'>И Давид взе копието и стомната с вода при главата на Саул и те си отидоха. Но никой не видя и не разбра, и не се събуди, защото всички спяха, понеже дълбок сън от ГОСПОДА беше паднал върху тях.</verse>
        <verse osisID='1Sam.26.13'>И Давид премина от другата страна и застана на върха на планината отдалеч, с голямо разстояние помежду им.</verse>
        <verse osisID='1Sam.26.14'>И Давид извика към народа и към Авенир, сина на Нир, и каза: Няма ли да отговориш, Авенире? Тогава Авенир отговори и каза: Кой си ти, който викаш към царя?</verse>
        <verse osisID='1Sam.26.15'>И Давид каза на Авенир: Ти не си ли мъж? И кой е като теб в Израил? Защо тогава не опази господаря си, царя? Понеже един от народа дойде, за да погуби господаря ти, царя.</verse>
        <verse osisID='1Sam.26.16'>Не е добро това, което направи. Жив е ГОСПОД — вие със сигурност заслужавате смърт, понеже не опазихте господаря си, ГОСПОДНИЯ помазаник! И сега, виж къде е копието на царя и стомната с водата, която беше при главата му!</verse>
        <verse osisID='1Sam.26.17'>Тогава Саул позна гласа на Давид и каза: Това твоят глас ли е, сине мой, Давиде? И Давид каза: Моят глас е, господарю мой, царю.</verse>
        <verse osisID='1Sam.26.18'>И каза: Защо господарят ми преследва слугата си? Защото, какво съм сторил или какво зло има в ръката ми?</verse>
        <verse osisID='1Sam.26.19'>Затова сега, моля те, нека господарят ми, царят, чуе думите на слугата си. Ако ГОСПОД те е подбудил против мен, нека приеме жертва. Но ако са човешки синове, проклети да са пред ГОСПОДА, защото са ме прогонили днес от участие в ГОСПОДНОТО наследство и са казали: Иди да служиш на други богове.</verse>
        <verse osisID='1Sam.26.20'>Затова сега нека кръвта ми да не падне на земята далеч от лицето на ГОСПОДА! Защото израилевият цар е излязъл да търси една бълха, както се гони яребица в планините.</verse>
        <verse osisID='1Sam.26.21'>Тогава Саул каза: Съгреших. Върни се, сине мой, Давиде, защото няма вече да ти сторя зло, понеже днес животът ми беше скъпоценен пред очите ти. Ето, аз бях безумен и извърших голяма грешка.</verse>
        <verse osisID='1Sam.26.22'>А Давид отговори и каза: Ето тук копието на царя. Нека дойде някое от момчетата да го вземе.</verse>
        <verse osisID='1Sam.26.23'>И ГОСПОД ще отплати на всекиго за правдата му и верността му; защото ГОСПОД те предаде днес в ръката ми, но аз не пожелах да простра ръката си против ГОСПОДНИЯ помазаник.</verse>
        <verse osisID='1Sam.26.24'>И ето, както днес твоят живот беше високо зачетен в очите ми, така и моят живот нека бъде високо зачетен в очите на ГОСПОДА и нека Той ме избави от всяка скръб!</verse>
        <verse osisID='1Sam.26.25'>Тогава Саул каза на Давид: Благословен да си, сине мой, Давиде! Ти ще извършиш велики дела и непременно ще преуспееш. И Давид си отиде по пътя, а Саул се върна на мястото си.</verse>
      </chapter>
      <chapter osisID='1Sam.27'>
        <verse osisID='1Sam.27.1'>Тогава Давид си каза в сърцето си: Явно е, че някой ден ще загина от ръката на Саул. Няма по-добро за мен, отколкото по-скоро да избягам в земята на филистимците. Тогава Саул ще се откаже вече да ме търси по всичките области на Израил и ще се избавя от ръката му.</verse>
        <verse osisID='1Sam.27.2'>И Давид стана и отиде, той и шестстотинте мъже, които бяха с него, при гетския цар Анхус, сина на Маох.</verse>
        <verse osisID='1Sam.27.3'>И Давид остана при Анхус в Гет, той и мъжете му, всеки с дома си, и Давид с двете си жени, езраелката Ахиноама и кармилката Авигея, жената на Навал.</verse>
        <verse osisID='1Sam.27.4'>А на Саул се каза, че Давид е избягал в Гет, затова той повече не го търсеше.</verse>
        <verse osisID='1Sam.27.5'>Тогава Давид каза на Анхус: Ако някак съм намерил благоволение пред теб, нека ми се даде място в един от полските градове, за да живея там. Понеже защо слугата ти да живее при теб в царския град?</verse>
        <verse osisID='1Sam.27.6'>И в онзи ден Анхус му даде Сиклаг. Затова Сиклаг принадлежи на юдовите царе и до днес.</verse>
        <verse osisID='1Sam.27.7'>А времето, през което Давид живя във филистимските полета, беше една година и четири месеца.</verse>
        <verse osisID='1Sam.27.8'>И Давид и мъжете му излязоха и нападнаха гесурците, гезерците и амаличаните; защото те от древността бяха жителите на земята, по пътя за Сур чак до египетската земя.</verse>
        <verse osisID='1Sam.27.9'>И Давид нападаше земята и не оставяше жив нито мъж, нито жена; и вземаше овцете, говедата, магаретата, камилите и дрехите; после се връщаше и идваше при Анхус.</verse>
        <verse osisID='1Sam.27.10'>И Анхус казваше: Къде направихте нападение днес? А Давид казваше: В южната част на Юда. — или: В южната част на ерамеилците. — или: В южната част на кенейците.</verse>
        <verse osisID='1Sam.27.11'>Давид не оставяше живи нито мъж, нито жена, които да бъдат доведени в Гет, защото си казваше: Да не би да съобщят за нас и да кажат: Така направи Давид! Така правеше той през цялото време, когато живееше в земята на филистимците.</verse>
        <verse osisID='1Sam.27.12'>И Анхус повярва на Давид и си каза: Той наистина е станал омразен на народа си Израил и ще ми бъде слуга завинаги.</verse>
      </chapter>
      <chapter osisID='1Sam.28'>
        <verse osisID='1Sam.28.1'>А в онези дни филистимците събраха войските си за война, за да се бият с Израил. И Анхус каза на Давид: Да знаеш със сигурност, че ще излезеш с мен в стана, ти и мъжете ти!</verse>
        <verse osisID='1Sam.28.2'>Тогава Давид каза на Анхус: Така ще разбереш какво ще направи слугата ти! А Анхус каза на Давид: Затова ще те направя мой телохранител завинаги.</verse>
        <verse osisID='1Sam.28.3'>А Самуил беше вече умрял и целият Израил го беше оплакал и го беше погребал в града му Рама. И Саул беше махнал от земята викачите на мъртви и врачките.</verse>
        <verse osisID='1Sam.28.4'>И филистимците се събраха и дойдоха, и се разположиха на стан в Сунам. А Саул събра целия Израил и се разположи на стан в Гелвуе.</verse>
        <verse osisID='1Sam.28.5'>И когато Саул видя стана на филистимците, той се уплаши и сърцето му силно се разтрепери.</verse>
        <verse osisID='1Sam.28.6'>И Саул се допита до ГОСПОДА, но ГОСПОД не му отговори, нито чрез сънища, нито чрез Урим, нито чрез пророците.</verse>
        <verse osisID='1Sam.28.7'>Тогава Саул каза на слугите си: Потърсете ми жена медиум, която вика мъртви, за да отида при нея и да се допитам до нея. И слугите му казаха: Ето, има една жена в Ендор, която е медиум и вика мъртви.</verse>
        <verse osisID='1Sam.28.8'>Тогава Саул се предреши, като облече други дрехи, и отиде, той и двама мъже с него; и дойдоха при жената през нощта. И той каза: Моля те, врачувай ми чрез викане на мъртви и ми изведи когото ти кажа.</verse>
        <verse osisID='1Sam.28.9'>А жената му каза: Ето, ти знаеш какво направи Саул, как изтреби от земята викачите на мъртви и врачките. Защо слагаш примка за живота ми, за да ме убиеш?</verse>
        <verse osisID='1Sam.28.10'>И Саул й се закле в ГОСПОДА и каза: Жив е ГОСПОД — никакво наказание няма да те сполети за това!</verse>
        <verse osisID='1Sam.28.11'>Тогава жената каза: Кого да ти изведа? А той каза: Изведи ми Самуил.</verse>
        <verse osisID='1Sam.28.12'>И когато жената видя Самуил, извика със силен глас. И жената говори на Саул и каза: Защо ме измами? Ти си Саул!</verse>
        <verse osisID='1Sam.28.13'>И царят й каза: Не се страхувай. Какво виждаш? И жената каза на Саул: Виждам едно свръхестествено същество да излиза от земята.</verse>
        <verse osisID='1Sam.28.14'>И той й каза: Как изглежда? А тя каза: Един старец излиза и е обвит в мантия. И Саул разбра, че това беше Самуил, и се наведе с лице до земята, и се поклони.</verse>
        <verse osisID='1Sam.28.15'>И Самуил каза на Саул: Защо ме обезпокои, като ме изведе? А Саул отговори: Много съм притеснен, защото филистимците се бият против мен, а Бог се е оттеглил от мен и не ми отговаря вече нито чрез пророците, нито чрез сънища. Затова повиках теб, за да ми кажеш какво да правя.</verse>
        <verse osisID='1Sam.28.16'>Тогава Самуил каза: Защо тогава питаш мен, след като ГОСПОД се е оттеглил от теб и ти е станал враг?</verse>
        <verse osisID='1Sam.28.17'>А ГОСПОД си извърши, както беше говорил чрез мен, и ГОСПОД откъсна царството от ръката ти и го даде на ближния ти, на Давид.</verse>
        <verse osisID='1Sam.28.18'>Понеже ти не послуша гласа на ГОСПОДА и не изпълни страшния Му гняв над Амалик, затова ГОСПОД ти направи това нещо днес.</verse>
        <verse osisID='1Sam.28.19'>При това ГОСПОД ще предаде и Израил заедно с теб в ръката на филистимците. И утре ти със синовете си ще бъдеш при мен. И ГОСПОД ще предаде израилевата войска в ръката на филистимците.</verse>
        <verse osisID='1Sam.28.20'>Тогава Саул внезапно падна с цялото си тяло на земята и ужасно се уплаши от думите на Самуил. И в него нямаше никаква сила, понеже не беше ял нищо през целия ден и през цялата нощ.</verse>
        <verse osisID='1Sam.28.21'>И жената дойде при Саул и видя, че беше ужасен, и му каза: Ето, слугинята ти послуша гласа ти и аз изложих живота си на опасност и послушах думите ти, които ми говори.</verse>
        <verse osisID='1Sam.28.22'>И сега, моля те, послушай и ти гласа на слугинята си и нека сложа пред теб малко хляб; и яж, за да имаш сила, когато отидеш по пътя си.</verse>
        <verse osisID='1Sam.28.23'>Но той отказа и каза: Няма да ям. Но слугите му го увещаваха заедно с жената и той послуша гласа им, и стана от земята, и седна на леглото.</verse>
        <verse osisID='1Sam.28.24'>А жената имаше в къщата угоено теле и побърза да го заколи. И взе брашно, омеси го и изпече от него безквасен хляб.</verse>
        <verse osisID='1Sam.28.25'>И поднесе на Саул и на слугите му и те ядоха. И станаха и си тръгнаха същата нощ.</verse>
      </chapter>
      <chapter osisID='1Sam.29'>
        <verse osisID='1Sam.29.1'>И филистимците събраха всичките си войски в Афек, а Израил се разположи на стан при извора, който е в Езраел.</verse>
        <verse osisID='1Sam.29.2'>И филистимските първенци преминаваха със своите стотици и хиляди, а Давид и мъжете му преминаха накрая с Анхус.</verse>
        <verse osisID='1Sam.29.3'>Тогава филистимските началници казаха: Какво търсят тук тези евреи? И Анхус каза на филистимските началници: Не е ли това Давид, слугата на Саул, царя на Израил, който беше с мен тези дни или дори години, и аз не намерих в него никаква грешка, откакто е преминал към мен до днес.</verse>
        <verse osisID='1Sam.29.4'>Но филистимските началници му се разгневиха и филистимските началници му казаха: Изпрати човека обратно да се върне на мястото, което си му определил; и да не слиза с нас в боя, да не би да ни стане противник в боя. Защото как би се примирил той с господаря си, ако не с главите на тези мъже?</verse>
        <verse osisID='1Sam.29.5'>Не е ли това Давид, за когото пееха в танците и казваха: Саул уби хилядите си и Давид — десетките си хиляди?</verse>
        <verse osisID='1Sam.29.6'>Тогава Анхус извика Давид и му каза: Жив е ГОСПОД — ти си честен и излизането ти и влизането ти с мен във войската са добри пред очите ми. И не съм намерил зло в теб от деня на идването ти при мен до днес. Но въпреки това първенците не са благоразположени към теб.</verse>
        <verse osisID='1Sam.29.7'>Затова сега се върни и си иди с мир, за да не вършиш зло в очите на филистимските първенци.</verse>
        <verse osisID='1Sam.29.8'>А Давид каза на Анхус: Но какво съм сторил? И какво си намерил в слугата си от деня, от който съм пред теб, до днес, че да не мога да дойда и да се бия срещу враговете на господаря ми, царя?</verse>
        <verse osisID='1Sam.29.9'>И Анхус отговори и каза на Давид: Зная, че си угоден пред очите ми като Божи ангел; но филистимските началници казаха: Да не се изкачва с нас на бой!</verse>
        <verse osisID='1Sam.29.10'>Затова сега стани рано сутринта със слугите на господаря си, които дойдоха с теб, и станете рано сутринта, и щом се развидели, си тръгнете.</verse>
        <verse osisID='1Sam.29.11'>И Давид стана рано, той и мъжете му, за да си тръгнат на сутринта да се върнат в земята на филистимците. А филистимците се изкачиха към Езраел.</verse>
      </chapter>
      <chapter osisID='1Sam.30'>
        <verse osisID='1Sam.30.1'>А когато на третия ден Давид и мъжете му дойдоха в Сиклаг, амаличаните бяха нападнали южната земя и Сиклаг. Бяха опустошили Сиклаг и го бяха изгорили с огън,</verse>
        <verse osisID='1Sam.30.2'>и бяха отвели в плен жените и всички, които бяха там, от малък до голям. Не бяха убили никого, но ги бяха откарали и си бяха отишли по пътя.</verse>
        <verse osisID='1Sam.30.3'>И когато Давид и мъжете му дойдоха до града, ето, той беше изгорен с огън и жените им и синовете им, и дъщерите им бяха отведени в плен.</verse>
        <verse osisID='1Sam.30.4'>Тогава Давид и народът, който беше с него, издигнаха гласовете си и плакаха, докато в тях не остана вече сила да плачат.</verse>
        <verse osisID='1Sam.30.5'>И двете жени на Давид бяха отведени в плен, езраелката Ахиноама и Авигея, жената на кармилеца Навал.</verse>
        <verse osisID='1Sam.30.6'>И Давид беше в голямо притеснение, защото народът говореше да го убие с камъни, понеже целият народ беше огорчен духом, всеки за синовете си и дъщерите си. Но Давид се укрепи в ГОСПОДА, своя Бог.</verse>
        <verse osisID='1Sam.30.7'>И Давид каза на свещеника Авиатар, сина на Ахимелех: Моля те, донеси ми ефода. И Авиатар донесе ефода на Давид.</verse>
        <verse osisID='1Sam.30.8'>И Давид се допита до ГОСПОДА и каза: Да преследвам ли тази дружина? Ще ги настигна ли? А Той му отговори: Преследвай ги, защото непременно ще ги настигнеш и непременно ще избавиш всичко.</verse>
        <verse osisID='1Sam.30.9'>Тогава Давид отиде, той и шестстотинте мъже, които бяха с него, и дойдоха до потока Восор, където оставиха изоставащите.</verse>
        <verse osisID='1Sam.30.10'>А Давид продължи да преследва, той и четиристотин мъже, понеже двеста мъже, които бяха прекалено уморени, за да преминат потока Восор, останаха.</verse>
        <verse osisID='1Sam.30.11'>И намериха един египтянин на полето и го доведоха при Давид; и му дадоха хляб и той яде, и му дадоха да пие вода,</verse>
        <verse osisID='1Sam.30.12'>и му дадоха парче от калъп смокини и два калъпа сушено грозде. И той яде и духът му се върна в него — защото три дни и три нощи не беше ял хляб и не беше пил вода.</verse>
        <verse osisID='1Sam.30.13'>И Давид му каза: Чий си ти и откъде си? И той каза: Аз съм младеж от Египет, слуга на един амаличанин; и господарят ми ме остави, понеже преди три дни се разболях.</verse>
        <verse osisID='1Sam.30.14'>Ние нападнахме южната земя на херетците и тази, която принадлежи на Юда, и южната земя на Халев и изгорихме Сиклаг с огън.</verse>
        <verse osisID='1Sam.30.15'>Тогава Давид му каза: Ще ме заведеш ли при тази дружина? А той му каза: Закълни ми се в Бога, че няма да ме убиеш и няма да ме предадеш в ръцете на господаря ми, и ще те заведа при тази дружина.</verse>
        <verse osisID='1Sam.30.16'>И го заведе и ето, те бяха пръснати по лицето на цялата земя, като ядяха и пиеха, и танцуваха поради цялата голяма плячка, която бяха взели от земята на филистимците и от земята на Юда.</verse>
        <verse osisID='1Sam.30.17'>И Давид ги разби от полумрака до вечерта на следващия ден; и нито един от тях не избяга, освен четиристотин младежи, които се качиха на камили и побягнаха.</verse>
        <verse osisID='1Sam.30.18'>Така Давид избави всичко, което бяха взели амаличаните; Давид избави и двете си жени.</verse>
        <verse osisID='1Sam.30.19'>И нищо не им липсваше, от малко до голямо, до синове и дъщери, и от плячката до всичко, което им бяха взели: Давид върна всичко.</verse>
        <verse osisID='1Sam.30.20'>И Давид взе всичкия дребен и едър добитък; и го караха пред другия добитък и казваха: Това е Давидовата плячка.</verse>
        <verse osisID='1Sam.30.21'>А Давид дойде при двестате мъже, които бяха прекалено уморени, за да следват Давид, и които бяха оставени при потока Восор. И те излязоха да посрещнат Давид и да посрещнат народа, който беше с него, и Давид се приближи при хората и ги поздрави.</verse>
        <verse osisID='1Sam.30.22'>Тогава всичките зли и негодни мъже от онези, които отидоха с Давид, заговориха и казаха: Понеже те не дойдоха с нас, няма да им дадем нищо от плячката, която избавихме, освен на всеки жена му и децата му, да ги отведат и да си отидат!</verse>
        <verse osisID='1Sam.30.23'>Но Давид каза: Не постъпвайте така, братя мои, с това, което ни даде ГОСПОД, който ни запази и предаде в ръката ни дружината, която дойде срещу нас.</verse>
        <verse osisID='1Sam.30.24'>И кой ще ви послуша в това нещо? Защото какъвто е делът на слизащия в боя, такъв ще бъде и делът на седящия при вещите; заедно ще делят.</verse>
        <verse osisID='1Sam.30.25'>И така ставаше от онзи ден нататък; той направи това наредба и правило за Израил, както е и до днес.</verse>
        <verse osisID='1Sam.30.26'>И Давид дойде в Сиклаг и изпрати от плячката на старейшините на Юда, на приятелите си, и каза: Ето ви подарък от плячката на ГОСПОДНИТЕ врагове.</verse>
        <verse osisID='1Sam.30.27'>Изпрати на тези във Ветил и на тези в Рамот на юг, и на тези в Ятир,</verse>
        <verse osisID='1Sam.30.28'>и на тези в Ароир, и на тези в Сифмот, и на тези в Естемо,</verse>
        <verse osisID='1Sam.30.29'>и на тези в Рахал, и на тези в градовете на ерамеилците, и на тези в градовете на кенейците,</verse>
        <verse osisID='1Sam.30.30'>и на тези в Хорма, и на тези в Бор-Асан, и на тези в Атах,</verse>
        <verse osisID='1Sam.30.31'>и на тези в Хеврон, и на всичките места, където Давид беше обикалял с мъжете си.</verse>
      </chapter>
      <chapter osisID='1Sam.31'>
        <verse osisID='1Sam.31.1'>А филистимците се биха срещу Израил и израилевите мъже побягнаха отпред филистимците и паднаха убити на хълма Гелвуе.</verse>
        <verse osisID='1Sam.31.2'>И филистимците настигнаха Саул и синовете му; и филистимците убиха Йонатан, Авинадав и Мелхисуя, синовете на Саул.</verse>
        <verse osisID='1Sam.31.3'>И битката срещу Саул се засилваше и стрелците и мъжете с лъкове го улучиха, и той беше тежко ранен от стрелците.</verse>
        <verse osisID='1Sam.31.4'>Тогава Саул каза на оръженосеца си: Изтегли меча си и ме прободи с него, за да не дойдат тези необрязани и да ме прободат, и да се гаврят с мен! Но оръженосецът му не искаше, защото много се страхуваше. Тогава Саул взе меча и се хвърли върху него.</verse>
        <verse osisID='1Sam.31.5'>И когато оръженосецът му видя, че Саул беше мъртъв, той също се хвърли върху меча си и умря с него.</verse>
        <verse osisID='1Sam.31.6'>Така умряха Саул и тримата му сина, и оръженосецът му, и всичките му мъже в същия онзи ден.</verse>
        <verse osisID='1Sam.31.7'>А когато израилевите мъже, които бяха оттатък долината и оттатък Йордан, видяха, че израилевите мъже бяха побягнали и че Саул и синовете му бяха мъртви, те напуснаха градовете и избягаха. И филистимците дойдоха и се заселиха в тях.</verse>
        <verse osisID='1Sam.31.8'>А на следващия ден филистимците дойдоха да съблекат убитите и намериха Саул и тримата му сина паднали на хълма Гелвуе.</verse>
        <verse osisID='1Sam.31.9'>И отсякоха главата му и свалиха оръжията му, и разпратиха по цялата филистимска земя да разгласят вестта в капището на идолите си и между народа.</verse>
        <verse osisID='1Sam.31.10'>И сложиха оръжията му в храма на Астарта, а тялото му окачиха на стената на Ветсан.</verse>
        <verse osisID='1Sam.31.11'>А когато жителите на Явис-Галаад чуха какво бяха направили филистимците със Саул,</verse>
        <verse osisID='1Sam.31.12'>всичките храбри мъже станаха и вървяха цялата нощ, и взеха тялото на Саул и телата на синовете му от стената на Ветсан, и дойдоха в Явис, и ги изгориха там.</verse>
        <verse osisID='1Sam.31.13'>После взеха костите им и ги погребаха под вечнозеленото дърво в Явис, и постиха седем дни.</verse>
      </chapter>
    </div></osisText>
</osis>