<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Gen'>
      <chapter osisID='Gen.1'>
        <verse osisID='Gen.1.1'>В начало Бог създаде небесата и земята.</verse>
        <verse osisID='Gen.1.2'>А земята беше пуста и неустроена и тъмнина беше върху бездната, и Дух Божи се носеше над водите.</verse>
        <verse osisID='Gen.1.3'>И Бог каза: Да бъде светлина! И стана светлина.</verse>
        <verse osisID='Gen.1.4'>И Бог видя, че светлината беше добро; и Бог раздели светлината от тъмнината.</verse>
        <verse osisID='Gen.1.5'>И Бог нарече светлината ден, а тъмнината нарече нощ. И стана вечер, и стана утро: ден един.</verse>
        <verse osisID='Gen.1.6'>И Бог каза: Да бъде твърд посред водите, която да раздели води от води!</verse>
        <verse osisID='Gen.1.7'>И Бог направи твърдта; и раздели водите, които бяха под твърдта, от водите, които бяха над твърдта. И стана така.</verse>
        <verse osisID='Gen.1.8'>И Бог нарече твърдта небе. И стана вечер, и стана утро: ден втори.</verse>
        <verse osisID='Gen.1.9'>И Бог каза: Да се съберат на едно място водите, които са под небето, и да се яви сушата! И стана така.</verse>
        <verse osisID='Gen.1.10'>И Бог нарече сушата земя, а събраните води нарече морета. И Бог видя, че беше добро.</verse>
        <verse osisID='Gen.1.11'>И Бог каза: Да произрасти земята зелена трева, трева, която дава семе, и плодоносно дърво, което да ражда плод според вида си, чието семе да е в него на земята! И стана така.</verse>
        <verse osisID='Gen.1.12'>Земята произрасти зелена трева, трева, която да дава семе според вида си, и дърво, което да ражда плод, чието семе е в него според вида му. И Бог видя, че беше добро.</verse>
        <verse osisID='Gen.1.13'>И стана вечер, и стана утро: ден трети.</verse>
        <verse osisID='Gen.1.14'>И Бог каза: Да бъдат светила на небесната твърд1, за да разделят деня от нощта; нека служат за знаци и за времена, и дни, и години;</verse>
        <verse osisID='Gen.1.15'>и да бъдат за светила на небесната твърд, за да светят на земята! И стана така.</verse>
        <verse osisID='Gen.1.16'>И Бог създаде двете големи светила: по-голямото светило, за да владее деня, и по-малкото светило, за да владее нощта, и звездите.</verse>
        <verse osisID='Gen.1.17'>И Бог ги постави на небесната твърд, за да светят на земята,</verse>
        <verse osisID='Gen.1.18'>да владеят деня и нощта и да разделят светлината от тъмнината. И Бог видя, че беше добро.</verse>
        <verse osisID='Gen.1.19'>И стана вечер, и стана утро: ден четвърти.</verse>
        <verse osisID='Gen.1.20'>И Бог каза: Да гъмжи водата от множества живи същества, и птици да летят над земята по небесната твърд!</verse>
        <verse osisID='Gen.1.21'>И Бог създаде големите морски чудовища и всяко живо същество, което се движи, от които водата гъмжеше според видовете им, и всяка крилата птица според вида й. И Бог видя, че беше добро.</verse>
        <verse osisID='Gen.1.22'>И Бог ги благослови и каза: Плодете се, множете се и напълнете водите в моретата; нека се множат и птиците по земята!</verse>
        <verse osisID='Gen.1.23'>И стана вечер, и стана утро: ден пети.</verse>
        <verse osisID='Gen.1.24'>И Бог каза: Да произведе земята живи същества според видовете им: добитък, пълзящи и земни животни според видовете им. И стана така.</verse>
        <verse osisID='Gen.1.25'>Бог създаде земните животни според видовете им, добитъка според видовете му и всичко, което пълзи по земята, според видовете му. И Бог видя, че беше добро.</verse>
        <verse osisID='Gen.1.26'>И Бог каза: Да създадем човека по Нашия образ, по Наше подобие! И нека владеят над морските риби, над небесните птици, над добитъка, над цялата земя и над всички пълзящи, които пълзят по земята.</verse>
        <verse osisID='Gen.1.27'>И Бог създаде човека по Своя образ, по Божия образ го създаде; мъжки и женски пол ги създаде.</verse>
        <verse osisID='Gen.1.28'>И Бог ги благослови и Бог им каза: Плодете се и се множете, напълнете земята и я обладайте, и владейте над морските риби, над небесните птици и над всяко живо същество, което се движи по земята.</verse>
        <verse osisID='Gen.1.29'>И Бог каза: Ето, давам ви всяка трева, която дава семе, която е по лицето на цялата земя, и всяко дърво, което има в себе си плод на дърво, което дава семе: те ще ви бъдат за храна.</verse>
        <verse osisID='Gen.1.30'>А на всичките земни животни, на всичките небесни птици и на всичко, което пълзи по земята, в което има жива душа, давам всяка зелена трева за храна. И стана така.</verse>
        <verse osisID='Gen.1.31'>И Бог видя всичко, което създаде. И ето, беше твърде добро. И стана вечер, и стана утро: шестият ден.</verse>
      </chapter>
      <chapter osisID='Gen.2'>
        <verse osisID='Gen.2.1'>Така бяха завършени небесата и земята и цялото тяхно войнство.</verse>
        <verse osisID='Gen.2.2'>И на седмия ден Бог беше свършил делото, което беше създал; и на седмия ден си почина от цялото дело, което беше създал.</verse>
        <verse osisID='Gen.2.3'>И Бог благослови седмия ден и го освети, защото в него си почина от цялото Си дело, което Бог беше създал и сътворил.</verse>
        <verse osisID='Gen.2.4'>Това е произходът на небето и на земята при сътворението им, в деня, в който ГОСПОД Бог създаде земя и небе.</verse>
        <verse osisID='Gen.2.5'>И още нямаше никакво полско растение на земята и никаква полска трева още не беше поникнала, защото ГОСПОД Бог не беше дал дъжд на земята и нямаше човек, който да обработва земята,</verse>
        <verse osisID='Gen.2.6'>но пара се издигаше от земята и напояваше цялото лице на земята.</verse>
        <verse osisID='Gen.2.7'>И ГОСПОД Бог образува човека от пръст от земята и вдъхна в ноздрите му жизнено дихание, и човекът стана жива душа.</verse>
        <verse osisID='Gen.2.8'>И ГОСПОД Бог насади градина на изток, в Едем, и постави там човека, когото беше образувал.</verse>
        <verse osisID='Gen.2.9'>И ГОСПОД Бог направи да расте от земята всяко дърво, което е красиво на глед и добро за храна, както и дървото на живота сред градината, и дървото на познаване на доброто и злото.</verse>
        <verse osisID='Gen.2.10'>И от Едем изтичаше река да напоява градината, и оттам се разклоняваше и ставаше на четири главни реки.</verse>
        <verse osisID='Gen.2.11'>Името на едната е Фисон; тя е, която обикаля цялата евилатска земя, където има злато.</verse>
        <verse osisID='Gen.2.12'>И златото на онази земя е добро; там има и бделионова смола и ониксов камък.</verse>
        <verse osisID='Gen.2.13'>Името на втората река е Гион; тя е, която обикаля цялата хуска земя.</verse>
        <verse osisID='Gen.2.14'>Името на третата река е Тигър; тя е, която тече на изток от Асирия. А четвъртата река е Ефрат.</verse>
        <verse osisID='Gen.2.15'>И ГОСПОД Бог взе човека и го засели в Едемската градина, за да я обработва и да я пази.</verse>
        <verse osisID='Gen.2.16'>И ГОСПОД Бог заповяда на човека и каза: От всяко дърво в градината свободно да ядеш,</verse>
        <verse osisID='Gen.2.17'>но от дървото за познаване на доброто и злото, от него да не ядеш, защото в деня, когато ядеш от него, непременно ще умреш.</verse>
        <verse osisID='Gen.2.18'>И ГОСПОД Бог каза: Не е добре човекът да бъде сам; ще му създам помощник, като негово съответствие.</verse>
        <verse osisID='Gen.2.19'>И ГОСПОД Бог образува от земята всички полски животни и всички небесни птици и ги доведе при човека, за да види как ще ги нарече; и с каквото име назовеше човекът всяко живо същество, това име му остана.</verse>
        <verse osisID='Gen.2.20'>Така човекът даде имена на всеки вид добитък, на небесните птици и на всички полски животни. Но помощник, съответен на Адам, не се намери.</verse>
        <verse osisID='Gen.2.21'>Тогава ГОСПОД Бог даде на човека дълбок сън и той заспа; и взе едно от ребрата му и изпълни мястото му с плът.</verse>
        <verse osisID='Gen.2.22'>И ГОСПОД Бог създаде жена от реброто, което взе от човека, и я доведе при човека.</verse>
        <verse osisID='Gen.2.23'>А човекът каза: Тази вече е кост от костите ми и плът от плътта ми; тя ще се нарече жена, защото от мъжа беше взета.</verse>
        <verse osisID='Gen.2.24'>Затова мъжът ще остави баща си и майка си и ще се прилепи към жена си, и те ще бъдат една плът.</verse>
        <verse osisID='Gen.2.25'>А и двамата, човекът и жена му, бяха голи и не се срамуваха.</verse>
      </chapter>
      <chapter osisID='Gen.3'>
        <verse osisID='Gen.3.1'>А змията беше най-хитра от всички полски животни, които ГОСПОД Бог беше създал. И тя каза на жената: Истина ли каза Бог да не ядете от никое дърво в градината?</verse>
        <verse osisID='Gen.3.2'>Жената каза на змията: От плода на дърветата в градината можем да ядем,</verse>
        <verse osisID='Gen.3.3'>но от плода на дървото, което е сред градината, Бог каза: Да не ядете от него и да не се докоснете до него, за да не умрете.</verse>
        <verse osisID='Gen.3.4'>А змията каза на жената: Никак няма да умрете!</verse>
        <verse osisID='Gen.3.5'>Но Бог знае, че в деня, когато ядете от него, ще ви се отворят очите и ще бъдете като Бога — да познавате доброто и злото.</verse>
        <verse osisID='Gen.3.6'>И жената видя, че дървото беше добро за храна и че беше приятно за очите, дърво желателно, за да дава знание, и взе от плода му и яде, даде и на мъжа си да яде с нея, и той също яде.</verse>
        <verse osisID='Gen.3.7'>Тогава се отвориха очите и на двамата и те познаха, че бяха голи; и съшиха смокинови листа и си направиха препаски.</verse>
        <verse osisID='Gen.3.8'>И при вятъра на деня чуха гласа на ГОСПОДА Бога, като ходеше из градината; и човекът и жена му се скриха от лицето на ГОСПОДА Бога между дърветата на градината.</verse>
        <verse osisID='Gen.3.9'>И ГОСПОД Бог повика човека и му каза: Къде си?</verse>
        <verse osisID='Gen.3.10'>А той каза: Чух гласа Ти в градината и се уплаших, защото съм гол, и се скрих.</verse>
        <verse osisID='Gen.3.11'>А Бог му каза: Кой ти каза, че си гол? Да не би да си ял от дървото, от което ти заповядах да не ядеш?</verse>
        <verse osisID='Gen.3.12'>И човекът каза: Жената, която Ти си ми дал с мен, тя ми даде от дървото и ядох.</verse>
        <verse osisID='Gen.3.13'>И ГОСПОД Бог каза на жената: Какво е това, което си сторила? А жената каза: Змията ме подмами и ядох.</verse>
        <verse osisID='Gen.3.14'>И ГОСПОД Бог каза на змията: Понеже си сторила това, проклета да си измежду всеки вид добитък и измежду всички полски животни! По корема си ще се влечеш и пръст ще ядеш през всичките дни на живота си!</verse>
        <verse osisID='Gen.3.15'>Ще поставя и вражда между теб и жената, и между твоето семе и нейното семе; то ще ти смаже главата, а ти ще му смажеш петата.</verse>
        <verse osisID='Gen.3.16'>На жената каза: Ще преумножа скръбта ти в бременността, с болки ще раждаш деца; и към мъжа ти ще бъде желанието ти, и той ще те владее!</verse>
        <verse osisID='Gen.3.17'>А на човека каза: Понеже си послушал гласа на жена си и си ял от дървото, за което ти заповядах, като казах: Да не ядеш от него! — проклета да бъде земята поради теб; със скръб ще се прехранваш от нея през всичките дни на живота си;</verse>
        <verse osisID='Gen.3.18'>тръни и бодили ще ти ражда, и ще ядеш полската трева.</verse>
        <verse osisID='Gen.3.19'>С пот на лицето си ще ядеш хляб, докато се върнеш в земята, защото от нея си взет; понеже си пръст, и в пръстта ще се върнеш.</verse>
        <verse osisID='Gen.3.20'>И човекът наименува жена си Ева, защото тя беше майка на всички живи.</verse>
        <verse osisID='Gen.3.21'>И ГОСПОД Бог направи кожени дрехи на Адам и на жена му и ги облече.</verse>
        <verse osisID='Gen.3.22'>И ГОСПОД Бог каза: Ето, човекът стана като един от Нас, да познава доброто и злото. И сега, да не простре ръката си да вземе и от дървото на живота, да яде и да живее вечно!</verse>
        <verse osisID='Gen.3.23'>Затова ГОСПОД Бог го изгони от Едемската градина да обработва земята, от която беше взет.</verse>
        <verse osisID='Gen.3.24'>И изгони човека; и постави на изток от Едемската градина херувимите и пламенния меч, който се въртеше, за да пазят пътя към дървото на живота.</verse>
      </chapter>
      <chapter osisID='Gen.4'>
        <verse osisID='Gen.4.1'>И Адам позна жена си Ева, и тя забременя и роди Каин. И каза: С помощта на ГОСПОДА придобих мъж.</verse>
        <verse osisID='Gen.4.2'>Роди още и брат му Авел. Авел стана овчар, а Каин стана земеделец.</verse>
        <verse osisID='Gen.4.3'>И след време Каин принесе жертва на ГОСПОДА от земните плодове.</verse>
        <verse osisID='Gen.4.4'>И Авел също принесе от първородните на стадото си и от тлъстината му. И ГОСПОД погледна благосклонно на Авел и на жертвата му,</verse>
        <verse osisID='Gen.4.5'>а на Каин и на жертвата му не погледна благосклонно. И Каин се разсърди твърде много и лицето му се помрачи.</verse>
        <verse osisID='Gen.4.6'>И ГОСПОД каза на Каин: Защо си се разсърдил и защо е помрачено лицето ти?</verse>
        <verse osisID='Gen.4.7'>Ако правиш добро, не е ли прието? Но ако не правиш добро, грехът лежи на вратата и към теб ще бъде неговото желание, но ти владей над него.</verse>
        <verse osisID='Gen.4.8'>А Каин каза това на брат си Авел. И когато бяха на полето, Каин нападна брат си Авел и го уби.</verse>
        <verse osisID='Gen.4.9'>И ГОСПОД каза на Каин: Къде е брат ти Авел? А той каза: Не зная. Пазач ли съм аз на брат си?</verse>
        <verse osisID='Gen.4.10'>И Бог каза: Какво си направил? Гласът на кръвта на брат ти вика към Мен от земята.</verse>
        <verse osisID='Gen.4.11'>И сега, проклет да си от земята, която отвори устата си да приеме кръвта на брат ти от твоята ръка!</verse>
        <verse osisID='Gen.4.12'>Когато работиш земята, тя няма вече да ти дава силата си; бежанец и скитник ще бъдеш на земята.</verse>
        <verse osisID='Gen.4.13'>А Каин каза на ГОСПОДА: Наказанието ми е твърде тежко, за да мога да го понеса.</verse>
        <verse osisID='Gen.4.14'>Ето, гониш ме днес от лицето на земята, и ще се скрия от лицето Ти и ще бъда бежанец и скитник на земята; и всеки, който ме намери, ще ме убие.</verse>
        <verse osisID='Gen.4.15'>А ГОСПОД му каза: Затова, който убие Каин, на него ще се отмъсти седмократно. И ГОСПОД сложи белег на Каин, за да не го убие никой, който го намери.</verse>
        <verse osisID='Gen.4.16'>Тогава Каин излезе от присъствието на ГОСПОДА и се засели в земята Нод, на изток от Едем.</verse>
        <verse osisID='Gen.4.17'>И Каин позна жена си и тя забременя и роди Енох. И Каин съгради град и наименува града Енох, по името на сина си.</verse>
        <verse osisID='Gen.4.18'>А на Енох се роди Ирад, и Ирад роди Мехуяил, и Мехуяил роди Метусаил, и Метусаил роди Ламех.</verse>
        <verse osisID='Gen.4.19'>А Ламех си взе две жени; името на едната беше Ада, а името на другата — Села.</verse>
        <verse osisID='Gen.4.20'>Ада роди Явал; той стана родоначалник на скотовъдци, които живеят в шатри.</verse>
        <verse osisID='Gen.4.21'>А името на брат му беше Ювал; той стана родоначалник на всички, които свирят с арфа и флейта.</verse>
        <verse osisID='Gen.4.22'>И Села също роди Тувал-Каин, ковач на всякакво изделие от мед и желязо; а сестра на Тувал-Каин беше Наама.</verse>
        <verse osisID='Gen.4.23'>И Ламех каза на жените си: Ада и Села, чуйте гласа ми! Жени Ламехови, слушайте думите ми, понеже мъж убих за раната си, и юноша — за нараняването си.</verse>
        <verse osisID='Gen.4.24'>Ако за Каин се отмъсти седмократно, за Ламех ще се отмъсти седемдесет и седмократно.</verse>
        <verse osisID='Gen.4.25'>И Адам пак позна жена си и тя роди син, когото наименува Сит, защото, тя казваше: Бог ми определи друго семе вместо Авел, понеже Каин го уби.</verse>
        <verse osisID='Gen.4.26'>Също и на Сит се роди син, когото наименува Енос. Тогава започнаха да призовават Името на ГОСПОДА.</verse>
      </chapter>
      <chapter osisID='Gen.5'>
        <verse osisID='Gen.5.1'>Това е книгата на родословието на Адам. В деня, когато Бог сътвори човека, Той го направи по Божие подобие;</verse>
        <verse osisID='Gen.5.2'>създаде ги мъжки и женски пол, благослови ги и ги нарече човек в деня, когато бяха създадени.</verse>
        <verse osisID='Gen.5.3'>Адам живя сто и тридесет години и роди син по свое подобие, по своя образ, и го нарече Сит.</verse>
        <verse osisID='Gen.5.4'>А откакто роди Сит, дните на Адам станаха осемстотин години, и роди синове и дъщери.</verse>
        <verse osisID='Gen.5.5'>И всичките дни на Адам, колкото живя, станаха деветстотин и тридесет години, и умря.</verse>
        <verse osisID='Gen.5.6'>Сит живя сто и пет години и роди Енос.</verse>
        <verse osisID='Gen.5.7'>А откакто роди Енос, Сит живя осемстотин и седем години и роди синове и дъщери.</verse>
        <verse osisID='Gen.5.8'>И всичките дни на Сит станаха деветстотин и дванадесет години, и умря.</verse>
        <verse osisID='Gen.5.9'>Енос живя деветдесет години и роди Каинан.</verse>
        <verse osisID='Gen.5.10'>А откакто роди Каинан, Енос живя осемстотин и петнадесет години и роди синове и дъщери.</verse>
        <verse osisID='Gen.5.11'>И всичките дни на Енос станаха деветстотин и пет години, и умря.</verse>
        <verse osisID='Gen.5.12'>Каинан живя седемдесет години и роди Маалалеил.</verse>
        <verse osisID='Gen.5.13'>А откакто роди Маалалеил, Каинан живя осемстотин и четиридесет години и роди синове и дъщери.</verse>
        <verse osisID='Gen.5.14'>И всичките дни на Каинан станаха деветстотин и десет години, и умря.</verse>
        <verse osisID='Gen.5.15'>Маалалеил живя шестдесет и пет години и роди Яред.</verse>
        <verse osisID='Gen.5.16'>А откакто роди Яред, Маалалеил живя осемстотин и тридесет години и роди синове и дъщери.</verse>
        <verse osisID='Gen.5.17'>И всичките дни на Маалалеил станаха осемстотин деветдесет и пет години, и умря.</verse>
        <verse osisID='Gen.5.18'>Яред живя сто шестдесет и две години и роди Енох.</verse>
        <verse osisID='Gen.5.19'>А откакто роди Енох, Яред живя осемстотин години и роди синове и дъщери.</verse>
        <verse osisID='Gen.5.20'>И всичките дни на Яред станаха деветстотин шестдесет и две години, и умря.</verse>
        <verse osisID='Gen.5.21'>Енох живя шестдесет и пет години и роди Матусал.</verse>
        <verse osisID='Gen.5.22'>А откакто роди Матусал, Енох ходи по Бога триста години и роди синове и дъщери.</verse>
        <verse osisID='Gen.5.23'>И всичките дни на Енох станаха триста шестдесет и пет години.</verse>
        <verse osisID='Gen.5.24'>И Енох ходи по Бога и не се намираше вече, защото Бог го взе.</verse>
        <verse osisID='Gen.5.25'>Матусал живя сто осемдесет и седем години и роди Ламех.</verse>
        <verse osisID='Gen.5.26'>А откакто роди Ламех, Матусал живя седемстотин осемдесет и две години и роди синове и дъщери.</verse>
        <verse osisID='Gen.5.27'>И всичките дни на Матусал станаха деветстотин шестдесет и девет години, и умря.</verse>
        <verse osisID='Gen.5.28'>Ламех живя сто осемдесет и две години и роди син,</verse>
        <verse osisID='Gen.5.29'>и го нарече Ной, като казваше: Този ще ни облекчи от работата ни и от труда на ръцете ни поради земята, която ГОСПОД прокле.</verse>
        <verse osisID='Gen.5.30'>А откакто роди Ной, Ламех живя петстотин деветдесет и пет години и роди синове и дъщери.</verse>
        <verse osisID='Gen.5.31'>И всичките дни на Ламех станаха седемстотин седемдесет и седем години, и умря.</verse>
        <verse osisID='Gen.5.32'>А Ной беше на петстотин години, и Ной роди Сим, Хам и Яфет.</verse>
      </chapter>
      <chapter osisID='Gen.6'>
        <verse osisID='Gen.6.1'>Като започнаха хората да се умножават по лицето на земята и им се раждаха дъщери,</verse>
        <verse osisID='Gen.6.2'>Божиите синове, като гледаха, че човешките дъщери бяха красиви, вземаха си за жени от всички, които избираха.</verse>
        <verse osisID='Gen.6.3'>Тогава ГОСПОД каза: Духът Ми няма да пребъде вечно в човека, защото той е плът; затова дните му ще бъдат сто и двадесет години.</verse>
        <verse osisID='Gen.6.4'>В онези дни имаше великани на земята; а и след това, след като Божиите синове влизаха при човешките дъщери и те им раждаха синове, това бяха онези силни и знаменити старовременни мъже.</verse>
        <verse osisID='Gen.6.5'>И ГОСПОД видя, че се умножаваше злината на човека по земята и че всичките въображения на мислите на сърцето му бяха само зло цял ден.</verse>
        <verse osisID='Gen.6.6'>И ГОСПОД се разкая, че беше създал човека на земята, и се огорчи в сърцето Си.</verse>
        <verse osisID='Gen.6.7'>И ГОСПОД каза: Ще изтребя от лицето на земята човека, когото създадох — от човек до добитък, до пълзящи и до небесни птици — понеже се разкаях, че ги направих.</verse>
        <verse osisID='Gen.6.8'>А Ной намери благоволение пред ГОСПОДА.</verse>
        <verse osisID='Gen.6.9'>Ето родословието на Ной: Ной беше човек праведен, непорочен между съвременниците си; Ной ходеше по Бога.</verse>
        <verse osisID='Gen.6.10'>И Ной роди трима сина: Сим, Хам и Яфет.</verse>
        <verse osisID='Gen.6.11'>И земята се поквари пред Бога, земята се напълни с насилие.</verse>
        <verse osisID='Gen.6.12'>И Бог видя земята, и ето, тя беше покварена, защото всяка плът беше покварила пътя си на земята.</verse>
        <verse osisID='Gen.6.13'>И Бог каза на Ной: Краят на всяка плът дойде пред Мен, защото земята се напълни с насилие чрез тях; и ето, ще ги изтребя заедно със земята!</verse>
        <verse osisID='Gen.6.14'>Направи си ковчег от гоферово дърво; да направиш в ковчега стаи и да го измажеш отвътре и отвън със смола.</verse>
        <verse osisID='Gen.6.15'>Направи го така: дължината на ковчега да бъде триста лакътя, ширината му — петдесет лакътя, а височината му — тридесет лакътя.</verse>
        <verse osisID='Gen.6.16'>Прозорец направи на ковчега, като го изкараш един лакът нагоре, а вратата на ковчега постави отстрани; направи го с долен, среден и горен етаж.</verse>
        <verse osisID='Gen.6.17'>И ето, Аз ще докарам на земята потоп от вода, за да изтребя под небето всяка плът, която има в себе си жизнено дихание; всичко, което се намира на земята, ще измре.</verse>
        <verse osisID='Gen.6.18'>Но с теб ще поставя завета Си; и ще влезеш в ковчега ти, синовете ти, жена ти и жените на синовете ти с теб.</verse>
        <verse osisID='Gen.6.19'>И от всяко живо същество, от всяка плът да вкараш в ковчега по две от всеки вид, за да опазиш живота им със себе си; мъжко и женско да бъдат.</verse>
        <verse osisID='Gen.6.20'>От птиците според вида им, от добитъка според вида му, и от всички пълзящи земни животни според вида им — по две от всички да влязат при теб, за да им опазиш живота.</verse>
        <verse osisID='Gen.6.21'>А ти вземи всякаква храна, която се яде, и я събери при себе си, за да послужи за храна на теб и на тях.</verse>
        <verse osisID='Gen.6.22'>И Ной извърши всичко; както му заповяда Бог, така направи.</verse>
      </chapter>
      <chapter osisID='Gen.7'>
        <verse osisID='Gen.7.1'>Тогава ГОСПОД каза на Ной: Влез ти и целия ти дом в ковчега, защото теб видях праведен пред Мен в това поколение.</verse>
        <verse osisID='Gen.7.2'>Вземи си по седем от всички чисти животни — мъжко и женското му; а от нечистите животни по две — мъжко и женското му;</verse>
        <verse osisID='Gen.7.3'>също и от небесните птици по седем — мъжко и женско; за да опазиш от тях потомство по лицето на цялата земя.</verse>
        <verse osisID='Gen.7.4'>Защото още седем дни, и Аз ще направя да вали дъжд по земята четиридесет дни и четиридесет нощи и ще изтребя от лицето на земята всичко, което съществува, което съм сътворил.</verse>
        <verse osisID='Gen.7.5'>И Ной направи според всичко, което му заповяда ГОСПОД.</verse>
        <verse osisID='Gen.7.6'>А Ной беше на шестстотин години, когато стана на земята потопът от водата.</verse>
        <verse osisID='Gen.7.7'>И поради водите на потопа Ной, синовете му, жена му и жените на синовете му с него влязоха в ковчега.</verse>
        <verse osisID='Gen.7.8'>От чистите животни и от нечистите животни, и от птиците, и от всичко, което се движи по земята,</verse>
        <verse osisID='Gen.7.9'>влязоха две по две в ковчега при Ной, мъжко и женско, както Бог заповяда на Ной.</verse>
        <verse osisID='Gen.7.10'>И след седем дни водите на потопа заляха земята.</verse>
        <verse osisID='Gen.7.11'>В шестстотната година от живота на Ной, във втория месец, на седемнадесетия ден от месеца, в този ден всичките извори на голямата бездна се разпукнаха и небесните прозорци се отвориха.</verse>
        <verse osisID='Gen.7.12'>И дъждът валя на земята четиридесет дни и четиридесет нощи.</verse>
        <verse osisID='Gen.7.13'>В същия този ден влязоха в ковчега Ной и синовете на Ной, Сим, Хам и Яфет, и жената на Ной, и с тях трите жени на синовете му —</verse>
        <verse osisID='Gen.7.14'>те и всичките животни според вида им, и всичкият добитък според вида му, и всички пълзящи животни, които пълзят по земята, според вида им, и всичките птици според вида им, всяка птица и всяко пернато.</verse>
        <verse osisID='Gen.7.15'>Две по две от всяка плът, която има в себе си жизнено дихание, влязоха в ковчега при Ной.</verse>
        <verse osisID='Gen.7.16'>И които влязоха, мъжко и женско от всяка плът, влязоха, както Бог му беше заповядал; и ГОСПОД затвори след него.</verse>
        <verse osisID='Gen.7.17'>Четиридесет дни трая потопът на земята. И водите придойдоха и подеха ковчега, и той се повдигна над земята.</verse>
        <verse osisID='Gen.7.18'>Водите се усилваха и прииждаха много на земята и ковчегът се носеше по повърхността на водите.</verse>
        <verse osisID='Gen.7.19'>Водите се усилваха твърде много на земята, така че се покриха всичките високи планини, намиращи се под цялото небе.</verse>
        <verse osisID='Gen.7.20'>Петнадесет лакътя над тях се издигнаха водите и планините се покриха.</verse>
        <verse osisID='Gen.7.21'>И всяка плът, която се движеше по земята, умря — птици, добитък, зверове, всички пълзящи животни, които пълзят по земята, и всеки човек.</verse>
        <verse osisID='Gen.7.22'>От всичко, което беше на сушата, всичко, което имаше в ноздрите си жизнено дихание, измря.</verse>
        <verse osisID='Gen.7.23'>Всичко, съществуващо, което беше по лицето на земята, се изтреби — от човек до добитък, до пълзящи животни и небесни птици — изтребиха се от земята. Останаха само Ной и онези, които бяха с него в ковчега.</verse>
        <verse osisID='Gen.7.24'>А водите се задържаха по земята сто и петдесет дни.</verse>
      </chapter>
      <chapter osisID='Gen.8'>
        <verse osisID='Gen.8.1'>Тогава Бог си спомни за Ной и за всичките животни и за всичкия добитък, който беше с него в ковчега. И Бог направи вятър да мине по земята, и водите престанаха.</verse>
        <verse osisID='Gen.8.2'>И изворите на бездната и небесните прозорци се затвориха, и дъждът от небето спря.</verse>
        <verse osisID='Gen.8.3'>Малко по малко водите се оттегляха от земята и след сто и петдесет дни водите намаляха.</verse>
        <verse osisID='Gen.8.4'>А на седемнадесетия ден от седмия месец ковчегът заседна върху Араратските планини.</verse>
        <verse osisID='Gen.8.5'>И водите намаляваха непрестанно до десетия месец и в десетия месец, на първия ден от месеца, върховете на планините се показаха.</verse>
        <verse osisID='Gen.8.6'>И след четиридесет дни Ной отвори прозореца на ковчега, който беше направил,</verse>
        <verse osisID='Gen.8.7'>и изпрати гарвана, който, като излезе, летеше насам-натам, докато водите на земята пресъхнаха.</verse>
        <verse osisID='Gen.8.8'>И изпрати от себе си и гълъба, за да види дали са намалели водите по лицето на земята.</verse>
        <verse osisID='Gen.8.9'>Но гълъбът се върна при него в ковчега, понеже не намери почивка за краката си, защото водата беше още по лицето на цялата земя. И той простря ръката си и го взе, и го внесе при себе си в ковчега.</verse>
        <verse osisID='Gen.8.10'>И като почака още седем дни, пак изпрати гълъба от ковчега.</verse>
        <verse osisID='Gen.8.11'>И надвечер гълъбът се върна при него, и ето, имаше в клюна си току-що откъснат маслинен лист. Така Ной позна, че водите са намалели по земята.</verse>
        <verse osisID='Gen.8.12'>След това почака още седем дни и изпрати гълъба, и той вече не се върна при него.</verse>
        <verse osisID='Gen.8.13'>В шестстотин и първата година на живота на Ной, в първия месец, на първия ден от месеца, водата пресъхна на земята; и Ной вдигна покрива на ковчега и погледна, и ето, повърхността на земята беше изсъхнала.</verse>
        <verse osisID='Gen.8.14'>А във втория месец, на двадесет и седмия ден от месеца земята изсъхна.</verse>
        <verse osisID='Gen.8.15'>Тогава Бог говори на Ной и каза:</verse>
        <verse osisID='Gen.8.16'>Излез от ковчега, ти, жена ти, синовете ти и жените на синовете ти с теб.</verse>
        <verse osisID='Gen.8.17'>Изведи със себе си всичко живо от всяка плът, което е с теб — птици, добитък и всичките пълзящи животни, които пълзят по земята — за да се размножават изобилно по земята, да се плодят и да се умножават по земята.</verse>
        <verse osisID='Gen.8.18'>И Ной излезе, и с него синовете му, жена му и жените на синовете му.</verse>
        <verse osisID='Gen.8.19'>И всичките животни, всичките пълзящи животни, всичките птици, всичко, което се движи по земята, според видовете си, излязоха от ковчега.</verse>
        <verse osisID='Gen.8.20'>И Ной издигна олтар на ГОСПОДА и взе от всяко чисто животно и от всяка чиста птица, и принесе всеизгаряния на олтара.</verse>
        <verse osisID='Gen.8.21'>И ГОСПОД помириса благоухание на умилостивение и ГОСПОД каза в сърцето Си: Няма да проклинам вече земята поради човека, защото помислите на човешкото сърце са зло още от младините му, и няма вече друг път да поразя всичко живо, както направих.</verse>
        <verse osisID='Gen.8.22'>Докато съществува земята, сеитба и жетва, студ и горещина, лято и зима, ден и нощ няма да престанат.</verse>
      </chapter>
      <chapter osisID='Gen.9'>
        <verse osisID='Gen.9.1'>И Бог благослови Ной и синовете му и им каза: Бъдете плодовити, умножавайте се и напълнете земята!</verse>
        <verse osisID='Gen.9.2'>Ще се страхуват и ще треперят от вас всички земни животни и всички небесни птици; те с всичко, което пълзи по земята, и с всички морски риби са предадени в ръцете ви.</verse>
        <verse osisID='Gen.9.3'>Всичко, което се движи и живее, ще ви бъде за храна; давам ви всичко, също както зелената трева.</verse>
        <verse osisID='Gen.9.4'>Месо обаче с живота му, тоест с кръвта му, да не ядете.</verse>
        <verse osisID='Gen.9.5'>А вашата кръв, кръвта на живота ви, непременно ще изискам; от всяко животно ще я изискам; и от ръката на човека, от ръката на всеки негов брат ще изискам живота на човека.</verse>
        <verse osisID='Gen.9.6'>Който пролее човешка кръв, и неговата кръв от човек ще се пролее; защото по Божия образ направи Бог човека.</verse>
        <verse osisID='Gen.9.7'>А вие бъдете плодовити и се множете, разпространявайте се по земята и се умножавайте по нея.</verse>
        <verse osisID='Gen.9.8'>После Бог говори на Ной и на синовете му с него и каза:</verse>
        <verse osisID='Gen.9.9'>Ето, Аз поставям завета Си с вас и с потомството ви след вас,</verse>
        <verse osisID='Gen.9.10'>и с всичко живо, което е с вас — птиците, добитъка и всичките земни животни, които са с вас — с всяко земно животно от всичко, което е излязло от ковчега.</verse>
        <verse osisID='Gen.9.11'>Поставям завета Си с вас, че няма вече да се изтреби всяка плът от водите на потопа и няма вече да настане потоп да опустоши земята.</verse>
        <verse osisID='Gen.9.12'>И Бог каза: Ето знакът на завета, който Аз поставям до вечни поколения между Мен и вас, и всяко живо същество, което е с вас:</verse>
        <verse osisID='Gen.9.13'>поставям дъгата Си в облака, и тя ще бъде знак на завета между Мен и земята.</verse>
        <verse osisID='Gen.9.14'>Когато докарам облака на земята, дъгата ще се яви в облака,</verse>
        <verse osisID='Gen.9.15'>и ще си спомня завета Си, който е между Мен и вас, и всяко живо същество от всяка плът, и водите няма вече да станат потоп, за да изтребят всяка плът.</verse>
        <verse osisID='Gen.9.16'>Дъгата ще бъде в облака и ще я гледам, за да помня вечния завет между Бога и всяко живо същество от всяка плът, което е на земята.</verse>
        <verse osisID='Gen.9.17'>И Бог каза на Ной: Това е белегът на завета, който поставих между Мен и всяка плът, която е на земята.</verse>
        <verse osisID='Gen.9.18'>А синовете на Ной, които излязоха от ковчега, бяха Сим, Хам и Яфет. А Хам беше баща на Ханаан.</verse>
        <verse osisID='Gen.9.19'>Тези трима бяха синове на Ной и от тях се насели цялата земя.</verse>
        <verse osisID='Gen.9.20'>И Ной започна да обработва земята и насади лозе.</verse>
        <verse osisID='Gen.9.21'>И като пи от виното, се опи и се разголи в шатрата си.</verse>
        <verse osisID='Gen.9.22'>И Хам, бащата на Ханаан, видя голотата на баща си и каза на двамата си братя отвън.</verse>
        <verse osisID='Gen.9.23'>А Сим и Яфет взеха една дреха и като я сложиха двамата на раменете си, пристъпиха заднишком и покриха голотата на баща си; а лицата им гледаха назад и не видяха голотата на баща си.</verse>
        <verse osisID='Gen.9.24'>И когато Ной изтрезня от виното си и разбра какво му беше направил по-младият му син, каза:</verse>
        <verse osisID='Gen.9.25'>Проклет да е Ханаан; слуга на слуги да бъде на братята си!</verse>
        <verse osisID='Gen.9.26'>Каза още: Благословен ГОСПОД, Бог на Сим; и Ханаан да му бъде слуга!</verse>
        <verse osisID='Gen.9.27'>Бог да разшири Яфет, и да се засели в шатрите на Сим; и Ханаан да му бъде слуга!</verse>
        <verse osisID='Gen.9.28'>И след потопа Ной живя триста и петдесет години.</verse>
        <verse osisID='Gen.9.29'>И всичките дни на Ной станаха деветстотин и петдесет години, и умря.</verse>
      </chapter>
      <chapter osisID='Gen.10'>
        <verse osisID='Gen.10.1'>Ето родословието на Ноевите синове Сим, Хам и Яфет — и на тях се родиха синове след потопа.</verse>
        <verse osisID='Gen.10.2'>Синовете на Яфет: Гомер и Магог, и Мадай, и Яван, и Тувал, и Мосох, и Тирас.</verse>
        <verse osisID='Gen.10.3'>А синовете на Гомер: Асханаз и Рифат, и Тогарма.</verse>
        <verse osisID='Gen.10.4'>А синовете на Яван: Елиса и Тарсис, Китим, и Доданим.</verse>
        <verse osisID='Gen.10.5'>От тях се населиха островите на народите в техните земи, всеки според езика си, според племето си, в народите си.</verse>
        <verse osisID='Gen.10.6'>Синовете на Хам: Хус и Мицраим, и Фут, и Ханаан.</verse>
        <verse osisID='Gen.10.7'>А синовете на Хус: Сева и Евила, и Савта, и Раама, и Савтека. А синовете на Раама: Сава и Дедан.</verse>
        <verse osisID='Gen.10.8'>И Хус роди Нимрод. Той пръв стана силен на земята.</verse>
        <verse osisID='Gen.10.9'>Той беше голям ловец пред ГОСПОДА, затова се казва: Като Нимрод, голям ловец пред ГОСПОДА.</verse>
        <verse osisID='Gen.10.10'>И началото на царството му беше Вавилон и Ерех, и Акад, и Халне в земята Сенаар.</verse>
        <verse osisID='Gen.10.11'>От тази земя излезе в Асирия и съгради Ниневия и Роовот-Ир, и Халах,</verse>
        <verse osisID='Gen.10.12'>и Ресен между Ниневия и Халах, който е големият град.</verse>
        <verse osisID='Gen.10.13'>А Мицраим роди лудимите и анамимите, и леавимите, и нафтухимите,</verse>
        <verse osisID='Gen.10.14'>и патрусимите, и каслухимите, от които произлязоха филистимците, и кафторимите.</verse>
        <verse osisID='Gen.10.15'>А Ханаан роди Сидон, първородния си син, и Хет,</verse>
        <verse osisID='Gen.10.16'>и евусейците, и аморейците, и гергесейците,</verse>
        <verse osisID='Gen.10.17'>и евейците, и арукейците, и асенейците,</verse>
        <verse osisID='Gen.10.18'>и арвадците, и цемарейците, и аматейците. След това ханаанските племена се пръснаха.</verse>
        <verse osisID='Gen.10.19'>Пределът на ханаанците беше от Сидон, като се отива за Герар, до Газа, и като се отива за Содом и Гомора, и Адма, и Цевоим, до Лаша.</verse>
        <verse osisID='Gen.10.20'>Тези са синовете на Хам според племената си, според езиците си, в земите си, в народите си.</verse>
        <verse osisID='Gen.10.21'>И на Сим, бащата на всичките синове на Евер и по-възрастния брат на Яфет, също се родиха синове.</verse>
        <verse osisID='Gen.10.22'>Синовете на Сим: Елам и Асур, и Арфаксад, и Луд, и Арам.</verse>
        <verse osisID='Gen.10.23'>А синовете на Арам: Уз и Ул, и Гетер, и Маш.</verse>
        <verse osisID='Gen.10.24'>И Арфаксад роди Сала, а Сала роди Евер.</verse>
        <verse osisID='Gen.10.25'>А на Евер се родиха двама сина; името на единия беше Фалек, защото в неговите дни се раздели земята; а името на брат му беше Йоктан.</verse>
        <verse osisID='Gen.10.26'>Йоктан роди Алмодад и Шалеф, и Хацармавет, и Ярах,</verse>
        <verse osisID='Gen.10.27'>и Адорам, и Узал, и Дикла,</verse>
        <verse osisID='Gen.10.28'>и Овал, и Авимаил, и Сава,</verse>
        <verse osisID='Gen.10.29'>и Офир, и Евил, и Йовав; всички тези бяха синове на Йоктан.</verse>
        <verse osisID='Gen.10.30'>Техните заселища бяха от Меша, докато се стигне до Сефар, източната планина.</verse>
        <verse osisID='Gen.10.31'>Тези са синовете на Сим според племената си, според езиците си, в земите си, според народите си.</verse>
        <verse osisID='Gen.10.32'>Тези са племената на синовете на Ной според родословието им, в народите им; и от тях се отделиха народите по земята след потопа.</verse>
      </chapter>
      <chapter osisID='Gen.11'>
        <verse osisID='Gen.11.1'>А по цялата земя имаше един език и един говор.</verse>
        <verse osisID='Gen.11.2'>И като тръгнаха от изток, намериха поле в земята Сенаар и се заселиха там.</verse>
        <verse osisID='Gen.11.3'>И си казаха един на друг: Елате, да направим тухли и да ги изпечем в огъня. Тухли употребяваха вместо камъни, а смола употребяваха вместо хоросан.</verse>
        <verse osisID='Gen.11.4'>И казаха: Елате, да си съградим град и кула, чийто връх да стига до небето, и да си спечелим име, да не би да се разпръснем по лицето на цялата земя.</verse>
        <verse osisID='Gen.11.5'>А ГОСПОД слезе да види града и кулата, които градяха човешките синове.</verse>
        <verse osisID='Gen.11.6'>И ГОСПОД каза: Ето, един народ са и всички имат един език; и това е само началото на тяхната дейност; и вече няма да им бъде невъзможно нищо, което биха намислили да правят.</verse>
        <verse osisID='Gen.11.7'>Елате, да слезем и там да разбъркаме езика им, така че един на друг да не разбират езика си.</verse>
        <verse osisID='Gen.11.8'>Така ГОСПОД ги разпръсна оттам по лицето на цялата земя и престанаха да градят града.</verse>
        <verse osisID='Gen.11.9'>Затова той се нарече Вавилон, защото там ГОСПОД разбърка езика на цялата земя; и оттам ГОСПОД ги разпръсна по лицето на цялата земя.</verse>
        <verse osisID='Gen.11.10'>Ето родословието на Сим: Сим беше на сто години и роди Арфаксад две години след потопа.</verse>
        <verse osisID='Gen.11.11'>А откакто роди Арфаксад, Сим живя петстотин години и роди синове и дъщери.</verse>
        <verse osisID='Gen.11.12'>Арфаксад живя тридесет и пет години и роди Сала.</verse>
        <verse osisID='Gen.11.13'>А откакто роди Сала, Арфаксад живя четиристотин и три години и роди синове и дъщери.</verse>
        <verse osisID='Gen.11.14'>Сала живя тридесет години и роди Евер.</verse>
        <verse osisID='Gen.11.15'>А откакто роди Евер, Сала живя четиристотин и три години и роди синове и дъщери.</verse>
        <verse osisID='Gen.11.16'>Евер живя тридесет и четири години и роди Фалек.</verse>
        <verse osisID='Gen.11.17'>А откакто роди Фалек, Евер живя четиристотин и тридесет години и роди синове и дъщери.</verse>
        <verse osisID='Gen.11.18'>Фалек живя тридесет години и роди Рагав.</verse>
        <verse osisID='Gen.11.19'>А откакто роди Рагав, Фалек живя двеста и девет години и роди синове и дъщери.</verse>
        <verse osisID='Gen.11.20'>Рагав живя тридесет и две години и роди Серух.</verse>
        <verse osisID='Gen.11.21'>А откакто роди Серух, Рагав живя двеста и седем години и роди синове и дъщери.</verse>
        <verse osisID='Gen.11.22'>Серух живя тридесет години и роди Нахор.</verse>
        <verse osisID='Gen.11.23'>А откакто роди Нахор, Серух живя двеста години и роди синове и дъщери.</verse>
        <verse osisID='Gen.11.24'>Нахор живя двадесет и девет години и роди Тара.</verse>
        <verse osisID='Gen.11.25'>А откакто роди Тара, Нахор живя сто и деветнадесет години и роди синове и дъщери.</verse>
        <verse osisID='Gen.11.26'>Тара живя седемдесет години и роди Аврам, Нахор и Аран.</verse>
        <verse osisID='Gen.11.27'>Ето родословието на Тара: Тара роди Аврам, Нахор и Аран. А Аран роди Лот.</verse>
        <verse osisID='Gen.11.28'>И Аран умря преди баща си Тара в Ур Халдейски, в родната си земя.</verse>
        <verse osisID='Gen.11.29'>И Аврам и Нахор си взеха жени; името на жената на Аврам беше Сарая, а името на жената на Нахор беше Мелха, дъщеря на Аран, баща на Мелха, баща и на Есха.</verse>
        <verse osisID='Gen.11.30'>А Сарая беше безплодна, нямаше дете.</verse>
        <verse osisID='Gen.11.31'>И Тара взе сина си Аврам и внука си Лот, сина на Аран, и снаха си Сарая, жената на сина си Аврам, и излязоха заедно от Ур Халдейски, за да отидат в земята Ханаан; и дойдоха в Харан и се заселиха там.</verse>
        <verse osisID='Gen.11.32'>И дните на Тара станаха двеста и пет години, и Тара умря в Харан.</verse>
      </chapter>
      <chapter osisID='Gen.12'>
        <verse osisID='Gen.12.1'>И ГОСПОД каза на Аврам: Излез от земята си, от рода си и от бащиния си дом, и иди в земята, която ще ти покажа!</verse>
        <verse osisID='Gen.12.2'>Ще те направя голям народ и ще те благословя, и ще възвелича името ти, и ще бъдеш за благословение.</verse>
        <verse osisID='Gen.12.3'>Ще благословя онези, които те благославят, и ще прокълна онзи, който те кълне, и в теб ще се благославят всички земни племена.</verse>
        <verse osisID='Gen.12.4'>И така, Аврам тръгна, както му каза ГОСПОД, и Лот тръгна с него. А Аврам беше на седемдесет и пет години, когато излезе от Харан.</verse>
        <verse osisID='Gen.12.5'>Аврам взе жена си Сарая, братовия си син Лот, всичкия си имот, който бяха спечелили, и хората, които бяха придобили в Харан, и излязоха, за да отидат в ханаанската земя. И стигнаха в ханаанската земя.</verse>
        <verse osisID='Gen.12.6'>И Аврам пропътува земята до местността Сихем, до дъба Море. Тогава ханаанците живееха в земята.</verse>
        <verse osisID='Gen.12.7'>И ГОСПОД се яви на Аврам и каза: На твоето потомство ще дам тази земя. И там издигна олтар на ГОСПОДА, който му се яви.</verse>
        <verse osisID='Gen.12.8'>Оттам се премести към хълма, който е на изток от Ветил, където разпъна шатрата си; Ветил оставаше на запад, а Гай — на изток. И там издигна олтар на ГОСПОДА и призова Името на ГОСПОДА.</verse>
        <verse osisID='Gen.12.9'>И Аврам се вдигна и продължи пътя си на юг.</verse>
        <verse osisID='Gen.12.10'>А в земята настана глад; затова Аврам слезе в Египет да поживее там като чужденец, понеже гладът се беше усилил в ханаанската земя.</verse>
        <verse osisID='Gen.12.11'>И когато наближи да влезе в Египет, каза на жена си Сарая: Ето, зная, че си жена красива на глед.</verse>
        <verse osisID='Gen.12.12'>Египтяните, като те видят, ще кажат: Тя му е жена! И мен ще убият, а теб ще оставят жива.</verse>
        <verse osisID='Gen.12.13'>Моля те, кажи, че си ми сестра, за да ми бъде добре заради теб и да се опази животът ми заради теб.</verse>
        <verse osisID='Gen.12.14'>И като влезе Аврам в Египет, египтяните видяха, че жената беше твърде красива.</verse>
        <verse osisID='Gen.12.15'>Видяха я и големците на фараона и я похвалиха на фараона; затова жената беше заведена в дома на фараона.</verse>
        <verse osisID='Gen.12.16'>И заради нея той стори добро на Аврам, и той имаше овце и говеда, и магарета, и слуги, и слугини, и магарици, и камили.</verse>
        <verse osisID='Gen.12.17'>Но ГОСПОД порази фараона и дома му с тежки язви поради Сарая, жената на Аврам.</verse>
        <verse osisID='Gen.12.18'>Тогава фараонът повика Аврам и каза: Какво е това, което ми стори ти? Защо не ми каза, че ти е жена?</verse>
        <verse osisID='Gen.12.19'>Защо ми каза: Сестра ми е; така че аз си я взех за жена! И сега, ето жена ти; вземи я и си иди.</verse>
        <verse osisID='Gen.12.20'>И фараонът му определи хора, които изпратиха него, жена му и всичко, което имаше.</verse>
      </chapter>
      <chapter osisID='Gen.13'>
        <verse osisID='Gen.13.1'>И Аврам излезе от Египет, той и жена му, и всичко, което имаше, и Лот с него, и замина към южната страна.</verse>
        <verse osisID='Gen.13.2'>А Аврам беше много богат с добитък, сребро и злато.</verse>
        <verse osisID='Gen.13.3'>И от южната страна той минаваше постепенно чак до Ветил, до мястото, където по-напред беше шатрата му между Ветил и Гай,</verse>
        <verse osisID='Gen.13.4'>до мястото, където първоначално беше издигнал олтара. И там Аврам призова Името на ГОСПОДА.</verse>
        <verse osisID='Gen.13.5'>Също и Лот, който ходеше заедно с Аврам, имаше овце и говеда, и шатри.</verse>
        <verse osisID='Gen.13.6'>И земята не ги побираше да живеят заедно, тъй като имотът им беше много и не можеха да живеят заедно.</verse>
        <verse osisID='Gen.13.7'>И между говедарите на Аврам и говедарите на Лот се появи спречкване. По това време ханаанците и ферезейците населяваха тази земя.</verse>
        <verse osisID='Gen.13.8'>Тогава Аврам каза на Лот: Да няма, моля ти се, спречкване между мен и теб и между моите говедари и твоите говедари, защото ние сме братя!</verse>
        <verse osisID='Gen.13.9'>Не е ли пред теб цялата земя? Моля ти се, отдели се от мен! Ти ако отидеш наляво, аз ще отида надясно; или ти ако отидеш надясно, аз ще отида наляво.</verse>
        <verse osisID='Gen.13.10'>И Лот повдигна очи и видя цялата околност на Йордан, която, преди ГОСПОД да беше унищожил Содом и Гомора, цялата се напояваше добре, като ГОСПОДНАТА градина, като египетската земя, до Сигор.</verse>
        <verse osisID='Gen.13.11'>Затова Лот си избра цялата околност на Йордан. И Лот тръгна на изток и се разделиха един от друг.</verse>
        <verse osisID='Gen.13.12'>Аврам се засели в земята Ханаан, а Лот се засели между градовете на Йорданската околност и поставяше шатрите си докато стигна до Содом.</verse>
        <verse osisID='Gen.13.13'>А содомските мъже бяха твърде лоши и грешни пред ГОСПОДА.</verse>
        <verse osisID='Gen.13.14'>И ГОСПОД каза на Аврам, след като Лот се отдели от него: Повдигни сега очите си от мястото, където си, и погледни към север и юг, към изток и запад;</verse>
        <verse osisID='Gen.13.15'>защото цялата земя, която виждаш, ще дам на теб и на потомството ти до века.</verse>
        <verse osisID='Gen.13.16'>И ще направя потомството ти многочислено като земния прах; така че ако може някой да изброи земния прах, ще се изброи и твоето потомство.</verse>
        <verse osisID='Gen.13.17'>Стани и обходи земята надлъж и нашир, защото на теб ще я дам.</verse>
        <verse osisID='Gen.13.18'>Тогава Аврам вдигна шатрите си, дойде и се засели при Мамвриевите дъбове, които са в Хеврон; и там издигна олтар на ГОСПОДА.</verse>
      </chapter>
      <chapter osisID='Gen.14'>
        <verse osisID='Gen.14.1'>В дните на сенаарския цар Амарфал, еласарския цар Ариох, еламския цар Ходологомор и гоимския цар Тидал,</verse>
        <verse osisID='Gen.14.2'>те тръгнаха на война против содомския цар Вера, гоморския цар Варса, адманския цар Сенав, цевоимския цар Симовор и царя на Вала, която е Сигор.</verse>
        <verse osisID='Gen.14.3'>Всички тези се събраха в долината Сидим, където е сега Солено море.</verse>
        <verse osisID='Gen.14.4'>Дванадесет години бяха подчинени на Ходологомор, а в тринадесетата въстанаха.</verse>
        <verse osisID='Gen.14.5'>В четиринадесетата година дойдоха Ходологомор и царете, които бяха с него, и поразиха рафаимите в Астарот-Карнаим, зузимите в Хам, емимите в Сави-Кириатаим,</verse>
        <verse osisID='Gen.14.6'>и хорейците в планината им Сиир, до Ел-Фаран, който е при пустинята.</verse>
        <verse osisID='Gen.14.7'>А като се върнаха, дойдоха в Ен-Мишнат, който е Кадис, и поразиха цялата страна на амаличаните, както и аморейцте, които живееха в Асасон-Тамар.</verse>
        <verse osisID='Gen.14.8'>Тогава содомският цар, гоморският цар, адманският цар, цевоимският цар и царят на Вала, която е Сигор, излязоха и се опълчиха против тях на бой в долината Сидим:</verse>
        <verse osisID='Gen.14.9'>против еламския цар Ходологомор, гоимския цар Тидал, сенаарския цар Амарфал и еласарския цар Ариох; четирима царе против петимата.</verse>
        <verse osisID='Gen.14.10'>А долината Сидим беше пълна със смолни ями; и царете на Содом и Гомора, като бягаха, паднаха в тях, а останалите избягаха в планината.</verse>
        <verse osisID='Gen.14.11'>И победителите взеха всичкия имот на Содом и Гомора и всичката храна и си отидоха.</verse>
        <verse osisID='Gen.14.12'>Взеха и Аврамовия племенник Лот, който живееше в Содом, заедно с имота му и си отидоха.</verse>
        <verse osisID='Gen.14.13'>А един от онези, които се избавиха, дойде и съобщи това на евреина Аврам; той живееше при дъбовете на аморееца Мамврий, брат на Есхол и брат на Анер, които бяха съюзници на Аврам.</verse>
        <verse osisID='Gen.14.14'>И когато Аврам чу, че брат му бил пленен, изведе своите триста и осемнадесет обучени мъже, родени в неговия дом, и гони враговете до Дан.</verse>
        <verse osisID='Gen.14.15'>И през нощта той и слугите му, като се разделиха против тях, ги поразиха и ги гониха до Хова, която е отляво на Дамаск.</verse>
        <verse osisID='Gen.14.16'>И възвърна всичкия имот, върна и брат си Лот с имота му, както и жените и народа.</verse>
        <verse osisID='Gen.14.17'>И като се върна Аврам, след като беше победил Ходологомор и царете, които бяха с него, содомският цар излезе да го посрещне в долината Сави, която е Царската долина.</verse>
        <verse osisID='Gen.14.18'>Така и Мелхиседек, царят на Салим, който беше свещеник на Всевишния Бог, изнесе хляб и вино,</verse>
        <verse osisID='Gen.14.19'>и го благослови, като каза: Благословен да бъде Аврам от Всевишния Бог, Владетел на небето и на земята!</verse>
        <verse osisID='Gen.14.20'>Благословен и Всевишният Бог, който предаде враговете ти в ръката ти! И Аврам му даде десятък от всичко.</verse>
        <verse osisID='Gen.14.21'>А содомският цар каза на Аврам: Дай ми хората, а имота задръж за себе си.</verse>
        <verse osisID='Gen.14.22'>Но Аврам каза на содомския цар: Аз вдигнах ръката си пред ГОСПОДА, Всевишния Бог, Владетел на небето и на земята,</verse>
        <verse osisID='Gen.14.23'>и се заклех, че няма да взема нищо от твоето, нито конец нито ремък за обувки, да не би да кажеш: Аз обогатих Аврам.</verse>
        <verse osisID='Gen.14.24'>Приемам само онова, което изядоха момчетата; и дела на мъжете които дойдоха с мен: Анер, Есхол и Мамврий — те нека вземат дела си.</verse>
      </chapter>
      <chapter osisID='Gen.15'>
        <verse osisID='Gen.15.1'>След тези събития ГОСПОДНОТО слово беше към Аврам във видение и каза: Не се бой, Авраме; Аз съм твой щит, наградата ти — извънредно голяма.</verse>
        <verse osisID='Gen.15.2'>А Аврам каза: Господи БОЖЕ, какво ще ми дадеш, като аз си отивам бездетен и този Елиезер от Дамаск ще притежава дома ми?</verse>
        <verse osisID='Gen.15.3'>Аврам каза още: Ето, Ти не ми даде потомство; и ето, един роден в дома ми ще ми стане наследник.</verse>
        <verse osisID='Gen.15.4'>Но ето, ГОСПОДНОТО слово му каза: Този човек няма да ти стане наследник, а онзи, който ще излезе от тялото ти, ще ти бъде наследник.</verse>
        <verse osisID='Gen.15.5'>Тогава, като го изведе вън, каза: Погледни към небето и изброй звездите, ако можеш да ги изброиш. И му каза: Така многобройно ще бъде твоето потомство!</verse>
        <verse osisID='Gen.15.6'>И Аврам повярва в ГОСПОДА, и Той му го счете за правда.</verse>
        <verse osisID='Gen.15.7'>После му каза: Аз съм ГОСПОД, който те изведох от Ур Халдейски, за да ти дам да наследиш тази земя.</verse>
        <verse osisID='Gen.15.8'>А той каза: Господи БОЖЕ, по какво да позная, че ще я наследя?</verse>
        <verse osisID='Gen.15.9'>ГОСПОД му каза: Вземи ми тригодишна юница, тригодишна коза, тригодишен овен, гургулица и гълъбче.</verse>
        <verse osisID='Gen.15.10'>И той Му взе всички тези, разсече ги през средата и постави всяка половина срещу другата; но птиците не разсече.</verse>
        <verse osisID='Gen.15.11'>И хищни птици се спуснаха върху труповете, но Аврам ги разпъди.</verse>
        <verse osisID='Gen.15.12'>А около залеза на слънцето дълбок сън нападна Аврам, и ето, ужас, дълбок мрак го обзе.</verse>
        <verse osisID='Gen.15.13'>Тогава ГОСПОД каза на Аврам: Със сигурност знай, че твоето потомство ще бъде чуждо в чужда земя и ще им бъдат роби; и те ще ги угнетяват четиристотин години.</verse>
        <verse osisID='Gen.15.14'>Но Аз ще съдя и народа, на когото ще робуват, и след това ще излязат с голям имот.</verse>
        <verse osisID='Gen.15.15'>А ти ще отидеш при бащите си в мир, ще бъдеш погребан в честита старост.</verse>
        <verse osisID='Gen.15.16'>А в четвъртото поколение потомците ти ще се върнат тук, защото беззаконието на аморейците още не е стигнало до върха си.</verse>
        <verse osisID='Gen.15.17'>А когато слънцето залезе и настана дълбок мрак, ето, димяща пещ и огнен пламък, който премина между тези части на разсечените животни.</verse>
        <verse osisID='Gen.15.18'>И в този ден ГОСПОД направи завет с Аврам, като каза: На твоето потомство дадох тази земя, от египетската река до голямата река, реката Ефрат:</verse>
        <verse osisID='Gen.15.19'>земята на кенейците, кенезейците, кадмонейците,</verse>
        <verse osisID='Gen.15.20'>хетейците, ферезейците, рафаимите,</verse>
        <verse osisID='Gen.15.21'>аморейците, ханаанците, гергесейците и евусейците.</verse>
      </chapter>
      <chapter osisID='Gen.16'>
        <verse osisID='Gen.16.1'>А Сарая, жената на Аврам, не му раждаше деца; но имаше слугиня, египтянка, на име Агар.</verse>
        <verse osisID='Gen.16.2'>И Сарая каза на Аврам: Ето, ГОСПОД заключи утробата ми, да не раждам, затова влез при слугинята ми, може би ще придобия дете чрез нея. И Аврам послуша това, което каза Сарая.</verse>
        <verse osisID='Gen.16.3'>И така, след като Аврам беше преживял десет години в ханаанската земя, Сарая, жената на Аврам, взе слугинята си Агар, египтянката, и я даде на мъжа си Аврам да му бъде жена.</verse>
        <verse osisID='Gen.16.4'>И той влезе при Агар и тя забременя; но като видя, че забременя, господарката й стана презряна в очите й.</verse>
        <verse osisID='Gen.16.5'>Тогава Сарая каза на Аврам: Поради теб ми е тази обида! Дадох слугинята си в твоите обятия, а като видя, че забременя, аз станах презряна в очите й. ГОСПОД нека съди между мен и теб!</verse>
        <verse osisID='Gen.16.6'>А Аврам каза на Сарая: Ето, слугинята ти е в ръката ти. Направи с нея, както искаш. И Сарая се отнасяше зле с нея, така че тя побягна от лицето й.</verse>
        <verse osisID='Gen.16.7'>Но Ангелът ГОСПОДЕН я намери при един воден извор в пустинята, при извора на пътя за Сур,</verse>
        <verse osisID='Gen.16.8'>и каза: Агар, Сараина слугиньо, откъде идваш и къде отиваш? А тя каза: Бягам от лицето на господарката си Сарая.</verse>
        <verse osisID='Gen.16.9'>А Ангелът ГОСПОДЕН й каза: Върни се при господарката си и се покори под ръцете й.</verse>
        <verse osisID='Gen.16.10'>Ангелът ГОСПОДЕН й каза още: Ще преумножа потомството ти, така че да не може да се изброи поради своето множество.</verse>
        <verse osisID='Gen.16.11'>И Ангелът ГОСПОДЕН й каза: Ето, ти си забременяла и ще родиш син; да го наречеш Исмаил, защото ГОСПОД чу скръбта ти.</verse>
        <verse osisID='Gen.16.12'>Той ще бъде човек като диво магаре; ръката му ще бъде против всекиго и ръката на всекиго — против него; и той ще живее пред лицето на всичките си братя.</verse>
        <verse osisID='Gen.16.13'>Тогава Агар нарече ГОСПОДА, който й говореше, с това име: Ти си Бог, който ме гледа; защото каза: Не видях ли аз тук изотзад Онзи, който ме погледна?</verse>
        <verse osisID='Gen.16.14'>Затова този кладенец се нарече Вир-Лахай-Рои; ето той е между Кадис и Варад.</verse>
        <verse osisID='Gen.16.15'>И Агар роди син на Аврам, и Аврам нарече сина си, който му роди Агар, Исмаил.</verse>
        <verse osisID='Gen.16.16'>А Аврам беше на осемдесет и шест години, когато Агар роди Исмаил на Аврам.</verse>
      </chapter>
      <chapter osisID='Gen.17'>
        <verse osisID='Gen.17.1'>Когато Аврам беше на деветдесет и девет години, Господ се яви на Аврам и му каза: Аз съм Бог Всемогъщият. Ходи пред Мен и бъди непорочен!</verse>
        <verse osisID='Gen.17.2'>И ще поставя завета Си между Мен и теб и ще те умножа твърде много.</verse>
        <verse osisID='Gen.17.3'>Тогава Аврам падна на лицето си; и Бог му говори и каза:</verse>
        <verse osisID='Gen.17.4'>Ето, Моят завет е с теб и ти ще станеш отец на множество народи.</verse>
        <verse osisID='Gen.17.5'>Няма вече да се наричаш Аврам, а името ти ще бъде Авраам; защото те направих отец на множество народи.</verse>
        <verse osisID='Gen.17.6'>Ще те направя много плодовит и ще произведа народи от теб, и царе ще произлязат от теб.</verse>
        <verse osisID='Gen.17.7'>И ще утвърдя завета Си между Мен и теб и потомците ти след теб през всичките им поколения за вечен завет, че ще бъда Бог на теб и на потомството ти след теб.</verse>
        <verse osisID='Gen.17.8'>На теб и на потомството ти след теб ще дам земята, в която си чужденец, за вечно притежание, цялата ханаанска земя; и ще им бъда Бог.</verse>
        <verse osisID='Gen.17.9'>И Бог каза на Авраам: Пази завета ми, ти и потомците ти след теб, през всичките им поколения.</verse>
        <verse osisID='Gen.17.10'>Ето Моят завет, който трябва да пазите между Мен и вас и потомците ти след теб: всеки между вас от мъжки пол да се обрязва.</verse>
        <verse osisID='Gen.17.11'>Да обрязвате краекожието на плътта си; това ще бъде знак на завета между Мен и вас.</verse>
        <verse osisID='Gen.17.12'>Всяко мъжко дете между вас във всичките ви поколения да се обрязва, като стане на осем дни, както роденото у дома ти, така и онова, което не е от твоето потомство, купено с пари от някой чужденец.</verse>
        <verse osisID='Gen.17.13'>Непременно да се обрязва и роденият у дома ти, и купеният с парите ти. Моят завет в плътта ви ще бъде вечен завет.</verse>
        <verse osisID='Gen.17.14'>А необрязаният от мъжки пол, чието краекожие на плътта не е обрязано, тази душа да се изтреби измежду народа си, защото е нарушил завета Ми.</verse>
        <verse osisID='Gen.17.15'>И Бог каза на Авраам: Не наричай вече Сарая жена си Сарая; а Сара да бъде името й.</verse>
        <verse osisID='Gen.17.16'>Аз ще я благословя, и ще ти дам и син от нея. И ще я благословя, и тя ще стане майка на народи; царе на народи ще произлязат от нея.</verse>
        <verse osisID='Gen.17.17'>Тогава Авраам падна на лицето си и се засмя, и каза в сърцето си: На стогодишен човек ли ще се роди дете? И деветдесетгодишната Сара ли ще роди?</verse>
        <verse osisID='Gen.17.18'>И Авраам каза на Бога: Дано Исмаил да е жив пред Теб!</verse>
        <verse osisID='Gen.17.19'>Но Бог каза: Не, жена ти Сара ще ти роди син, и ще го наречеш Исаак. И ще поставя завета си с него за вечен завет, за потомството му след него.</verse>
        <verse osisID='Gen.17.20'>И за Исмаил те послушах. Ето, благослових го и ще го направя плодовит, и ще го преумножа; дванадесет князе ще се родят от него и ще го направя велик народ.</verse>
        <verse osisID='Gen.17.21'>Но завета Си ще утвърдя с Исаак, когото Сара ще ти роди догодина по това време.</verse>
        <verse osisID='Gen.17.22'>А като престана да говори с Авраам, Бог възлезе от него.</verse>
        <verse osisID='Gen.17.23'>В същия този ден Авраам взе сина си Исмаил, всичките родени в дома му и всичките купени с парите му, всеки от мъжки пол между хората на Авраамовия дом, и обряза краекожието на плътта им, както Бог му каза.</verse>
        <verse osisID='Gen.17.24'>Авраам беше на деветдесет и девет години, когато беше обрязано краекожието на плътта му.</verse>
        <verse osisID='Gen.17.25'>А синът му Исмаил беше на тринадесет години, когато беше обрязано краекожието на плътта му.</verse>
        <verse osisID='Gen.17.26'>В същия този ден се обрязаха Авраам и синът му Исмаил.</verse>
        <verse osisID='Gen.17.27'>И всичките мъже от дома му — както родените в дома, така и купените от чужденци с пари, се обрязаха заедно с него.</verse>
      </chapter>
      <chapter osisID='Gen.18'>
        <verse osisID='Gen.18.1'>И ГОСПОД се яви на Авраам при Мамвриевите дъбове, когато той седеше при входа на шатрата си в горещината на деня.</verse>
        <verse osisID='Gen.18.2'>И повдигна очите си и видя, ето, трима мъже стояха пред него; и като ги видя, изтича от входа на шатрата да ги посрещне и се поклони до земята,</verse>
        <verse osisID='Gen.18.3'>и каза: Господарю, ако съм намерил благоволение пред очите Ти, моля Ти се, не отминавай слугата Си!</verse>
        <verse osisID='Gen.18.4'>Нека донесат малко вода и измийте краката си, и си починете под дървото.</verse>
        <verse osisID='Gen.18.5'>И аз ще донеса малко хляб да подкрепите сърцето си, и после ще си заминете; понеже затова минахте при слугата си. А те казаха: Направи, както си казал.</verse>
        <verse osisID='Gen.18.6'>Тогава Авраам влезе бързо в шатрата при Сара и каза: Приготви по-скоро три мери чисто брашно, замеси и направи пити.</verse>
        <verse osisID='Gen.18.7'>А Авраам изтича при говедата, взе едно младо, добро теле и го даде на слугата, който побърза да го сготви.</verse>
        <verse osisID='Gen.18.8'>После взе масло, мляко и сготвеното теле и сложи пред тях; и той стоеше при тях под дървото, и те ядоха.</verse>
        <verse osisID='Gen.18.9'>И му казаха: Къде е жена ти Сара? А той каза: Ето, в шатрата е.</verse>
        <verse osisID='Gen.18.10'>И ГОСПОД каза: Догодина по това време Аз непременно ще се върна при теб, и ето, жена ти Сара ще има син. А Сара слушаше от входа на шатрата, която беше зад него.</verse>
        <verse osisID='Gen.18.11'>А Авраам и Сара бяха стари, на преклонна възраст; на Сара беше престанало обикновеното на жените.</verse>
        <verse osisID='Gen.18.12'>И Сара се засмя в себе си и каза: Като съм остаряла, ще има ли за мен удоволствие, като и господарят ми е стар?</verse>
        <verse osisID='Gen.18.13'>А ГОСПОД каза на Авраам: Защо Сара се засмя и каза: Като съм остаряла, дали наистина ще родя?</verse>
        <verse osisID='Gen.18.14'>Има ли нещо невъзможно за ГОСПОДА? В определеното време ще се върна при теб, догодина по това време, и Сара ще има син.</verse>
        <verse osisID='Gen.18.15'>Тогава Сара, понеже се уплаши, отрече и каза: Не съм се смяла! А Той каза: Не, ти се засмя.</verse>
        <verse osisID='Gen.18.16'>Като станаха оттам, мъжете се обърнаха към Содом; и Авраам отиде с тях, за да ги изпрати.</verse>
        <verse osisID='Gen.18.17'>И ГОСПОД каза: Да скрия ли от Авраам това, което ще сторя,</verse>
        <verse osisID='Gen.18.18'>тъй като Авраам непременно ще стане велик и силен народ и чрез него ще се благославят всичките народи на земята?</verse>
        <verse osisID='Gen.18.19'>Защото съм го познал, за да заповяда на синовете си и на дома си след себе си да пазят ГОСПОДНИЯ път, като вършат правда и правосъдие, за да направи ГОСПОД да дойде на Авраам онова, което е говорил за него.</verse>
        <verse osisID='Gen.18.20'>И ГОСПОД каза: Понеже викът на Содом и Гомора стана силен и понеже грехът им е твърде тежък,</verse>
        <verse osisID='Gen.18.21'>ще сляза сега и ще видя дали са вършили напълно според вика, който стигна до Мен; и ако не, ще узная.</verse>
        <verse osisID='Gen.18.22'>Тогава мъжете, като се обърнаха оттам, отидоха към Содом. Но Авраам още стоеше пред ГОСПОДА.</verse>
        <verse osisID='Gen.18.23'>И Авраам се приближи и каза: Ще погубиш ли праведния с неправедния?</verse>
        <verse osisID='Gen.18.24'>Може да има петдесет праведни в града; ще погубиш ли мястото, няма ли да му простиш заради петдесетте праведни, които са в него?</verse>
        <verse osisID='Gen.18.25'>Не може да бъде Ти да сториш такова нещо, да убиеш праведния с неправедния, така че праведният да бъде като неправедния! Не може да бъде това от Теб! Съдията на цялата земя няма ли да върши правда?</verse>
        <verse osisID='Gen.18.26'>И ГОСПОД каза: Ако намеря в Содом петдесет праведни, вътре в града, ще простя на цялото място заради тях.</verse>
        <verse osisID='Gen.18.27'>А Авраам в отговор каза: Ето, сега аз, който съм прах и пепел, се осмелих да говоря на Господа:</verse>
        <verse osisID='Gen.18.28'>Може на петдесетте праведни да не достигат пет; ще погубиш ли целия град заради петимата? Той каза: Няма да го погубя, ако намеря там четиридесет и пет.</verse>
        <verse osisID='Gen.18.29'>А Авраам пак Му говори, и каза: Може да се намерят там четиридесет. Той каза: Заради четиридесетте няма да сторя това.</verse>
        <verse osisID='Gen.18.30'>А Авраам каза: Да не се разгневи Господ, че пак ще кажа: Може да се намерят там тридесет. И Той каза: Няма да сторя това, ако намеря там тридесет.</verse>
        <verse osisID='Gen.18.31'>А Авраам каза: Ето сега, осмелих се да говоря на Господа; може да се намерят там двадесет. И Той каза: Заради двадесетте няма да го погубя.</verse>
        <verse osisID='Gen.18.32'>Тогава Авраам каза: Да не се разгневи Господ, ако проговоря пак, само този път: Може да се намерят там десет. И Той каза: Заради десетте няма да го погубя.</verse>
        <verse osisID='Gen.18.33'>И като престана да говори с Авраам, ГОСПОД си отиде, а Авраам се върна на мястото си.</verse>
      </chapter>
      <chapter osisID='Gen.19'>
        <verse osisID='Gen.19.1'>Привечер двамата ангели дойдоха в Содом. А Лот седеше в содомската порта и като ги видя, Лот стана да ги посрещне, поклони се с лице до земята и каза:</verse>
        <verse osisID='Gen.19.2'>Ето, господари мои, отбийте се, моля ви, в къщата на слугата си и пренощувайте, и измийте краката си, и утре станете и си идете по пътя. А те казаха: Не, ще пренощуваме на улицата.</verse>
        <verse osisID='Gen.19.3'>Но като настояваше много, те се отбиха при него и влязоха в къщата му. И той им направи угощение и изпече безквасни хлябове, и ядоха.</verse>
        <verse osisID='Gen.19.4'>Но преди те да си легнат, градските мъже, содомските мъже, млади и стари, целият народ, от всички краища на града, наобиколиха къщата.</verse>
        <verse osisID='Gen.19.5'>И викаха на Лот и казваха: Къде са мъжете, които дойдоха у теб тази нощ? Изведи ни ги да ги познаем!</verse>
        <verse osisID='Gen.19.6'>А Лот излезе при тях пред вратата, затвори вратата зад себе си и каза:</verse>
        <verse osisID='Gen.19.7'>Моля ви се, братя мои, не правете такова зло!</verse>
        <verse osisID='Gen.19.8'>Ето, имам две дъщери, които не са познали мъж; тях да ви изведа вън, и им сторете, каквото искате. Само на тези мъже не правете нищо, понеже затова са влезли под покрива ми!</verse>
        <verse osisID='Gen.19.9'>Но те казаха: Махни се оттук! Казаха още: Той дойде тук самичък и чужденец, а иска още и съдия да бъде! Ей сега ще постъпим с теб по-лошо отколкото с тях! И настъпиха силно срещу човека Лот и се приближиха да разбият вратата.</verse>
        <verse osisID='Gen.19.10'>Но мъжете протегнаха ръце и дръпнаха Лот при себе си в къщата и затвориха вратата.</verse>
        <verse osisID='Gen.19.11'>И поразиха със слепота мъжете, които бяха пред вратата на къщата, от малък до голям, така че се измориха да търсят вратата.</verse>
        <verse osisID='Gen.19.12'>Тогава мъжете казаха на Лот: Имаш ли тук някой друг — зет или синове, или дъщери, или които и да било други, които имаш в града — изведи ги от това място;</verse>
        <verse osisID='Gen.19.13'>защото ние ще погубим мястото, понеже викът им стана силен пред ГОСПОДА и ГОСПОД ни изпрати да го погубим.</verse>
        <verse osisID='Gen.19.14'>И така, Лот излезе и говори на зетьовете си, които щяха да вземат дъщерите му, и каза: Станете и излезте от това място, защото ГОСПОД ще погуби града! Но на зетьовете му се видя, че той се шегува.</verse>
        <verse osisID='Gen.19.15'>Когато се зазори, ангелите настояваха пред Лот и казваха: Стани, вземи жена си и двете си дъщери, които са тук, за да не погинеш сред беззаконието на този град!</verse>
        <verse osisID='Gen.19.16'>Но той се бавеше, затова мъжете хванаха за ръка него, жена му и двете му дъщери, изведоха го и го оставиха вън от града, понеже ГОСПОД го пожали.</verse>
        <verse osisID='Gen.19.17'>И като ги изведоха вън, единият каза на Лот: Бягай за живота си! Да не погледнеш назад, нито да се спреш някъде в цялата тази околност! Бягай на планината, за да не погинеш!</verse>
        <verse osisID='Gen.19.18'>А Лот им каза: Ах, не, Господарю!</verse>
        <verse osisID='Gen.19.19'>Ето, слугата ти намери благоволение пред Теб и с опазването на живота ми Ти правиш още по-голяма милостта, която си ми оказал; но аз не мога да побягна на планината, да не би да ме постигне злото и да умра.</verse>
        <verse osisID='Gen.19.20'>Гледай, този град е близо и е малък — моля те, да прибягна там! Нека побягна там — не е ли малък град? И така животът ми ще се запази.</verse>
        <verse osisID='Gen.19.21'>Той му каза: Ето, слушам те и за това нещо, че няма да разоря града, за който ти говори.</verse>
        <verse osisID='Gen.19.22'>Бързай, бягай там, защото Аз не мога да направя нищо, докато ти не стигнеш там. Затова този град се наименува Сигор.</verse>
        <verse osisID='Gen.19.23'>Слънцето изгряваше на земята, когато Лот влезе в Сигор.</verse>
        <verse osisID='Gen.19.24'>Тогава ГОСПОД изля върху Содом и Гомора сяра и огън от ГОСПОДА от небето.</verse>
        <verse osisID='Gen.19.25'>Той разори тези градове и цялата околност, всичките жители на градовете и земните растения.</verse>
        <verse osisID='Gen.19.26'>Но жена му след него погледна назад и стана на стълб от сол.</verse>
        <verse osisID='Gen.19.27'>И сутринта Авраам подрани на мястото, където беше стоял пред ГОСПОДА,</verse>
        <verse osisID='Gen.19.28'>и погледна към Содом и Гомора и към цялата земя на равнината, и видя, и ето, дим, като дим от пещ, се издигаше от земята.</verse>
        <verse osisID='Gen.19.29'>И така, когато Бог унищожи градовете на тази равнина, Бог си спомни за Авраам и изведе Лот изсред разорението, когато разори градовете, в които живееше Лот.</verse>
        <verse osisID='Gen.19.30'>А Лот излезе от Сигор и живееше в планината и с него — двете му дъщери. Понеже се боеше да остане в Сигор, затова живееше в една пещера, той и двете му дъщери.</verse>
        <verse osisID='Gen.19.31'>Тогава първородната каза на по-младата: Баща ни е стар и няма мъж на земята да влезе при нас според обичая на цялата земя.</verse>
        <verse osisID='Gen.19.32'>Ела да напием баща си с вино и да лежим с него, за да запазим потомство от баща си.</verse>
        <verse osisID='Gen.19.33'>И така, онази нощ напиха баща си с вино и първородната влезе и лежа с баща си, а той не разбра нито кога легна тя, нито кога стана.</verse>
        <verse osisID='Gen.19.34'>И на сутринта първородната каза на по-младата: Виж, миналата нощ аз лежах с баща си; да го напием с вино и тази нощ, и влез ти и лежи с него, за да запазим потомство от баща си.</verse>
        <verse osisID='Gen.19.35'>И така, и онази нощ напиха баща си с вино и по-младата влезе и лежа с него, а той не разбра нито кога легна тя, нито кога стана.</verse>
        <verse osisID='Gen.19.36'>Така и двете дъщери на Лот забременяха от баща си.</verse>
        <verse osisID='Gen.19.37'>И първородната роди син и го наименува Моав; той е отец на моавците и до днес.</verse>
        <verse osisID='Gen.19.38'>И по-младата роди син и го наименува Бен-Ами; той е отец на амонците и до днес.</verse>
      </chapter>
      <chapter osisID='Gen.20'>
        <verse osisID='Gen.20.1'>Оттам Авраам тръгна към южната страна. Той се настани между Кадис и Сур и живееше като чужденец в Герар.</verse>
        <verse osisID='Gen.20.2'>И Авраам казваше за жена си Сара: Тя ми е сестра. И герарският цар Авимелех прати и взе Сара.</verse>
        <verse osisID='Gen.20.3'>Но Бог дойде при Авимелех насън през нощта и му каза: Ето, ти умираш поради жената, която си взел, защото тя си има мъж.</verse>
        <verse osisID='Gen.20.4'>А Авимелех не се беше приближил при нея. И каза: Господи, ще убиеш ли и един праведен народ?</verse>
        <verse osisID='Gen.20.5'>Не ми ли каза сам той: Сестра ми е? А и тя, сама тя каза: Той ми е брат. С право сърце и с чисти ръце направих това.</verse>
        <verse osisID='Gen.20.6'>И Бог му каза насън: Да, Аз зная, че си направил това с право сърце; и Аз те въздържах да не съгрешиш против Мен, и затова не те оставих да се докоснеш до нея.</verse>
        <verse osisID='Gen.20.7'>И така, сега върни жената на човека, защото е пророк и ще се помоли за теб, и ти ще останеш жив; но ако не я върнеш, знай, че непременно ще умреш, ти и всички твои.</verse>
        <verse osisID='Gen.20.8'>На сутринта, като стана рано, Авимелех повика всичките си слуги и каза всички тези неща в ушите им; и мъжете много се уплашиха.</verse>
        <verse osisID='Gen.20.9'>Тогава Авимелех повика Авраам и му каза: Какво ни направи ти? Какво ти съгреших, че си навлякъл на мен и на царството ми такъв голям грях? Направил си ми неща, които не трябва да се правят!</verse>
        <verse osisID='Gen.20.10'>И Авимелех каза още на Авраам: Какво си имал на ум, че стори това нещо?</verse>
        <verse osisID='Gen.20.11'>И Авраам каза: Сторих го понеже си казах: Няма да има страх от Бога в това място и ще ме убият заради жена ми.</verse>
        <verse osisID='Gen.20.12'>А при това тя наистина ми е сестра, дъщеря на баща ми, но не и дъщеря на майка ми; и ми стана жена.</verse>
        <verse osisID='Gen.20.13'>И когато Бог ме направи да странствам от бащиния си дом, й казах: Направи ми тази добрина — на всяко място, където отидем, казвай за мен: Той ми е брат.</verse>
        <verse osisID='Gen.20.14'>Тогава Авимелех взе овце и говеда, слуги и слугини и ги даде на Авраам, и върна жена му Сара.</verse>
        <verse osisID='Gen.20.15'>И Авимелех каза: Ето, земята ми е пред теб: засели се където ти се вижда добре.</verse>
        <verse osisID='Gen.20.16'>А на Сара каза: Ето, дадох на брат ти хиляда сребърника; ето, това ти е покривало за очите пред всички, които са с теб; и пред всички хора си оправдана.</verse>
        <verse osisID='Gen.20.17'>И така, Авраам се помоли на Бога, и Бог изцели Авимелех и жена му, и слугините му, така че отново раждаха деца.</verse>
        <verse osisID='Gen.20.18'>Защото поради Сара, жената на Авраам, ГОСПОД беше заключил напълно всички утроби в дома на Авимелех.</verse>
      </chapter>
      <chapter osisID='Gen.21'>
        <verse osisID='Gen.21.1'>И ГОСПОД посети Сара, както беше казал; и ГОСПОД направи на Сара, както беше говорил.</verse>
        <verse osisID='Gen.21.2'>И Сара забременя и роди син на Авраам в старините му, в определеното му от Бога време.</verse>
        <verse osisID='Gen.21.3'>И Авраам нарече сина, който му се роди, когото Сара му роди, Исаак.</verse>
        <verse osisID='Gen.21.4'>И на осмия ден Авраам обряза сина си Исаак, както му беше заповядал Бог.</verse>
        <verse osisID='Gen.21.5'>А Авраам беше на сто години, когато му се роди синът му Исаак.</verse>
        <verse osisID='Gen.21.6'>И Сара каза: Бог ми направи смях; всеки, който чуе, ще се смее заедно с мен.</verse>
        <verse osisID='Gen.21.7'>Каза още: Кой би казал на Авраам, че Сара ще кърми синове — защото му родих син в старините му.</verse>
        <verse osisID='Gen.21.8'>А когато детето порасна, го отбиха. И в деня, когато отбиха Исаак, Авраам направи голямо угощение.</verse>
        <verse osisID='Gen.21.9'>А Сара видя, че синът на египтянката Агар, когото бе родила на Авраам, се присмива,</verse>
        <verse osisID='Gen.21.10'>затова каза на Авраам: Изпъди тази слугиня и сина й, защото синът на тази слугиня няма да наследи с моя син Исаак!</verse>
        <verse osisID='Gen.21.11'>Но тази дума се видя твърде тежка на Авраам поради сина му Исмаил.</verse>
        <verse osisID='Gen.21.12'>Но Бог каза на Авраам: Да не ти се вижда тежко за момчето и за слугинята ти; за всичко, което ти каза Сара, послушай гласа й, защото по Исаак ще се нарече твоето потомство.</verse>
        <verse osisID='Gen.21.13'>Но и от сина на слугинята ще направя да стане народ, понеже е твое потомство.</verse>
        <verse osisID='Gen.21.14'>Тогава на сутринта Авраам стана рано, взе хляб и мех с вода и ги даде на Агар, като ги сложи на рамото й; даде й и детето и я изпрати. А тя отиде и се скиташе в пустинята Вирсавее.</verse>
        <verse osisID='Gen.21.15'>Но водата в меха се свърши; и тя хвърли детето под един храст,</verse>
        <verse osisID='Gen.21.16'>и отиде и седна насреща, на един хвърлей на стрела разстояние, защото си каза: Да не гледам, като умира детето. И като седна насреща, издигна глас и заплака.</verse>
        <verse osisID='Gen.21.17'>А Бог чу гласа на момчето. И Божият Ангел извика към Агар от небето и каза: Какво ти е, Агар? Не се бой, защото Бог чу гласа на момчето от мястото, където е.</verse>
        <verse osisID='Gen.21.18'>Стани, вдигни момчето и го крепи с ръката си, защото ще направя от него велик народ.</verse>
        <verse osisID='Gen.21.19'>Тогава Бог й отвори очите и тя видя кладенец с вода, и отиде и напълни меха с вода, и даде на момчето да пие.</verse>
        <verse osisID='Gen.21.20'>А Бог беше с момчето и то порасна и се засели в пустинята, и стана стрелец.</verse>
        <verse osisID='Gen.21.21'>Засели се в пустинята Фаран и майка му му взе жена от египетската земя.</verse>
        <verse osisID='Gen.21.22'>По онова време Авимелех и военачалникът му Фихол говориха на Авраам и казаха: Бог е с теб във всичко, което правиш.</verse>
        <verse osisID='Gen.21.23'>И сега, закълни ми се тук в Бога, че няма да постъпваш невярно нито с мен, нито с рода ми, нито с потомството ми; а според благостта, която съм показал към теб, ще показваш и ти към мен и към земята, в която пребиваваш като чужденец.</verse>
        <verse osisID='Gen.21.24'>И Авраам каза: Заклевам се.</verse>
        <verse osisID='Gen.21.25'>А Авраам изобличи Авимелех за водния кладенец, който слугите на Авимелех бяха отнели насила.</verse>
        <verse osisID='Gen.21.26'>Но Авимелех каза: Не знам кой е направил това нещо, нито ти си ми казал за това, нито аз съм чул, освен днес.</verse>
        <verse osisID='Gen.21.27'>Тогава Авраам взе овце и говеда и ги даде на Авимелех, и двамата сключиха договор.</verse>
        <verse osisID='Gen.21.28'>И Авраам отдели седем женски агнета от стадото.</verse>
        <verse osisID='Gen.21.29'>И Авимелех каза на Авраам: Какви са тези женски агнета, които си отделил?</verse>
        <verse osisID='Gen.21.30'>А той каза: Тези седем женски агнета ще вземеш от мен, да ми бъдат за свидетелство, че аз съм изкопал този кладенец.</verse>
        <verse osisID='Gen.21.31'>Затова той нарече онова място Вирсавее, защото там двамата се заклеха.</verse>
        <verse osisID='Gen.21.32'>Така те сключиха договор във Вирсавее. И Авимелех и военачалникът му Фихол станаха и се върнаха във филистимската земя.</verse>
        <verse osisID='Gen.21.33'>И Авраам насади боже дърво във Вирсавее и там призова Името на ГОСПОДА, Вечния Бог.</verse>
        <verse osisID='Gen.21.34'>И Авраам остана като чужденец във филистимската земя много дни.</verse>
      </chapter>
      <chapter osisID='Gen.22'>
        <verse osisID='Gen.22.1'>След тези събития Бог изпита Авраам и му каза: Аврааме! А той каза: Ето ме.</verse>
        <verse osisID='Gen.22.2'>И Бог каза: Вземи сега сина си, единствения си син, когото обичаш, Исаак, и иди в местността Мория и го принеси там във всеизгаряне на един от хълмовете, за който ще ти кажа!</verse>
        <verse osisID='Gen.22.3'>И на сутринта Авраам подрани и оседла магарето си, и взе със себе си и двама от слугите си, и сина си Исаак; и като нацепи дърва за всеизгарянето, стана и отиде на мястото, за което Бог му беше казал.</verse>
        <verse osisID='Gen.22.4'>На третия ден Авраам подигна очи и видя отдалеч мястото.</verse>
        <verse osisID='Gen.22.5'>Тогава Авраам каза на слугите си: Вие останете тук с магарето, а аз и момчето ще отидем там, и като се поклоним, ще се върнем при вас.</verse>
        <verse osisID='Gen.22.6'>И Авраам взе дървата за всеизгарянето и ги натовари на сина си Исаак, а той взе в ръката си огъня и ножа и двамата отидоха заедно.</verse>
        <verse osisID='Gen.22.7'>Тогава Исаак продума на баща си Авраам и каза: Татко мой! А той каза: Ето ме, сине мой. И Исаак каза: Ето огъня и дървата, а къде е агнето за всеизгарянето?</verse>
        <verse osisID='Gen.22.8'>И Авраам каза: Сине мой, Бог ще си предвиди агнето за всеизгаряне. И двамата вървяха заедно.</verse>
        <verse osisID='Gen.22.9'>А като стигнаха на мястото, за което Бог му беше казал, Авраам издигна там олтар, нареди дървата и като върза сина си Исаак, го сложи на олтара върху дървата.</verse>
        <verse osisID='Gen.22.10'>И Авраам протегна ръката си и взе ножа да заколи сина си.</verse>
        <verse osisID='Gen.22.11'>Тогава Ангелът ГОСПОДЕН му извика от небето и каза: Аврааме, Аврааме! И той каза: Ето ме.</verse>
        <verse osisID='Gen.22.12'>И Ангелът каза: Да не вдигнеш ръката си върху момчето и да не му направиш нищо; защото сега познах, че ти се боиш от Бога, понеже не задържа от Мен и сина си, единствения си син.</verse>
        <verse osisID='Gen.22.13'>Тогава Авраам повдигна очи и видя, и ето, зад него един овен заплетен с рогата си в един храст. И Авраам отиде, взе овена и го принесе във всеизгаряне вместо сина си.</verse>
        <verse osisID='Gen.22.14'>И Авраам нарече това място: ГОСПОД ще предвиди. И според това се казва и до днес: На хълма ГОСПОД ще предвиди.</verse>
        <verse osisID='Gen.22.15'>Тогава втори път Ангелът ГОСПОДЕН извика на Авраам от небето и каза:</verse>
        <verse osisID='Gen.22.16'>В Себе Си се заклевам, заявява ГОСПОД, че понеже направи това нещо и не задържа сина си, единствения си син,</verse>
        <verse osisID='Gen.22.17'>ще те благословя премного и ще умножа и преумножа потомството ти като небесните звезди и като пясъка на морския бряг, и потомството ти ще завладее портата на враговете си.</verse>
        <verse osisID='Gen.22.18'>В твоето потомство ще се благославят всичките народи на земята, защото си послушал гласа Ми.</verse>
        <verse osisID='Gen.22.19'>И така, Авраам се върна при слугите си, и станаха и отидоха заедно във Вирсавее. И Авраам се засели във Вирсавее.</verse>
        <verse osisID='Gen.22.20'>А след тези събития съобщиха на Авраам, като казаха: Ето, и Мелха роди синове на брат ти Нахор:</verse>
        <verse osisID='Gen.22.21'>първородния му Уз, брат му Вуз, Камуил, бащата на Арам,</verse>
        <verse osisID='Gen.22.22'>Кесед, Азав, Фалдес, Едлаф и Ватуил.</verse>
        <verse osisID='Gen.22.23'>А Ватуил роди Ревека. Тези осем сина роди Мелха на Нахор, брата на Авраам.</verse>
        <verse osisID='Gen.22.24'>И наложницата му, на име Ревма, роди Тевек, Гаам, Тахас и Мааха.</verse>
      </chapter>
      <chapter osisID='Gen.23'>
        <verse osisID='Gen.23.1'>Сара живя сто двадесет и седем години; тези бяха годините на живота на Сара.</verse>
        <verse osisID='Gen.23.2'>И Сара умря в Кириат-Арва, който е Хеврон, в ханаанската земя. И Авраам дойде да жалее Сара и да я оплаче.</verse>
        <verse osisID='Gen.23.3'>И като стана Авраам от покойницата си, говори на хетейските синове, като каза:</verse>
        <verse osisID='Gen.23.4'>Чужденец и заселник съм аз между вас; дайте ми собствено място за гроб между вас, за да погреба покойницата си отпред очите си.</verse>
        <verse osisID='Gen.23.5'>А хетейските синове в отговор на Авраам му казаха:</verse>
        <verse osisID='Gen.23.6'>Послушай ни, господарю, между нас ти си княз Божи. Погреби покойницата си в най-добрата от гробниците ни; никой от нас няма да ти откаже гробницата си, за да погребеш покойницата си.</verse>
        <verse osisID='Gen.23.7'>Тогава Авраам стана, поклони се на народа на земята, на хетейските синове, и говори с тях, като каза:</verse>
        <verse osisID='Gen.23.8'>Ако ви е угодно да погреба покойницата си отпред очите си, послушайте ме и станете посредници за мен пред Ефрон, сина на Саар,</verse>
        <verse osisID='Gen.23.9'>за да ми даде пещерата си Махпелах, която е на края на нивата му; с пълна цена нека ми я даде като собствено място за гроб сред вас.</verse>
        <verse osisID='Gen.23.10'>А Ефрон живееше сред хетейските синове. И Ефрон, хетеецът, отговори на Авраам пред хетейските синове, които слушаха, пред всичките, които влизаха в портата на града му, като каза:</verse>
        <verse osisID='Gen.23.11'>Не, господарю мой, послушай ме: давам ти нивата, давам ти и пещерата, която е в нея; давам ти я пред синовете на народа си, погреби покойницата си!</verse>
        <verse osisID='Gen.23.12'>Тогава Авраам се поклони пред народа на земята;</verse>
        <verse osisID='Gen.23.13'>и говори на Ефрон пред народа на земята, който слушаше, и каза: Много те моля, послушай ме: ще дам стойността на нивата; вземи я от мен, и ще погреба покойницата си там.</verse>
        <verse osisID='Gen.23.14'>А Ефрон в отговор каза на Авраам:</verse>
        <verse osisID='Gen.23.15'>Чуй ме, господарю, какво е между мен и теб земя за четиристотин сребърни сикъла? Погреби покойницата си!</verse>
        <verse osisID='Gen.23.16'>И Авраам послуша Ефрон и А��раам претегли на Ефрон парите, които беше обявил гласно пред хетейските синове, които слушаха — четиристотин сребърни сикъла, каквито вървяха между търговците.</verse>
        <verse osisID='Gen.23.17'>И така, нивата на Ефрон, която беше в Махпелах, срещу Мамврий, нивата, пещерата, която беше в нея, и всичките дървета в нивата, в междите около цялата нива,</verse>
        <verse osisID='Gen.23.18'>станаха собственост на Авраам пред очите на хетейските синове, пред всичките, които влизаха в портата на неговия град.</verse>
        <verse osisID='Gen.23.19'>След това Авраам погреба жена си Сара в пещерата на нивата Махпелах, срещу Мамврий, който е Хеврон, в ханаанската земя.</verse>
        <verse osisID='Gen.23.20'>Така нивата и пещерата в нея се утвърдиха на Авраам от хетейците като собственост за гроб.</verse>
      </chapter>
      <chapter osisID='Gen.24'>
        <verse osisID='Gen.24.1'>А когато Авраам беше стар, в напреднала възраст, и ГОСПОД беше благословил Авраам във всичко,</verse>
        <verse osisID='Gen.24.2'>Авраам каза на най-възрастния слуга в дома си, който беше настоятел на целия му имот: Сложи, моля те, ръката си под бедрото ми,</verse>
        <verse osisID='Gen.24.3'>и ще те закълна в ГОСПОДА, Бог на небето и Бог на земята, че няма да вземеш жена за сина ми от дъщерите на ханаанците, между които живея;</verse>
        <verse osisID='Gen.24.4'>а да отидеш в отечеството ми, при рода ми, и оттам да вземеш жена за сина ми Исаак!</verse>
        <verse osisID='Gen.24.5'>А слугата му каза: Може да не иска жената да дойде след мен в тази земя. Трябва ли да заведа сина ти в онази земя, откъдето си излязъл?</verse>
        <verse osisID='Gen.24.6'>Но Авраам му каза: Пази се да не върнеш сина ми там!</verse>
        <verse osisID='Gen.24.7'>ГОСПОД, небесният Бог, който ме изведе от бащиния ми дом и от родната ми земя, и който ми говори, и който ми се закле, като каза: На твоето потомство ще дам тази земя; Той ще изпрати Своя Ангел пред теб; и оттам ще вземеш жена за сина ми.</verse>
        <verse osisID='Gen.24.8'>Но ако жената не иска да дойде след теб, тогава ти ще бъдеш свободен от това мое заклеване. Само да не върнеш сина ми там!</verse>
        <verse osisID='Gen.24.9'>Тогава слугата сложи ръката си под бедрото на господаря си Авраам и му се закле за това нещо.</verse>
        <verse osisID='Gen.24.10'>И така, слугата взе десет камили от камилите на господаря си и тръгна, като носеше в ръцете си от всички богатства на господаря си. Стана и отиде в Месопотамия, в града на Нахор.</verse>
        <verse osisID='Gen.24.11'>И надвечер, когато жените излизат да си наливат вода, той накара камилите да коленичат вън от града при водния кладенец.</verse>
        <verse osisID='Gen.24.12'>Тогава каза: ГОСПОДИ, Боже на господаря ми Авраам, моля Те, дай ми добра среща днес и окажи милост на господаря ми Авраам!</verse>
        <verse osisID='Gen.24.13'>Ето, аз стоя при извора на водата и дъщерите на градските жители излизат да си наливат вода.</verse>
        <verse osisID='Gen.24.14'>Нека момичето, на което кажа: Я наведи водоноса си да пия! — и то каже: Пий, и ще напоя и камилите ти! — то нека е онова, което си отредил за слугата си Исаак. От това ще позная, че си оказал милост на господаря ми.</verse>
        <verse osisID='Gen.24.15'>Докато той още говореше, ето Ревека, която се беше родила на Ватуил, сина на Мелха, жената на Нахор, брата на Авраам, излезе с водоноса си на рамото си.</verse>
        <verse osisID='Gen.24.16'>Момичето беше твърде красиво на глед, девица, която никой мъж не беше познал. Тя слезе на извора, напълни водоноса си и се изкачи.</verse>
        <verse osisID='Gen.24.17'>А слугата изтича да я посрещне и каза: Дай ми да пия малко вода от водоноса ти!</verse>
        <verse osisID='Gen.24.18'>А тя каза: Пий, господарю мой! — и бързо свали водоноса си на ръката си и му даде да пие.</verse>
        <verse osisID='Gen.24.19'>И като му даде достатъчно да пие, каза: И за камилите ти ще извадя, докато се напоят.</verse>
        <verse osisID='Gen.24.20'>И като изля бързо водоноса си в поилото, изтича на кладенеца да извади още и извади за всичките му камили.</verse>
        <verse osisID='Gen.24.21'>А човекът я наблюдаваше внимателно и мълчеше, за да познае дали ГОСПОД е направил пътуването му успешно, или не.</verse>
        <verse osisID='Gen.24.22'>И когато камилите бяха напоени, човекът взе една златна обица, тежка половин сикъл, и две гривни за ръцете й, тежки десет сикъла злато, и каза:</verse>
        <verse osisID='Gen.24.23'>Чия дъщеря си ти, я ми кажи. Има ли в къщата на баща ти място за нас да пренощуваме?</verse>
        <verse osisID='Gen.24.24'>А тя му каза: Аз съм дъщеря на Ватуил, син на Мелха, когото тя е родила на Нахор.</verse>
        <verse osisID='Gen.24.25'>Каза му още: У нас има и слама, и храна много, и място за пренощуване.</verse>
        <verse osisID='Gen.24.26'>Тогава човекът се наведе и се поклони на ГОСПОДА.</verse>
        <verse osisID='Gen.24.27'>И каза: Благословен да бъде ГОСПОД, Бог на господаря ми Авраам, който не лиши господаря ми от милостта Си и верността Си, като отправи ГОСПОД пътя ми в дома на братята на господаря ми!</verse>
        <verse osisID='Gen.24.28'>А момичето изтича и разказа тези неща в дома на майка си.</verse>
        <verse osisID='Gen.24.29'>А Ревека имаше брат на име Лаван, и Лаван изтича вън при човека на извора.</verse>
        <verse osisID='Gen.24.30'>Защото, като видя обицата и гривните на ръцете на сестра си и чу думите на сестра си Ревека, която казваше: Така ми говори човекът. — той отиде при човека. И ето, той стоеше при камилите до извора.</verse>
        <verse osisID='Gen.24.31'>И каза: Влез, ти, благословен от ГОСПОДА, защо стоиш вън? Приготвих къщата и място за камилите.</verse>
        <verse osisID='Gen.24.32'>И така, човекът влезе вкъщи; и камилите се разтовариха и се даде слама и храна за камилите и вода за измиване на краката му и на краката на мъжете, които бяха с него.</verse>
        <verse osisID='Gen.24.33'>И сложи се пред него да яде, но той каза: Не искам да ям, докато не кажа думите си. А Лаван рече: Казвай!</verse>
        <verse osisID='Gen.24.34'>Тогава той каза: Аз съм слуга на Авраам.</verse>
        <verse osisID='Gen.24.35'>ГОСПОД е благословил господаря ми премного, и той стана велик. Дал му е овце и говеда, сребро и злато, слуги и слугини, камили и магарета.</verse>
        <verse osisID='Gen.24.36'>И Сара, жената на господаря ми, роди син на господаря ми, когато беше вече остаряла; и на него той даде всичко, което има.</verse>
        <verse osisID='Gen.24.37'>И господарят ми ме закле, като каза: Да не вземеш за сина ми жена от дъщерите на ханаанците, в чиято земя живея,</verse>
        <verse osisID='Gen.24.38'>а да отидеш в бащиния ми дом и при рода ми и оттам да вземеш жена за сина ми.</verse>
        <verse osisID='Gen.24.39'>И казах на господаря си: Може да не иска жената да дойде след мен.</verse>
        <verse osisID='Gen.24.40'>Но той ми каза: ГОСПОД, пред когото ходя, ще изпрати Своя Ангел с теб и ще направи пътуването ти успешно, и ще вземеш жена за сина ми от рода ми и от бащиния ми дом.</verse>
        <verse osisID='Gen.24.41'>Тогава ще бъдеш свободен от заклеването ми: когато отидеш при рода ми и ако не ти я дадат, тогава ще бъдеш свободен от заклеването ми.</verse>
        <verse osisID='Gen.24.42'>И като пристигнах днес на извора, казах: ГОСПОДИ, Боже на господаря ми Авраам, моля Те, ако правиш успешно пътуването ми, по което ходя,</verse>
        <verse osisID='Gen.24.43'>ето, аз стоя при водния извор, и нека момичето, което излезе да налее вода, и аз му кажа: Дай ми да пия малко вода от водоноса ти! —</verse>
        <verse osisID='Gen.24.44'>и то ми каже: И ти пий, и ще извадя и за камилите ти! — тя да е жената, която ГОСПОД е определил за сина на господаря ми.</verse>
        <verse osisID='Gen.24.45'>Докато още говорех в сърцето си, ето, Ревека излезе с водоноса на рамото си. И като слезе на извора и наля, аз й казах: Дай ми да пия.</verse>
        <verse osisID='Gen.24.46'>И тя бързо сне водоноса от рамото си и каза: Пий, и ще напоя и камилите ти. И аз пих, а тя напои и камилите.</verse>
        <verse osisID='Gen.24.47'>Тогава я попитах и казах: Чия дъщеря си? А тя каза: Аз съм дъщеря на Ватуил, сина на Нахор, когото му роди Мелха. Тогава сложих обицата на носа й и гривните на ръцете й,</verse>
        <verse osisID='Gen.24.48'>и се наведох, и се поклоних на ГОСПОДА, и благослових ГОСПОДА, Бога на господаря ми Авраам, който ме доведе по правия път, за да взема за сина му дъщерята на брата на господаря ми.</verse>
        <verse osisID='Gen.24.49'>И сега, ако искате да окажете милост и вярност на господаря ми, кажете ми; и ако не, кажете ми, за да се обърна надясно или наляво.</verse>
        <verse osisID='Gen.24.50'>А Лаван и Ватуил в отговор казаха: От ГОСПОДА стана това; ние не можем да ти кажем нито зло, нито добро.</verse>
        <verse osisID='Gen.24.51'>Ето Ревека пред теб: вземи я и си иди, нека бъде жена на сина на господаря ти, както ГОСПОД е говорил.</verse>
        <verse osisID='Gen.24.52'>Като чу думите им, слугата на Авраам се поклони на ГОСПОДА до земята.</verse>
        <verse osisID='Gen.24.53'>И слугата извади сребърни и златни украшения и облекла и ги даде на Ревека; даде също и скъпи дарове на брат й и на майка й.</verse>
        <verse osisID='Gen.24.54'>После той и мъжете, които бяха с него, ядоха и пиха и пренощуваха. И като станаха сутринта, каза: Изпратете ме при господаря ми.</verse>
        <verse osisID='Gen.24.55'>А брат й и майка й казаха: Нека поседи момичето с нас известно време, десетина дни, и после нека отиде!</verse>
        <verse osisID='Gen.24.56'>Но той им каза: Не ме спирайте, тъй като ГОСПОД е направил пътуването ми успешно; изпратете ме да отида при господаря си.</verse>
        <verse osisID='Gen.24.57'>А те казаха: Да повикаме момичето и да го попитаме какво ще каже.</verse>
        <verse osisID='Gen.24.58'>И така, повикаха Ревека и й казаха: Отиваш ли с този човек? А тя каза: Отивам.</verse>
        <verse osisID='Gen.24.59'>И така, изпратиха сестра си Ревека с бавачката й и слугата на Авраам с мъжете му.</verse>
        <verse osisID='Gen.24.60'>И благословиха Ревека, като й казаха: Сестро наша, да се родят от теб хиляди по десет хиляди и потомството ти да завладее портата на ненавистниците си!</verse>
        <verse osisID='Gen.24.61'>И Ревека и слугините й станаха, възседнаха камилите и отидоха след човека. Така слугата взе Ревека и си замина.</verse>
        <verse osisID='Gen.24.62'>А Исаак идваше от Вир-Лахай-Рои, защото живееше в южната земя.</verse>
        <verse osisID='Gen.24.63'>И като излезе Исаак, за да размишлява на полето привечер, повдигна очи и видя, и ето, приближаваха се камили.</verse>
        <verse osisID='Gen.24.64'>И Ревека повдигна очи и видя Исаак, и слезе от камилата.</verse>
        <verse osisID='Gen.24.65'>И каза на слугата: Кой е онзи човек, който идва през полето насреща ни? И слугата каза: Това е господарят ми. Затова тя взе покривалото си и се покри.</verse>
        <verse osisID='Gen.24.66'>И слугата разказа на Исаак всичко, което беше извършил.</verse>
        <verse osisID='Gen.24.67'>Тогава Исаак въведе Ревека в шатрата на майка си Сара и я взе, и тя му стана жена, и той я обикна. Така Исаак се утеши след смъртта на майка си.</verse>
      </chapter>
      <chapter osisID='Gen.25'>
        <verse osisID='Gen.25.1'>А Авраам взе и друга жена, на име Хетура.</verse>
        <verse osisID='Gen.25.2'>Тя му роди Земран и Йоксан, Мадан и Мадиам, Есвок и Шуах.</verse>
        <verse osisID='Gen.25.3'>А Йоксан роди Сава и Дедан. А синове на Дедан бяха Асурим и Латусим, и Лаомим.</verse>
        <verse osisID='Gen.25.4'>А синовете на Мадиам: Гефа и Ефер, Енох, Авида и Елдага. Всички тези бяха синове на Хетура.</verse>
        <verse osisID='Gen.25.5'>Но Авраам даде целия си имот на Исаак.</verse>
        <verse osisID='Gen.25.6'>А на синовете на наложниците си Авраам даде подаръци и докато беше още жив, ги изпрати към изток, в източната земя, далеч от сина си Исаак.</verse>
        <verse osisID='Gen.25.7'>И ето броя на годините на живота на Авраам, колкото живя — сто седемдесет и пет години.</verse>
        <verse osisID='Gen.25.8'>И Авраам издъхна и умря в честита старост, стар и сит от дни; и се прибра при народа си.</verse>
        <verse osisID='Gen.25.9'>А синовете му Исаак и Исмаил го погребаха в пещерата Махпелах, в нивата на хетееца Ефрон, сина на Саар, която е срещу Мамврий,</verse>
        <verse osisID='Gen.25.10'>нивата, която Авраам купи от хетейските синове. Там беше погребан Авраам, също и жена му Сара.</verse>
        <verse osisID='Gen.25.11'>А след смъртта на Авраам, Бог благослови сина му Исаак; а Исаак живееше при Вир-Лахай-Рои.</verse>
        <verse osisID='Gen.25.12'>Ето родословието на Исмаил, сина на Авраам, когото египтянката Агар, слугинята на Сара, роди на Авраам,</verse>
        <verse osisID='Gen.25.13'>и ето имената на синовете на Исмаил, имената им според родовете им: първородният на Исмаил: Наваиот, после Кидар и Адвеил, и Мавсам,</verse>
        <verse osisID='Gen.25.14'>и Масма, и Дума, и Маса,</verse>
        <verse osisID='Gen.25.15'>Адад и Тема, Етур, Нафис и Кедма.</verse>
        <verse osisID='Gen.25.16'>Тези са синовете на Исмаил, тези са имената им според колибите им и според оградените им села: дванадесет племеначалници според племената им.</verse>
        <verse osisID='Gen.25.17'>И ето годините на живота на Исмаил: сто тридесет и седем години. И като издъхна, умря и се прибра при народа си.</verse>
        <verse osisID='Gen.25.18'>А потомците му се населиха в земите от Евила до Сур, който е срещу Египет, като се отива към Асирия. Така Исмаил се засели пред лицето на всичките си братя.</verse>
        <verse osisID='Gen.25.19'>Ето родословието на Исаак, сина на Авраам: Авраам роди Исаак,</verse>
        <verse osisID='Gen.25.20'>а Исаак беше на четиридесет години, когато си взе за жена Ревека, дъщеря на арамееца Ватуил от Падан-Арам и сестра на арамееца Лаван.</verse>
        <verse osisID='Gen.25.21'>И Исаак се молеше на ГОСПОДА за жена си, защото беше бездетна; и ГОСПОД го послуша, и жена му Ревека забременя.</verse>
        <verse osisID='Gen.25.22'>А децата се блъскаха едно друго вътре в нея и тя каза: Ако е така, защо ми е това? И отиде да се допита до ГОСПОДА.</verse>
        <verse osisID='Gen.25.23'>А ГОСПОД й каза: Два народа са в утробата ти, и две племена ще се разделят от корема ти. Едното племе ще бъде по-силно от другото и по-големият ще слугува на по-малкия.</verse>
        <verse osisID='Gen.25.24'>И когато се изпълни времето й да роди, ето, близнаци имаше в утробата й.</verse>
        <verse osisID='Gen.25.25'>Първият излезе червен, цял космат, като кожена дреха, и го нарекоха Исав.</verse>
        <verse osisID='Gen.25.26'>После излезе брат му, като държеше с ръката си петата на Исав; затова се нарече Яков. А Исаак беше на шестдесет години, когато се родиха.</verse>
        <verse osisID='Gen.25.27'>И като пораснаха децата, Исав стана изкусен ловец, полски човек, а Яков беше кротък човек и живееше в шатрите.</verse>
        <verse osisID='Gen.25.28'>Исаак обичаше Исав, защото ядеше от лова му, а Ревека обичаше Яков.</verse>
        <verse osisID='Gen.25.29'>Един ден Яков си вареше вариво, а Исав дойде от полето изнемощял.</verse>
        <verse osisID='Gen.25.30'>И Исав каза на Яков: Я ми дай да ям от червеното, това червено вариво, защото съм изнемощял! Затова той се нарече Едом.</verse>
        <verse osisID='Gen.25.31'>И Яков каза: Първо ми продай първородството си!</verse>
        <verse osisID='Gen.25.32'>А Исав каза: Ето аз съм на умиране, за какво ми е това първородство?</verse>
        <verse osisID='Gen.25.33'>И Яков каза: Най-напред ми се закълни! И той му се закле, и продаде първородството си на Яков.</verse>
        <verse osisID='Gen.25.34'>Тогава Яков даде на Исав хляб и вариво от леща, и той яде и пи, и стана и си отиде. Така Исав презря първородството.</verse>
      </chapter>
      <chapter osisID='Gen.26'>
        <verse osisID='Gen.26.1'>И настана глад по земята, след първия глад, който беше в дните на Авраам. И Исаак отиде в Герар, при филистимския цар Авимелех.</verse>
        <verse osisID='Gen.26.2'>И ГОСПОД му се яви и каза: Не слизай в Египет; живей в земята, за която ще ти кажа:</verse>
        <verse osisID='Gen.26.3'>Живей като чужденец в тази земя! И Аз ще бъда с теб и ще те благословя, защото на теб и на потомството ти ще дам всички тези земи, и ще изпълня клетвата, с която се заклех на баща ти Авраам,</verse>
        <verse osisID='Gen.26.4'>и ще умножа потомството ти като небесните звезди и ще дам на потомството ти всички тези земи, и в твоето потомство ще се благославят всичките народи на земята,</verse>
        <verse osisID='Gen.26.5'>понеже Авраам послуша гласа Ми и опази поръченията Ми, заповедите Ми, наредбите Ми и законите Ми.</verse>
        <verse osisID='Gen.26.6'>Затова Исаак остана в Герар.</verse>
        <verse osisID='Gen.26.7'>И когато местните жители го попитаха за жена му, той каза: Тя ми е сестра. — защото се боеше да каже: Жена ми е. — като си казваше: Да не би местните жители да ме убият поради Ревека. — понеже тя беше красива на глед.</verse>
        <verse osisID='Gen.26.8'>А след като беше преседял там дълго време, филистимският цар Авимелех, като погледна от прозореца, видя, че Исаак се смееше играейки с жена си Ревека.</verse>
        <verse osisID='Gen.26.9'>Тогава Авимелех повика Исаак и каза: Ето, тя наистина ти е жена! А ти защо каза: Тя ми е сестра! Исаак му каза: Защото си казах: Да не би да умра заради нея.</verse>
        <verse osisID='Gen.26.10'>И Авимелех каза: Какво е това, което си ни сторил? Лесно можеше някой от народа да лежи с жена ти, и ти щеше да ни навлечеш грях!</verse>
        <verse osisID='Gen.26.11'>Затова Авимелех заповяда на целия народ, като каза: Който се допре до този човек или до жена му, непременно ще се умъртви!</verse>
        <verse osisID='Gen.26.12'>И Исаак зася в онази земя и събра през същата година стократно, и ГОСПОД го благослови.</verse>
        <verse osisID='Gen.26.13'>Човекът ставаше велик и продължаваше да става богат, докато стана много богат.</verse>
        <verse osisID='Gen.26.14'>Той придоби овце и говеда и много слуги; а филистимците му завиждаха.</verse>
        <verse osisID='Gen.26.15'>И филистимците затрупаха и напълниха с пръст всичките кладенци, които слугите на баща му бяха изкопали в дните на баща му Авраам.</verse>
        <verse osisID='Gen.26.16'>И Авимелех каза на Исаак: Иди си от нас, защото си станал много по-силен от нас!</verse>
        <verse osisID='Gen.26.17'>Затова Исаак си отиде оттам, разпъна шатрите си в долината Герар и живееше там.</verse>
        <verse osisID='Gen.26.18'>А Исаак изкопа наново водните кладенци, които бяха изкопани в дните на баща му Авраам, защото филистимците ги бяха затрупали след смъртта на Авраам, и ги нарече по имената, с които ги беше нарекъл баща му.</verse>
        <verse osisID='Gen.26.19'>И слугите на Исаак копаха в долината и намериха там кладенец с жива вода.</verse>
        <verse osisID='Gen.26.20'>Но герарските говедари се караха с говедарите на Исаак, като казваха: Наша е водата! Затова Исаак нарече кладенеца Есек, понеже се караха за него.</verse>
        <verse osisID='Gen.26.21'>После изкопаха друг кладенец, но и за него се караха, затова го нарече Ситна.</verse>
        <verse osisID='Gen.26.22'>Тогава той се премести оттам и изкопа друг кладенец; и за него не се караха. И го нарече Роовот, като казваше: Защото сега ГОСПОД ни даде пространно място, и ние ще бъдем плодовити в тази земя.</verse>
        <verse osisID='Gen.26.23'>Оттам отиде във Вирсавее.</verse>
        <verse osisID='Gen.26.24'>И ГОСПОД му се яви през същата нощ и каза: Аз съм Бог на баща ти Авраам. Не се бой, защото Аз съм с теб! Ще те благословя и ще умножа твоето потомство заради слугата Си Авраам.</verse>
        <verse osisID='Gen.26.25'>И той издигна там олтар и призова Името на ГОСПОДА. Там разпъна и шатрата си, и там слугите на Исаак изкопаха кладенец.</verse>
        <verse osisID='Gen.26.26'>Тогава Авимелех отиде при него от Герар с приятеля си Охозат и военачалника си Фихол.</verse>
        <verse osisID='Gen.26.27'>И Исаак им каза: Защо сте дошли при мен, като ме мразите и ме изпъдихте от вас?</verse>
        <verse osisID='Gen.26.28'>А те казаха: Видяхме явно, че ГОСПОД е с теб, и си казахме: Нека се положи клетва между нас, между нас и теб, и нека направим договор с теб,</verse>
        <verse osisID='Gen.26.29'>че няма да ни сториш зло, както и ние не се допряхме до теб и както само добро ти правихме и те изпратихме с мир. Сега виждаме, че ти си благословен от ГОСПОДА.</verse>
        <verse osisID='Gen.26.30'>Тогава Исаак им даде угощение и те ядоха и пиха.</verse>
        <verse osisID='Gen.26.31'>На сутринта станаха рано и се заклеха един на друг. После Исаак ги изпрати и те си отидоха от него с мир.</verse>
        <verse osisID='Gen.26.32'>И в същия ден слугите на Исаак дойдоха и му съобщиха за кладенеца, който бяха изкопали, и му казаха: Намерихме вода.</verse>
        <verse osisID='Gen.26.33'>И го нарече Савее. Затова името на града е Вирсавее до днес.</verse>
        <verse osisID='Gen.26.34'>А когато Исав беше на четиридесет години, взе за жена Юдита, дъщеря на хетееца Веири, и Васемата, дъщеря на хетееца Елон.</verse>
        <verse osisID='Gen.26.35'>Те бяха горест за душата на Исаак и Ревека.</verse>
      </chapter>
      <chapter osisID='Gen.27'>
        <verse osisID='Gen.27.1'>Когато Исаак остаря и очите му отслабнаха, и не можеше да вижда, повика по-големия си син Исав и му каза: Сине мой! А той му каза: Ето ме.</verse>
        <verse osisID='Gen.27.2'>Тогава той каза: Ето, аз вече остарях, не зная в кой ден ще умра.</verse>
        <verse osisID='Gen.27.3'>И така, вземи сега оръжията си, тула си и лъка си, излез на полето и ми улови лов,</verse>
        <verse osisID='Gen.27.4'>и ми сготви вкусно ястие, каквото аз обичам, и ми донеси да ям, за да те благослови душата ми, преди да умра.</verse>
        <verse osisID='Gen.27.5'>А Ревека чу, когато Исаак говореше на сина си Исав. И Исав отиде на полето да улови лов и да го донесе.</verse>
        <verse osisID='Gen.27.6'>Тогава Ревека проговори на сина си Яков и каза: Ето, аз чух баща ти да говори на брат ти Исав така:</verse>
        <verse osisID='Gen.27.7'>Донеси ми лов и ми сготви вкусно ястие, за да ям и да те благословя пред ГОСПОДА, преди да умра.</verse>
        <verse osisID='Gen.27.8'>И така, сине мой, сега послушай гласа ми в това, което ти поръчвам.</verse>
        <verse osisID='Gen.27.9'>Иди още сега в стадото и ми донеси оттам две добри ярета и аз ще сготвя вкусно ястие за баща ти, каквото той обича;</verse>
        <verse osisID='Gen.27.10'>и ти ще го поднесеш на баща си да яде, за да те благослови, преди да умре.</verse>
        <verse osisID='Gen.27.11'>Но Яков каза на майка си Ревека: Ето, брат ми Исав е космат мъж, а аз съм гладък мъж.</verse>
        <verse osisID='Gen.27.12'>Може би баща ми ще ме попипа, и аз ще се явя пред него като измамник и ще навлека на себе си проклятие, а не благословение.</verse>
        <verse osisID='Gen.27.13'>А майка му каза: Нека твоето проклятие падне върху мен, сине мой, само послушай думите ми, и иди ми ги донеси!</verse>
        <verse osisID='Gen.27.14'>И така, той отиде, взе ги и ги донесе на майка си. И майка му сготви вкусно ястие, каквото баща му обичаше.</verse>
        <verse osisID='Gen.27.15'>После Ревека взе добрите дрехи на по-възрастния си син Исав, които се намираха вкъщи при нея, и с тях облече по-младия си син Яков,</verse>
        <verse osisID='Gen.27.16'>а ръцете му и гладкото на шията му зави с ярешките кожи.</verse>
        <verse osisID='Gen.27.17'>И даде в ръцете на сина си Яков вкусното ястие и хляба, който беше приготвила.</verse>
        <verse osisID='Gen.27.18'>И той отиде при баща си и каза: Татко мой! А Исаак каза: Ето ме. Кой си ти, сине мой?</verse>
        <verse osisID='Gen.27.19'>А Яков каза на баща си: Аз съм Исав, първородният ти. Направих каквото ми поръча. Стани сега, седни и яж от лова ми, за да ме благослови душата ти!</verse>
        <verse osisID='Gen.27.20'>Но Исаак каза на сина си: Как стана, сине мой, че го намери толкова бързо? А той каза: Защото ГОСПОД, твоят Бог, ми даде добър успех.</verse>
        <verse osisID='Gen.27.21'>Тогава Исаак каза на Яков: Приближи се, сине мой, за да те попипам дали си ти синът ми Исав, или не.</verse>
        <verse osisID='Gen.27.22'>И Яков се приближи при баща си Исаак, и той, като го попипа, каза: Гласът е гласът на Яков, а ръцете са ръце на Исав.</verse>
        <verse osisID='Gen.27.23'>И не го позна, защото ръцете му бяха космати като ръцете на брат му Исав. И го благослови.</verse>
        <verse osisID='Gen.27.24'>И каза: Ти ли си син ми Исав? А той каза: Аз.</verse>
        <verse osisID='Gen.27.25'>Тогава каза: Поднеси ми и ще ям от лова на сина си, за да те благослови душата ми. И му поднесе и той яде; донесе му и вино, и пи.</verse>
        <verse osisID='Gen.27.26'>А баща му Исаак му каза: Приближи се сега и ме целуни, сине мой.</verse>
        <verse osisID='Gen.27.27'>И той се приближи и го целуна, и Исаак помириса дъха на облеклото му, и го благослови, като каза: Ето, дъхът на сина ми е като дъх на поле, което е благословил ГОСПОД.</verse>
        <verse osisID='Gen.27.28'>Бог да ти даде от росата на небето и от тлъстината на земята, и изобилие на жито и на младо вино!</verse>
        <verse osisID='Gen.27.29'>Народи да ти слугуват, и племена да ти се покланят! Да си господар на братята си и да ти се покланят синовете на майка ти! Проклет всеки, който те кълне, и благословен всеки, който те благославя!</verse>
        <verse osisID='Gen.27.30'>Като Исаак свърши да благославя Яков и Яков току-що се беше разделил с баща си Исаак, брат му Исав дойде от лова си.</verse>
        <verse osisID='Gen.27.31'>И той също сготви вкусно ястие, поднесе на баща си и му каза: Нека стане баща ми и да яде от лова на сина си, за да ме благослови душата ти.</verse>
        <verse osisID='Gen.27.32'>А баща му Исаак му каза: Кой си ти? И той каза: Аз съм първородният ти син Исав.</verse>
        <verse osisID='Gen.27.33'>Тогава Исаак се разтрепери твърде много и каза: А кой ще е онзи, който улови лов и ми поднесе, и ядох от всичко, преди да дойдеш ти, и го благослових? И благословен ще бъде.</verse>
        <verse osisID='Gen.27.34'>Когато Исав чу думите на баща си, извика със силен и много жален вик и каза на баща си: Благослови и мен, и мен, татко мой!</verse>
        <verse osisID='Gen.27.35'>А той каза: Брат ти дойде с измама и взе твоето благословение.</verse>
        <verse osisID='Gen.27.36'>И Исав каза: Затова ли се казва Яков, защото сега втори път той ме е спънал! Отне първородството ми, и ето, сега е отнел и благословението ми! И каза: Не си ли задържал за мен благословение?</verse>
        <verse osisID='Gen.27.37'>А Исаак в отговор каза на Исав: Ето, поставих го господар над теб, направих всичките му братя негови слуги и го надарих с жито и младо вино. И сега какво да сторя за теб, сине мой?</verse>
        <verse osisID='Gen.27.38'>И Исав каза на баща си: Само едно благословение ли имаш, татко мой? Благослови и мен, и мен, татко мой! И Исав плака с висок глас.</verse>
        <verse osisID='Gen.27.39'>Тогава баща му Исаак в отговор му каза: Ето, далеч от тлъстината на земята ще бъде жилището ти, и далеч от росата на небето горе.</verse>
        <verse osisID='Gen.27.40'>От меча си ще живееш и ще слугуваш на брат си, но ще дойде време, когато ще въстанеш и ще строшиш ярема му от врата си.</verse>
        <verse osisID='Gen.27.41'>И Исав мразеше Яков заради благословението, с което баща му го благослови. И Исав казваше в сърцето си: Скоро ще настанат дните, когато ще оплакваме баща си, и тогава ще убия брат си Яков.</verse>
        <verse osisID='Gen.27.42'>И казаха на Ревека думите на по-възрастния й син Исав, затова тя прати да повикат по-младия й син Яков и му каза: Ето, брат ти Исав крои за теб да те убие.</verse>
        <verse osisID='Gen.27.43'>И така, сине мой, послушай думите ми, стани и бягай при брат ми Лаван в Харан,</verse>
        <verse osisID='Gen.27.44'>и поживей при него известно време, докато премине яростта на брат ти,</verse>
        <verse osisID='Gen.27.45'>докато премине от теб гнева на брат ти, и той забрави това, което си му сторил; тогава ще пратя да те доведат оттам. Защо да се лиша и от двама ви в един ден?</verse>
        <verse osisID='Gen.27.46'>И Ревека каза на Исаак: Омръзна ми животът поради хетейските дъщери! Ако и Яков вземе жена от хетейските дъщери, каквито са тези, от дъщерите на тази земя, защо ми е този живот?</verse>
      </chapter>
      <chapter osisID='Gen.28'>
        <verse osisID='Gen.28.1'>Тогава Исаак повика Яков и като го благослови, му поръча и каза: Да не вземеш жена от ханаанските дъщери!</verse>
        <verse osisID='Gen.28.2'>Стани, иди в Падан-Арам, в дома на Ватуил, бащата на майка си, и оттам вземи жена, от дъщерите на Лаван, брата на майка си.</verse>
        <verse osisID='Gen.28.3'>И Всемогъщият Бог да те благослови и да те направи плодовит и да те умножи, така че да произлязат от теб множество народи,</verse>
        <verse osisID='Gen.28.4'>и да ти даде благословението на Авраам, на теб и на потомството ти с теб, за да наследиш земята, в която си чужденец, която Бог даде на Авраам.</verse>
        <verse osisID='Gen.28.5'>Така Исаак изпрати Яков и той отиде в Падан-Арам при Лаван, сина на арамееца Ватуил и брата на Ревека, майката на Яков и Исав.</verse>
        <verse osisID='Gen.28.6'>А Исав, като видя, че Исаак благослови Яков и го изпрати в Падан-Арам да си вземе жена оттам, като го благослови и му поръча, и каза: Да не вземеш жена от ханаанските дъщери;</verse>
        <verse osisID='Gen.28.7'>и че Яков послуша баща си и майка си и отиде в Падан-Арам,</verse>
        <verse osisID='Gen.28.8'>Исав видя, че ханаанските дъщери бяха омразни в очите на баща му Исаак.</verse>
        <verse osisID='Gen.28.9'>И Исав отиде при Исмаил и освен другите си жени взе за жена и Маелета, дъщеря на Авраамовия син Исмаил, сестра на Наваиот.</verse>
        <verse osisID='Gen.28.10'>И така, Яков излезе от Вирсавее и отиде към Харан.</verse>
        <verse osisID='Gen.28.11'>И стигна на едно място и пренощува там, защото слънцето беше залязло. И взе един от камъните на мястото и го сложи за възглавница, и легна да спи на това място.</verse>
        <verse osisID='Gen.28.12'>И сънува, и ето, стълба изправена на земята, чийто връх стигаше до небето, и Божиите ангели се качваха и слизаха по нея.</verse>
        <verse osisID='Gen.28.13'>И ГОСПОД стоеше над нея и каза: Аз съм ГОСПОД, Бог на баща ти Авраам и Бог на Исаак. Земята, на която лежиш, ще дам на теб и на потомството ти.</verse>
        <verse osisID='Gen.28.14'>Твоето потомство ще бъде многочислено като земния пясък, ти ще се разшириш към запад и към изток, към север и към юг и в теб и в твоето потомство ще се благословят всички племена на земята.</verse>
        <verse osisID='Gen.28.15'>Ето, Аз съм с теб и ще те пазя, където и да отидеш, и ще те върна пак в тази земя, защото няма да те оставя, докато не извърша това, за което ти говорих.</verse>
        <verse osisID='Gen.28.16'>А когато Яков се събуди от съня си, каза: Наистина ГОСПОД е на това място, а аз не съм знаел.</verse>
        <verse osisID='Gen.28.17'>И се убоя, и каза: Колко е страшно това място! Това не е друго освен Божи дом, това е врата небесна.</verse>
        <verse osisID='Gen.28.18'>На сутринта Яков стана рано, взе камъка, който си беше сложил за възглавница, изправи го за стълб и изля масло на върха му.</verse>
        <verse osisID='Gen.28.19'>И нарече онова място Ветил, а преди това името на града беше Луз.</verse>
        <verse osisID='Gen.28.20'>Тогава Яков се обрече и каза: Ако Бог бъде с мен и ме запази в това пътуване, по което отивам, и ми даде хляб да ям и дрехи да се облека,</verse>
        <verse osisID='Gen.28.21'>и се завърна с мир в бащиния си дом, тогава ГОСПОД ще бъде мой Бог,</verse>
        <verse osisID='Gen.28.22'>и този камък, който изправих за стълб, ще бъде Божи дом, и от всичко, което ми дадеш, ще дам десятък на Теб.</verse>
      </chapter>
      <chapter osisID='Gen.29'>
        <verse osisID='Gen.29.1'>И Яков тръгна и отиде в земята на източните жители.</verse>
        <verse osisID='Gen.29.2'>И видя, и ето, кладенец на полето, и там три стада овце, които почиваха при него, защото от онзи кладенец пояха стадата. А върху отвора на кладенеца имаше голям камък.</verse>
        <verse osisID='Gen.29.3'>И когато всичките стада се събираха там, отместваха камъка от отвора на кладенеца и напояваха овцете, и после пак слагаха камъка на мястото му над отвора на кладенеца.</verse>
        <verse osisID='Gen.29.4'>И Яков каза на овчарите: Братя, откъде сте? А те казаха: От Харан сме.</verse>
        <verse osisID='Gen.29.5'>И им каза: Познавате ли Лаван, сина на Нахор? Отговориха: Познаваме го.</verse>
        <verse osisID='Gen.29.6'>И им каза: Здрав ли е? А те казаха: Здрав е, и ето, дъщеря му Рахил идва с овцете.</verse>
        <verse osisID='Gen.29.7'>А той каза: Ето, още е много рано, не е време да се прибира добитъкът, напойте овцете и идете да ги пасете.</verse>
        <verse osisID='Gen.29.8'>А те казаха: Не можем, докато не се съберат всичките стада; тогава отместват камъка от отвора на кладенеца и напояваме овцете.</verse>
        <verse osisID='Gen.29.9'>Докато той още говореше с тях, дойде Рахил с овцете на баща си, защото тя ги пасеше.</verse>
        <verse osisID='Gen.29.10'>А когато Яков видя Рахил, дъщерята на вуйчо си Лаван, и овцете на вуйчо си Лаван, Яков се приближи и отмести камъка от отвора на кладенеца и напои овцете на вуйчо си Лаван.</verse>
        <verse osisID='Gen.29.11'>И Яков целуна Рахил и заплака с висок глас.</verse>
        <verse osisID='Gen.29.12'>И Яков каза на Рахил, че е брат на баща й, и че е син на Ревека, а тя изтича и каза на баща си.</verse>
        <verse osisID='Gen.29.13'>А Лаван, като чу за Яков, сестриния си син, изтича да го посрещне. И го прегърна, целуна го и го заведе у дома си. Тогава Яков разказа всичко на Лаван.</verse>
        <verse osisID='Gen.29.14'>И Лаван му каза: Наистина ти си моя кост и моя плът. И Яков живя при него един месец.</verse>
        <verse osisID='Gen.29.15'>След това Лаван каза на Яков: Нима като си ми брат, ще ми работиш безплатно? Кажи ми каква да ти бъде заплатата.</verse>
        <verse osisID='Gen.29.16'>А Лаван имаше две дъщери. Името на по-голямата беше Лия, а името на по-малката — Рахил.</verse>
        <verse osisID='Gen.29.17'>На Лия очите не бяха здрави, а Рахил имаше хубава снага и беше хубава на глед.</verse>
        <verse osisID='Gen.29.18'>И Яков обикна Рахил и каза: Ще ти работя седем години за по-малката ти дъщеря Рахил.</verse>
        <verse osisID='Gen.29.19'>И Лаван каза: По-добре да я дам на теб, отколкото да я дам на друг мъж. Живей при мен.</verse>
        <verse osisID='Gen.29.20'>И така, Яков работи за Рахил седем години, но поради любовта му към нея те му се видяха като няколко дни.</verse>
        <verse osisID='Gen.29.21'>След това Яков каза на Лаван: Дай жена ми, защото дойде време да вляза при нея.</verse>
        <verse osisID='Gen.29.22'>И така, Лаван събра всичките мъже от това място и даде угощение.</verse>
        <verse osisID='Gen.29.23'>А вечерта взе дъщеря си Лия и му я доведе, и той влезе при нея.</verse>
        <verse osisID='Gen.29.24'>И Лаван даде слугинята си Зелфа за слугиня на дъщеря си Лия.</verse>
        <verse osisID='Gen.29.25'>И на сутринта, ето че беше Лия. И Яков каза на Лаван: Какво е това, което ми стори ти? Нали за Рахил ти работих? Тогава защо ме излъга?</verse>
        <verse osisID='Gen.29.26'>А Лаван каза: В нашето място няма обичай да се дава по-младата преди първородната.</verse>
        <verse osisID='Gen.29.27'>Свърши сватбената седмица с тази, и ще ти дадем и онази за работата, която ще ми вършиш още седем години.</verse>
        <verse osisID='Gen.29.28'>И Яков направи така. Свърши седмицата с Лия и тогава Лаван му даде дъщеря си Рахил за жена.</verse>
        <verse osisID='Gen.29.29'>И Лаван даде слугинята си Вала за слугиня на дъщеря си Рахил.</verse>
        <verse osisID='Gen.29.30'>И Яков влезе и при Рахил и обикна и Рахил повече от Лия. И работи на Лаван още седем години.</verse>
        <verse osisID='Gen.29.31'>А ГОСПОД, понеже видя, че Лия не беше обичана, отвори утробата й. А Рахил беше бездетна.</verse>
        <verse osisID='Gen.29.32'>И така, Лия забременя и роди син, и го нарече Рувим, защото си казваше: ГОСПОД погледна на нещастието ми, сега мъжът ми ще ме обикне.</verse>
        <verse osisID='Gen.29.33'>И пак забременя и роди син, и каза: Понеже чу ГОСПОД, че не съм обичана, затова ми даде и този. И го нарече Симеон.</verse>
        <verse osisID='Gen.29.34'>И пак забременя и роди син, и каза: Сега вече мъжът ми ще се привърже към мен, защото му родих трима сина. Затова го нарече Леви.</verse>
        <verse osisID='Gen.29.35'>И пак забременя и роди син, и каза: Този път ще славословя ГОСПОДА. Затова го нарече Юда. И престана да ражда.</verse>
      </chapter>
      <chapter osisID='Gen.30'>
        <verse osisID='Gen.30.1'>А когато Рахил видя, че не раждаше деца на Яков, Рахил завидя на сестра си и каза на Яков: Дай ми деца, иначе аз ще умра!</verse>
        <verse osisID='Gen.30.2'>А Яков се разгневи на Рахил и каза: Нима съм аз на мястото на Бога, който е лишил утробата ти от плод?</verse>
        <verse osisID='Gen.30.3'>А тя каза: Ето слугинята ми Вала. Влез при нея, и тя да роди на коленете ми, за да придобия и аз деца чрез нея!</verse>
        <verse osisID='Gen.30.4'>И така, тя му даде слугинята си Вала за жена и Яков влезе при нея.</verse>
        <verse osisID='Gen.30.5'>И Вала забременя и роди син на Яков.</verse>
        <verse osisID='Gen.30.6'>Тогава Рахил каза: Бог отсъди за мен и послуша гласа ми, и ми даде син. Затова го нарече Дан.</verse>
        <verse osisID='Gen.30.7'>И Вала, слугинята на Рахил, пак забременя и роди втори син на Яков.</verse>
        <verse osisID='Gen.30.8'>Тогава Рахил каза: Силни борби водих със сестра си и надвих. Затова го нарече Нефталим.</verse>
        <verse osisID='Gen.30.9'>Когато Лия видя, че престана да ражда, взе слугинята си Зелфа и я даде на Яков за жена.</verse>
        <verse osisID='Gen.30.10'>И Зелфа, слугинята на Лия, роди син на Яков.</verse>
        <verse osisID='Gen.30.11'>И Лия каза: Щастие дойде. Затова го нарече Гад.</verse>
        <verse osisID='Gen.30.12'>И Зелфа, слугинята на Лия, роди втори син на Яков.</verse>
        <verse osisID='Gen.30.13'>Тогава Лия каза: Блажена съм, защото блажена ще ме нарекат жените. Затова го нарече Асир.</verse>
        <verse osisID='Gen.30.14'>И през времето на пшеничената жетва Рувим излезе и намери мандрагорови ябълки на полето и ги донесе на майка си Лия. И Рахил каза на Лия: Я ми дай от мандрагоровите ябълки на сина си.</verse>
        <verse osisID='Gen.30.15'>А тя й каза: Малко ли ти е, че си отнела мъжа ми, че искаш да отнемеш мандрагоровите ябълки на сина ми? Тогава Рахил й каза: Като е така, нека лежи с теб тази нощ за мандрагоровите ябълки на сина ти.</verse>
        <verse osisID='Gen.30.16'>И когато Яков дойде вечерта от полето, Лия излезе да го посрещне и каза: При мен да влезеш, защото те откупих, откупих те с мандрагоровите ябълки на сина си! И той лежа с нея онази нощ.</verse>
        <verse osisID='Gen.30.17'>И Бог послуша Лия и тя забременя и роди пети син на Яков.</verse>
        <verse osisID='Gen.30.18'>И Лия каза: Бог ми даде наградата ми, задето дадох слугинята си на мъжа си. Затова го нарече Исахар.</verse>
        <verse osisID='Gen.30.19'>И Лия пак забременя и роди шести син на Яков.</verse>
        <verse osisID='Gen.30.20'>И Лия каза: Бог ми даде добър дар, сега мъжът ми ще живее с мен, защото му родих шестима сина. Затова го нарече Завулон.</verse>
        <verse osisID='Gen.30.21'>И после роди дъщеря, която наименува Дина.</verse>
        <verse osisID='Gen.30.22'>След това Бог си спомни за Рахил и Бог я послуша, и отвори утробата й.</verse>
        <verse osisID='Gen.30.23'>И тя забременя и роди син, и каза: Бог отне от мен позора.</verse>
        <verse osisID='Gen.30.24'>И го нарече Йосиф, като каза: ГОСПОД да ми прибави и друг син.</verse>
        <verse osisID='Gen.30.25'>А когато Рахил роди Йосиф, Яков каза на Лаван: Пусни ме да си отида в моето място и в моята земя!</verse>
        <verse osisID='Gen.30.26'>Дай ми жените и децата ми, за които съм ти работил, за да си отида, защото ти знаеш работата, която ти свърших.</verse>
        <verse osisID='Gen.30.27'>А Лаван му каза: Ако съм намерил благоволение пред теб, остани, защото разбрах, че ГОСПОД ме е благословил заради теб.</verse>
        <verse osisID='Gen.30.28'>Каза още: Кажи ми каква заплата искаш, и ще ти я дам.</verse>
        <verse osisID='Gen.30.29'>А Яков му каза: Ти знаеш как съм ти работил и как е бил добитъкът ти при мен.</verse>
        <verse osisID='Gen.30.30'>Защото това, което имаше ти преди мен, беше малко, а сега нарасна и стана много. С моето идване ГОСПОД те благослови. Но сега, кога ще работя и за своя си дом?</verse>
        <verse osisID='Gen.30.31'>А той каза: Какво да ти дам? И Яков каза: Не ми давай нищо. Ако направиш, каквото ти кажа, аз пак ще паса стадото ти и ще го пазя:</verse>
        <verse osisID='Gen.30.32'>Да премина днес през цялото ти стадо и да отлъча от него всяко петнисто и пъстро животно и всяко тъмно животно между овцете, и всяка пъстра и петниста между козите. Те ще ми бъдат заплатата.</verse>
        <verse osisID='Gen.30.33'>И занапред, когато дойдеш да прегледаш заплатата ми, моята правота ще засвидетелства за мен — всяка коза, която не е петниста и пъстра, и всяка овца, която не е тъмна у мен, ще се счита за крадена.</verse>
        <verse osisID='Gen.30.34'>И Лаван каза: Нека да бъде, както си казал.</verse>
        <verse osisID='Gen.30.35'>И така, в същия ден отлъчи петнистите и шарени козли, всичките петнисти и пъстри кози, всичките, на които имаше бяло, и всичките черни между овцете, и ги предаде в ръцете на синовете му.</verse>
        <verse osisID='Gen.30.36'>И постави тридневен път между себе си и Яков, а Яков пасеше останалите от стадата на Лаван.</verse>
        <verse osisID='Gen.30.37'>Тогава Яков взе зелени пръчки от топола, от леска и от явор и изряза по тях бели ивици, така че да се вижда бялото по пръчките.</verse>
        <verse osisID='Gen.30.38'>Тези пръчки, по които беше изрязал белите ивици, сложи пред стадата в коритата, в поилата, където идваха стадата да пият. И зачеваха, когато идваха да пият.</verse>
        <verse osisID='Gen.30.39'>И стадата зачеваха пред пръчките и стадата раждаха шарени, петнисти и пъстри.</verse>
        <verse osisID='Gen.30.40'>И Яков отлъчваше агнетата и обръщаше овцете към шарените и към всичките тъмни от стадото на Лаван, а своите стада сложи отделно и не ги сложи с овцете на Лаван.</verse>
        <verse osisID='Gen.30.41'>И когато по-силните животни зачеваха, Яков слагаше пръчките в коритата пред очите на стадото, за да зачеват при пръчките.</verse>
        <verse osisID='Gen.30.42'>А когато животните бяха по-слаби, не ги слагаше. Така се падаха по-слабите на Лаван, а по-силните на Яков.</verse>
        <verse osisID='Gen.30.43'>Така човекът забогатя твърде много и придоби големи стада, слугини и слуги, камили и магарета.</verse>
      </chapter>
      <chapter osisID='Gen.31'>
        <verse osisID='Gen.31.1'>А Яков чу думите на синовете на Лаван, които говореха: Яков отне целия имот на баща ни, и от бащиния ни имот придоби цялото това богатство!</verse>
        <verse osisID='Gen.31.2'>И ето, Яков видя, че лицето на Лаван не беше към него така както преди.</verse>
        <verse osisID='Gen.31.3'>А ГОСПОД каза на Яков: Върни се в земята на бащите си и в рода си, и Аз ще бъда с теб!</verse>
        <verse osisID='Gen.31.4'>Тогава Яков прати да повикат Рахил и Лия на полето при стадото му</verse>
        <verse osisID='Gen.31.5'>и им каза: Виждам, че лицето на баща ви не е към мен така както преди, но Бог на баща ми е бил с мен.</verse>
        <verse osisID='Gen.31.6'>Вие знаете, че с всичката си сила работих на баща ви,</verse>
        <verse osisID='Gen.31.7'>но баща ви ме излъга и десет пъти променя заплатата ми, обаче Бог не го остави да ми направи зло.</verse>
        <verse osisID='Gen.31.8'>Ако кажеше така: Петнистите ще ти бъдат заплатата. — тогава цялото стадо раждаше петнисти, а ако кажеше така: Шарените ще ти бъдат заплатата. — тогава цялото стадо раждаше шарени.</verse>
        <verse osisID='Gen.31.9'>Така Бог отне добитъка от баща ви и го даде на мен.</verse>
        <verse osisID='Gen.31.10'>И във времето, когато зачеваше стадото, повдигнах очи и видях насън, че ето, козлите, които се качваха на стадото, бяха шарени, петнисти и сиви.</verse>
        <verse osisID='Gen.31.11'>И Божият Ангел ми каза насън: Якове! И аз отговорих: Ето ме.</verse>
        <verse osisID='Gen.31.12'>И той каза: Повдигни сега очи и виж, че всичките козли, които се качват на стадото, са шарени, петнисти и сиви, защото видях всичко, което ти прави Лаван.</verse>
        <verse osisID='Gen.31.13'>Аз съм Бог на Ветил, където ти помаза с масло стълб и където Ми се обрече. Стани сега, излез от тази земя и се върни в земята на рода си!</verse>
        <verse osisID='Gen.31.14'>И Рахил и Лия в отговор му казаха: Имаме ли ние още дял или наследство в бащиния си дом?</verse>
        <verse osisID='Gen.31.15'>Не ни ли счете той като чужденки, защото ни продаде и даже изяде дадените за нас пари?</verse>
        <verse osisID='Gen.31.16'>Защото цялото богатство, което Бог отне от баща ни, е наше и на нашите деца. Затова направи сега, каквото Бог ти е казал.</verse>
        <verse osisID='Gen.31.17'>Тогава Яков стана и сложи децата и жените си на камилите.</verse>
        <verse osisID='Gen.31.18'>И подкара всичкия си добитък и целия си имот, който беше придобил, спечеления от него добитък, който беше събрал в Падан-Арам, за да отиде в ханаанската земя при баща си Исаак.</verse>
        <verse osisID='Gen.31.19'>А Лаван беше отишъл да стриже овцете си и Рахил открадна домашните идоли на баща си.</verse>
        <verse osisID='Gen.31.20'>И така, Яков побягна скришно от арамееца Лаван, без да му съобщи, че си отива.</verse>
        <verse osisID='Gen.31.21'>Побягна с целия си имот, стана и премина реката Ефрат, и се отправи към планината Галаад.</verse>
        <verse osisID='Gen.31.22'>А на третия ден съобщиха на Лаван, че Яков побягнал.</verse>
        <verse osisID='Gen.31.23'>И той взе със себе си братята си и го гони седем дни, и го стигна на планината Галаад.</verse>
        <verse osisID='Gen.31.24'>Но през нощта Бог дойде насън при арамееца Лаван и му каза: Внимавай да не кажеш на Яков ни зло, ни добро!</verse>
        <verse osisID='Gen.31.25'>И така, Лаван стигна Яков. Яков беше разпънал шатрата си на планината, и Лаван с братята си разпъна своята на планината Галаад.</verse>
        <verse osisID='Gen.31.26'>И Лаван каза на Яков: Какво направи ти? Защо побягна скришно и отведе дъщерите ми като запленени с меч?</verse>
        <verse osisID='Gen.31.27'>Защо се скри, за да бягаш, и ме измами, а не ми съобщи, за да те изпратя с веселие и с песни, с тъпани и с арфи,</verse>
        <verse osisID='Gen.31.28'>нито ме остави да целуна синовете и дъщерите си? Ти си постъпил безумно.</verse>
        <verse osisID='Gen.31.29'>Ръката ми е силна да ви стори зло, но Бог на баща ви ми говори през нощта и каза: Внимавай да не кажеш на Яков ни зло, ни добро.</verse>
        <verse osisID='Gen.31.30'>И сега вече си тръгнал, понеже много ти е домъчняло за бащиния ти дом; но защо си откраднал боговете ми?</verse>
        <verse osisID='Gen.31.31'>А Яков в отговор каза на Лаван: Уплаших се, защото си казах, да не би да ми отнемеш насила дъщерите си.</verse>
        <verse osisID='Gen.31.32'>У когото намериш боговете си, той да не остане жив. Пред братята ни прегледай какво твое има у мен и си го вземи. Защото Яков не знаеше, че Рахил ги беше откраднала.</verse>
        <verse osisID='Gen.31.33'>И така, Лаван влезе в шатрата на Яков, в шатрата на Лия и в шатрите на двете слугини, но не намери боговете. Тогава, като излезе от шатрата на Лия, влезе в шатрата на Рахил.</verse>
        <verse osisID='Gen.31.34'>А Рахил беше взела домашните идоли, беше ги сложила в седлото на камилата и седеше на тях. А Лаван претърси цялата шатра, но не ги намери.</verse>
        <verse osisID='Gen.31.35'>А тя каза на баща си: Да не се раздразни господарят ми, задето не мога да стана пред теб, понеже имам обикновеното на жените. И той претърси всичко, но не намери идолите.</verse>
        <verse osisID='Gen.31.36'>Тогава Яков се разсърди и се скара с Лаван. Яков проговори и каза на Лаван: Какво е престъплението ми? Какъв е грехът ми, че си се втурнал след мен толкова разпалено?</verse>
        <verse osisID='Gen.31.37'>Като претърси всичките ми вещи, какво намери от цялата си покъщнина? Сложи го тук пред моите братя и твоите братя, и нека отсъдят между двама ни.</verse>
        <verse osisID='Gen.31.38'>Двадесет години вече съм бил при теб — овцете ти и козите ти не помятаха, и овните на стадото ти не изядох.</verse>
        <verse osisID='Gen.31.39'>Разкъсано от звяр не ти донесох, аз понасях загубата. От мен ти изискваше откраднатото, било че се открадне денем, или нощем.</verse>
        <verse osisID='Gen.31.40'>Ето как беше с мен: денем пекът ме изнуряваше, а нощем — мразът, и сънят бягаше от очите ми.</verse>
        <verse osisID='Gen.31.41'>Двадесет години вече съм бил в дома ти; четиринадесет години ти работих за двете ти дъщери и шест години за стадото ти, и ти десет пъти промени заплатата ми.</verse>
        <verse osisID='Gen.31.42'>Ако не беше с мен Бог на бащите ми, Бог на Авраам, Страхът на Исаак, ти със сигурност би ме изпратил сега без нищо. Бог видя моята неволя и труда на ръцете ми и те изобличи нощес.</verse>
        <verse osisID='Gen.31.43'>А Лаван в отговор каза на Яков: Тези дъщери са мои дъщери и синовете са мои синове и стадата са мои стада. Всичко, което виждаш, е мое. Но какво да сторя днес на тези мои дъщери или на синовете им, които са народили?</verse>
        <verse osisID='Gen.31.44'>И сега ела, аз и ти да направим договор, който да бъде свидетелство между мен и теб.</verse>
        <verse osisID='Gen.31.45'>Тогава Яков взе камък и го изправи за стълб.</verse>
        <verse osisID='Gen.31.46'>И Яков каза на братята си: Натрупайте камъни. И те взеха камъни и направиха грамада и ядоха там край грамадата.</verse>
        <verse osisID='Gen.31.47'>Лаван я нарече Йегар Сахадута, а Яков я нарече Галаад,</verse>
        <verse osisID='Gen.31.48'>И Лаван каза: Тази грамада е свидетел днес между мен и теб. Поради това тя се нарече Галаад</verse>
        <verse osisID='Gen.31.49'>и Масфа, защото каза: ГОСПОД да бди между мен и теб, когато сме далеч един от друг.</verse>
        <verse osisID='Gen.31.50'>Ако се държиш зле с дъщерите ми или ако вземеш други жени освен дъщерите ми — няма никой човек с нас за свидетел; ето, Бог е свидетел между мен и теб.</verse>
        <verse osisID='Gen.31.51'>Лаван каза още на Яков: Гледай тази грамада и гледай стълба, който изправих между мен и теб —</verse>
        <verse osisID='Gen.31.52'>тази грамада да бъде свидетел, и стълбът да бъде свидетел, че аз няма да премина тази грамада към теб, нито ти ще преминеш тази грамада и този стълб към мен за зло.</verse>
        <verse osisID='Gen.31.53'>Бог на Авраам и Бог на Нахор, Бог на баща им, нека съди между нас. И Яков се закле в Страха на баща си Исаак.</verse>
        <verse osisID='Gen.31.54'>Тогава Яков принесе жертва на планината и повика братята си да ядат хляб. И ядоха хляб, и пренощуваха на планината.</verse>
        <verse osisID='Gen.31.55'>И на сутринта Лаван стана рано, целуна синовете си и дъщерите си и ги благослови. И Лаван тръгна и се върна в своето място.</verse>
      </chapter>
      <chapter osisID='Gen.32'>
        <verse osisID='Gen.32.1'>Тогава Яков отиде по пътя си и Божии ангели го срещнаха.</verse>
        <verse osisID='Gen.32.2'>И като ги видя, Яков каза: Това е Божие войнство; и нарече мястото Маханаим.</verse>
        <verse osisID='Gen.32.3'>И Яков изпрати пред себе си вестители до брат си Исав в земята Сиир, в местността Едом,</verse>
        <verse osisID='Gen.32.4'>и им поръча, като каза: Така да кажете на господаря ми Исав: Така говори слугата ти Яков: Бях чужденец при Лаван, и останах досега.</verse>
        <verse osisID='Gen.32.5'>Придобих говеда и магарета, овце и слуги, и слугини. И изпратих да известят на господаря ми, за да намеря благоволението ти.</verse>
        <verse osisID='Gen.32.6'>А вестителите се върнаха при Яков и казаха: Ходихме при брат ти Исав, а и той идва да те посрещне, и четиристотин мъже с него.</verse>
        <verse osisID='Gen.32.7'>А Яков се уплаши много и се смути, и раздели хората, които бяха с него, овцете, говедата и камилите на два стана, като каза:</verse>
        <verse osisID='Gen.32.8'>Ако налети Исав на единия стан и го удари, останалият стан ще се избави.</verse>
        <verse osisID='Gen.32.9'>Тогава Яков каза: Боже на баща ми Авраам и Боже на баща ми Исаак, ГОСПОДИ, който си ми казал: Върни се в отечеството си и при рода си, и Аз ще ти сторя добро!</verse>
        <verse osisID='Gen.32.10'>Не съм достоен за всичките милости и цялата вярност, които си оказал на слугата Си, защото с тоягата си преминах този Йордан, а сега станах два стана.</verse>
        <verse osisID='Gen.32.11'>Избави ме, моля Ти се, от ръката на брат ми, от ръката на Исав, защото се боя от него, да не би като дойде да порази и мен, и майка с деца.</verse>
        <verse osisID='Gen.32.12'>А Ти си казал: Наистина ще ти сторя добро и ще направя потомството ти като морския пясък, който поради множеството си не може да се изброи.</verse>
        <verse osisID='Gen.32.13'>И като пренощува там онази нощ, взе от онова, което му дойде подръка, за подарък на брат си Исав:</verse>
        <verse osisID='Gen.32.14'>двеста кози и двадесет козли, двеста овце и двадесет овни,</verse>
        <verse osisID='Gen.32.15'>тридесет дойни камили с малките им, четиридесет крави и десет бика, двадесет магарици и десет жребчета,</verse>
        <verse osisID='Gen.32.16'>и предаде всяко стадо отделно в ръцете на слугите си. И каза на слугите си: Минете пред мен и оставете разстояние между стадо и стадо.</verse>
        <verse osisID='Gen.32.17'>На първия поръча и каза: Когато те срещне брат ми Исав и те попита, като каже: Чий си? Къде отиваш? Чии са тези пред теб? —</verse>
        <verse osisID='Gen.32.18'>тогава да кажеш: Те са на слугата ти Яков — подарък, който изпраща на господаря ми Исав. И ето, той идва след нас.</verse>
        <verse osisID='Gen.32.19'>Така поръча и на втория, и на третия, и на всичките, които вървяха след стадата, като казваше: По този начин ще говорите на Исав, когато го срещнете.</verse>
        <verse osisID='Gen.32.20'>И ще кажете: Ето, и сам слугата ти Яков идва след нас. Защото си казваше: Ще го умилостивя с подаръка, който върви пред мен, и после ще видя лицето му; може би ще ме приеме благосклонно.</verse>
        <verse osisID='Gen.32.21'>И така, подаръкът мина пред него, а сам той остана през онази нощ в стана.</verse>
        <verse osisID='Gen.32.22'>И като стана през нощта, взе двете си жени, двете си слугини и единадесетте си деца, и премина брода на Явок.</verse>
        <verse osisID='Gen.32.23'>Взе ги и ги прекара през потока, прекара и всичко, което имаше.</verse>
        <verse osisID='Gen.32.24'>А Яков остана сам. И някой се бореше с него до зазоряване.</verse>
        <verse osisID='Gen.32.25'>И като видя, че не му надви, се допря до ставата на бедрото му и ставата на бедрото на Яков се измести, като се бореше с него.</verse>
        <verse osisID='Gen.32.26'>Тогава каза: Пусни ме, защото се зазори. А Яков каза: Няма да те пусна, докато не ме благословиш.</verse>
        <verse osisID='Gen.32.27'>А той му каза: Как ти е името? Отговори: Яков.</verse>
        <verse osisID='Gen.32.28'>А той каза: Няма да се наричаш вече Яков, а Израил, защото си бил в борба с Бога и с хора и си надвил.</verse>
        <verse osisID='Gen.32.29'>А Яков го попита, като каза: Моля те, кажи ми името си. А той каза: Защо питаш за името ми? И го благослови там.</verse>
        <verse osisID='Gen.32.30'>И Яков нарече мястото Фануил, защото си казваше: Видях Бога лице в лице и душата ми беше спасена.</verse>
        <verse osisID='Gen.32.31'>Слънцето го огря, като преминаваше покрай Фануил, и куцаше с бедрото си.</verse>
        <verse osisID='Gen.32.32'>Затова и до днес израилевите синове не ядат жилата, която е върху ставата на бедрото, защото се допря до ставата на бедрото на Яков при жилата.</verse>
      </chapter>
      <chapter osisID='Gen.33'>
        <verse osisID='Gen.33.1'>След това Яков повдигна очи и ето, Исав идваше, и четиристотин мъже с него. И раздели децата на Лия и на Рахил и на двете слугини.</verse>
        <verse osisID='Gen.33.2'>Слугините и децата им сложи напред, Лия и децата й след тях, а Рахил и Йосиф — най-отзад.</verse>
        <verse osisID='Gen.33.3'>А сам той отиде пред тях и седем пъти се поклони до земята, докато стигна при брат си.</verse>
        <verse osisID='Gen.33.4'>И Исав изтича да го посрещне, прегърна го, падна на врата му и го целуна, и те заплакаха.</verse>
        <verse osisID='Gen.33.5'>И като повдигна очи и видя жените и децата, каза: Какви са ти тези? И той каза: Това са децата, които Бог благодатно подари на слугата ти.</verse>
        <verse osisID='Gen.33.6'>Тогава слугините и децата им пристъпиха и се поклониха.</verse>
        <verse osisID='Gen.33.7'>И Лия и децата й пристъпиха и се поклониха, а после пристъпиха Йосиф и Рахил и се поклониха.</verse>
        <verse osisID='Gen.33.8'>Тогава Исав каза: За какво ти е целият този стан, който срещнах? А той каза: За да намеря благоволението на господаря си.</verse>
        <verse osisID='Gen.33.9'>А Исав каза: Имам достатъчно, брате мой, ти задръж своите си.</verse>
        <verse osisID='Gen.33.10'>Но Яков отвърна: Не, моля ти се, ако съм намерил благоволение пред теб, приеми подаръка ми от ръката ми, тъй като видях лицето ти, като че видях Божие лице, и ти беше благосклонен към мен.</verse>
        <verse osisID='Gen.33.11'>Приеми, моля ти се, подаръка ми, който ти е поднесен, защото Бог е постъпил благо към мен и имам всичко. И като настояваше, той прие.</verse>
        <verse osisID='Gen.33.12'>Тогава Исав каза: Да тръгнем и да вървим, и аз ще вървя пред теб.</verse>
        <verse osisID='Gen.33.13'>Но Яков му каза: Господарят ми знае, че децата са нежни, и че имам със себе си дойни овце и говеда, и ако ги пресилят само един ден, цялото стадо ще измре.</verse>
        <verse osisID='Gen.33.14'>Господарят ми нека замине, моля те, пред слугата си, а аз ще карам полека според хода на добитъка, който е пред мен, и според хода на децата, докато стигна при господаря си в Сиир.</verse>
        <verse osisID='Gen.33.15'>А Исав каза: Поне да оставя с теб неколцина от хората, които са с мен. Но той каза: Каква нужда, стига да намеря благоволението на господаря си?</verse>
        <verse osisID='Gen.33.16'>И така, в същия ден Исав се върна по пътя си за Сиир.</verse>
        <verse osisID='Gen.33.17'>А Яков замина за Сокхот, където си построи къща и направи кошари за добитъка си. Затова мястото се нарече Сокхот.</verse>
        <verse osisID='Gen.33.18'>И като се върна от Падан-Арам, Яков дойде благополучно в града Сихем, който е в ханаанската земя, и се разположи пред града.</verse>
        <verse osisID='Gen.33.19'>И купи за сто сребърника нивата, където разпъна шатрата си, от синовете на Емор, бащата на Сихем.</verse>
        <verse osisID='Gen.33.20'>Там издигна олтар, и го наименува Ел-Елое Израил.</verse>
      </chapter>
      <chapter osisID='Gen.34'>
        <verse osisID='Gen.34.1'>А Дина, дъщерята на Лия, която тя беше родила на Яков, излезе да види дъщерите на онази земя.</verse>
        <verse osisID='Gen.34.2'>И Сихем, синът на евееца Емор, местния владетел, като я видя, взе я, лежа с нея и я изнасили.</verse>
        <verse osisID='Gen.34.3'>И душата му се привърза към Якововата дъщеря Дина и обикна момичето, и говори на момичето по сърцето му.</verse>
        <verse osisID='Gen.34.4'>И Сихем говори на баща си Емор и каза: Вземи ми това момиче за жена!</verse>
        <verse osisID='Gen.34.5'>А Яков чу, че той обезчестил дъщеря му Дина, но понеже синовете му бяха с добитъка му на полето, Яков си замълча до завръщането им.</verse>
        <verse osisID='Gen.34.6'>И Емор, бащата на Сихем, излезе при Яков, за да говори с него.</verse>
        <verse osisID='Gen.34.7'>А като чуха за станалото, синовете на Яков дойдоха от полето. И тези мъже се наскърбиха и много се разгневиха, задето той сторил безчестие на Израил, като лежал с дъщерята на Яков — нещо, което не трябваше да стане.</verse>
        <verse osisID='Gen.34.8'>И така, Емор говори с тях и каза: Душата на сина ми Сихем се е привързала към дъщеря ви. Моля ви, дайте му я за жена.</verse>
        <verse osisID='Gen.34.9'>И се сродете с нас, давайте ни вашите дъщери и вземайте за вас нашите дъщери.</verse>
        <verse osisID='Gen.34.10'>Живейте с нас, ето, земята е пред вас — настанете се и търгувайте в нея и придобивайте владения в нея.</verse>
        <verse osisID='Gen.34.11'>Също и Сихем каза на баща й и на братята й: Само да намеря вашето благоволение, каквото ми кажете, ще дам.</verse>
        <verse osisID='Gen.34.12'>Искайте от мен най-голямо вено и дарове, ще дам, както ми кажете, само ми дайте момичето за жена!</verse>
        <verse osisID='Gen.34.13'>А синовете на Яков отговориха на Сихем и на баща му Емор с лукавство, понеже той беше обезчестил сестра им Дина. И им говориха и казаха:</verse>
        <verse osisID='Gen.34.14'>Не можем да направим това, да дадем сестра си на необрязан човек, защото това би било позор за нас.</verse>
        <verse osisID='Gen.34.15'>Само при това условие ще се съгласим с вас: ако станете вие като нас, да обрязвате всеки от мъжки пол между вас.</verse>
        <verse osisID='Gen.34.16'>Тогава ще ви даваме нашите дъщери и ще вземаме вашите дъщери за нас, ще живеем с вас и ще станем един народ.</verse>
        <verse osisID='Gen.34.17'>Но ако не ни послушате да се обрежете, тогава ще вземем дъщеря си и ще си отидем.</verse>
        <verse osisID='Gen.34.18'>И думите им се видяха добри на Емор и на Сихем, сина на Емор.</verse>
        <verse osisID='Gen.34.19'>И младежът не се забави да направи това, защото много обичаше дъщерята на Яков. А в целия му бащин дом той беше най-уважаван.</verse>
        <verse osisID='Gen.34.20'>Тогава Емор и синът му Сихем дойдоха при портата на града си и говориха на градските мъже, и казаха:</verse>
        <verse osisID='Gen.34.21'>Тези хора са миролюбиви към нас, затова нека живеят в земята и търгуват в нея, защото, ето, земята е достатъчно широка и за тях. Нека вземаме дъщерите им за жени и да им даваме нашите дъщери.</verse>
        <verse osisID='Gen.34.22'>Тези хора се съгласиха да живеят с нас и да бъдем един народ, само с това условие, ако всеки от мъжки пол между нас се обреже, както те се обрязват.</verse>
        <verse osisID='Gen.34.23'>Стадата им, имотът им и всичкият им добитък няма ли да бъдат наши? Само да се съгласим с тях, и те ще живеят с нас.</verse>
        <verse osisID='Gen.34.24'>Тогава всичките, които излизаха от портата на града му, послушаха Емор и сина му Сихем и всеки от мъжки пол се обряза, всичките, които излизаха от портата на града му.</verse>
        <verse osisID='Gen.34.25'>А на третия ден, когато бяха в болките си, двама от синовете на Яков, Симеон и Леви, братя на Дина, взеха всеки меча си, нападнаха безпрепятствено града и избиха всички от мъжки пол.</verse>
        <verse osisID='Gen.34.26'>Убиха с острото на меча Емор и сина му Сихем, а Дина взеха от дома на Сихем и си излязоха.</verse>
        <verse osisID='Gen.34.27'>Тогава синовете на Яков се спуснаха върху убитите и ограбиха града, понеже бяха обезчестили сестра им.</verse>
        <verse osisID='Gen.34.28'>Заграбиха овцете им, говедата им, магаретата им, каквото имаше в града и по полето, и всичкото им богатство.</verse>
        <verse osisID='Gen.34.29'>И откараха в плен всичките им деца и жени и разграбиха всичко, което имаше в къщите.</verse>
        <verse osisID='Gen.34.30'>А Яков каза на Симеон и Леви: Вие ми докарахте бедствие, понеже ме направихте да съм омразен между жителите на тази земя, между ханаанците и ферезейците. И понеже аз имам малко хора, те ще се съберат против мен и ще ме поразят, и ще погина аз и домът ми.</verse>
        <verse osisID='Gen.34.31'>А те казаха: Трябваше ли той да постъпи със сестра ни като с блудница?</verse>
      </chapter>
      <chapter osisID='Gen.35'>
        <verse osisID='Gen.35.1'>След това Бог каза на Яков: Стани, иди във Ветил и живей там. И там издигни олтар на Бога, който ти се яви, когато бягаше от лицето на брат си Исав.</verse>
        <verse osisID='Gen.35.2'>Тогава Яков каза на дома си и на всички, които бяха с него: Изхвърлете чуждите богове, които са между вас, очистете се и сменете дрехите си,</verse>
        <verse osisID='Gen.35.3'>и да станем да отидем във Ветил, и там ще издигна олтар на Бога, който ме послуша в деня на бедствието ми и беше с мен в пътя, по който ходих.</verse>
        <verse osisID='Gen.35.4'>И така, те дадоха на Яков всичките чужди богове, които бяха в ръцете им, и обиците, които бяха на ушите им, и Яков ги скри под дъба, който беше при Сихем.</verse>
        <verse osisID='Gen.35.5'>След това тръгнаха. И страх Божи беше върху градовете, които бяха наоколо им, така че не преследваха синовете на Яков.</verse>
        <verse osisID='Gen.35.6'>И така, Яков дойде в Луз, в ханаанската земя, който е Ветил, той и целият народ, който беше с него.</verse>
        <verse osisID='Gen.35.7'>И там издигна олтар и нарече мястото Ел-Ветил, защото там му се яви Бог, когато бягаше от лицето на брат си.</verse>
        <verse osisID='Gen.35.8'>И Девора, бавачката на Ревека, умря и я погребаха под дъба, по-долу от Ветил, затова се нарече Дъб на плача.</verse>
        <verse osisID='Gen.35.9'>И Бог пак се яви на Яков след завръщането му от Падан-Арам и го благослови.</verse>
        <verse osisID='Gen.35.10'>И Бог му каза: Името ти е Яков, но няма вече да се наричаш Яков, а името ти ще бъде Израил. И го нарече Израил.</verse>
        <verse osisID='Gen.35.11'>И Бог му каза: Аз съм Бог, Всемогъщият. Бъди плодовит и се умножавай; народ, даже множество народи ще произлязат от теб и царе ще излязат от семенниците ти;</verse>
        <verse osisID='Gen.35.12'>и земята, която дадох на Авраам и Исаак, ще я дам на теб и на потомството ти след теб ще дам земята.</verse>
        <verse osisID='Gen.35.13'>Тогава Бог се възнесе от него, от мястото, където говори с него.</verse>
        <verse osisID='Gen.35.14'>И Яков издигна стълб на мястото, където говори с него, каменен стълб, и принесе възлияние на него и го поля с масло.</verse>
        <verse osisID='Gen.35.15'>И Яков нарече мястото, където Бог говори с него, Ветил.</verse>
        <verse osisID='Gen.35.16'>След това тръгнаха от Ветил, а като стигнаха близо до Ефрат, Рахил роди и много се мъчеше при раждането си.</verse>
        <verse osisID='Gen.35.17'>А като се мъчеше да роди, акушерката й каза: Не се бой, защото и той ти е син.</verse>
        <verse osisID='Gen.35.18'>А като предаваше душа — защото умря — Рахил го нарече Венони, а баща му го нарече Вениамин.</verse>
        <verse osisID='Gen.35.19'>Така Рахил умря и я погребаха край пътя за Ефрат, който е Витлеем.</verse>
        <verse osisID='Gen.35.20'>И Яков издигна стълб над гроба й. Той е стълб на гроба на Рахил и до днес.</verse>
        <verse osisID='Gen.35.21'>След това Израил тръгна и разпъна шатрата си отвъд Мигдал-Едер.</verse>
        <verse osisID='Gen.35.22'>И когато Израил живееше в онази земя, Рувим отиде и лежа с Вала, наложницата на баща си. И Израил научи за това. А синовете на Яков бяха дванадесет:</verse>
        <verse osisID='Gen.35.23'>Синовете на Лия: Рувим, първородният на Яков, и Симеон, Леви, Юда, Исахар и Завулон.</verse>
        <verse osisID='Gen.35.24'>Синовете на Рахил: Йосиф и Вениамин.</verse>
        <verse osisID='Gen.35.25'>Синовете на Вала, слугинята на Рахил: Дан и Нефталим.</verse>
        <verse osisID='Gen.35.26'>Синовете на Зелфа, слугинята на Лия: Гад и Асир. Тези са синовете на Яков, които му се родиха в Падан-Арам.</verse>
        <verse osisID='Gen.35.27'>После Яков дойде при баща си Исаак в Мамврий, в Кириат-Арва, който е Хеврон, където Авраам и Исаак бяха живели като чужденци.</verse>
        <verse osisID='Gen.35.28'>И дните на Исаак станаха сто и осемдесет години.</verse>
        <verse osisID='Gen.35.29'>И Исаак издъхна, умря стар и сит от дни и се прибра при народа си. И синовете му Исав и Яков го погребаха.</verse>
      </chapter>
      <chapter osisID='Gen.36'>
        <verse osisID='Gen.36.1'>Ето родословието на Исав, който е Едом.</verse>
        <verse osisID='Gen.36.2'>Исав си взе жени от ханаанските дъщери: Ада, дъщеря на хетееца Елон, и Оливема, дъщеря на Ана, син на евееца Севегон,</verse>
        <verse osisID='Gen.36.3'>и Васемата, дъщеря на Исмаил, сестра на Наваиот.</verse>
        <verse osisID='Gen.36.4'>Ада роди на Исав Елифаз, Васемата роди Рагуил,</verse>
        <verse osisID='Gen.36.5'>а Оливема роди Еус, Йеглом и Корей. Тези са синовете на Исав, които му се родиха в ханаанската земя.</verse>
        <verse osisID='Gen.36.6'>А Исав взе жените си, синовете си, дъщерите си и всичките хора от дома си, стадата си, всичкия си добитък и целия си имот, който беше придобил в ханаанската земя, и отиде в една земя далеч от брат си Яков.</verse>
        <verse osisID='Gen.36.7'>Защото имотът им беше толкова много, че не можеха да живеят заедно. Земята, където живееха като чужденци, не можеше да ги побере поради стадата им.</verse>
        <verse osisID='Gen.36.8'>И така, Исав се засели на планината Сиир. Исав е Едом.</verse>
        <verse osisID='Gen.36.9'>Ето родословието на Исав, баща на едомците в планината Сиир:</verse>
        <verse osisID='Gen.36.10'>Това са имената на синовете на Исав: Елифаз, син на Ада, жената на Исав, Рагул, син на Васемата, жената на Исав.</verse>
        <verse osisID='Gen.36.11'>А синовете на Елифаз бяха: Теман, Омар, Сефо и Готом, и Кенез.</verse>
        <verse osisID='Gen.36.12'>А Тамна беше наложница на Елифаз, сина на Исав, и роди на Елифаз Амалик. Тези са синовете от Ада, жената на Исав.</verse>
        <verse osisID='Gen.36.13'>И ето синовете на Рагуил: Нахат и Зара, Сама и Миза. Тези са синовете от Васемата, жената на Исав.</verse>
        <verse osisID='Gen.36.14'>И ето синовете на Оливема, жената на Исав, дъщеря на Ана, син на Севегон: тя роди на Исав Еус, Еглом и Корей.</verse>
        <verse osisID='Gen.36.15'>Ето князете на синовете на Исав: синовете на първородния на Исав, Елифаз: княз Теман, княз Омар, княз Сефо, княз Кенез,</verse>
        <verse osisID='Gen.36.16'>княз Корей, княз Готом, княз Амалик. Тези са князете, произлезли от Елифаз в земята Едом. Тези са синовете на Ада.</verse>
        <verse osisID='Gen.36.17'>И ето синовете на Рагуил, сина на Исав: княз Нахат, княз Зара, княз Сама, княз Миза. Тези са князете, произлезли от Рагуил в земята Едом. Тези са синовете на Васемата, жената на Исав.</verse>
        <verse osisID='Gen.36.18'>И ето синовете на Оливема, жената на Исав: княз Еус, княз Еглом, княз Корей. Тези са князете, произлезли от Оливема, жената на Исав, дъщеря на Ана.</verse>
        <verse osisID='Gen.36.19'>Тези са синовете на Исав и тези са князете им. Това е Едом.</verse>
        <verse osisID='Gen.36.20'>Ето синовете на хорееца Сиир, които живееха в онази земя: Лотан, Совал, Севегон, Ана,</verse>
        <verse osisID='Gen.36.21'>Дисон, Асар и Дисан. Тези са князете произлезли от хорейците, синовете на Сиир, в едомската земя.</verse>
        <verse osisID='Gen.36.22'>А синовете на Лотан бяха Хори и Емам, а сестрата на Лотан беше Тамна.</verse>
        <verse osisID='Gen.36.23'>И ето синовете на Совал: Алван, Манахат и Гевал, Сефо и Онам.</verse>
        <verse osisID='Gen.36.24'>И ето синовете на Севегон: Ая и Ана. Ана е този, който намери горещите извори в пустинята, като пасеше магаретата на баща си Севегон.</verse>
        <verse osisID='Gen.36.25'>И ето синовете на Ана: Дисон и Оливема, дъщерята на Ана.</verse>
        <verse osisID='Gen.36.26'>И ето синовете на Дисон: Амадан, Асван, Итран и Харан.</verse>
        <verse osisID='Gen.36.27'>Ето синовете на Асар: Валаан, Заван и Акан.</verse>
        <verse osisID='Gen.36.28'>Ето синовете на Дисан: Уз и Аран.</verse>
        <verse osisID='Gen.36.29'>Ето князете, произлезли от хорейците: княз Лотан, княз Совал, княз Севегон, княз Ана,</verse>
        <verse osisID='Gen.36.30'>княз Дисон, княз Асар, княз Дисан. Тези са князете, произлезли от хорейците, според княжествата им в земята Сиир.</verse>
        <verse osisID='Gen.36.31'>Ето и царете, които царуваха в земята Едом, преди да се възцари цар над израилевите синове:</verse>
        <verse osisID='Gen.36.32'>В Едом царува Вела, син на Веор, а името на града му беше Денава.</verse>
        <verse osisID='Gen.36.33'>Когато умря Вела, вместо него се възцари Йовав, син на Зара, от Восора.</verse>
        <verse osisID='Gen.36.34'>Когато умря Йовав, вместо него се възцари Хусам от земята на теманците.</verse>
        <verse osisID='Gen.36.35'>Когато умря Хусам, вместо него се възцари Адад, син на Вадад, който разби мадиамците на моавското поле, а името на града му беше Авит.</verse>
        <verse osisID='Gen.36.36'>Когато умря Адад, вместо него се възцари Самла от Марсека.</verse>
        <verse osisID='Gen.36.37'>Когато умря Самла, вместо него се възцари Саул от Роовот, който е при реката Ефрат.</verse>
        <verse osisID='Gen.36.38'>Когато умря Саул, вместо него се възцари Вааланан, син на Аховор.</verse>
        <verse osisID='Gen.36.39'>Когато умря Вааланан, синът на Аховор, вместо него се възцари Адар, а името на града му беше Пау и името на жена му беше Метавеил, дъщеря на Метред, син на Мазаав.</verse>
        <verse osisID='Gen.36.40'>Ето имената на князете, произлезли от Исав, според родовете им, според местата им, според имената им: княз Тамна, княз Алва, княз Етет,</verse>
        <verse osisID='Gen.36.41'>княз Оливема, княз Ила, княз Финон,</verse>
        <verse osisID='Gen.36.42'>княз Кенез, княз Теман, княз Мивсар,</verse>
        <verse osisID='Gen.36.43'>княз Магедиил, княз Ирам. Тези са едомските князе според селищата им в земята, която притежаваха. Това е Исав, баща на едомците.</verse>
      </chapter>
      <chapter osisID='Gen.37'>
        <verse osisID='Gen.37.1'>А Яков живееше в ханаанската земя, земята, в която баща му беше чужденец.</verse>
        <verse osisID='Gen.37.2'>Ето родословието на Яков. Йосиф, когато беше момче на седемнадесет години, пасеше овцете заедно с братята си, синовете на Вала и синовете на Зелфа, жените на баща му. И Йосиф съобщаваше на баща им за лошите слухове за тях.</verse>
        <verse osisID='Gen.37.3'>А Израил обичаше Йосиф повече от всичките си синове, защото беше син на старостта му, и му беше направил шарена дрешка.</verse>
        <verse osisID='Gen.37.4'>Но братята му, като гледаха, че баща им го обичаше повече от всичките му братя, го намразиха и не можеха да му говорят спокойно.</verse>
        <verse osisID='Gen.37.5'>И Йосиф видя сън и го разказа на братята си, а те го намразиха още повече.</verse>
        <verse osisID='Gen.37.6'>Той им каза: Чуйте, моля ви, този сън, който сънувах:</verse>
        <verse osisID='Gen.37.7'>Ето, ние връзвахме снопи на полето и моят сноп стана и се изправи, и ето, вашите снопи се наредиха наоколо и се поклониха на моя сноп.</verse>
        <verse osisID='Gen.37.8'>А братята му казаха: Ти цар ли ще станеш над нас? Или ще владееш над нас? И го намразиха още повече заради сънищата му и заради думите му.</verse>
        <verse osisID='Gen.37.9'>А той видя и друг сън и го разказа на братята си, като каза: Ето, видях още един сън, и ето, слънцето и луната и единадесет звезди ми се поклониха.</verse>
        <verse osisID='Gen.37.10'>Но когато разказа това на баща си и на братята си, баща му го смъмри, като му каза: Какъв е този сън, който си видял? Дали наистина аз и майка ти, и братята ти ще дойдем да ти се поклоним до земята?</verse>
        <verse osisID='Gen.37.11'>И братята му му завиждаха, но баща му запомни това нещо.</verse>
        <verse osisID='Gen.37.12'>А когато братята му бяха отишли да пасат стадото на баща си в Сихем,</verse>
        <verse osisID='Gen.37.13'>Израил каза на Йосиф: Не пасат ли братята ти стадото в Сихем? Ела да те изпратя при тях. А той каза: Ето ме.</verse>
        <verse osisID='Gen.37.14'>И му каза: Иди, виж добре ли са братята ти и стадото и ми донеси известие. И така, изпрати го от хевронската долина и той дойде в Сихем.</verse>
        <verse osisID='Gen.37.15'>И един човек го намери, като се луташе из полето, и човекът го попита, и каза: Какво търсиш?</verse>
        <verse osisID='Gen.37.16'>А той каза: Търся братята си. Кажи ми, моля те, къде пасат стадото.</verse>
        <verse osisID='Gen.37.17'>И човекът каза: Заминаха оттук, защото ги чух да казват: Да отидем в Дотан. И Йосиф отиде след братята си и ги намери в Дотан.</verse>
        <verse osisID='Gen.37.18'>А те, като го видяха отдалеч, докато още не се беше приближил при тях, се сговориха против него да го убият.</verse>
        <verse osisID='Gen.37.19'>Казаха си един на друг: Ето, идва този съновидец.</verse>
        <verse osisID='Gen.37.20'>Елате сега да го убием и да го хвърлим в един от тези ровове, и да кажем: Свиреп звяр го е изял. И ще видим какво ще излезе от сънищата му!</verse>
        <verse osisID='Gen.37.21'>Но Рувим, като чу това, го избави от ръката им и каза: Да не го убиваме!</verse>
        <verse osisID='Gen.37.22'>И Рувим им каза: Не проливайте кръв; хвърлете го в този ров, който е в пустинята, но не вдигайте ръка на него! Той каза така, за да го избави от ръката им и да го върне на баща му.</verse>
        <verse osisID='Gen.37.23'>И когато Йосиф дойде при братята си, съблякоха от Йосиф дрешката му, шарената дрешка, която носеше,</verse>
        <verse osisID='Gen.37.24'>и го взеха, и го хвърлиха в рова, а ровът беше празен, нямаше вода.</verse>
        <verse osisID='Gen.37.25'>После, като бяха седнали да ядат хляб, повдигнаха очи и видяха, ето, един керван исмаиляни идваше от Галаад с камилите си, натоварени с аромати, балсам и смирна, и отиваха да ги закарат в Египет.</verse>
        <verse osisID='Gen.37.26'>Тогава Юда каза на братята си: Каква полза, ако убием брат си и скрием кръвта му?</verse>
        <verse osisID='Gen.37.27'>Елате да го продадем на исмаиляните, но да не бъде ръката ни върху него, защото е наш брат, наша плът. И братята му го послушаха.</verse>
        <verse osisID='Gen.37.28'>И като минаваха мадиамските търговци, извлякоха и извадиха Йосиф от рова и продадоха Йосиф на исмаиляните за двадесет сребърника. А те заведоха Йосиф в Египет.</verse>
        <verse osisID='Gen.37.29'>А Рувим се върна при рова, и ето, Йосиф не беше в рова. И раздра дрехите си.</verse>
        <verse osisID='Gen.37.30'>И се върна при братята си и каза: Няма го детето! А аз, аз къде да ида?</verse>
        <verse osisID='Gen.37.31'>Тогава взеха дрешката на Йосиф, заклаха козел и като натопиха дрешката в кръвта,</verse>
        <verse osisID='Gen.37.32'>изпратиха шарената дрешка да я занесат на баща им и да кажат: Намерихме това. Познай сега дали е дрешката на сина ти, или не.</verse>
        <verse osisID='Gen.37.33'>И той я позна и каза: Това е дрешката на сина ми! Свиреп звяр го е изял. Несъмнено Йосиф е разкъсан.</verse>
        <verse osisID='Gen.37.34'>И Яков раздра дрехата си, сложи вретище около кръста си и дълго време оплаква сина си.</verse>
        <verse osisID='Gen.37.35'>И всичките му синове и всичките му дъщери станаха, за да го утешават, но той не искаше да се утеши и казваше: Със скръб ще сляза при сина си в Шеол. Така баща му го оплака.</verse>
        <verse osisID='Gen.37.36'>А мадиамците продадоха Йосиф в Египет на Петефрий, придворен на фараона, началник на телохранителите.</verse>
      </chapter>
      <chapter osisID='Gen.38'>
        <verse osisID='Gen.38.1'>По онова време Юда слезе от братята си и отиде при един одоламец на име Ира.</verse>
        <verse osisID='Gen.38.2'>И Юда видя там дъщерята на един ханаанец на име Суя, взе я и влезе при нея.</verse>
        <verse osisID='Gen.38.3'>И тя забременя и роди син, и той го нарече Ир.</verse>
        <verse osisID='Gen.38.4'>И пак забременя и роди син, и тя го нарече Онан.</verse>
        <verse osisID='Gen.38.5'>И пак роди син и го нарече Шела. А Юда беше в Ахзив, когато тя го роди.</verse>
        <verse osisID='Gen.38.6'>След време Юда взе за първородния си син Ир жена на име Тамар.</verse>
        <verse osisID='Gen.38.7'>А Ир, първородният на Юда, беше лош пред ГОСПОДА и ГОСПОД го уби.</verse>
        <verse osisID='Gen.38.8'>Тогава Юда каза на Онан: Влез при жената на брат си и изпълни към нея длъжността на девер, и въздигни потомство на брат си.</verse>
        <verse osisID='Gen.38.9'>Но Онан знаеше, че потомството нямаше да бъде негово, и затова, когато влизаше при жената на брат си, изливаше семето си на земята, за да не даде потомството на брат си.</verse>
        <verse osisID='Gen.38.10'>А това, което правеше, беше зло пред ГОСПОДА; затова уби и него.</verse>
        <verse osisID='Gen.38.11'>Тогава Юда каза на снаха си Тамар: Живей като вдовица в бащиния си дом, докато отрасне синът ми Шела; защото си казваше: Да не би и той да умре като братята си. И така, Тамар отиде и живя в бащиния си дом.</verse>
        <verse osisID='Gen.38.12'>След дълго време, дъщерята на Суя, жената на Юда, умря. И когато Юда се утеши, отиде при стригачите на овцете си в Тамна, той и приятелят му, одоламецът Ира.</verse>
        <verse osisID='Gen.38.13'>И съобщиха на Тамар и казаха: Ето, свекърът ти отива в Тамна, за да стриже овцете си.</verse>
        <verse osisID='Gen.38.14'>Тогава тя съблече вдовишките си дрехи, покри се с покривало, обви се и седна при входа на Енаим, който е по пътя за Тамна, защото видя, че Шела беше пораснал, а тя не му беше дадена за жена.</verse>
        <verse osisID='Gen.38.15'>А Юда, като я видя, помисли, че е блудница, защото беше покрила лицето си.</verse>
        <verse osisID='Gen.38.16'>И той се отби при нея на пътя и каза: Остави ме, моля те, да вляза при теб; защото не позна, че беше снаха му. И тя каза: Какво ще ми дадеш, за да влезеш при мен?</verse>
        <verse osisID='Gen.38.17'>А той каза: Ще ти изпратя яре от стадото. А тя отвърна: Даваш ли ми залог, докато го изпратиш?</verse>
        <verse osisID='Gen.38.18'>Той каза: Какъв залог да ти дам? И тя каза: Печата си, ширита си и тоягата си, която е в ръката ти. И той й ги даде и влезе при нея, и тя забременя от него.</verse>
        <verse osisID='Gen.38.19'>После тя стана и си отиде, свали покривалото си и облече вдовишките си дрехи.</verse>
        <verse osisID='Gen.38.20'>А Юда изпрати ярето чрез ръката на приятеля си, одоламеца, за да вземе залога от ръката на жената, но той не я намери.</verse>
        <verse osisID='Gen.38.21'>Затова попита хората от онова място, като каза: Къде е посветената, която беше на пътя при Енаим? А те казаха: Тук не е имало посветена.</verse>
        <verse osisID='Gen.38.22'>И той се върна при Юда и каза: Не я намерих, а и хората от онова място казаха: Тук не е имало посветена.</verse>
        <verse osisID='Gen.38.23'>И Юда каза: Нека си държи нещата, да не станем за присмех. Ето, аз пратих това яре, но ти не я намери.</verse>
        <verse osisID='Gen.38.24'>Около три месеца след това съобщиха на Юда и казаха: Снаха ти Тамар блудства, и ето, бременна е от блудството. А Юда каза: Изведете я да се изгори!</verse>
        <verse osisID='Gen.38.25'>А когато я извеждаха, тя изпрати до свекъра си да му кажат: От човека, чиито са тези неща, съм бременна. Каза още: Познай, моля те, чии са този печат, този ширит и тази тояга.</verse>
        <verse osisID='Gen.38.26'>И Юда ги позна и каза: Тя е по-права от мен, защото не я дадох на сина си Шела. И не я позна вече.</verse>
        <verse osisID='Gen.38.27'>И когато дойде времето й да роди, ето, имаше близнаци в утробата й.</verse>
        <verse osisID='Gen.38.28'>И като раждаше, едното протегна ръка и акушерката взе и върза червен конец на ръката му и каза: Този излезе пръв.</verse>
        <verse osisID='Gen.38.29'>А като дръпна назад ръката си, ето, излезе брат му. И тя каза: Какъв пролом си отвори ти? Затова го нарекоха Фарес.</verse>
        <verse osisID='Gen.38.30'>После излезе брат му, който имаше червения конец на ръката си, и него нарекоха Зара.</verse>
      </chapter>
      <chapter osisID='Gen.39'>
        <verse osisID='Gen.39.1'>А Йосиф беше отведен в Египет и египтянинът Петефрий, придворен на фараона, началник на телохранителите, го купи от ръката на исмаиляните, които го доведоха там.</verse>
        <verse osisID='Gen.39.2'>И ГОСПОД беше с Йосиф и той благоуспяваше и живееше в дома на господаря си, египтянина.</verse>
        <verse osisID='Gen.39.3'>И като видя господарят му, че ГОСПОД беше с него, и че ГОСПОД правеше да успява в ръката му всичко, което вършеше,</verse>
        <verse osisID='Gen.39.4'>Йосиф намери благоволение пред него и му служеше. И той го постави за настоятел на дома си и предаде в ръката му всичко, което имаше.</verse>
        <verse osisID='Gen.39.5'>И откакто го постави за настоятел на дома си и на всичко, което имаше, ГОСПОД благослови дома на египтянина заради Йосиф. И ГОСПОДНОТО благословение беше върху всичко, което имаше в дома и по нивите.</verse>
        <verse osisID='Gen.39.6'>И Петефрий остави всичко, което имаше, в ръката на Йосиф и освен хляба, който ядеше, не знаеше нищо за онова, което притежаваше. А Йосиф беше строен и красив.</verse>
        <verse osisID='Gen.39.7'>И след време жената на господаря му хвърли око на Йосиф и му каза: Легни с мен!</verse>
        <verse osisID='Gen.39.8'>Но той отказа и каза на жената на господаря си: Ето, господарят ми не се грижи за нищо от онова, което ми е поверил в дома, и предаде в ръката ми всичко, което има.</verse>
        <verse osisID='Gen.39.9'>В този дом няма никой по-голям от мен, нито е задържал от мен друго нещо освен теб, защото си му жена. И как да направя аз това голямо зло и да съгреша пред Бога?</verse>
        <verse osisID='Gen.39.10'>И при все че тя говореше на Йосиф всеки ден, той не я послуша да лежи с нея и да бъде с нея.</verse>
        <verse osisID='Gen.39.11'>А един ден Йосиф влезе в къщата, за да върши работата си, и никой от домашните не беше там в къщата.</verse>
        <verse osisID='Gen.39.12'>И тя го хвана за дрехата и му каза: Легни с мен! Но той остави дрехата си в ръката й, избяга и излезе вън.</verse>
        <verse osisID='Gen.39.13'>А като видя, че остави дрехата си в ръката й и избяга вън,</verse>
        <verse osisID='Gen.39.14'>тя извика домашните си и им говори, като каза: Вижте, доведе ни мъж евреин, за да се поругае с нас! Той влезе при мен, за да лежи с мен, но аз извиках с висок глас,</verse>
        <verse osisID='Gen.39.15'>а той, като чу, че извиках с висок глас, остави дрехата си при мен и избяга, и излезе вън.</verse>
        <verse osisID='Gen.39.16'>И тя задържа дрехата му при себе си, докато си дойде господарят му у дома.</verse>
        <verse osisID='Gen.39.17'>И му говори според тези думи и каза: Еврейският слуга, когото си ни довел, влезе при мен, за да се поругае с мен,</verse>
        <verse osisID='Gen.39.18'>но като извиках с висок глас, той остави дрехата си при мен и избяга вън.</verse>
        <verse osisID='Gen.39.19'>Когато господарят му чу думите, които му говори жена му, като каза: Така ми стори слугата ти! — гневът му пламна.</verse>
        <verse osisID='Gen.39.20'>И господарят му взе Йосиф и го хвърли в крепостната тъмница, в мястото, където бяха затворени царските затворници. И той остана там, в крепостната тъмница.</verse>
        <verse osisID='Gen.39.21'>Но ГОСПОД беше с Йосиф и оказваше милост към него и му даде благоволение пред очите на тъмничния началник.</verse>
        <verse osisID='Gen.39.22'>И тъмничният началник предаде в ръката на Йосиф всичките затворници, които бяха в крепостната тъмница. И за всичко, което се вършеше там, той беше разпоредник.</verse>
        <verse osisID='Gen.39.23'>Тъмничният началник не наглеждаше нищо от онова, което беше в ръката на Йосиф; защото ГОСПОД беше с него и ГОСПОД правеше да благоуспява всичко, което той вършеше.</verse>
      </chapter>
      <chapter osisID='Gen.40'>
        <verse osisID='Gen.40.1'>След това виночерпецът и хлебарят на египетския цар се провиниха пред господаря си, египетския цар.</verse>
        <verse osisID='Gen.40.2'>И фараонът се разгневи на двамата си придворни — началника на виночерпците и началника на хлебарите —</verse>
        <verse osisID='Gen.40.3'>и ги сложи под стража в дома на началника на телохранителите, в крепостната тъмница, в мястото, където беше затворен Йосиф.</verse>
        <verse osisID='Gen.40.4'>А началникът на телохранителите постави при тях Йосиф и той им слугуваше. И те останаха известно време в тъмницата.</verse>
        <verse osisID='Gen.40.5'>И виночерпецът и хлебарят на египетския цар, които бяха затворени в крепостната тъмница, и двамата сънуваха сън, всеки видя съня си в същата нощ, всеки според както щеше да се тълкува сънят му.</verse>
        <verse osisID='Gen.40.6'>И Йосиф влезе при тях сутринта и видя, че бяха смутени.</verse>
        <verse osisID='Gen.40.7'>И попита придворните на фараона, които бяха заедно с него в тъмницата, в дома на неговия господар, и каза: Защо днес лицата ви са така скръбни?</verse>
        <verse osisID='Gen.40.8'>А те му казаха: Сънувахме сън, а няма кой да го изтълкува. И Йосиф им каза: Тълкуванията не са ли от Бога? Моля ви, разкажете ми ги.</verse>
        <verse osisID='Gen.40.9'>Тогава началникът на виночерпците разказа своя сън на Йосиф, и му каза: В съня ми, ето, лоза пред мен,</verse>
        <verse osisID='Gen.40.10'>и на лозата имаше три пръчки, и се виждаше, като че напъпваше и цветовете й цъфтяха и гроздовете на лозата узряха.</verse>
        <verse osisID='Gen.40.11'>А чашата на фараона беше в ръката ми. И взех гроздето, изстисках го в чашата на фараона и подадох чашата в ръката на фараона.</verse>
        <verse osisID='Gen.40.12'>И Йосиф му каза: Ето значението му: трите пръчки са три дни.</verse>
        <verse osisID='Gen.40.13'>След три дни фараонът ще издигне главата ти и ще те възстанови на службата ти, и ще поднасяш чашата в ръката на фараона, по предишното право, когато ти му беше виночерпец.</verse>
        <verse osisID='Gen.40.14'>Но спомни си за мен, когато те постигне благополучието, моля те, окажи ми милост и спомени на фараона за мен, и ме избави от този дом.</verse>
        <verse osisID='Gen.40.15'>Понеже наистина бях откраднат от еврейската земя, а и тук не съм сторил нищо, за да ме хвърлят в тази яма.</verse>
        <verse osisID='Gen.40.16'>Като видя началникът на хлебарите, че той тълкуваше добре, каза на Йосиф: И аз сънувах, и ето, три кошници с бял хляб бяха на главата ми.</verse>
        <verse osisID='Gen.40.17'>В най-горната кошница имаше всякакви ястия за фараона, приготвени от хлебаря, и птиците ги ядяха от кошницата на главата ми.</verse>
        <verse osisID='Gen.40.18'>А Йосиф в отговор каза: Ето значението му: трите кошници са три дни.</verse>
        <verse osisID='Gen.40.19'>След три дни фараонът ще издигне главата ти и ще те обеси на дърво, и птиците ще изкълват месата ти от теб.</verse>
        <verse osisID='Gen.40.20'>И след три дни, на рождения си ден, фараонът направи угощение на всичките си слуги и издигна главата на началника на виночерпците и главата на началника на хлебарите между слугите си:</verse>
        <verse osisID='Gen.40.21'>началника на виночерпците възстанови на службата му и той подаваше чашата в ръката на фараона,</verse>
        <verse osisID='Gen.40.22'>а началника на хлебарите обеси, както им беше изтълкувал Йосиф.</verse>
        <verse osisID='Gen.40.23'>А началникът на виночерпците не си спомни за Йосиф, а го забрави.</verse>
      </chapter>
      <chapter osisID='Gen.41'>
        <verse osisID='Gen.41.1'>Когато изминаха две години, фараонът сънува: ето, стоеше при реката.</verse>
        <verse osisID='Gen.41.2'>И ето, седем крави, хубави и тлъсти, излязоха от реката и пасяха в тръстиката.</verse>
        <verse osisID='Gen.41.3'>И ето, след тях излязоха от реката други седем крави, грозни и мършави, и застанаха при първите крави на брега на реката.</verse>
        <verse osisID='Gen.41.4'>И грозните, мършави крави изядоха седемте хубави и тлъсти крави. Тогава фараонът се събуди.</verse>
        <verse osisID='Gen.41.5'>И заспа и сънува втори път. И ето, седем класа, пълни и добри, израснаха от едно стебло.</verse>
        <verse osisID='Gen.41.6'>И ето, след тях израснаха други седем класа, тънки и прегорели от източния вятър.</verse>
        <verse osisID='Gen.41.7'>И тънките класове погълнаха седемте дебели и пълни класа. А като се събуди фараонът, ето, беше сън.</verse>
        <verse osisID='Gen.41.8'>И на сутринта духът му беше смутен. И той изпрати да му повикат всичките гадатели и всичките мъдреци на Египет, и фараонът им разказа сънищата си, но нямаше кой да ги изтълкува на фараона.</verse>
        <verse osisID='Gen.41.9'>Тогава началникът на виночерпците говори на фараона и каза: Днес се сещам, че съм виновен.</verse>
        <verse osisID='Gen.41.10'>Фараонът се беше разгневил на слугите си и ме хвърли, мен и началника на хлебарите, в тъмница, в дома на началника на телохранителите.</verse>
        <verse osisID='Gen.41.11'>И сънувахме, аз и той, в същата нощ. Сънувахме всеки според както щеше да се тълкува сънят му.</verse>
        <verse osisID='Gen.41.12'>А заедно с нас там беше един млад евреин, слуга на началника на телохранителите. И като му разказахме, той ни разтълкува сънищата — на всеки от нас според съня му даде значението.</verse>
        <verse osisID='Gen.41.13'>И както ни изтълкува, така и стана — мен възстановиха на службата ми, а него обесиха.</verse>
        <verse osisID='Gen.41.14'>Тогава фараонът изпрати да повикат Йосиф, и бързо го изведоха от тъмницата. И той се обръсна, преоблече се и дойде при фараона.</verse>
        <verse osisID='Gen.41.15'>И фараонът каза на Йосиф: Сънувах сън, но няма кой да го изтълкува. И чух да казват за теб, че разбираш да тълкуваш сън.</verse>
        <verse osisID='Gen.41.16'>А Йосиф в отговор каза на фараона: Не аз, Бог ще даде на фараона отговор за добро.</verse>
        <verse osisID='Gen.41.17'>Тогава фараонът каза на Йосиф: В съня си, ето, стоях край брега на реката.</verse>
        <verse osisID='Gen.41.18'>И ето, седем крави, тлъсти и хубави, излязоха от реката и пасяха в тръстиката.</verse>
        <verse osisID='Gen.41.19'>И ето, след тях излязоха други седем крави, слаби, много грозни и мършави, каквито никога на съм виждал толкова грозни по цялата египетска земя.</verse>
        <verse osisID='Gen.41.20'>И мършавите, грозни крави изядоха първите седем тлъсти крави.</verse>
        <verse osisID='Gen.41.21'>Но пак, като влязоха в утробите им, не се познаваше, че са влезли в утробите им, а видът им беше така грозен, както и в началото. Тогава се събудих.</verse>
        <verse osisID='Gen.41.22'>После видях в съня си, и ето, седем класа, пълни и добри, израснаха от едно стебло.</verse>
        <verse osisID='Gen.41.23'>И ето, след тях израснаха други седем класа, сухи, тънки и прегорели от източния вятър.</verse>
        <verse osisID='Gen.41.24'>И тънките класове погълнаха седемте добри класа. И казах съня на гадателите, но нямаше кой да ми го изтълкува.</verse>
        <verse osisID='Gen.41.25'>Тогава Йосиф каза на фараона: Сънят на фараона е един. Бог е явил на фараона това, което ще направи.</verse>
        <verse osisID='Gen.41.26'>Седемте добри крави са седем години, и седемте добри класа са седем години — сънят е един.</verse>
        <verse osisID='Gen.41.27'>А седемте мършави и грозни крави, които са излезли след тях, са седем години, както и седемте празни класа, прегорели от източния вятър — те ще бъдат седем години на глад.</verse>
        <verse osisID='Gen.41.28'>Това е думата, която казах на фараона: Бог е явил на фараона това, което ще направи.</verse>
        <verse osisID='Gen.41.29'>Ето, идват седем години на голямо изобилие по цялата египетска земя.</verse>
        <verse osisID='Gen.41.30'>А след тях ще дойдат седем години на глад. Цялото изобилие ще се забрави в египетската земя, защото гладът ще опустоши земята.</verse>
        <verse osisID='Gen.41.31'>Няма да се познае изобилието на земята поради онзи глад, който ще последва, защото ще бъде твърде тежък.</verse>
        <verse osisID='Gen.41.32'>А това, че сънят се повтори на фараона два пъти, означава, че това е решено от Бога и че Бог скоро ще го извърши.</verse>
        <verse osisID='Gen.41.33'>И така, нека фараонът потърси някой разумен и мъдър човек и нека го постави над египетската земя.</verse>
        <verse osisID='Gen.41.34'>Нека фараонът направи това и нека постави надзиратели над земята и в седемте изобилни години нека събере петата част от произведенията на египетската земя.</verse>
        <verse osisID='Gen.41.35'>Нека съберат всичката храна на тези добри години, които идват, и събраното жито нека бъде под властта на фараона за храна на градовете, и нека го пазят.</verse>
        <verse osisID='Gen.41.36'>И храната ще се запази за земята за седемте гладни години, които ще настанат в египетската земя, за да не се опустоши земята от глада.</verse>
        <verse osisID='Gen.41.37'>И това нещо беше добро в очите на фараона и на всичките му слуги.</verse>
        <verse osisID='Gen.41.38'>И фараонът каза на слугите си: Можем ли да намерим човек като този, в когото има Дух Божи?</verse>
        <verse osisID='Gen.41.39'>Тогава фараонът каза на Йосиф: Понеже Бог ти откри всичко това, няма никой толкова разумен и мъдър, колкото си ти.</verse>
        <verse osisID='Gen.41.40'>Ти ще бъдеш над дома ми и целият ми народ ще слуша твоите думи. Само с престола аз ще бъда по-горен от теб.</verse>
        <verse osisID='Gen.41.41'>И фараонът каза на Йосиф: Ето, поставям те над цялата египетска земя.</verse>
        <verse osisID='Gen.41.42'>Тогава фараонът извади пръстена си от ръката си и го сложи на ръката на Йосиф, облече го в дрехи от висон и сложи златна огърлица на шията му.</verse>
        <verse osisID='Gen.41.43'>После нареди да го возят на втората си колесница и викаха пред него: Коленичете! Така го постави над цялата египетска земя.</verse>
        <verse osisID='Gen.41.44'>При това фараонът каза на Йосиф: Аз съм фараонът, но без теб никой няма да вдигне ръка или крак по цялата египетска земя!</verse>
        <verse osisID='Gen.41.45'>И фараонът нарече Йосиф Цафнат-Панеах и му даде за жена Асенета, дъщеря на Потифер, жреца на Илиопол. След това Йосиф излезе на обиколка из египетската земя.</verse>
        <verse osisID='Gen.41.46'>Йосиф беше на тридесет години, когато се представи пред египетския цар фараон. И като излезе от присъствието на фараона, Йосиф обиколи цялата египетска земя.</verse>
        <verse osisID='Gen.41.47'>И през седемте години на изобилие земята роди пребогато.</verse>
        <verse osisID='Gen.41.48'>И Йосиф събра всичката храна от тези седем години, които бяха настанали в египетската земя, и сложи храната в градовете — във всеки град прибра храната от околните му ниви.</verse>
        <verse osisID='Gen.41.49'>Йосиф събра твърде много жито, колкото морския пясък, така че престана да го мери, защото беше без мяра.</verse>
        <verse osisID='Gen.41.50'>А преди да настъпят годините на глада, на Йосиф се родиха двама сина, които му роди Асенета, дъщеря на Потифер, жреца на Илиопол.</verse>
        <verse osisID='Gen.41.51'>И Йосиф нарече първородния Манасия, защото си казваше: Бог ме направи да забравя всичките си мъки и целия си бащин дом.</verse>
        <verse osisID='Gen.41.52'>А втория нарече Ефрем, защото си казваше: Бог ме направи плодоносен в земята на страданието ми.</verse>
        <verse osisID='Gen.41.53'>А като изминаха седемте години на изобилие, които бяха настанали в египетската земя,</verse>
        <verse osisID='Gen.41.54'>настъпиха седемте години на глад, както Йосиф беше казал. И по всичките земи настана глад, а по цялата египетска земя имаше хляб.</verse>
        <verse osisID='Gen.41.55'>Защото, когато огладня цялата египетска земя и народът извика към фараона за хляб, фараонът каза на всичките египтяни: Идете при Йосиф, и каквото ви каже, направете.</verse>
        <verse osisID='Gen.41.56'>А гладът беше по цялото лице на земята. И така, Йосиф отвори всичките житници и продаваше на египтяните, защото гладът се усилваше по египетската земя.</verse>
        <verse osisID='Gen.41.57'>И от всички страни идваха в Египет при Йосиф да купят жито, понеже гладът се усилваше по цялата земя.</verse>
      </chapter>
      <chapter osisID='Gen.42'>
        <verse osisID='Gen.42.1'>А когато Яков видя, че в Египет се намира жито, Яков каза на синовете си: Защо се гледате един друг?</verse>
        <verse osisID='Gen.42.2'>И каза: Ето, чух, че в Египет се намира жито. Слезте там и ни купете оттам, за да живеем и да не измрем!</verse>
        <verse osisID='Gen.42.3'>Тогава десетте братя на Йосиф слязоха да купят жито от Египет.</verse>
        <verse osisID='Gen.42.4'>А Яков не изпрати Вениамин, брата на Йосиф, заедно с братята му, защото казваше: Да не би да му се случи нещастие.</verse>
        <verse osisID='Gen.42.5'>И така, между онези, които идваха, дойдоха и синовете на Израил да купят жито, защото и в ханаанската земя имаше глад.</verse>
        <verse osisID='Gen.42.6'>А Йосиф беше управител на земята и той беше, който продаваше жито на целия народ на онази земя, затова братята на Йосиф, като дойдоха, му се поклониха с лице до земята.</verse>
        <verse osisID='Gen.42.7'>А Йосиф, като видя братята си, ги позна, но се престори, че им е чужд, говореше им грубо и им каза: Откъде идвате? А те казаха: От ханаанската земя, за да купим храна.</verse>
        <verse osisID='Gen.42.8'>И Йосиф позна братята си, но те не го познаха.</verse>
        <verse osisID='Gen.42.9'>Тогава Йосиф, като си спомни сънищата, които беше сънувал за тях, им каза: Вие сте шпиони, дошли сте да шпионирате голотата на тази земя!</verse>
        <verse osisID='Gen.42.10'>А те му казаха: Не, господарю мой, слугите ти дойдоха да си купят храна!</verse>
        <verse osisID='Gen.42.11'>Ние всички сме синове на един човек, честни хора сме, слугите ти не са шпиони!</verse>
        <verse osisID='Gen.42.12'>Но той им каза: Не, дошли сте да шпионирате голотата на земята!</verse>
        <verse osisID='Gen.42.13'>А те казаха: Ние, твоите слуги, сме дванадесет братя, синове на един човек в ханаанската земя, и ето, най-младият е днес при баща ни, а единият го няма вече.</verse>
        <verse osisID='Gen.42.14'>И Йосиф им каза: Това е, което ви казах, когато рекох: Шпиони сте.</verse>
        <verse osisID='Gen.42.15'>Ето как ще бъдете изпитани: Жив е фараонът — няма да излезете оттук, ако не дойде тук и по-младият ви брат!</verse>
        <verse osisID='Gen.42.16'>Пратете един от вас да доведе брат ви, а вие ще останете затворени, докато се проверят думите ви дали говорите истина. И ако не — жив е фараонът — наистина вие сте шпиони!</verse>
        <verse osisID='Gen.42.17'>И ги постави под стража за три дни.</verse>
        <verse osisID='Gen.42.18'>А на третия ден Йосиф им каза: Това направете, и ще живеете, защото аз се боя от Бога:</verse>
        <verse osisID='Gen.42.19'>Ако сте честни, нека остане един от братята ви в къщата, в която сте затворени, а вие идете, закарайте жито за глада на домовете си</verse>
        <verse osisID='Gen.42.20'>и ми доведете най-младия си брат. Така ще се докаже, че думите ви са истинни, и няма да умрете. И така направиха.</verse>
        <verse osisID='Gen.42.21'>И си казаха един на друг: Наистина сме виновни за нашия брат, защото видяхме мъката на душата му, когато ни се молеше, но ние не го послушахме. Затова ни постигна това бедствие.</verse>
        <verse osisID='Gen.42.22'>А Рувим им отговори и каза: Не ви ли говорих тези думи: Не съгрешавайте против детето! Но вие не послушахте, затова, ето, кръвта му се изисква.</verse>
        <verse osisID='Gen.42.23'>А те не знаеха, че Йосиф разбираше, защото говореха с него чрез преводач.</verse>
        <verse osisID='Gen.42.24'>И той се оттегли от тях и плака. После, като се върна при тях, им говореше. И взе измежду тях Симеон и го върза пред очите им.</verse>
        <verse osisID='Gen.42.25'>Тогава Йосиф заповяда да напълнят съдовете им с жито, да върнат парите на всекиго в чувала му и да им дадат храна за из път. И така им направиха.</verse>
        <verse osisID='Gen.42.26'>А те натовариха житото на магаретата си и си тръгнаха оттам.</verse>
        <verse osisID='Gen.42.27'>Но когато един от тях развърза чувала си на мястото за пренощуване, за да даде храна на магарето си, видя, парите си, ето, бяха отгоре в чувала.</verse>
        <verse osisID='Gen.42.28'>И каза на братята си: Парите ми са върнати — наистина, ето ги в чувала ми! Тогава сърцата им се ужасиха и те с трепет си говореха един на друг и казваха: Какво е това, което ни стори Бог?</verse>
        <verse osisID='Gen.42.29'>И като дойдоха при баща си Яков в ханаанската земя, разказаха му всичко, което им се беше случило.</verse>
        <verse osisID='Gen.42.30'>И казаха: Човекът, който е господар на онази земя, ни говори грубо и ни взе за хора, дошли да шпионират страната.</verse>
        <verse osisID='Gen.42.31'>Но ние му казахме: Честни хора сме, не сме шпиони,</verse>
        <verse osisID='Gen.42.32'>дванадесет братя сме, синове на един баща; единият го няма вече, а най-младият е днес при баща ни в ханаанската земя.</verse>
        <verse osisID='Gen.42.33'>И човекът, господарят на земята, каза: Ето как ще позная дали сте честни: оставете един от братята при мен и вземете жито за глада на домовете си, и си идете,</verse>
        <verse osisID='Gen.42.34'>и ми доведете най-младия си брат. Тогава ще позная, че не сте шпиони, а сте честни, и ще ви пусна брат ви, и вие ще търгувате в тази земя.</verse>
        <verse osisID='Gen.42.35'>А като изпразваха чувалите си, ето, на всеки възела с парите беше в чувала му. И те и баща им се уплашиха, като видяха възлите с парите си.</verse>
        <verse osisID='Gen.42.36'>Тогава баща им Яков им каза: Вие ме оставихте без деца — Йосиф го няма вече и Симеон го няма вече, и искате и Вениамин да вземете! Върху мен падна всичко това!</verse>
        <verse osisID='Gen.42.37'>А Рувим, като говореше на баща си, каза: Убий двамата ми сина, ако не ти го доведа! Предай го в моята ръка и аз пак ще ти го доведа.</verse>
        <verse osisID='Gen.42.38'>А Яков каза: Синът ми няма да слезе с вас, защото брат му умря и само той остана. Ако му се случи нещастие по пътя, по който отивате, ще свалите бялата ми коса със скръб в Шеол.</verse>
      </chapter>
      <chapter osisID='Gen.43'>
        <verse osisID='Gen.43.1'>А гладът се усилваше по земята.</verse>
        <verse osisID='Gen.43.2'>И като изядоха житото, което донесоха от Египет, баща им каза: Идете пак, купете ни малко храна.</verse>
        <verse osisID='Gen.43.3'>А Юда му отговори и каза: Човекът строго ни поръча, като каза: Няма да видите лицето ми, ако брат ви не е с вас.</verse>
        <verse osisID='Gen.43.4'>Ако изпратиш брат ни с нас, ще слезем и ще ти купим храна,</verse>
        <verse osisID='Gen.43.5'>но ако не го изпратиш, няма да слезем, защото човекът ни каза: Няма да видите лицето ми, ако брат ви не е с вас.</verse>
        <verse osisID='Gen.43.6'>А Израил каза: Защо ми сторихте това зло и казахте на човека, че имате и друг брат?</verse>
        <verse osisID='Gen.43.7'>А те казаха: Човекът разпита подробно за нас и за рода ни, като ни каза: Баща ви жив ли е още? Имате ли и друг брат? И ние му отговорихме според тези думи. Откъде да знаем ние, че щеше да каже: Доведете брат си!</verse>
        <verse osisID='Gen.43.8'>Тогава Юда каза на баща си Израил: Изпрати момчето с мен, и да станем да отидем, за да живеем и да не измрем — и ние, и ти и децата ни.</verse>
        <verse osisID='Gen.43.9'>Аз отговарям за него, от моята ръка го искай. Ако не ти го доведа и не го представя пред теб, тогава нека съм виновен пред теб завинаги.</verse>
        <verse osisID='Gen.43.10'>Понеже, ако не се бяхме бавили, сигурно досега щяхме да се върнем два пъти.</verse>
        <verse osisID='Gen.43.11'>Тогава баща им Израил каза: Ако е така, направете това: вземете в съдовете си от най-добрите плодове на нашата земя — малко балсам и малко мед, аромати и смирна, фъстъци и бадеми — и ги занесете подарък на човека.</verse>
        <verse osisID='Gen.43.12'>Вземете двойно повече пари в ръцете си, върнатите в чувалите ви пари върнете с ръцете си — може да е станала грешка.</verse>
        <verse osisID='Gen.43.13'>Вземете и брат си и станете, и идете при човека.</verse>
        <verse osisID='Gen.43.14'>А Всемогъщият Бог да ви даде да придобиете благоволението на човека, за да пусне другия ви брат и Вениамин. А аз, ако е речено да остана без деца, нека остана без деца!</verse>
        <verse osisID='Gen.43.15'>Тогава мъжете взеха този подарък, взеха двойно повече пари в ръцете си и Вениамин. И станаха и слязоха в Египет, и се представиха пред Йосиф.</verse>
        <verse osisID='Gen.43.16'>А Йосиф, като видя с тях Вениамин, каза на домакина си: Заведи тези хора у дома ми и заколи, каквото трябва, и приготви, защото хората ще обядват с мен.</verse>
        <verse osisID='Gen.43.17'>И човекът направи каквото поръча Йосиф и въведе мъжете в дома на Йосиф.</verse>
        <verse osisID='Gen.43.18'>А мъжете се уплашиха, защото ги въведоха в дома на Йосиф, и казаха: Водят ни заради парите, които бяха върнати в чувалите ни първия път, за да намери повод против нас, да ни нападне и да зароби нас и магаретата ни.</verse>
        <verse osisID='Gen.43.19'>Затова те пристъпиха при домакина на Йосифовия дом и му говориха при вратата на дома, като казаха:</verse>
        <verse osisID='Gen.43.20'>Послушай, господарю, първия път слязохме да си купим храна,</verse>
        <verse osisID='Gen.43.21'>а на връщане, когато дойдохме до мястото за пренощуване и отворихме чувалите си, ето, на всеки парите бяха в чувала му, парите ни според цялото си тегло — затова ги донесохме обратно в ръцете си.</verse>
        <verse osisID='Gen.43.22'>Донесохме и други пари в ръцете си, за да купим храна. Не знаем кой сложи парите ни в чувалите ни.</verse>
        <verse osisID='Gen.43.23'>А той каза: Мир на вас, не се бойте. Вашият Бог и Бог на баща ви ви даде съкровището в чувалите ви. Парите ви дойдоха до мен. И изведе при тях Симеон.</verse>
        <verse osisID='Gen.43.24'>И човекът въведе мъжете в дома на Йосиф и им даде вода, и си измиха краката. Даде и храна за магаретата им.</verse>
        <verse osisID='Gen.43.25'>А те приготвиха подаръка, преди да дойде Йосиф по обяд, защото чуха, че там щели да ядат хляб.</verse>
        <verse osisID='Gen.43.26'>И когато Йосиф дойде у дома, те му поднесоха вкъщи подаръка, който беше в ръцете им, и му се поклониха до земята.</verse>
        <verse osisID='Gen.43.27'>А той ги разпита за здравето им и каза: Здрав ли е старият ви баща, за когото ми говорихте? Жив ли е още?</verse>
        <verse osisID='Gen.43.28'>А те казаха: Здрав е слугата ти, баща ни, жив е още. И се наведоха и се поклониха.</verse>
        <verse osisID='Gen.43.29'>И като повдигна очи, видя брат си Вениамин, сина на майка си, и каза: Това ли е най-младият ви брат, за когото ми говорихте? И каза: Бог да бъде милостив към теб, сине мой.</verse>
        <verse osisID='Gen.43.30'>И Йосиф побърза да се оттегли, защото сърцето му се развълнува за брат му, и като искаше да плаче, влезе в стаята си и плака там.</verse>
        <verse osisID='Gen.43.31'>После изми лицето си и излезе, и като се сдържаше, каза: Сложете хляб!</verse>
        <verse osisID='Gen.43.32'>И сложиха отделно за него, отделно за тях и отделно за египтяните, които ядяха с него, защото египтяните не можеха да ядат хляб с евреите, понеже това е гнусота за египтяните.</verse>
        <verse osisID='Gen.43.33'>И насядаха пред него, първородният според първородството му и най-младият според младостта му. И хората се чудеха помежду си.</verse>
        <verse osisID='Gen.43.34'>И Йосиф им пращаше от ястията си, а делът на Вениамин беше пет пъти по-голям от дела на всекиго от тях. И те пиха с него и се развеселиха.</verse>
      </chapter>
      <chapter osisID='Gen.44'>
        <verse osisID='Gen.44.1'>После заповяда на домакина си, като му каза: Напълни чувалите на мъжете с храна, колкото могат да носят, и сложи парите на всекиго отгоре в чувала му,</verse>
        <verse osisID='Gen.44.2'>и сложи чашата ми, сребърната чаша, отгоре в чувала на най-младия, с парите за житото му. И той направи според това, което каза Йосиф.</verse>
        <verse osisID='Gen.44.3'>На сутринта, щом съмна, изпратиха мъжете и магаретата им.</verse>
        <verse osisID='Gen.44.4'>А когато бяха излезли от града и не се бяха отдалечили много, Йосиф каза на домакина си: Стани, тичай след мъжете и като ги стигнеш, им кажи: Защо върнахте зло за добро?</verse>
        <verse osisID='Gen.44.5'>Не е ли тази чашата, с която пие господарят ми, и с която даже гадае? Зле постъпихте, като сторихте това.</verse>
        <verse osisID='Gen.44.6'>И домакинът ги настигна и им каза тези думи.</verse>
        <verse osisID='Gen.44.7'>А те му казаха: Защо говори господарят ни такива думи? Не, слугите ти няма да направят такова нещо!</verse>
        <verse osisID='Gen.44.8'>Ето, ние ти върнахме от ханаанската земя парите, които намерихме отгоре в чувалите си; и как бихме откраднали сребро или злато от дома на господаря ти?</verse>
        <verse osisID='Gen.44.9'>Този от слугите ти, у когото се намери, нека умре, а също и ние нека бъдем роби на господаря ти!</verse>
        <verse osisID='Gen.44.10'>А той каза: Нека бъде според думите ви: у когото се намери, той ще ми бъде роб, а вие ще бъдете невинни.</verse>
        <verse osisID='Gen.44.11'>Тогава те бързо снеха чувалите си на земята и всеки отвори своя чувал.</verse>
        <verse osisID='Gen.44.12'>И той претърси, като започна от най-възрастния и свърши с най-младия; и чашата се намери в чувала на Вениамин.</verse>
        <verse osisID='Gen.44.13'>Тогава раздраха дрехите си, натовариха всеки магарето си и се върнаха в града.</verse>
        <verse osisID='Gen.44.14'>И Юда и братята му дойдоха в дома на Йосиф — а той още беше там — и паднаха пред него на земята.</verse>
        <verse osisID='Gen.44.15'>И Йосиф им каза: Какво е това, което сторихте? Не знаете ли, че човек като мен може да гадае?</verse>
        <verse osisID='Gen.44.16'>Тогава Юда каза: Какво да кажем на господаря си? Какво да говорим и как да се оправдаем? Бог откри неправдата на слугите ти; ето, слуги сме на господаря си, както ние, така и онзи, у когото се намери чашата.</verse>
        <verse osisID='Gen.44.17'>Но Йосиф каза: Не, това няма да сторя! Онзи, у когото се намери чашата, той ще ми бъде слуга, а вие си идете с мир при баща си.</verse>
        <verse osisID='Gen.44.18'>Тогава Юда се приближи до него и каза: Моля ти се, господарю мой, позволи на слугата си да каже една дума в ушите на господаря си, и да не пламне гневът ти против слугата ти, защото ти си като фараона.</verse>
        <verse osisID='Gen.44.19'>Господарят ми попита слугите си, като каза: Имате ли баща или брат?</verse>
        <verse osisID='Gen.44.20'>И казахме на господаря ми: Имаме стар баща и малко дете на старостта му, а неговият брат умря, така че само той остана от майка си, и баща му го обича.</verse>
        <verse osisID='Gen.44.21'>И ти каза на слугите си: Доведете ми го, за да го видя с очите си.</verse>
        <verse osisID='Gen.44.22'>И ние казахме на господаря ми: Детето не може да остави баща си, защото, ако остави баща си, той ще умре.</verse>
        <verse osisID='Gen.44.23'>А ти каза на слугите си: Ако не слезе с вас най-малкият ви брат, няма да видите вече лицето ми.</verse>
        <verse osisID='Gen.44.24'>И отидохме при слугата ти, баща ни, и му разказахме това, което беше казал моят господар.</verse>
        <verse osisID='Gen.44.25'>А когато баща ни каза: Идете пак, купете ни малко храна;</verse>
        <verse osisID='Gen.44.26'>ние казахме: Не можем да слезем. Ако най-младият ни брат е с нас, тогава ще слезем, защото не можем да видим лицето на човека, ако най-младият ни брат не е с нас.</verse>
        <verse osisID='Gen.44.27'>И слугата ти, баща ни, ни каза: Вие знаете, че жена ми ми роди двама сина:</verse>
        <verse osisID='Gen.44.28'>Единият излезе от мен и си казах: Сигурно звяр го е разкъсал; и досега не съм го видял;</verse>
        <verse osisID='Gen.44.29'>и ако ми отнемете и този, и му се случи нещастие, ще свалите бялата ми коса със скръб в Шеол.</verse>
        <verse osisID='Gen.44.30'>И сега, ако отида при слугата ти, баща ни, и момчето не е с нас, понеже душата му е свързана с неговата душа,</verse>
        <verse osisID='Gen.44.31'>като види, че момчето го няма, ще умре. И слугите ти ще свалят бялата коса на слугата ти, баща ни, със скръб в Шеол.</verse>
        <verse osisID='Gen.44.32'>Защото слугата ти стана поръчител пред баща си за момчето, като каза: Ако не ти го доведа, тогава ще бъда завинаги виновен пред баща си.</verse>
        <verse osisID='Gen.44.33'>И сега, моля ти се, нека слугата ти остане вместо момчето слуга на господаря ми, а момчето нека отиде с братята си.</verse>
        <verse osisID='Gen.44.34'>Защото как да отида аз при баща си, ако момчето не е с мен? Да не видя злото, което ще сполети баща ми!</verse>
      </chapter>
      <chapter osisID='Gen.45'>
        <verse osisID='Gen.45.1'>Тогава Йосиф не можа вече да се сдържи пред всичките, които стояха пред него, и извика: Изведете всички отпред мен! И никой не остана при Йосиф, когато той се откри на братята си.</verse>
        <verse osisID='Gen.45.2'>И заплака с глас, и египтяните чуха, чу и фараоновият дом.</verse>
        <verse osisID='Gen.45.3'>И Йосиф каза на братята си: Аз съм Йосиф. Баща ми жив ли е още? Но братята му не можаха да му отговорят, защото се смутиха от присъствието му.</verse>
        <verse osisID='Gen.45.4'>Тогава Йосиф каза на братята си: Елате близо до мен, моля ви! И те се приближиха. И каза: Аз съм брат ви Йосиф, когото вие продадохте в Египет.</verse>
        <verse osisID='Gen.45.5'>Сега, не скърбете, и не се гневете на себе си, че ме продадохте тук, понеже Бог ме изпрати пред вас, за да запази живот.</verse>
        <verse osisID='Gen.45.6'>Защото вече две години гладът върлува в страната; а остават още пет години, в които няма да има нито оран, нито жетва.</verse>
        <verse osisID='Gen.45.7'>Бог ме изпрати пред вас, за да съхраня от вас остатък на земята и да опазя живота ви за голямо спасение.</verse>
        <verse osisID='Gen.45.8'>И така, не вие ме изпратихте тук, а Бог, който ме и направи отец на фараона, господар на целия му дом и управител на цялата египетска земя.</verse>
        <verse osisID='Gen.45.9'>Бързайте, идете при баща ми и му кажете: Така казва синът ти Йосиф: Бог ме постави господар над целия Египет; ела при мен незабавно!</verse>
        <verse osisID='Gen.45.10'>Ти ще живееш в гесенската земя и ще бъдеш близо при мен, ти, синовете ти, и синовете на синовете ти, овцете ти, говедата ти и всичко, което имаш.</verse>
        <verse osisID='Gen.45.11'>Там ще те храня — защото остават още пет години на глад — за да не изпаднеш в немотия, ти, домът ти и всичко, което имаш.</verse>
        <verse osisID='Gen.45.12'>И ето, вашите очи и очите на брат ми Вениамин виждат, че моите уста ви говорят.</verse>
        <verse osisID='Gen.45.13'>И разкажете на баща ми за цялата ми слава в Египет и всичко, което видяхте. И бързо доведете баща ми тук.</verse>
        <verse osisID='Gen.45.14'>Тогава падна на шията на брат си Вениамин и плака; и Вениамин плака на неговата шия.</verse>
        <verse osisID='Gen.45.15'>И целуна всичките си братя и плака над тях, и след това братята му разговаряха с него.</verse>
        <verse osisID='Gen.45.16'>И слухът се чу във фараоновия дом, като казаха: Братята на Йосиф са дошли. И това се видя добре на фараона и на слугите му.</verse>
        <verse osisID='Gen.45.17'>И фараонът каза на Йосиф: Кажи на братята си: Така направете: натоварете животните си и тръгнете, и идете в ханаанската земя.</verse>
        <verse osisID='Gen.45.18'>И като вземете баща си и челядите си, елате при мен, и аз ще ви дам най-доброто на египетската земя и ще се храните от тлъстината на земята.</verse>
        <verse osisID='Gen.45.19'>А на теб заповядвам да им кажеш: Така направете: вземете от египетската земя коли за децата си и за жените си и доведете баща си, и елате.</verse>
        <verse osisID='Gen.45.20'>При това, не жалете вещите си, защото най-доброто от цялата египетска земя ще бъде ваше.</verse>
        <verse osisID='Gen.45.21'>И синовете на Израил направиха така. И Йосиф им даде коли според заповедта на фараона, даде им и храна за из път.</verse>
        <verse osisID='Gen.45.22'>На всеки от тях даде дрехи за премяна, а на Вениамин даде триста сребърника и дрехи за пет премени.</verse>
        <verse osisID='Gen.45.23'>И на баща си изпрати десет магарета, натоварени с египетски блага, десет магарици, натоварени с жито и хляб, и храна за баща си за из път.</verse>
        <verse osisID='Gen.45.24'>Така изпрати братята си, и те си отидоха, и им поръча: Да не се карате по пътя!</verse>
        <verse osisID='Gen.45.25'>И така, те излязоха от Египет и дойдоха в ханаанската земя при баща си Яков.</verse>
        <verse osisID='Gen.45.26'>И му съобщиха, като казаха: Йосиф е още жив и е управител на цялата египетска земя! А сърцето му примря, защото не им вярваше.</verse>
        <verse osisID='Gen.45.27'>Но те му разказаха всичко, което Йосиф им беше говорил, и като видя колите, които Йосиф беше изпратил да го вземат, духът на баща им Яков се съживи.</verse>
        <verse osisID='Gen.45.28'>И Израил каза: Достатъчно! Синът ми Йосиф е още жив. Ще отида и ще го видя, преди да умра!</verse>
      </chapter>
      <chapter osisID='Gen.46'>
        <verse osisID='Gen.46.1'>И така, Израил тръгна с всичко, което имаше. И като дойде във Вирсавее, принесе жертви на Бога на баща си Исаак.</verse>
        <verse osisID='Gen.46.2'>И Бог говори на Израил в нощно видение и каза: Якове, Якове! А той отговори: Ето ме.</verse>
        <verse osisID='Gen.46.3'>И каза: Аз съм Бог, Бог на баща ти. Не се бой да слезеш в Египет, защото там ще те направя велик народ.</verse>
        <verse osisID='Gen.46.4'>Аз ще сляза с теб в Египет и Аз непременно ще те върна пак. И Йосиф ще сложи ръката си на очите ти.</verse>
        <verse osisID='Gen.46.5'>Тогава Яков стана от Вирсавее. И синовете на Израил качиха баща си Яков, децата си и жените си на колите, които фараонът беше изпратил, за да го вземат.</verse>
        <verse osisID='Gen.46.6'>Събраха и добитъка си, и имота, който бяха придобили в ханаанската земя. И Яков и целият му род с него дойдоха в Египет.</verse>
        <verse osisID='Gen.46.7'>Той доведе със себе си в Египет синовете си и синовете на синовете си, дъщерите си и дъщерите на синовете си — целия си род.</verse>
        <verse osisID='Gen.46.8'>А ето имената на синовете на Израил, които влязоха в Египет: Яков и синовете му: Рувим, първородният на Яков.</verse>
        <verse osisID='Gen.46.9'>И синовете на Рувим: Енох и Фалу, и Есрон, и Хармий.</verse>
        <verse osisID='Gen.46.10'>И синовете на Симеон: Емуил и Ямин, и Аод, и Яхин, и Сохар, и Саул, син на ханаанка.</verse>
        <verse osisID='Gen.46.11'>И синовете на Леви: Гирсон, Каат и Мерарий.</verse>
        <verse osisID='Gen.46.12'>И синовете на Юда: Ир и Онан, и Шела, и Фарес, и Зара; но Ир и Онан умряха в ханаанската земя. И синовете на Фарес бяха Ерсон и Амул.</verse>
        <verse osisID='Gen.46.13'>И синовете на Исахар: Тола и Фуа, и Йов, и Симрон.</verse>
        <verse osisID='Gen.46.14'>И синовете на Завулон: Серед и Елон, и Ялеил.</verse>
        <verse osisID='Gen.46.15'>Тези са синовете на Лия, които тя роди на Яков в Падан-Арам, и дъщеря му Дина. Те всичките, синовете му и дъщерите му, бяха тридесет и трима души.</verse>
        <verse osisID='Gen.46.16'>И синовете на Гад: Сифон и Агий, Суний и Есвон, Ирий и Ародий, и Арилий.</verse>
        <verse osisID='Gen.46.17'>И синовете на Асир: Емна и Есуа, и Есуй, и Верия, и сестра им Сера. И синовете на Верия: Хевер и Малхиел.</verse>
        <verse osisID='Gen.46.18'>Тези са синовете на Зелфа, която Лаван даде на дъщеря си Лия, и тях тя роди на Яков — шестнадесет души.</verse>
        <verse osisID='Gen.46.19'>А синовете на Рахил, жената на Яков: Йосиф и Вениамин.</verse>
        <verse osisID='Gen.46.20'>И на Йосиф се родиха в египетската земя Манасия и Ефрем, които му роди Асенета, дъщеря на Потифер, жреца на Илиопол.</verse>
        <verse osisID='Gen.46.21'>И синовете на Вениамин: Вела и Вехер, и Асвил, Гира и Нееман, Ихий и Рос, Мупим и Упим, и Аред.</verse>
        <verse osisID='Gen.46.22'>Тези са синовете на Рахил, които се родиха на Яков — всичките четиринадесет души.</verse>
        <verse osisID='Gen.46.23'>И синовете на Дан: Усим.</verse>
        <verse osisID='Gen.46.24'>И синовете на Нефталим: Ясиил и Гуний, и Есер, и Силим.</verse>
        <verse osisID='Gen.46.25'>Тези са синовете на Вала, която Лаван даде на дъщеря си Рахил, и тях тя роди на Яков — всичките седем души.</verse>
        <verse osisID='Gen.46.26'>Всичките души, които дойдоха с Яков в Египет, които излязоха от семенниците му, всичките бяха шестдесет и шест души, освен жените на синовете на Яков.</verse>
        <verse osisID='Gen.46.27'>И синовете, които се родиха на Йосиф в Египет, бяха двама души. Всичките от дома на Яков, които дойдоха в Египет, бяха седемдесет души.</verse>
        <verse osisID='Gen.46.28'>И Яков изпрати Юда пред себе си при Йосиф, за да покаже пътя пред него в Гесен. И така дойдоха в гесенската земя.</verse>
        <verse osisID='Gen.46.29'>Тогава Йосиф впрегна колесницата си и отиде в Гесен да посрещне баща си Израил, и като се яви пред него, падна на шията му и дълго плака на шията му.</verse>
        <verse osisID='Gen.46.30'>И Израил каза на Йосиф: Нека умра сега, като видях лицето ти, че ти си още жив.</verse>
        <verse osisID='Gen.46.31'>А Йосиф каза на братята си и на бащиния си дом: Ще отида да известя на фараона и ще му кажа: Братята ми и домът на баща ми, които бяха в ханаанската земя, дойдоха при мен.</verse>
        <verse osisID='Gen.46.32'>А тези мъже са овчари и се занимават със скотовъдство, и докараха овцете и говедата си и всичко, което имат.</verse>
        <verse osisID='Gen.46.33'>И ако фараонът ви повика и попита: Какво ви е занятието? —</verse>
        <verse osisID='Gen.46.34'>кажете: Слугите ти са скотовъдци от младини досега, и ние, и бащите ни. Кажете това, за да живеете в гесенската земя, защото всички овчари са отвратителни за египтяните.</verse>
      </chapter>
      <chapter osisID='Gen.47'>
        <verse osisID='Gen.47.1'>И така, Йосиф влезе при фараона и му съобщи, като каза: Баща ми и братята ми, овцете им и говедата им, всичко, което имат, дойдоха от ханаанската земя и сега са в гесенската земя.</verse>
        <verse osisID='Gen.47.2'>И взе от братята си петима мъже и ги представи на фараона.</verse>
        <verse osisID='Gen.47.3'>И фараонът каза на братята му: Какво е занятието ви? А те казаха на фараона: Слугите ти са овчари, и ние, и бащите ни.</verse>
        <verse osisID='Gen.47.4'>И казаха на фараона: Дойдохме да поживеем като чужденци в тази земя, защото няма пасище за стадата на слугите ти, понеже гладът се засили в ханаанската земя. Затова, молим ти се, нека живеят слугите ти в гесенската земя.</verse>
        <verse osisID='Gen.47.5'>И фараонът говори на Йосиф, и каза: Баща ти и братята ти дойдоха при теб.</verse>
        <verse osisID='Gen.47.6'>Египетската земя е пред теб, настани баща си и братята си в най-добрата част от земята, нека живеят в гесенската земя. И ако знаеш, че някои от тях са способни мъже, постави ги за надзиратели над моя добитък.</verse>
        <verse osisID='Gen.47.7'>След това Йосиф въведе баща си Яков и го представи на фараона, и Яков благослови фараона.</verse>
        <verse osisID='Gen.47.8'>И фараонът каза на Яков: Колко е броят на годините на живота ти?</verse>
        <verse osisID='Gen.47.9'>И Яков каза на фараона: Броят на годините на странстването ми на земята е сто и тридесет години. Малко и зли са били дните на годините на живота ми и не достигат дните на годините на живота на бащите ми във времето на тяхното странстване.</verse>
        <verse osisID='Gen.47.10'>И като благослови фараона, Яков излезе от присъствието на фараона.</verse>
        <verse osisID='Gen.47.11'>Тогава Йосиф настани баща си и братята си, като им даде владение в египетската земя, в най-добрата част от земята, в рамесийската земя, както заповяда фараонът.</verse>
        <verse osisID='Gen.47.12'>И Йосиф хранеше баща си, братята си и целия си бащин дом с хляб според броя на децата им.</verse>
        <verse osisID='Gen.47.13'>А хляб нямаше по цялата земя, защото гладът беше много тежък и египетската земя и ханаанската земя изнемогваха от глад.</verse>
        <verse osisID='Gen.47.14'>И Йосиф събра всичките пари, които се намираха в египетската и ханаанската земя, за житото, което купуваха. И Йосиф донесе парите във фараоновия дом.</verse>
        <verse osisID='Gen.47.15'>И като се свършиха всичките пари в египетската земя и ханаанската земя, всичките египтяни дойдоха при Йосиф и казаха: Дай ни хляб! Защо да умираме пред теб, понеже се свършиха парите?</verse>
        <verse osisID='Gen.47.16'>А Йосиф каза: Ако парите са се свършили, докарайте добитъка си, и ще ви дам хляб срещу добитъка ви.</verse>
        <verse osisID='Gen.47.17'>И така, докараха добитъка си на Йосиф; и Йосиф им даваше хляб срещу конете, овцете, говедата и магаретата им. И така, през онази година той ги нахрани с хляб срещу всичкия им добитък.</verse>
        <verse osisID='Gen.47.18'>И като измина онази година, дойдоха при него и втората година и му казаха: Няма да скрием от господаря си, че всичките пари свършиха и добитъкът стана собственост на господаря ни; не остана друго пред господаря ни освен телата ни и земята ни.</verse>
        <verse osisID='Gen.47.19'>Защо и ние да измрем пред очите ти, и земята ни да запустее? Купи нас и земята ни за хляб, и ние ще бъдем слуги на фараона, и земята ни за него ще ражда. Дай ни и семе, за да останем живи и да не умрем, и да не запустее земята.</verse>
        <verse osisID='Gen.47.20'>И Йосиф купи за фараона цялата египетска земя, защото египтяните продаваха всеки нивата си, понеже гладът се засилваше над тях. Така земята стана собственост на фараона.</verse>
        <verse osisID='Gen.47.21'>И той пресели народа в градовете от единия край до другия край на египетските области.</verse>
        <verse osisID='Gen.47.22'>Само земята на жреците не купи, защото жреците имаха определен от фараона дял и се прехранваха от дела, който фараонът им даде, затова не продадоха земята си.</verse>
        <verse osisID='Gen.47.23'>Тогава Йосиф каза на народа: Ето, днес купих вас и земята ви за фараона. Ето ви семе, засейте земята.</verse>
        <verse osisID='Gen.47.24'>И във времето на плода ще давате петата част на фараона, а четирите части ще бъдат за вас — за да засеете нивите, и за храна за вас и за домашните ви, и за храна на децата ви.</verse>
        <verse osisID='Gen.47.25'>И те казаха: Ти запази живота ни. Нека намерим благоволението на господаря си, и ще бъдем слуги на фараона.</verse>
        <verse osisID='Gen.47.26'>И Йосиф постанови тази наредба в египетската земя, както е и до днес: да се дава петата част на фараона. Само единствено земята на жреците не стана собственост на фараона.</verse>
        <verse osisID='Gen.47.27'>И Израил се засели в египетската земя, в гесенската земя, където придобиваха владения, бяха плодовити и много се умножиха.</verse>
        <verse osisID='Gen.47.28'>И Яков живя седемнадесет години в египетската земя, така че броят на годините на живота на Яков стана сто четиридесет и седем години.</verse>
        <verse osisID='Gen.47.29'>А като наближи времето, когато Израил трябваше да умре, той повика сина си Йосиф и му каза: Ако съм намерил благоволение пред теб, сложи, моля те, ръката си под бедрото ми и ми се закълни, че ще ми окажеш тази милост и вярност: да не ме погребеш в Египет,</verse>
        <verse osisID='Gen.47.30'>а когато почина с бащите си, да ме пренесеш от Египет и да ме погребеш в тяхната гробница. А той каза: Ще направя, както си казал.</verse>
        <verse osisID='Gen.47.31'>И Яков каза: Закълни ми се! И той му се закле. Тогава Израил се поклони върху възглавницата на леглото.</verse>
      </chapter>
      <chapter osisID='Gen.48'>
        <verse osisID='Gen.48.1'>След това съобщиха на Йосиф: Ето, баща ти е болен. И той взе със себе си двамата си сина, Манасия и Ефрем, да отидат при него.</verse>
        <verse osisID='Gen.48.2'>И съобщиха на Яков, като казаха: Ето, синът ти Йосиф идва при теб. Тогава Израил събра силите си и седна на леглото.</verse>
        <verse osisID='Gen.48.3'>И Яков каза на Йосиф: Всемогъщият Бог ми се яви в Луз, в ханаанската земя и ме благослови, като ми каза:</verse>
        <verse osisID='Gen.48.4'>Ето, Аз ще те направя плодовит, ще те умножа и ще направя да произлязат от теб множество народи; и ще дам тази земя на потомството ти след теб за вечно притежание.</verse>
        <verse osisID='Gen.48.5'>И сега, двамата ти сина, които ти се родиха в египетската земя, преди да дойда аз при теб в Египет, са мои — Ефрем и Манасия ще бъдат мои, също както Рувим и Симеон.</verse>
        <verse osisID='Gen.48.6'>А децата, които родиш след тях, ще бъдат твои, а колкото за наследството си, ще се наричат с името на тези свои братя.</verse>
        <verse osisID='Gen.48.7'>А когато се връщах от Падан, на пътя в ханаанската земя ми умря Рахил, като оставаше едно малко разстояние да стигнем до Ефрат. И там я погребах, край пътя за Ефрат, който е Витлеем.</verse>
        <verse osisID='Gen.48.8'>И като съгледа синовете на Йосиф, Израил каза: Кои са тези?</verse>
        <verse osisID='Gen.48.9'>А Йосиф каза на баща си: Това са синовете ми, които Бог ми даде тук. А той каза: Моля те, доведи ги при мен, за да ги благословя.</verse>
        <verse osisID='Gen.48.10'>А очите на Израил бяха помрачени от старост и не можеше да вижда. И Йосиф ги приближи при него, а той ги целуна и ги прегърна.</verse>
        <verse osisID='Gen.48.11'>И Израил каза на Йосиф: Не се надявах да видя лицето ти, но ето, Бог ми показа и потомството ти!</verse>
        <verse osisID='Gen.48.12'>И Йосиф ги отведе от колената му и се поклони с лице до земята.</verse>
        <verse osisID='Gen.48.13'>И после Йосиф ги взе двамата, Ефрем с дясната си ръка към лявата на Израил, а Манасия с лявата си ръка към дясната на Израил, и ги доведе при него.</verse>
        <verse osisID='Gen.48.14'>А Израил простря дясната си ръка и я възложи на главата на Ефрем, който беше по-младият, а лявата си ръка — на главата на Манасия, като нарочно кръстоса ръцете си, защото Манасия беше първородният.</verse>
        <verse osisID='Gen.48.15'>И благослови Йосиф и каза: Бог, пред когото ходиха бащите ми Авраам и Исаак, Бог, който ме е пасъл през целия ми живот до този ден,</verse>
        <verse osisID='Gen.48.16'>Ангелът, който ме избави от всяко зло, нека благослови момчетата, и нека се нарече на тях моето име и името на бащите ми Авраам и Исаак, и нека нараснат в голямо множество сред земята!</verse>
        <verse osisID='Gen.48.17'>Но като видя Йосиф, че баща му възложи дясната си ръка на главата на Ефрем, не одобри и хвана ръката на баща си, за да я премести от главата на Ефрем на главата на Манасия.</verse>
        <verse osisID='Gen.48.18'>И Йосиф каза на баща си: Не така, татко мой, защото този е първородният — възложи дясната си ръка на неговата глава!</verse>
        <verse osisID='Gen.48.19'>Но баща му отказа, като рече: Зная, сине мой, зная. И той ще стане народ, и той ще бъде велик, но по-младият му брат ще бъде по-голям от него и потомството му ще стане множество народи.</verse>
        <verse osisID='Gen.48.20'>И така, в онзи ден ги благослови, като каза: С теб Израил ще благославя, като казва: Бог да те направи като Ефрем и като Манасия! И постави Ефрем пред Манасия.</verse>
        <verse osisID='Gen.48.21'>След това Израил каза на Йосиф: Ето, аз умирам, но Бог ще бъде с вас и ще ви върне пак в земята на бащите ви.</verse>
        <verse osisID='Gen.48.22'>И на теб давам един дял повече отколкото на братята ти, който взех от ръцете на аморейците с меча си и с лъка си.</verse>
      </chapter>
      <chapter osisID='Gen.49'>
        <verse osisID='Gen.49.1'>Тогава Яков повика синовете си и каза: Съберете се, за да ви известя какво ще ви се случи в бъдещите дни.</verse>
        <verse osisID='Gen.49.2'>Съберете се и слушайте, синове Яковови, и послушайте баща си Израил.</verse>
        <verse osisID='Gen.49.3'>Рувиме, ти си първородният мой, мощта моя и първият плод на силата ми, превъзходен по достойнство и превъзходен по сила.</verse>
        <verse osisID='Gen.49.4'>Кипнал си като вода — няма да имаш превъзходството, защото си се качил на леглото на баща си и тогава си го осквернил. На леглото ми се е качил!</verse>
        <verse osisID='Gen.49.5'>Симеон и Леви, братята, оръдия на насилие са оръжията им.</verse>
        <verse osisID='Gen.49.6'>В съвета им да не влезе душата ми и със събранието им да не се съедини славата ми, защото в гнева си убиха човек и в упорството си прерязаха жилите на вол.</verse>
        <verse osisID='Gen.49.7'>Проклет гневът им, защото беше свиреп, и яростта им, защото беше жестока! Ще ги разделя в Яков и ще ги разпръсна в Израил.</verse>
        <verse osisID='Gen.49.8'>Юда, теб ще похвалят братята ти, ръката ти ще бъде на врата на враговете ти, синовете на баща ти ще ти се кланят.</verse>
        <verse osisID='Gen.49.9'>Млад лъв е Юда; от плячка, сине мой, се вдигаш; легнал е и се е разпрострял като лъв, и като лъвица — кой ще го вдигне?</verse>
        <verse osisID='Gen.49.10'>Няма да липсва скиптър от Юда, нито жезъл на управление отсред краката му, докато дойде Сило. На него ще се покоряват народите.</verse>
        <verse osisID='Gen.49.11'>За лозата връзва магаренцето си и за избраната лоза — малкото на магарицата си. Ще изпере дрехата си с вино, и облеклото си — с кръвта на гроздето.</verse>
        <verse osisID='Gen.49.12'>Очите му ще тъмнеят от вино и зъбите му ще белеят от мляко.</verse>
        <verse osisID='Gen.49.13'>Завулон ще обитава край морско пристанище и ще бъде пристанище на кораби, и ще граничи със Сидон.</verse>
        <verse osisID='Gen.49.14'>Исахар е кокалесто магаре, което се е проснало между кошарите,</verse>
        <verse osisID='Gen.49.15'>и като видя, че мястото беше добро за почивка, и че страната беше приятна, подложи плещите си за товар и стана слуга подчинен.</verse>
        <verse osisID='Gen.49.16'>Дан ще съди народа си като едно от израилевите племена.</verse>
        <verse osisID='Gen.49.17'>Дан ще бъде змия на пътя, ехидна на пътеката, която хапе петите на коня, така че ездачът му пада назад.</verse>
        <verse osisID='Gen.49.18'>Твоето спасение чакам, ГОСПОДИ!</verse>
        <verse osisID='Gen.49.19'>Тълпа разбойници ще нападат Гад, но и той ще ги отблъсне по стъпките им.</verse>
        <verse osisID='Gen.49.20'>Хлябът от Асир ще бъде тлъстина и той ще доставя царски лакомства.</verse>
        <verse osisID='Gen.49.21'>Нефталим е пусната кошута, той говори угодни думи.</verse>
        <verse osisID='Gen.49.22'>Йосиф е плодоносна фиданка, плодоносна вейка край извор, клончетата й прехвърлят стената.</verse>
        <verse osisID='Gen.49.23'>Стрелците го огорчиха и стреляха по него, и враждуваха против него,</verse>
        <verse osisID='Gen.49.24'>но лъкът му запази силата си и мишците на ръцете му се укрепиха чрез ръцете на Силния Яковов — откъдето е пастирът, Израилевият камък —</verse>
        <verse osisID='Gen.49.25'>чрез Бога на баща ти, който ще ти помага, и чрез Всесилния, който ще те благославя с небесни благословения от горе, с благословения на бездната, която лежи отдолу, с благословения на гърдите и на утробата.</verse>
        <verse osisID='Gen.49.26'>Благословенията на баща ти превишиха благословенията на предците ми и достигнаха до вечните хълмове — те ще бъдат на главата на Йосиф и на темето на превъзходния между братята си.</verse>
        <verse osisID='Gen.49.27'>Вениамин е вълк грабител — заран ще пояжда лов, а вечер ще дели плячка.</verse>
        <verse osisID='Gen.49.28'>Всички тези са дванадесетте израилеви племена и това е, което изговори баща им, като ги благослови — всекиго според благословението му ги благослови.</verse>
        <verse osisID='Gen.49.29'>Поръча им още, като им каза: Аз се прибирам при народа си, погребете ме с бащите ми в пещерата, която е в нивата на хетееца Ефрон,</verse>
        <verse osisID='Gen.49.30'>в пещерата, която е в нивата Махпелах, срещу Мамврий, в ханаанската земя, която пещера Авраам купи заедно с нивата от хетееца Ефрон за собствено гробище.</verse>
        <verse osisID='Gen.49.31'>Там погребаха Авраам и жена му Сара, там погребаха Исаак и жена му Ревека, и там погребах аз Лия.</verse>
        <verse osisID='Gen.49.32'>Нивата и пещерата, която е в нея, бяха купени от синовете на Хет.</verse>
        <verse osisID='Gen.49.33'>И като Яков свърши да поръчва на синовете си, притегли краката си в леглото и издъхна, и се прибра при народа си.</verse>
      </chapter>
      <chapter osisID='Gen.50'>
        <verse osisID='Gen.50.1'>Тогава Йосиф падна на лицето на баща си, плака над него, и го целува.</verse>
        <verse osisID='Gen.50.2'>И Йосиф заповяда на служещите му лекари да балсамират баща му, и лекарите балсамираха Израил.</verse>
        <verse osisID='Gen.50.3'>И се изпълниха над него четиридесет дни, защото толкова е пълното време за балсамиране. И египтяните го оплакваха седемдесет дни.</verse>
        <verse osisID='Gen.50.4'>И като преминаха дните на жалейката за него, Йосиф говори на фараоновия дом, като каза: Ако съм намерил благоволение пред вас, моля ви, говорете в ушите на фараона и кажете:</verse>
        <verse osisID='Gen.50.5'>Баща ми ме закле, като каза: Ето, аз умирам. В гроба, който си приготвих в ханаанската земя, там да ме погребеш! И сега, моля те, нека отида да погреба баща си, и ще се върна.</verse>
        <verse osisID='Gen.50.6'>А фараонът каза: Иди, погреби баща си, както те е заклел.</verse>
        <verse osisID='Gen.50.7'>И така, Йосиф отиде да погребе баща си и с него отидоха всички служители на фараона, старейшините на дома му и всичките старейшини на египетската земя,</verse>
        <verse osisID='Gen.50.8'>също и целият дом на Йосиф, братята му и бащиният му дом; само децата си, овцете си и говедата си оставиха в гесенската земя.</verse>
        <verse osisID='Gen.50.9'>С него отидоха и колесници и конници, така че стана много голямо войнство.</verse>
        <verse osisID='Gen.50.10'>И когато стигнаха до Горен-Атад, който е оттатък Йордан, там ридаха твърде много и силно, и Йосиф направи за баща си седмодневна жалейка.</verse>
        <verse osisID='Gen.50.11'>А ханаанците, тамошните жители, като видяха жалейката при хармана на Атад, казаха: Египтяните имат голяма жалейка, затова мястото, което е оттатък Йордан, се наименува Авел-Мисраим.</verse>
        <verse osisID='Gen.50.12'>И синовете на Израил направиха с него така, както им беше заповядал,</verse>
        <verse osisID='Gen.50.13'>и синовете му го пренесоха в ханаанската земя и го погребаха в пещерата на нивата Махпелах, срещу Мамврий, която Авраам купи заедно с нивата за собствено място за гроб от хетееца Ефрон.</verse>
        <verse osisID='Gen.50.14'>И Йосиф, като погреба баща си, се върна в Египет, той и братята му, и всички, които бяха отишли с него да погребат баща му.</verse>
        <verse osisID='Gen.50.15'>А братята на Йосиф, като видяха, че баща им умря, си казаха: Може би Йосиф ще ни намрази и ще ни възвърне жестоко за цялото зло, което сме му сторили.</verse>
        <verse osisID='Gen.50.16'>Затова пратиха при Йосиф да му кажат: Преди да умре, баща ти заповяда с думите:</verse>
        <verse osisID='Gen.50.17'>Така да кажете на Йосиф: Прости, моля ти се, престъплението на братята си и греха им за злото, което ти сториха! И така, молим ти се, прости престъплението на слугите на бащиния си Бог! А Йосиф се разплака, когато му говореха.</verse>
        <verse osisID='Gen.50.18'>После отидоха и братята му, паднаха пред него и казаха: Ето, ние сме ти слуги.</verse>
        <verse osisID='Gen.50.19'>А Йосиф им каза: Не се бойте, нима съм аз вместо Бога?</verse>
        <verse osisID='Gen.50.20'>Вие наистина намислихте зло против мен, но Бог го намисли за добро, за да действа така, че да спаси живота на голям народ, както и стана днес.</verse>
        <verse osisID='Gen.50.21'>И сега, не се бойте, аз ще храня и вас, и децата ви. И ги утеши, и говори с тях по сърцето им.</verse>
        <verse osisID='Gen.50.22'>Така Йосиф остана да живее в Египет, той и бащиният му дом. И Йосиф живя сто и десет години,</verse>
        <verse osisID='Gen.50.23'>и Йосиф видя от Ефрем синове до трето поколение. Също и децата на Махир, сина на Манасия, се родиха на коленете на Йосиф.</verse>
        <verse osisID='Gen.50.24'>След това Йосиф каза на братята си: Аз умирам, но Бог непременно ще ви посети и ще ви изведе от тази земя в земята, за която се е клел на Авраам, Исаак и Яков.</verse>
        <verse osisID='Gen.50.25'>И Йосиф закле синовете на Израил, като каза: Понеже Бог непременно ще ви посети, да изнесете костите ми оттук!</verse>
        <verse osisID='Gen.50.26'>И така, Йосиф умря на възраст сто и десет години и го балсамираха, и го положиха в ковчег в Египет.</verse>
      </chapter>
    </div></osisText>
</osis>