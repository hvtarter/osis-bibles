<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Num'>
      <chapter osisID='Num.1'>
        <verse osisID='Num.1.1'>И ГОСПОД говори на Мойсей в Синайската пустиня, в шатъра за срещане, на първия ден от втория месец на втората година, откакто излязоха от египетската земя, и каза:</verse>
        <verse osisID='Num.1.2'>Пребройте цялото общество на израилевите синове по родовете им, по бащините им домове, по броя на имената, всички от мъжки пол един по един,</verse>
        <verse osisID='Num.1.3'>от двадесет години и нагоре, всички, които могат да излизат на бой в Израил — пребройте ги по войнствата им, ти и Аарон.</verse>
        <verse osisID='Num.1.4'>И заедно с вас да има по един мъж от всяко племе, мъж, който е глава на бащиния си дом.</verse>
        <verse osisID='Num.1.5'>И ето имената на мъжете, които ще стоят заедно с вас: от Рувим: Елисур, синът на Седиур;</verse>
        <verse osisID='Num.1.6'>от Симеон: Селумиил, синът на Сурисадай;</verse>
        <verse osisID='Num.1.7'>от Юда: Наасон, синът на Аминадав;</verse>
        <verse osisID='Num.1.8'>от Исахар: Натанаил, синът на Суар;</verse>
        <verse osisID='Num.1.9'>от Завулон: Елиав, синът на Хелон;</verse>
        <verse osisID='Num.1.10'>от синовете на Йосиф: от Ефрем: Елисама, синът на Амиуд; от Манасия: Гамалиил, синът на Федасур;</verse>
        <verse osisID='Num.1.11'>от Вениамин: Авидан, синът на Гедеония;</verse>
        <verse osisID='Num.1.12'>от Дан: Ахиезер, синът на Амисадай;</verse>
        <verse osisID='Num.1.13'>от Асир: Фагеил, синът на Охран;</verse>
        <verse osisID='Num.1.14'>от Гад: Елиасаф, синът на Деуил;</verse>
        <verse osisID='Num.1.15'>от Нефталим: Ахирей, синът на Енан.</verse>
        <verse osisID='Num.1.16'>Това бяха призованите от обществото, първенци на бащините си племена, глави на израилевите хиляди.</verse>
        <verse osisID='Num.1.17'>И Мойсей и Аарон взеха тези назовани по име мъже</verse>
        <verse osisID='Num.1.18'>и свикаха цялото общество на първия ден от втория месец. И те се записаха по родовете си по бащините си домове, по броя на имената на мъжете от двадесет години и нагоре, един по един.</verse>
        <verse osisID='Num.1.19'>Както ГОСПОД заповяда на Мойсей, така той ги преброи в Синайската пустиня.</verse>
        <verse osisID='Num.1.20'>Синовете на Рувим, първородния на Израил: поколенията им по родовете им, по бащините им домове, по броя на имената, един по един, всички от мъжки пол от двадесет години и нагоре, всички, които можеха да излизат на бой,</verse>
        <verse osisID='Num.1.21'>преброените от рувимовото племе бяха четиридесет и шест хиляди и петстотин.</verse>
        <verse osisID='Num.1.22'>От синовете на Симеон: поколенията им по родовете им, по бащините им домове, преброените по броя на имената, един по един, всички от мъжки пол от двадесет години и нагоре, всички, които можеха да излизат на бой,</verse>
        <verse osisID='Num.1.23'>преброените от симеоновото племе бяха петдесет и девет хиляди и триста.</verse>
        <verse osisID='Num.1.24'>От синовете на Гад: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.25'>преброените от гадовото племе бяха четиридесет и пет хиляди шестстотин и петдесет.</verse>
        <verse osisID='Num.1.26'>От синовете на Юда: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.27'>преброените от юдовото племе бяха седемдесет и четири хиляди и шестстотин.</verse>
        <verse osisID='Num.1.28'>От синовете на Исахар: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.29'>преброените от исахаровото племе бяха петдесет и четири хиляди и четиристотин.</verse>
        <verse osisID='Num.1.30'>От синовете на Завулон: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.31'>преброените от завулоновото племе бяха петдесет и седем хиляди и четиристотин.</verse>
        <verse osisID='Num.1.32'>От синовете на Йосиф: от синовете на Ефрем: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.33'>преброените от ефремовото племе бяха четиридесет хиляди и петстотин;</verse>
        <verse osisID='Num.1.34'>а от синовете на Манасия: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.35'>преброените от манасиевото племе бяха тридесет и две хиляди и двеста.</verse>
        <verse osisID='Num.1.36'>От синовете на Вениамин: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.37'>преброените от вениаминовото племе бяха тридесет и пет хиляди и четиристотин.</verse>
        <verse osisID='Num.1.38'>От синовете на Дан: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.39'>преброените от дановото племе бяха шестдесет и две хиляди и седемстотин.</verse>
        <verse osisID='Num.1.40'>От синовете на Асир: поколенията им по родовете им, по бащините им домове, по броя на имената от двадесет години и нагоре, всички, които можеха да излизат на бой,</verse>
        <verse osisID='Num.1.41'>преброените от асировото племе бяха четиридесет и една хиляда и петстотин.</verse>
        <verse osisID='Num.1.42'>От синовете на Нефталим: поколенията им по родовете им, по бащините им домове, по броя на имената от двадесет години и нагоре, всички, които можеха да излизат в бой,</verse>
        <verse osisID='Num.1.43'>преброените от нефталимовото племе бяха петдесет и три хиляди и четиристотин.</verse>
        <verse osisID='Num.1.44'>Това са преброените, които Мойсей, Аарон и първенците на Израил, дванадесетте мъже, преброиха, всеки един за бащиния си дом.</verse>
        <verse osisID='Num.1.45'>И така, всичките преброени от израилевите синове по бащините им домове, от двадесет години и нагоре, всички, които можеха да излизат на бой в Израил,</verse>
        <verse osisID='Num.1.46'>всичките преброени бяха шестстотин и три хиляди петстотин и петдесет.</verse>
        <verse osisID='Num.1.47'>А левитите не бяха преброени между тях по бащиното им племе.</verse>
        <verse osisID='Num.1.48'>Защото ГОСПОД беше говорил на Мойсей и казал:</verse>
        <verse osisID='Num.1.49'>Само левиевото племе да не преброиш и да не вземеш броя им между израилевите синове;</verse>
        <verse osisID='Num.1.50'>а да поставиш левитите за настоятели на скинията на свидетелството и на всички нейни вещи, и на всичко, което й принадлежи. Те да носят скинията и всички нейни вещи и те да я обслужват, и да разполагат стана си около скинията.</verse>
        <verse osisID='Num.1.51'>И когато трябва да се вдига скинията, левитите да я снемат и когато трябва да се поставя скинията, левитите да я издигат; а ако се приближи до нея някой външен, да се умъртви.</verse>
        <verse osisID='Num.1.52'>И израилевите синове да поставят шатрите си, всеки в стана си и всеки при знамето си, според войнствата си.</verse>
        <verse osisID='Num.1.53'>А левитите да поставят шатрите си около скинията на свидетелството, за да не падне гняв върху обществото на израилевите синове. И левитите да пазят заповяданото за скинията на свидетелството.</verse>
        <verse osisID='Num.1.54'>И израилевите синове направиха според всичко, което ГОСПОД заповяда на Мойсей; така направиха.</verse>
      </chapter>
      <chapter osisID='Num.2'>
        <verse osisID='Num.2.1'>И ГОСПОД говори на Мойсей и Аарон и каза:</verse>
        <verse osisID='Num.2.2'>Израилевите синове да поставят шатрите си, всеки при знамето си, със знаците на бащините си домове. Да поставят шатрите си наоколо срещу шатъра за срещане.</verse>
        <verse osisID='Num.2.3'>Тези, които поставят шатрите си на изток, към изгрев, да бъдат от знамето на Юдовия стан, според войнствата им, и първенецът на синовете на Юда, Наасон, синът на Аминадав,</verse>
        <verse osisID='Num.2.4'>и неговото войнство, преброените от тях, седемдесет и четири хиляди и шестстотин.</verse>
        <verse osisID='Num.2.5'>До него да постави шатрите си исахаровото племе и първенецът на синовете на Исахар, Натанаил, синът на Суар,</verse>
        <verse osisID='Num.2.6'>и неговото войнство, преброените от тях, петдесет и четири хиляди и четиристотин.</verse>
        <verse osisID='Num.2.7'>И завулоновото племе и първенецът на синовете на Завулон, Елиав, синът на Хелон,</verse>
        <verse osisID='Num.2.8'>и неговото войнство, преброените от тях, петдесет и седем хиляди и четиристотин.</verse>
        <verse osisID='Num.2.9'>Всички преброени в Юдовия стан бяха сто осемдесет и шест хиляди и четиристотин, според войнствата им. Те да се вдигат първи.</verse>
        <verse osisID='Num.2.10'>Знамето на Рувимовия стан да бъде на юг, според войнствата им, и първенецът на синовете на Рувим, Елисур, синът на Седиур,</verse>
        <verse osisID='Num.2.11'>и неговото войнство, преброените от тях, четиридесет и шест хиляди и петстотин.</verse>
        <verse osisID='Num.2.12'>До него да постави шатрите си симеоновото племе и първенецът на синовете на Симеон, Селумиил, синът на Сурисадай,</verse>
        <verse osisID='Num.2.13'>и неговото войнство, преброените от тях, петдесет и девет хиляди и триста.</verse>
        <verse osisID='Num.2.14'>И гадовото племе и първенецът на синовете на Гад, Елисаф, синът на Реуил,</verse>
        <verse osisID='Num.2.15'>и неговото войнство, преброените от тях, четиридесет и пет хиляди шестстотин и петдесет.</verse>
        <verse osisID='Num.2.16'>Всички преброени в Рувимовия стан бяха сто петдесет и една хиляди четиристотин и петдесет, според войнствата им. Те да се вдигат втори.</verse>
        <verse osisID='Num.2.17'>После да се вдига шатърът за срещане със стана на левитите по средата на становете. Както поставят шатрите си, така да се вдигат, всеки на мястото си при знамената си.</verse>
        <verse osisID='Num.2.18'>Знамето на Ефремовия стан според войнствата им да бъде на запад и първенецът на синовете на Ефрем Елисама, синът на Амиуд,</verse>
        <verse osisID='Num.2.19'>и неговото войнство, преброените от тях, четиридесет хиляди и петстотин.</verse>
        <verse osisID='Num.2.20'>До него да бъде манасиевото племе и първенецът на синовете на Манасия, Гамалиил, синът на Федасур,</verse>
        <verse osisID='Num.2.21'>и неговото войнство, преброените от тях, тридесет и две хиляди и двеста.</verse>
        <verse osisID='Num.2.22'>И вениаминовото племе и първенецът на синовете на Вениамин, Авидан, синът на Гедеон,</verse>
        <verse osisID='Num.2.23'>и неговото войнство, преброените от тях, тридесет и пет хиляди и четиристотин.</verse>
        <verse osisID='Num.2.24'>Всички преброени в Ефремовия стан бяха сто и осем хиляди и сто души, според войнствата им. Те да се вдигат трети.</verse>
        <verse osisID='Num.2.25'>Знамето на Дановия стан да бъде на север, според войнствата им, и първенецът на синовете на Дан, Ахиезер, синът на Амисадай,</verse>
        <verse osisID='Num.2.26'>и неговото войнство, преброените от тях, шестдесет и две хиляди и седемстотин.</verse>
        <verse osisID='Num.2.27'>До него да постави шатрите си асировото племе и първенецът на синовете на Асир, Фагеил, синът на Охран,</verse>
        <verse osisID='Num.2.28'>и неговото войнство, преброените от тях, четиридесет и една хиляди и петстотин.</verse>
        <verse osisID='Num.2.29'>И нефталимовото племе и първенецът на синовете на Нефталим, Ахирей, синът на Енан,</verse>
        <verse osisID='Num.2.30'>и неговото войнство, преброените от тях, петдесет и три хиляди и четиристотин.</verse>
        <verse osisID='Num.2.31'>Всички преброени в Дановия стан бяха сто петдесет и седем хиляди и шестстотин. Те да се вдигат последни при знамената си.</verse>
        <verse osisID='Num.2.32'>Това са преброените от израилевите синове по бащините им домове. Всички преброени в становете, по войнствата им, бяха шестстотин и три хиляди петстотин и петдесет.</verse>
        <verse osisID='Num.2.33'>А левитите не бяха преброени между израилевите синове, както ГОСПОД заповяда на Мойсей.</verse>
        <verse osisID='Num.2.34'>И израилевите синове направиха според всичко, което ГОСПОД заповяда на Мойсей; така поставяха шатрите при знамената си и така вдигаха, всеки според родовете си, по бащините си домове.</verse>
      </chapter>
      <chapter osisID='Num.3'>
        <verse osisID='Num.3.1'>И ето родословията на Аарон и Мойсей във времето, когато ГОСПОД говори на Мойсей на Синайската планина.</verse>
        <verse osisID='Num.3.2'>Ето имената на синовете на Аарон: Надав, първородният, и Авиуд, Елеазар и Итамар.</verse>
        <verse osisID='Num.3.3'>Тези са имената на синовете на Аарон, помазаните свещеници, които бяха посветени, за да свещенодействат.</verse>
        <verse osisID='Num.3.4'>А Надав и Авиуд умряха пред ГОСПОДА, като принесоха чужд огън пред ГОСПОДА в Синайската пустиня; и нямаха синове. А Елеазар и Итамар свещенодействаха в присъствието на баща си Аарон.</verse>
        <verse osisID='Num.3.5'>И ГОСПОД говори на Мойсей и каза:</verse>
        <verse osisID='Num.3.6'>Приведи левиевото племе и ги представи пред свещеника Аарон, за да му слугуват.</verse>
        <verse osisID='Num.3.7'>Нека пазят заповяданото за него и заповяданото за цялото общество пред шатъра за срещане, за да вършат служението на скинията.</verse>
        <verse osisID='Num.3.8'>И нека пазят всичките принадлежности на шатъра за срещане и заповяданото за израилевите синове, за да вършат служението на скинията.</verse>
        <verse osisID='Num.3.9'>И да дадеш левитите на Аарон и на синовете му. Те са му дадени изцяло от страна на израилевите синове.</verse>
        <verse osisID='Num.3.10'>А Аарон и синовете му да поставиш да вършат службата на свещенството си; а ако някой чужд се приближи, да се умъртви.</verse>
        <verse osisID='Num.3.11'>И ГОСПОД говори на Мойсей и каза:</verse>
        <verse osisID='Num.3.12'>Ето, Аз взех левитите измежду израилевите синове вместо всичките първородни от израилевите синове, които отварят утроба. Левитите ще бъдат Мои,</verse>
        <verse osisID='Num.3.13'>защото всяко първородно е Мое. В деня, когато поразих всяко първородно в египетската земя, Аз осветих за Себе Си всяко първородно в Израил, от човек до животно — Мои ще бъдат. Аз съм ГОСПОД.</verse>
        <verse osisID='Num.3.14'>И ГОСПОД говори на Мойсей в Синайската пустиня и каза:</verse>
        <verse osisID='Num.3.15'>Преброй синовете на Леви според бащините им домове, по родовете им. Да преброиш всички от мъжки пол от един месец и нагоре.</verse>
        <verse osisID='Num.3.16'>И Мойсей ги преброи според ГОСПОДНОТО слово, както му беше заповядано.</verse>
        <verse osisID='Num.3.17'>А синовете на Леви по имената си бяха: Гирсон, Каат и Мерарий.</verse>
        <verse osisID='Num.3.18'>И ето имената на синовете на Гирсон по родовете им: Ливний и Семей.</verse>
        <verse osisID='Num.3.19'>И синовете на Каат по родовете им: Амрам и Исаар, Хеврон и Озиил.</verse>
        <verse osisID='Num.3.20'>И синовете на Мерарий по родовете им: Маалий и Мусий. Това са родовете на Леви според бащините им домове.</verse>
        <verse osisID='Num.3.21'>От Гирсон произлязоха родът на ливнийците и родът на семейците. Това са родовете на гирсонците.</verse>
        <verse osisID='Num.3.22'>Преброените от тях по броя на всички от мъжки пол от един месец и нагоре, преброените от тях бяха седем хиляди и петстотин.</verse>
        <verse osisID='Num.3.23'>Семействата на гирсонците поставяха шатрите си зад скинията, на запад.</verse>
        <verse osisID='Num.3.24'>И първенец на бащиния дом на гирсонците беше Елиасаф, синът на Лаил.</verse>
        <verse osisID='Num.3.25'>А под грижата на синовете на Гирсон в шатъра за срещане бяха скинията и шатърът, покривът му, завесата за входа на шатъра за срещане,</verse>
        <verse osisID='Num.3.26'>завесите на двора и завесата за входа на двора, който е около скинията и около олтара, и въжетата й за цялата й служба.</verse>
        <verse osisID='Num.3.27'>От Каат произлязоха родът на амрамците и родът на исаарците, и родът на хевронците, и родът на озиилците. Това са родовете на каатците.</verse>
        <verse osisID='Num.3.28'>Според броя на всички от мъжки пол от един месец и нагоре бяха осем хиляди и шестстотин, които пазеха заповяданото за светилището.</verse>
        <verse osisID='Num.3.29'>Семействата на синовете на Каат поставяха шатрите си откъм южната страна на скинията.</verse>
        <verse osisID='Num.3.30'>И първенец на бащиния дом от родовете на каатците беше Елисафан, синът на Озиил.</verse>
        <verse osisID='Num.3.31'>А под тяхната грижа бяха ковчегът и масата, и светилникът, и олтарите, принадлежностите на светилището, с които се извършва служението, и завесата и цялото служение на светилището.</verse>
        <verse osisID='Num.3.32'>И първенец на първенците на Леви беше Елеазар, синът на свещеника Аарон; той надзираваше онези, които пазеха заповяданото за светилището.</verse>
        <verse osisID='Num.3.33'>От Мерарий произлязоха родът на маалиевците и родът на мусиевците. Това са родовете на Мерарий.</verse>
        <verse osisID='Num.3.34'>И преброените от тях, според броя на всички от мъжки пол от един месец и нагоре, бяха шест хиляди и двеста.</verse>
        <verse osisID='Num.3.35'>И първенец на бащиния дом от родовете на мерариевците беше Суриил, синът на Авихаил. Те поставяха шатрите си откъм северната страна на скинията.</verse>
        <verse osisID='Num.3.36'>И под грижата на синовете на Мерарий бяха дъските на скинията и гредите й, и стълбовете й, и подложките й, и всичките й принадлежности, и цялото й служение,</verse>
        <verse osisID='Num.3.37'>и стълбовете на околния двор, и подложките им, и коловете им и въжетата им.</verse>
        <verse osisID='Num.3.38'>Тези, които поставяха шатрите си пред скинията, на изток, пред шатъра за срещане към изгрев, бяха Мойсей и Аарон и синовете му, които имаха грижа за светилището според заповяданото за израилевите синове. А чуждият, който се приближи, да се умъртви.</verse>
        <verse osisID='Num.3.39'>Всички преброени от левитите, които Мойсей и Аарон преброиха по родовете им, по ГОСПОДНАТА заповед, всички от мъжки пол от един месец и нагоре, бяха двадесет и две хиляди.</verse>
        <verse osisID='Num.3.40'>И ГОСПОД каза на Мойсей: Преброй всички първородни от мъжки пол от израилевите синове, от един месец и нагоре и вземи броя на имената им.</verse>
        <verse osisID='Num.3.41'>И да вземеш левитите за Мен — Аз съм ГОСПОД — вместо всички първородни между израилевите синове и добитъка на левитите вместо всички първородни между добитъка на израилевите синове.</verse>
        <verse osisID='Num.3.42'>И Мойсей преброи всички първородни между израилевите синове, както му заповяда ГОСПОД.</verse>
        <verse osisID='Num.3.43'>И всички първородни от мъжки пол, по броя на имената им от един месец и нагоре, според преброяването им, бяха двадесет и две хиляди двеста седемдесет и трима.</verse>
        <verse osisID='Num.3.44'>И ГОСПОД говори на Мойсей и каза:</verse>
        <verse osisID='Num.3.45'>Вземи левитите вместо всички първородни между израилевите синове и добитъка на левитите вместо техния добитък; и левитите ще бъдат Мои. Аз съм ГОСПОД.</verse>
        <verse osisID='Num.3.46'>А за откупване на двеста седемдесет и тримата души, с които първородните между израилевите синове са в повече от левитите,</verse>
        <verse osisID='Num.3.47'>да вземеш по пет сикъла на глава; да ги вземеш според сикъла на светилището — един сикъл е двадесет гери —</verse>
        <verse osisID='Num.3.48'>и да дадеш на Аарон и на синовете му парите на откупа от онези, които са в повече между тях.</verse>
        <verse osisID='Num.3.49'>И Мойсей взе парите на откупа от онези, които бяха в повече от изкупените чрез левитите;</verse>
        <verse osisID='Num.3.50'>взе парите от първородните на израилевите синове: хиляда триста шестдесет и пет сикъла според сикъла на светилището.</verse>
        <verse osisID='Num.3.51'>И Мойсей даде парите на откупа на Аарон и на синовете му, според ГОСПОДНОТО слово, както ГОСПОД заповяда на Мойсей.</verse>
      </chapter>
      <chapter osisID='Num.4'>
        <verse osisID='Num.4.1'>И ГОСПОД говори на Мойсей и Аарон и каза:</verse>
        <verse osisID='Num.4.2'>Преброй синовете на Каат измежду синовете на Леви, по родовете им, по бащините им домове,</verse>
        <verse osisID='Num.4.3'>от тридесет години и нагоре до петдесет години, всички, които влизат в отряда, за да вършат работата в шатъра за срещане.</verse>
        <verse osisID='Num.4.4'>Ето службата на синовете на Каат в шатъра за срещане: пресвятото.</verse>
        <verse osisID='Num.4.5'>Когато се вдига станът, Аарон и синовете му да пристъпват и да снемат закриващата завеса, да закрият с нея ковчега на свидетелството</verse>
        <verse osisID='Num.4.6'>и да сложат отгоре покривка от язовски кожи, а отгоре да разпрострат плат, цял от синьо, и да проврат прътовете му.</verse>
        <verse osisID='Num.4.7'>Върху масата на присъствените хлябове да разпрострат син плат и отгоре да сложат блюдата, тамянниците, тасовете и поливалниците за възлиянието; и постоянният хляб да бъде на нея.</verse>
        <verse osisID='Num.4.8'>И да разпрострат върху тях червен плат и да го покрият с покривка от язовски кожи, и да проврат прътовете й.</verse>
        <verse osisID='Num.4.9'>После да вземат син плат и да покрият светилника за осветлението, светилата му, щипците му, пепелниците му и маслениците му, с които вършат служението около него,</verse>
        <verse osisID='Num.4.10'>и да сложат него и всичките му принадлежности вътре в покривка от язовски кожи и да го сложат на носилка.</verse>
        <verse osisID='Num.4.11'>А върху златния олтар да разпрострат син плат и да го покрият с покривка от язовски кожи, и да проврат прътовете му.</verse>
        <verse osisID='Num.4.12'>Да вземат и всички принадлежности на службата му, с които се върши служението в светилището, и да ги сложат в син плат, да ги покрият с покривка от язовски кожи и да ги сложат на носилката.</verse>
        <verse osisID='Num.4.13'>После да изчистят олтара от пепелта и да разпрострат върху него морав плат,</verse>
        <verse osisID='Num.4.14'>и да положат на него всичките му принадлежности, с които вършат служението около него — въглениците, вилиците, лопатите и легените, всичките принадлежности на олтара — и да разпрострат върху него покривка от язовски кожи и да проврат прътовете му.</verse>
        <verse osisID='Num.4.15'>И когато при вдигането на стана Аарон и синовете му свършат с покриването на светилището и всичките принадлежности на светилището, тогава да пристъпват синовете на Каат, за да ги носят; но да не се докосват до святото, за да не умрат. Това е, което синовете на Каат трябва да носят от шатъра за срещане.</verse>
        <verse osisID='Num.4.16'>И Елеазар, синът на свещеника Аарон, ще има надзор над маслото за осветлението, благоуханния тамян, постоянния хлебен принос и маслото за помазване; надзор над цялата скиния и над всичко, което е в нея, над светилището и над принадлежностите му.</verse>
        <verse osisID='Num.4.17'>И ГОСПОД говори на Мойсей и Аарон и каза:</verse>
        <verse osisID='Num.4.18'>Да не оставите да бъде изтребено племето на родовете на каатците измежду левитите,</verse>
        <verse osisID='Num.4.19'>а да им правите така, за да останат живи и да не умрат, когато пристъпват при пресветите неща: Аарон и синовете му да влизат и да поставят всекиго от тях поотделно на службата и на товара му;</verse>
        <verse osisID='Num.4.20'>но те да не влизат да видят пресвятото нито за миг, за да не умрат.</verse>
        <verse osisID='Num.4.21'>И ГОСПОД говори на Мойсей и каза:</verse>
        <verse osisID='Num.4.22'>Преброй също и синовете на Гирсон по бащините им домове, по родовете им,</verse>
        <verse osisID='Num.4.23'>от тридесет години и нагоре до петдесет години да ги преброиш — всички, които влизат в отряда, за да вършат службата на шатъра за срещане.</verse>
        <verse osisID='Num.4.24'>Ето службата на родовете на гирсонците, да служат и да носят:</verse>
        <verse osisID='Num.4.25'>те ще носят завесите на скинията и шатъра за срещане, покрива му и покривалото от язовски кожи, което е отгоре, и завесата на входа на шатъра за срещане,</verse>
        <verse osisID='Num.4.26'>и завесите на двора, и завесата на вратата при входа на двора, който е около скинията и около олтара, въжетата им, всичките принадлежности за службата им и всичко, което трябва да се върши за тях, в това ще служат.</verse>
        <verse osisID='Num.4.27'>Цялото служение на гирсонците, относно цялото им носене на товари и цялото им служене, да бъде според заповедта на Аарон и на синовете му; и вие да им определяте всяко нещо, което са длъжни да носят.</verse>
        <verse osisID='Num.4.28'>Това е службата на родовете на гирсонците в шатъра за срещане; и заповяданото за тях да бъде под ръката на Итамар, сина на свещеника Аарон.</verse>
        <verse osisID='Num.4.29'>Преброй и синовете на Мерарий по родовете им, по бащините им домове,</verse>
        <verse osisID='Num.4.30'>от тридесет години и нагоре до петдесет години да ги преброиш — всички, които влизат в отряда, за да вършат службата на шатъра за срещане.</verse>
        <verse osisID='Num.4.31'>И това е, което са длъжни да носят при цялото си служене в шатъра за срещане: дъските на скинията и гредите й, и стълбовете й, и подложките й,</verse>
        <verse osisID='Num.4.32'>и стълбовете на околния двор, и подложките им, и коловете им, и въжетата им, според всичките им принадлежности и цялата им служба; и да определяте по име вещите, които са длъжни да носят.</verse>
        <verse osisID='Num.4.33'>Това е службата на родовете на синовете на Мерарий според цялата им служба в шатъра за срещане, под ръката на Итамар, сина на свещеника Аарон.</verse>
        <verse osisID='Num.4.34'>И така, Мойсей и Аарон и първенците на обществото преброиха синовете на каатците по родовете им и по бащините им домове,</verse>
        <verse osisID='Num.4.35'>от тридесет години и нагоре до петдесет години, всички, които влизаха в отряда, за да вършат службата на шатъра за срещане.</verse>
        <verse osisID='Num.4.36'>И преброените от тях по родовете им бяха две хиляди седемстотин и петдесет.</verse>
        <verse osisID='Num.4.37'>Това са преброените от родовете на каатците, всички, които служеха в шатъра за срещане, които Мойсей и Аарон преброиха по заповедта на ГОСПОДА чрез Мойсей.</verse>
        <verse osisID='Num.4.38'>А преброените от синовете на Гирсон по родовете им и по бащините им домове,</verse>
        <verse osisID='Num.4.39'>от тридесет години и нагоре до петдесет години, всички, които влизаха в отряда, за да вършат службата на шатъра за срещане,</verse>
        <verse osisID='Num.4.40'>преброените от тях по родовете им, по бащините им домове, бяха две хиляди шестстотин и тридесет.</verse>
        <verse osisID='Num.4.41'>Това са преброените от родовете на синовете на Гирсон, всички, които служеха в шатъра за срещане, които Мойсей и Аарон преброиха по заповедта на ГОСПОДА.</verse>
        <verse osisID='Num.4.42'>А преброените от родовете на синовете на Мерарий по родовете им, по бащините им домове,</verse>
        <verse osisID='Num.4.43'>от тридесет години и нагоре до петдесет години, всички, които влизаха в отряда, за да вършат службата в шатъра за срещане,</verse>
        <verse osisID='Num.4.44'>преброените от тях по родовете им бяха три хиляди и двеста.</verse>
        <verse osisID='Num.4.45'>Това са преброените от родовете на синовете на Мерарий, които Мойсей и Аарон преброиха по заповедта на ГОСПОДА чрез Мойсей.</verse>
        <verse osisID='Num.4.46'>Всички преброени, които Мойсей и Аарон и израилевите първенци преброиха от левитите, по родовете им и по бащините им домове,</verse>
        <verse osisID='Num.4.47'>от тридесет години и нагоре до петдесет години, всички, които влизаха да вършат службата на слугуването и службата на носенето в шатъра за срещане,</verse>
        <verse osisID='Num.4.48'>преброените бяха осем хиляди петстотин и осемдесет.</verse>
        <verse osisID='Num.4.49'>По заповедта на ГОСПОДА бяха преброени чрез Мойсей, всеки един според службата си и според товара си. Така бяха преброени от него, както ГОСПОД заповяда на Мойсей.</verse>
      </chapter>
      <chapter osisID='Num.5'>
        <verse osisID='Num.5.1'>И ГОСПОД говори на Мойсей и каза:</verse>
        <verse osisID='Num.5.2'>Заповядай на израилевите синове да изведат вън от стана всеки прокажен и всеки, който има течение, и всеки, който е нечист от мъртвец.</verse>
        <verse osisID='Num.5.3'>Извеждайте ги, мъж или жена. Извеждайте ги вън от стана, за да не мърсят становете си, сред които Аз обитавам.</verse>
        <verse osisID='Num.5.4'>И израилевите синове направиха така и ги изведоха вън от стана. Както каза ГОСПОД на Мойсей, така направиха израилевите синове.</verse>
        <verse osisID='Num.5.5'>И ГОСПОД говори на Мойсей и каза:</verse>
        <verse osisID='Num.5.6'>Кажи на израилевите синове: Когато мъж или жена извърши какъвто и да било от греховете на хората и извърши престъпление против ГОСПОДА, и този човек стане виновен,</verse>
        <verse osisID='Num.5.7'>тогава да изповядат греха, който са извършили и да върне онова, за което е виновен, според пълната му стойност и да му добави една пета част, и да го даде на онзи, пред когото се е провинил.</verse>
        <verse osisID='Num.5.8'>Но ако човек няма сродник, на когото да върне онова, за което се е провинил, тогава това, което трябва да се върне за вината, да е на ГОСПОДА, на свещеника, заедно с овена на умилостивението, с който ще направи умилостивение за него.</verse>
        <verse osisID='Num.5.9'>Всеки възвишаем принос от всичките посветени неща на израилевите синове, които донасят на свещеника, да бъде негов.</verse>
        <verse osisID='Num.5.10'>Негови да бъдат и посветените неща от всеки човек; всичко, което някой дава на свещеника, да бъде негово.</verse>
        <verse osisID='Num.5.11'>И ГОСПОД говори на Мойсей и каза:</verse>
        <verse osisID='Num.5.12'>Говори на израилевите синове и им кажи: Ако жената на някого прегреши и извърши престъпление против него,</verse>
        <verse osisID='Num.5.13'>като някой лежи с нея и излее сперма, и това се укрие от очите на мъжа й, и тя се оскверни тайно, без да има свидетел против нея и без да бъде хваната;</verse>
        <verse osisID='Num.5.14'>и на него дойде дух на ревност и ревнува жена си, и тя се е осквернила; или пък му дойде дух на ревност и ревнува жена си, а тя не се е осквернила;</verse>
        <verse osisID='Num.5.15'>тогава мъжът да доведе жена си при свещеника и да донесе приноса й за нея, една десета от ефа ечемично брашно, но да не я полива с маслинено масло и да не слага върху нея ливан, защото е хлебен принос за ревност, хлебен принос за спомен, който припомня беззаконие.</verse>
        <verse osisID='Num.5.16'>Тогава свещеникът да я приведе и да я постави пред ГОСПОДА.</verse>
        <verse osisID='Num.5.17'>И свещеникът да вземе свята вода в пръстен съд и свещеникът да вземе от пръстта, която е на пода на скинията и да я сложи във водата.</verse>
        <verse osisID='Num.5.18'>И свещеникът да постави жената пред ГОСПОДА и да открие главата на жената, и да сложи в ръцете й хлебния принос за спомен, хлебния принос за ревност, а свещеникът да държи в ръката си горчивата вода, която докарва проклятие.</verse>
        <verse osisID='Num.5.19'>И свещеникът да я закълне, като каже на жената: Ако никой мъж не е лежал с теб и ти не си се отклонила в нечистота, като си под закона на мъжа си, да останеш неповредена от тази горчива вода, която докарва проклятие;</verse>
        <verse osisID='Num.5.20'>но ако си прегрешила, като си под закона на мъжа си, и си се осквернила, и ако е лежал с теб друг мъж освен твоят мъж —</verse>
        <verse osisID='Num.5.21'>и свещеникът да закълне жената с клетвата на проклятие, и свещеникът да каже на жената: ГОСПОД да те постави за проклятие и клетва в народа ти, като направи ГОСПОД да изсъхне бедрото ти и да се надуе коремът ти;</verse>
        <verse osisID='Num.5.22'>и тази вода, която докарва проклетия, да влезе във вътрешностите ти и да надуе корема ти, и да изсуши бедрото ти! И жената да каже: Амин, амин.</verse>
        <verse osisID='Num.5.23'>После свещеникът да напише тези клетви на книга и да ги заличи с горчивата вода;</verse>
        <verse osisID='Num.5.24'>и да даде на жената да изпие горчивата вода, която докарва проклетия; и да влезе в нея водата, която докарва проклетия, и да стане горчива.</verse>
        <verse osisID='Num.5.25'>Тогава свещеникът да вземе от ръката на жената хлебния принос на ревността, да подвижи хлебния принос пред ГОСПОДА и да го принесе на олтара.</verse>
        <verse osisID='Num.5.26'>И свещеникът да вземе една шепа от хлебния принос за спомен, да я изгори на олтара и след това да даде на жената да изпие водата.</verse>
        <verse osisID='Num.5.27'>И когато й даде да изпие водата, тогава, ако се е осквернила и е извършила престъпление против мъжа си, водата, която докарва проклетия, ще влезе в нея и ще стане горчива и коремът й ще надуе, и бедрото й ще изсъхне; и тази жена ще бъде за проклятие сред народа си.</verse>
        <verse osisID='Num.5.28'>Но ако жената не се е осквернила, а е чиста, тогава ще остане неповредена и ще забременява.</verse>
        <verse osisID='Num.5.29'>Това е законът за ревността, когато някоя жена, като е под закона на мъжа си, прегреши и се оскверни;</verse>
        <verse osisID='Num.5.30'>или когато върху някой мъж дойде дух на ревнивост и ревнува жена си, тогава да постави жената пред ГОСПОДА и свещеникът да постъпи с нея според целия този закон.</verse>
        <verse osisID='Num.5.31'>Така мъжът ще бъде чист от беззаконие, а жената ще носи беззаконието си.</verse>
      </chapter>
      <chapter osisID='Num.6'>
        <verse osisID='Num.6.1'>И ГОСПОД говори на Мойсей и каза:</verse>
        <verse osisID='Num.6.2'>Говори на израилевите синове и им кажи: Когато мъж или жена се посвети, като се обрече с обрека на назирейство, за да се посвети на ГОСПОДА,</verse>
        <verse osisID='Num.6.3'>тогава да се откаже от вино и от спиртно питие, да не пие оцет от вино или оцет от спиртно питие, и да не пие никакво питие направено от грозде, и да не яде нито прясно, нито сухо грозде.</verse>
        <verse osisID='Num.6.4'>През цялото време на назирейството си да не яде нищо, което се прави от лозе, от семките до ципата.</verse>
        <verse osisID='Num.6.5'>През цялото време на назирейския му обрек бръснач да не мине през главата му. Докато се изпълни времето, което се е посветил на ГОСПОДА, ще бъде свят. И да остави да расте косата на главата му.</verse>
        <verse osisID='Num.6.6'>През цялото време, за което се е посветил на ГОСПОДА, да не се приближава до мъртвец —</verse>
        <verse osisID='Num.6.7'>да не се оскверни заради баща си или майка си, брат си или сестра си, когато умрат; понеже назирейството на неговия Бог е на главата му.</verse>
        <verse osisID='Num.6.8'>През цялото време на назирейството си той е свят на ГОСПОДА.</verse>
        <verse osisID='Num.6.9'>А ако някой умре внезапно и неочаквано при него и главата на назирейството му се оскверни, тогава той да обръсне главата си в деня на очистването си; да я обръсне на седмия ден.</verse>
        <verse osisID='Num.6.10'>А на осмия ден да донесе две гургулици или две гълъбчета при свещеника при входа на шатъра за срещане</verse>
        <verse osisID='Num.6.11'>и свещеникът да принесе едното в жертва за грях, а другото във всеизгаряне, и да направи умилостивение за него, понеже е съгрешил поради мъртвеца; и в същия ден да освети главата му.</verse>
        <verse osisID='Num.6.12'>След това наново да посвети на ГОСПОДА дните на назирейството си и да донесе едногодишно агне в жертва за вина. А предишните дни са се изгубили, защото назирейството му се е осквернило.</verse>
        <verse osisID='Num.6.13'>И ето закона за назирея: в деня, когато се изпълни времето на назирейството му, да се приведе при входа на шатъра за срещане,</verse>
        <verse osisID='Num.6.14'>И той да принесе своя принос на ГОСПОДА — едно едногодишно мъжко агне без недостатък за всеизгаряне, едно едногодишно женско агне без недостатък в жертва за грях, един овен без недостатък за примирителна жертва,</verse>
        <verse osisID='Num.6.15'>кош с безквасни хлябове — пити от пшенично брашно, смесени с маслинено масло, безквасни кори, намазани с масло, заедно с хлебния им принос и възлиянията им.</verse>
        <verse osisID='Num.6.16'>И свещеникът да ги представи пред ГОСПОДА и да принесе жертвата му за грях и всеизгарянето му,</verse>
        <verse osisID='Num.6.17'>и да принесе овена за примирителна жертва на ГОСПОДА, заедно с коша с безквасните хлябове; свещеникът да принесе и хлебния й принос с възлиянието й.</verse>
        <verse osisID='Num.6.18'>И назиреят да обръсне главата на назирейството си при входа на шатъра за срещане и да вземе космите на главата на назирейството си и да ги сложи на огъня, който е под примирителната жертва.</verse>
        <verse osisID='Num.6.19'>И свещеникът да вземе сварената плешка на овена, една безквасна пита и една безквасна кора от коша, и да ги сложи на ръцете на назирея, след като той е обръснал главата на назирейството си.</verse>
        <verse osisID='Num.6.20'>И свещеникът да ги подвижи за движим принос пред ГОСПОДА; това е свято на свещеника заедно с гърдите на движимия принос и с бедрото на възвишаемия принос. И след това назиреят може да пие вино.</verse>
        <verse osisID='Num.6.21'>Това е законът за назирея, който прави обрек, и за приноса му на ГОСПОДА поради назирейството му, освен онова, което му дава ръка. Така да постъпва според закона за назирейството си съгласно с обрека, който е направил.</verse>
        <verse osisID='Num.6.22'>И ГОСПОД говори на Мойсей и каза:</verse>
        <verse osisID='Num.6.23'>Говори на Аарон и на синовете му и им кажи: Така да благославяте израилевите синове, като им говорите:</verse>
        <verse osisID='Num.6.24'>ГОСПОД да те благослови и да те опази!</verse>
        <verse osisID='Num.6.25'>ГОСПОД да осияе с лицето Си над теб и да ти окаже милост!</verse>
        <verse osisID='Num.6.26'>ГОСПОД да издигне лицето Си над теб и да ти даде мир!</verse>
        <verse osisID='Num.6.27'>Така да възлагат Името Ми върху израилевите синове и Аз ще ги благославям.</verse>
      </chapter>
      <chapter osisID='Num.7'>
        <verse osisID='Num.7.1'>И в деня, когато Мойсей завърши издигането на скинията и я помаза, и я освети с всичките й принадлежности и олтара с всичките му принадлежности, и ги помаза, и ги освети,</verse>
        <verse osisID='Num.7.2'>тогава израилевите първенци, главите на бащините им домове, които бяха първенци на племената и стояха пред преброените, принесоха</verse>
        <verse osisID='Num.7.3'>и представиха приносите си пред ГОСПОДА: шест покрити каруци и дванадесет вола, по една каруца от двама първенци и по един вол от всекиго, и ги принесоха пред скинията.</verse>
        <verse osisID='Num.7.4'>Тогава ГОСПОД говори на Мойсей и каза:</verse>
        <verse osisID='Num.7.5'>Приеми ги от тях и нека служат за извършването на службата на шатъра за срещане; и ги дай на левитите, на всекиго според службата му.</verse>
        <verse osisID='Num.7.6'>И Мойсей взе каруците и воловете и ги даде на левитите:</verse>
        <verse osisID='Num.7.7'>двете коли и четирите вола даде на синовете на Гирсон, според службата им;</verse>
        <verse osisID='Num.7.8'>и четирите каруци и осемте вола даде на синовете на Мерарий, според службата им, под ръката на Итамар, сина на свещеника Аарон.</verse>
        <verse osisID='Num.7.9'>А на синовете на Каат не даде, защото тяхната служба в светилището беше да носят на рамена.</verse>
        <verse osisID='Num.7.10'>И в деня, когато олтарът беше помазан, първенците принесоха за освещаването му; и първенците принесоха приносите си пред олтара.</verse>
        <verse osisID='Num.7.11'>И ГОСПОД каза на Мойсей: Нека принасят приносите си за освещаването на олтара по един първенец на ден.</verse>
        <verse osisID='Num.7.12'>И този, който принесе приноса си на първия ден, беше Наасон, синът на Аминадав, от юдовото племе.</verse>
        <verse osisID='Num.7.13'>И приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло, за хлебен принос,</verse>
        <verse osisID='Num.7.14'>един тамянник от десет сикъла злато, пълен с тамян,</verse>
        <verse osisID='Num.7.15'>един юнец, един овен, едно едногодишно агне за всеизгаряне,</verse>
        <verse osisID='Num.7.16'>един козел в жертва за грях</verse>
        <verse osisID='Num.7.17'>и за примирителна жертва — две говеда, пет овена, пет козела и пет едногодишни агнета. Това беше приносът на Наасон, сина на Аминадав.</verse>
        <verse osisID='Num.7.18'>На втория ден принесе Натанаил, синът на Суар, първенецът на Исахар.</verse>
        <verse osisID='Num.7.19'>Принесе приноса си: едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.20'>един тамянник от десет сикъла злато, пълен с тамян,</verse>
        <verse osisID='Num.7.21'>един юнец, един овен, едно едногодишно агне за всеизгаряне,</verse>
        <verse osisID='Num.7.22'>един козел в жертва за грях</verse>
        <verse osisID='Num.7.23'>и за примирителна жертва — две говеда, пет овена, пет козела и пет едногодишни агнета. Това беше приносът на Натанаил, сина на Суар.</verse>
        <verse osisID='Num.7.24'>На третия ден принесе първенецът на синовете на Завулон, Елиав, синът на Хелон.</verse>
        <verse osisID='Num.7.25'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.26'>един тамянник от десет сикъла злато, пълен с тамян,</verse>
        <verse osisID='Num.7.27'>един юнец, един овен, едно едногодишно агне за всеизгаряне,</verse>
        <verse osisID='Num.7.28'>един козел в жертва за грях</verse>
        <verse osisID='Num.7.29'>и за примирителна жертва — две говеда, пет овена, пет козела и пет едногодишни агнета. Това беше приносът на Елиав, сина на Хелон.</verse>
        <verse osisID='Num.7.30'>На четвъртия ден принесе първенецът на синовете на Рувим, Елисур, синът на Седиур.</verse>
        <verse osisID='Num.7.31'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.32'>един тамянник от десет сикъла злато, пълен с тамян,</verse>
        <verse osisID='Num.7.33'>един юнец, един овен, едно едногодишно агне за всеизгаряне,</verse>
        <verse osisID='Num.7.34'>един козел в жертва за грях</verse>
        <verse osisID='Num.7.35'>и за примирителна жертва — две говеда, пет овена, пет козела и пет едногодишни агнета. Това беше приносът на Елисур, сина на Седиур.</verse>
        <verse osisID='Num.7.36'>На петия ден принесе първенецът на синовете на Симеон, Селумиил, синът на Сурисадай.</verse>
        <verse osisID='Num.7.37'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.38'>един тамянник от десет сикъла злато, пълен с тамян,</verse>
        <verse osisID='Num.7.39'>един юнец, един овен, едно едногодишно агне за всеизгаряне,</verse>
        <verse osisID='Num.7.40'>един козел в жертва за грях</verse>
        <verse osisID='Num.7.41'>и за примирителна жертва — две говеда, пет овена, пет козела и пет едногодишни агнета. Това беше приносът на Селумиил, сина на Сурисадай.</verse>
        <verse osisID='Num.7.42'>На шестия ден принесе първенецът на синовете на Гад, Елиасаф, синът на Деуил.</verse>
        <verse osisID='Num.7.43'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.44'>един тамянник от десет сикъла злато, пълен с тамян,</verse>
        <verse osisID='Num.7.45'>един юнец, един овен, едно едногодишно агне за всеизгаряне,</verse>
        <verse osisID='Num.7.46'>един козел в жертва за грях</verse>
        <verse osisID='Num.7.47'>и за примирителна жертва — две говеда, пет овена, пет козела и пет едногодишни агнета. Това беше приносът на Елиасаф, сина на Деуил.</verse>
        <verse osisID='Num.7.48'>На седмия ден принесе първенецът на синовете на Ефрем, Елисама, синът на Амиуд.</verse>
        <verse osisID='Num.7.49'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.50'>един тамянник от десет сикъла злато, пълен с тамян,</verse>
        <verse osisID='Num.7.51'>един юнец, един овен, едно едногодишно агне за всеизгаряне,</verse>
        <verse osisID='Num.7.52'>един козел в жертва за грях</verse>
        <verse osisID='Num.7.53'>и за примирителна жертва — две говеда, пет овена, пет козела и пет едногодишни агнета. Това беше приносът на Елисама, сина на Амиуд.</verse>
        <verse osisID='Num.7.54'>На осмия ден принесе първенецът на синовете на Манасия, Гамалиил, синът на Федасур.</verse>
        <verse osisID='Num.7.55'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.56'>един тамянник от десет сикъла злато, пълен с тамян,</verse>
        <verse osisID='Num.7.57'>един юнец, един овен, едно едногодишно агне за всеизгаряне,</verse>
        <verse osisID='Num.7.58'>един козел в жертва за грях</verse>
        <verse osisID='Num.7.59'>и за примирителна жертва — две говеда, пет овена, пет козела и пет едногодишни агнета. Това беше приносът на Гамалиил, сина на Федасур.</verse>
        <verse osisID='Num.7.60'>На деветия ден принесе първенецът на синовете на Вениамин, Авидан, синът на Гедеон.</verse>
        <verse osisID='Num.7.61'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.62'>един тамянник от десет сикъла злато, пълен с тамян,</verse>
        <verse osisID='Num.7.63'>един юнец, един овен, едно едногодишно агне за всеизгаряне,</verse>
        <verse osisID='Num.7.64'>един козел в жертва за грях</verse>
        <verse osisID='Num.7.65'>и за примирителна жертва — две говеда, пет овена, пет козела и пет едногодишни агнета. Това беше приносът на Авидан, сина на Гедеон.</verse>
        <verse osisID='Num.7.66'>На десетия ден принесе първенецът на синовете на Дан, Ахиезер, синът на Амисадай.</verse>
        <verse osisID='Num.7.67'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.68'>един тамянник от десет сикъла злато, пълен с тамян,</verse>
        <verse osisID='Num.7.69'>един юнец, един овен, едно едногодишно агне за всеизгаряне,</verse>
        <verse osisID='Num.7.70'>един козел в жертва за грях</verse>
        <verse osisID='Num.7.71'>и за примирителна жертва — две говеда, пет овена, пет козела и пет едногодишни агнета. Това беше приносът на Ахиезер, сина на Амисадай.</verse>
        <verse osisID='Num.7.72'>На единадесетия ден принесе първенецът на синовете на Асир, Фагеил, синът на Охран.</verse>
        <verse osisID='Num.7.73'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.74'>един тамянник от десет сикъла злато, пълен с тамян,</verse>
        <verse osisID='Num.7.75'>един юнец, един овен, едно едногодишно агне за всеизгаряне,</verse>
        <verse osisID='Num.7.76'>един козел в жертва за грях</verse>
        <verse osisID='Num.7.77'>и за примирителна жертва — две говеда, пет овена, пет козела и пет едногодишни агнета. Това беше приносът на Фагеил, сина на Охран.</verse>
        <verse osisID='Num.7.78'>На дванадесетия ден принесе първенецът на синовете на Нефталим, Ахирей, синът на Енан.</verse>
        <verse osisID='Num.7.79'>Приносът му беше едно сребърно блюдо, тежко сто и тридесет сикъла, един сребърен леген от седемдесет сикъла, според сикъла на светилището, и двете пълни с пшенично брашно, смесено с маслинено масло за хлебен принос,</verse>
        <verse osisID='Num.7.80'>един тамянник от десет сикъла злато, пълен с тамян,</verse>
        <verse osisID='Num.7.81'>един юнец, един овен, едно едногодишно агне за всеизгаряне,</verse>
        <verse osisID='Num.7.82'>един козел в жертва за грях</verse>
        <verse osisID='Num.7.83'>и за примирителна жертва — две говеда, пет овена, пет козела и пет едногодишни агнета. Това беше жертвата на Ахирей, сина на Енан.</verse>
        <verse osisID='Num.7.84'>Това беше приносът за освещаването на олтара от израилевите първенци в деня, когато беше помазан: дванадесет сребърни блюда, дванадесет сребърни легена, дванадесет златни тамянника.</verse>
        <verse osisID='Num.7.85'>Всяко сребърно блюдо беше от сто и тридесет сикъла, а всеки леген беше от седемдесет сикъла; всичкото сребро на съдовете беше две хиляди и четиристотин сикъла, според сикъла на светилището.</verse>
        <verse osisID='Num.7.86'>Дванадесет златни тамянника пълни с тамян; всеки тамянник беше от десет сикъла, според сикъла на светилището, всичкото злато на тамянниците беше сто и двадесет сикъла.</verse>
        <verse osisID='Num.7.87'>Всичките говеда за всеизгаряне бяха дванадесет юнеца, освен тях и дванадесет овена, дванадесет едногодишни агнета, заедно с хлебния им принос, и дванадесет козела в жертва за грях.</verse>
        <verse osisID='Num.7.88'>И всичките говеда за примирителна жертва бяха двадесет и четири юнеца, освен тях и шестдесет овена, шестдесет козела, шестдесет едногодишни агнета. Това беше приносът за освещаването на олтара, след като беше помазан.</verse>
        <verse osisID='Num.7.89'>И когато Мойсей влезе в шатъра за срещане, за да говори с Бога, тогава чу гласа, който му говореше отгоре от умилостивилището, което беше върху ковчега на свидетелството между двата херувима; и му говореше.</verse>
      </chapter>
      <chapter osisID='Num.8'>
        <verse osisID='Num.8.1'>И ГОСПОД говори на Мойсей и каза:</verse>
        <verse osisID='Num.8.2'>Говори на Аарон и му кажи: Когато палиш светилата, седемте светила да светят пред светилника.</verse>
        <verse osisID='Num.8.3'>И Аарон направи така: запали светилата на светилника, така че да светят към предната му страна, както ГОСПОД заповяда на Мойсей.</verse>
        <verse osisID='Num.8.4'>А ето каква беше направата на светилника: изкован от злато, от стъблото до цветята си беше изкован; според образеца, който ГОСПОД показа на Мойсей, така той направи светилника.</verse>
        <verse osisID='Num.8.5'>И ГОСПОД говори на Мойсей и каза:</verse>
        <verse osisID='Num.8.6'>Вземи левитите отсред израилевите синове и ги очисти.</verse>
        <verse osisID='Num.8.7'>И така да им направиш, за да ги очистиш: поръси ги с вода за очистване и нека обръснат цялото си тяло и да изперат дрехите си, и да се очистят.</verse>
        <verse osisID='Num.8.8'>После да вземат един юнец заедно с хлебния му принос от пшенично брашно, смесено с маслинено масло; а ти да вземеш друг юнец в жертва за грях.</verse>
        <verse osisID='Num.8.9'>И да приведеш левитите пред шатъра за срещане и да събереш цялото общество на израилевите синове.</verse>
        <verse osisID='Num.8.10'>И когато приведеш левитите пред ГОСПОДА, нека израилевите синове положат ръцете си на левитите</verse>
        <verse osisID='Num.8.11'>и Аарон да подвижи левитите пред ГОСПОДА като движим принос от страна на израилевите синове, за да бъдат те за извършване на ГОСПОДНАТА служба.</verse>
        <verse osisID='Num.8.12'>И левитите да положат ръцете си на главите на юнците; и да принесеш единия в жертва за грях, а другия във всеизгаряне на ГОСПОДА, за да направиш умилостивение за левитите.</verse>
        <verse osisID='Num.8.13'>И да поставиш левитите пред Аарон и пред синовете му и да ги подвижиш като движим принос на ГОСПОДА.</verse>
        <verse osisID='Num.8.14'>Така да отделиш левитите измежду израилевите синове и левитите ще бъдат Мои.</verse>
        <verse osisID='Num.8.15'>И след това левитите да влязат, за да обслужват шатъра за срещане. Така да ги очистиш и да ги подвижиш за движим принос.</verse>
        <verse osisID='Num.8.16'>Понеже те са Ми дадени изцяло измежду израилевите синове. Вместо всичките първородни от израилевите синове — всички, които отварят утроба — ги взех за Себе Си.</verse>
        <verse osisID='Num.8.17'>Защото всичките първородни измежду израилевите синове са Мои, и човек и животно. В деня, когато поразих всичките първородни в египетската земя, ги осветих за Себе Си.</verse>
        <verse osisID='Num.8.18'>А левитите взех вместо всичките първородни измежду израилевите синове.</verse>
        <verse osisID='Num.8.19'>И дадох левитите като дар на Аарон и на синовете му измежду израилевите синове, за да вършат службата на израилевите синове в шатъра за срещане и да правят умилостивение за израилевите синове, за да не се появи язва между израилевите синове, когато израилевите синове се приближават при светилището.</verse>
        <verse osisID='Num.8.20'>Тогава Мойсей и Аарон и цялото общество на израилевите синове направиха така с левитите; според всичко, което ГОСПОД заповяда на Мойсей за левитите, така направиха израилевите синове с тях.</verse>
        <verse osisID='Num.8.21'>И така, левитите се очистиха от греховете си и изпраха дрехите си. И Аарон ги подвижи като движим принос пред ГОСПОДА и Аарон направи умилостивение за тях, за да ги очисти.</verse>
        <verse osisID='Num.8.22'>И след това левитите влязоха в шатъра за срещане, за да вършат службата си пред Аарон и пред синовете му. Както ГОСПОД заповяда на Мойсей за левитите, така направиха с тях.</verse>
        <verse osisID='Num.8.23'>И ГОСПОД говори на Мойсей и каза:</verse>
        <verse osisID='Num.8.24'>Ето определеното за левитите: от двадесет и пет години и нагоре да влиза в отряда, за да върши службата в шатъра за срещане,</verse>
        <verse osisID='Num.8.25'>а от петдесет години да престава да върши службата и да не служи вече.</verse>
        <verse osisID='Num.8.26'>Може да помага на братята си в шатъра за срещане, да пази заповяданото; но да не върши служба. Така да постъпваш с левитите по отношение на заповяданото за тях.</verse>
      </chapter>
      <chapter osisID='Num.9'>
        <verse osisID='Num.9.1'>И ГОСПОД говори на Мойсей в Синайската пустиня, в първия месец на втората година, откакто излязоха от египетската земя, и каза:</verse>
        <verse osisID='Num.9.2'>Израилевите синове да направят пасхата на определеното й време.</verse>
        <verse osisID='Num.9.3'>На четиринадесетия ден от този месец привечер да я направите, на определеното й време. Да я направите според всичките й наредби и според всичките й правила.</verse>
        <verse osisID='Num.9.4'>И Мойсей каза на израилевите синове да направят пасхата.</verse>
        <verse osisID='Num.9.5'>И направиха пасхата на четиринадесетия ден от първия месец привечер, в Синайската пустиня; според всичко, което ГОСПОД заповяда на Мойсей, така направиха израилевите синове.</verse>
        <verse osisID='Num.9.6'>А имаше някои, които бяха нечисти поради мъртво човешко тяло и не можеха да направят пасхата в онзи ден, и те дойдоха пред Мойсей и пред Аарон в онзи ден.</verse>
        <verse osisID='Num.9.7'>И тези мъже му казаха: Ние сме нечисти поради мъртво човешко тяло; защо да ни спират да не принесем ГОСПОДНИЯ принос на определеното му време между израилевите синове?</verse>
        <verse osisID='Num.9.8'>А Мойсей им каза: Постойте, за да чуя какво ще заповяда ГОСПОД за вас.</verse>
        <verse osisID='Num.9.9'>И ГОСПОД говори на Мойсей и каза:</verse>
        <verse osisID='Num.9.10'>Говори на израилевите синове и им кажи: Ако някой човек от вас или от потомството ви бъде нечист поради мъртво тяло или е далеч на път, да направи пасхата на ГОСПОДА.</verse>
        <verse osisID='Num.9.11'>Да я направят на четиринадесетия ден от втория месец, привечер, и да я ядат с безквасни хлябове и горчиви треви;</verse>
        <verse osisID='Num.9.12'>да не оставят от нея до сутринта и да не трошат кост от нея; да я направят според всичките наредби за пасхата.</verse>
        <verse osisID='Num.9.13'>А който е чист и не е на път, ако пренебрегне да направи пасхата, този човек да бъде изтребен отсред народа си, понеже не е принесъл ГОСПОДНИЯ принос на определеното му време; този човек ще носи греха си.</verse>
        <verse osisID='Num.9.14'>И ако някой чужденец, който пребивава между вас, желае да направи пасхата на ГОСПОДА, нека я направи според наредбата за пасхата и според правилото за нея. Една наредба да имате както за чужденеца, така и за местния жител.</verse>
        <verse osisID='Num.9.15'>И в деня, когато скинията беше издигната, облакът покри скинията, шатъра на свидетелството. И от вечер до сутрин над скинията имаше като огнено явление.</verse>
        <verse osisID='Num.9.16'>Така ставаше винаги: облакът я покриваше и нощем имаше като огнено явление.</verse>
        <verse osisID='Num.9.17'>И когато облакът се вдигаше от шатъра, израилевите синове тръгваха; и на мястото, където застанеше облакът, там израилевите синове разполагаха стан.</verse>
        <verse osisID='Num.9.18'>По заповед на ГОСПОДА тръгваха израилевите синове и по заповед на ГОСПОДА разполагаха стан; и през всичките дни, когато облакът стоеше над скинията, те оставаха на стан.</verse>
        <verse osisID='Num.9.19'>И когато облакът стоеше над скинията много дни, израилевите синове пазеха заповяданото от ГОСПОДА и не тръгваха.</verse>
        <verse osisID='Num.9.20'>А когато облакът стоеше над скинията малко дни, по заповед от ГОСПОДА оставаха на стан и по заповед от ГОСПОДА тръгваха.</verse>
        <verse osisID='Num.9.21'>И когато облакът стоеше само от вечер до сутрин и облакът се вдигаше на сутринта, тогава те тръгваха. Било денем или нощем, когато облакът се вдигаше, тогава и те тръгваха.</verse>
        <verse osisID='Num.9.22'>Ако облакът оставаше над скинията и стоеше над нея два дни или един месец, или дълго време, израилевите синове оставаха на стан и не тръгваха; а когато той се вдигаше, тръгваха.</verse>
        <verse osisID='Num.9.23'>По заповед от ГОСПОДА разполагаха стан и по заповед от ГОСПОДА тръгваха. Те пазеха заповяданото от ГОСПОДА, както ГОСПОД заповядваше чрез Мойсей.</verse>
      </chapter>
      <chapter osisID='Num.10'>
        <verse osisID='Num.10.1'>И ГОСПОД говори на Мойсей и каза:</verse>
        <verse osisID='Num.10.2'>Направи си две сребърни тръби; изковани да ги направиш и да ти служат за свикване на обществото и за вдигане на становете.</verse>
        <verse osisID='Num.10.3'>Когато затръбят с тях, цялото общество да се събере при теб до входа на шатъра за срещане.</verse>
        <verse osisID='Num.10.4'>Ако затръбят само с едната, да се събират при теб първенците, израилевите хилядници.</verse>
        <verse osisID='Num.10.5'>А когато затръбите високо, тогава да се вдигат становете, които са разположени към изток.</verse>
        <verse osisID='Num.10.6'>И когато затръбите високо втори път, тогава да се вдигат становете, които са разположени към юг. Да тръбят високо, за да се вдигат.</verse>
        <verse osisID='Num.10.7'>Но за събиране на събранието да тръбите, но без да тръбите високо.</verse>
        <verse osisID='Num.10.8'>Свещениците, синовете на Аарон, да тръбят с тръбите. Те да ви бъдат вечна наредба в поколенията ви.</verse>
        <verse osisID='Num.10.9'>И когато излизате на война в земята си против притеснителя, който би ви притеснил, тогава да затръбите високо с тръбите и ще бъдете спомнени пред ГОСПОДА, вашия Бог, и ще бъдете избавени от враговете си.</verse>
        <verse osisID='Num.10.10'>И в дните на радостта си и на празниците си, и на новолунията си да тръбите с тръбите при всеизгарянията си и при примирителните си жертви; и те да ви бъдат за спомен пред вашия Бог. Аз съм ГОСПОД, вашият Бог.</verse>
        <verse osisID='Num.10.11'>И във втората година, във втория месец, на двадесетия ден от месеца облакът се вдигна от скинията на свидетелството.</verse>
        <verse osisID='Num.10.12'>И израилевите синове се вдигнаха от Синайската пустиня според пътуванията си. И облакът застана в пустинята Фаран.</verse>
        <verse osisID='Num.10.13'>Вдигнаха се за първи път според заповедта на ГОСПОДА чрез Мойсей.</verse>
        <verse osisID='Num.10.14'>Знамето на стана на синовете на Юда се вдигна първо според войнствата им. И над войнството му беше Наасон, синът на Аминадав.</verse>
        <verse osisID='Num.10.15'>Над войнството на племето на синовете на Исахар беше Натанаил, синът на Суар.</verse>
        <verse osisID='Num.10.16'>А над войнството на племето на синовете на Завулон беше Елиав, синът на Хелон.</verse>
        <verse osisID='Num.10.17'>Тогава се свали скинията и се вдигнаха синовете на Гирсон и синовете на Мерарий, които носеха скинията.</verse>
        <verse osisID='Num.10.18'>После се вдигна знамето на стана на Рувим според войнствата им. И над войнството му беше Елисур, синът на Седиур.</verse>
        <verse osisID='Num.10.19'>Над войнството на племето на синовете на Симеон беше Селумиил, синът на Сурисадай.</verse>
        <verse osisID='Num.10.20'>А над войнството на племето на синовете на Гад беше Елиасаф, синът на Деуил.</verse>
        <verse osisID='Num.10.21'>После се вдигнаха каатците, които носеха светилището; и скинията се издигаше до тяхното пристигане.</verse>
        <verse osisID='Num.10.22'>И знамето на стана на синовете на Ефрем се вдигна според войнствата им. И над войнството му беше Елисама, синът на Амиуд.</verse>
        <verse osisID='Num.10.23'>Над войнството на племето на синовете на Манасия беше Гамалиил, синът на Федасур.</verse>
        <verse osisID='Num.10.24'>А над войнството на племето на синовете на Вениамин беше Авидан, синът на Гедеон.</verse>
        <verse osisID='Num.10.25'>И знамето на стана на синовете на Дан, които бяха последни от всички станове, се вдигна според войнствата им. И над войнството му беше Ахиезер, синът на Амисадай.</verse>
        <verse osisID='Num.10.26'>Над войнството на племето на синовете на Асир беше Фагеил, синът на Охран.</verse>
        <verse osisID='Num.10.27'>А над войнството на племето на синовете на Нефталим беше Ахирей, синът на Енан.</verse>
        <verse osisID='Num.10.28'>Така ставаше пътуването на израилевите синове според войнствата им; така се вдигаха.</verse>
        <verse osisID='Num.10.29'>И Мойсей каза на Овав, сина на мадиамеца Рагуил, тъста на Мойсей: Ние тръгваме за онова място, за което ГОСПОД каза: Ще ви го дам. Ела заедно с нас и ще ти сторим добро, защото ГОСПОД е обещал добро на Израил.</verse>
        <verse osisID='Num.10.30'>Но той му каза: Няма да дойда, а ще отида в своята си земя и при рода си.</verse>
        <verse osisID='Num.10.31'>А Мойсей каза: Моля те, не ни оставяй, понеже ти знаеш къде трябва да разполагаме стан в пустинята и ще бъдеш очи за нас.</verse>
        <verse osisID='Num.10.32'>И ако дойдеш с нас, доброто, което ГОСПОД ще направи на нас, същото добро ще направим и ние на теб.</verse>
        <verse osisID='Num.10.33'>И така, пропътуваха тридневен път от ГОСПОДНАТА планина; и ковчегът на ГОСПОДНИЯ завет се движеше на тридневен път пред тях, за да им търси място за почивка.</verse>
        <verse osisID='Num.10.34'>И ГОСПОДНИЯТ облак беше над тях денем, когато тръгваха от стана.</verse>
        <verse osisID='Num.10.35'>И когато ковчегът се вдигаше, Мойсей казваше: Стани, ГОСПОДИ и да се разпръснат враговете Ти, и да побягнат отпред Теб онези, които Те мразят!</verse>
        <verse osisID='Num.10.36'>А когато се спираше, той казваше: Върни се, ГОСПОДИ, при десетките хиляди на израилевите хиляди!</verse>
      </chapter>
      <chapter osisID='Num.11'>
        <verse osisID='Num.11.1'>И народът роптаеше и това беше зло в ушите на ГОСПОДА. И ГОСПОД чу и гневът Му пламна, и огън от ГОСПОДА се запали между тях и пояждаше в края на стана.</verse>
        <verse osisID='Num.11.2'>Тогава народът извика към Мойсей и Мойсей се помоли на ГОСПОДА, и огънят престана.</verse>
        <verse osisID='Num.11.3'>И онова място се нарече Тавера, защото огън от ГОСПОДА гореше между тях.</verse>
        <verse osisID='Num.11.4'>И разноплеменното множество, което беше между тях, стръвно пожела месо; и израилевите синове също плакаха отново и казаха: Кой ще ни даде месо да ядем?</verse>
        <verse osisID='Num.11.5'>Ние помним рибата, която ядяхме даром в Египет, краставиците и дините, и праза, и лука, и чесъна;</verse>
        <verse osisID='Num.11.6'>а сега душата ни е изсъхнала — нищо няма, няма какво да гледаме освен тази манна!</verse>
        <verse osisID='Num.11.7'>А манната приличаше на кориандрово семе и беше на вид като бделионова смола.</verse>
        <verse osisID='Num.11.8'>И народът се пръсна наоколо и я събираше, мелеше я в мелници или я чукаше в чутури и я вареше в гърнета, и правеше пити от нея. А вкусът й беше като вкус на пити, пържени в масло.</verse>
        <verse osisID='Num.11.9'>Когато нощем падаше росата в стана, с нея падаше и манна.</verse>
        <verse osisID='Num.11.10'>И Мойсей чу как народът плачеше в родовете си, всеки при входа на шатрата си, и ГОСПОДНИЯТ гняв пламна силно. И това беше зло в очите на Мойсей.</verse>
        <verse osisID='Num.11.11'>И Мойсей каза на ГОСПОДА: Защо си наскърбил слугата Си? И защо не съм придобил Твоето благоволение, та си сложил върху мен товара на целия този народ?</verse>
        <verse osisID='Num.11.12'>Аз ли съм носил в утробата си целия този народ, или аз съм го родил, че ми казваш: Носи ги в пазвата си, както кърмачка носи кърмачето, до земята, за която си се клел на бащите им?</verse>
        <verse osisID='Num.11.13'>Откъде у мен месо да дам на целия този народ! Защото плачат пред мен и казват: Дай ни месо да ядем!</verse>
        <verse osisID='Num.11.14'>Аз не мога сам да нося целия този народ, защото е много тежък за мен.</verse>
        <verse osisID='Num.11.15'>Ако така постъпваш с мен, моля Ти се, убий ме още сега, ако съм намерил Твоето благоволение, за да не гледам злощастието си!</verse>
        <verse osisID='Num.11.16'>И ГОСПОД каза на Мойсей: Събери ми седемдесет мъже измежду израилевите старейшини, за които знаеш, че са старейшини на народа и негови надзорници, и ги доведи при шатъра за срещане, за да застанат там с теб.</verse>
        <verse osisID='Num.11.17'>И Аз ще сляза и ще говоря там с теб, и ще взема от Духа, който е на теб, и ще сложа на тях, за да носят товара на народа заедно с теб, за да не го носиш ти сам.</verse>
        <verse osisID='Num.11.18'>И кажи на народа: Осветете се за утре и ще ядете месо, защото плакахте в ушите на ГОСПОДА и казвахте: Кой ще ни даде месо да ядем, защото добре ни беше в Египет! Затова ГОСПОД ще ви даде месо и ще ядете.</verse>
        <verse osisID='Num.11.19'>Няма да ядете един ден, нито два дни, нито пет дни, нито десет дни, нито двадесет дни,</verse>
        <verse osisID='Num.11.20'>а цял месец, докато ви излезе от носа и ви втръсне, защото презряхте ГОСПОДА, който е между вас, и плакахте пред Него, и казвахте: Защо излязохме от Египет?</verse>
        <verse osisID='Num.11.21'>И Мойсей каза: Народът, сред който съм, е шестстотин хиляди души пешаци, а Ти казваш: Ще им дам да ядат месо цял месец.</verse>
        <verse osisID='Num.11.22'>Да се изколят ли за тях овцете и говедата, за да им бъдат достатъчни, или да им се съберат всичките риби на морето, за да им бъдат достатъчни?</verse>
        <verse osisID='Num.11.23'>А ГОСПОД каза на Мойсей: Скъсила ли се е ръката на ГОСПОДА? Сега ще видиш дали ще ти се сбъдне словото Ми, или не.</verse>
        <verse osisID='Num.11.24'>И така, Мойсей излезе и каза на народа думите на ГОСПОДА. И събра седемдесет мъже от старейшините на народа и ги постави около шатъра.</verse>
        <verse osisID='Num.11.25'>Тогава ГОСПОД слезе в облака и говори с него, и взе от Духа, който беше на него, и го сложи на седемдесетте старейшини. И когато Духът дойде на тях, те пророкуваха, но не повториха.</verse>
        <verse osisID='Num.11.26'>Но двама от мъжете бяха останали в стана. Името на единия от тях беше Елдад, а името на другия — Модад. И на тях дойде Духът; те бяха от записаните, но не бяха излезли при шатъра и пророкуваха в стана.</verse>
        <verse osisID='Num.11.27'>И едно момче изтича и съобщи на Мойсей, и каза: Елдад и Модад пророкуват в стана.</verse>
        <verse osisID='Num.11.28'>И Иисус, Навиевият син, слугата на Мойсей, един от избраните му, проговори и каза: Господарю мой, Мойсей, забрани им!</verse>
        <verse osisID='Num.11.29'>А Мойсей му каза: Ревнуваш ли за мен? Да бяха всички от ГОСПОДНИЯ народ пророци и да сложеше ГОСПОД Духа Си на тях!</verse>
        <verse osisID='Num.11.30'>И Мойсей се оттегли в стана, той и израилевите старейшини.</verse>
        <verse osisID='Num.11.31'>Тогава излезе вятър от ГОСПОДА и докара от морето пъдпъдъци, и ги хвърли върху стана, до един ден път от едната страна и до един ден път от другата страна около стана, и до два лакътя от повърхността на земята.</verse>
        <verse osisID='Num.11.32'>Тогава народът стана и целия онзи ден и цялата нощ, и целия следващ ден събираше пъдпъдъците. Който събра най-малко, събра десет кора. И си ги овесиха да се сушат около стана.</verse>
        <verse osisID='Num.11.33'>А когато месото беше още в зъбите им и още не беше сдъвкано, ГОСПОДНИЯТ гняв пламна против народа и ГОСПОД порази народа с много голяма язва.</verse>
        <verse osisID='Num.11.34'>И нарекоха това място Киврот-Атаава, защото там беше погребан лакомият народ.</verse>
        <verse osisID='Num.11.35'>А от Киврот-Атаава народът се вдигна за Асирот и остана в Асирот.</verse>
      </chapter>
      <chapter osisID='Num.12'>
        <verse osisID='Num.12.1'>А Мариам и Аарон говориха против Мойсей заради етиопката, която беше взел за жена — защото беше взел една етиопка за жена — и казаха:</verse>
        <verse osisID='Num.12.2'>Само чрез Мойсей ли говори ГОСПОД? Не говори ли и чрез нас? И ГОСПОД чу това.</verse>
        <verse osisID='Num.12.3'>А Мойсей беше много кротък човек, повече от всички хора, които бяха на земята.</verse>
        <verse osisID='Num.12.4'>И ГОСПОД веднага каза на Мойсей, на Аарон и на Мариам: Излезте вие тримата при шатъра за срещане! И те излязоха и тримата.</verse>
        <verse osisID='Num.12.5'>Тогава ГОСПОД слезе в облачен стълб, застана пред входа на шатъра и повика Аарон и Мариам и те двамата излязоха.</verse>
        <verse osisID='Num.12.6'>И каза: Слушайте сега думите Ми! Ако има пророк между вас, Аз, ГОСПОД, ще му стана познат чрез видение, насън ще му говоря.</verse>
        <verse osisID='Num.12.7'>Но слугата Ми Мойсей не е така. Той е верен в целия Ми дом;</verse>
        <verse osisID='Num.12.8'>с него говоря лице в лице, ясно, а не със загадки; и той гледа образа на ГОСПОДА. Как не се убояхте вие да говорите против слугата Ми Мойсей?</verse>
        <verse osisID='Num.12.9'>И гневът на ГОСПОДА пламна против тях и Той си отиде.</verse>
        <verse osisID='Num.12.10'>И като облакът се оттегли от шатъра, ето, Мариам беше прокажена, бяла като сняг; и Аарон погледна Мариам и ето, тя беше прокажена.</verse>
        <verse osisID='Num.12.11'>Тогава Аарон каза на Мойсей: Моля те, господарю мой, не ни възлагай този грях, с който извършихме безумие и съгрешихме!</verse>
        <verse osisID='Num.12.12'>Нека тя не бъде като мъртво дете, на което половината от тялото се е разложило, когато излиза от утробата на майка си!</verse>
        <verse osisID='Num.12.13'>И Мойсей извика към ГОСПОДА и каза: О Боже, моля Ти се, изцели я!</verse>
        <verse osisID='Num.12.14'>А ГОСПОД каза на Мойсей: Ако баща й я беше заплюл в лицето, нямаше ли да бъде посрамена седем дни? Нека бъде затворена извън стана седем дни и след това може да се прибере.</verse>
        <verse osisID='Num.12.15'>И така, Мариам беше затворена седем дни извън стана и народът не се вдигна, докато Мариам не се прибра.</verse>
        <verse osisID='Num.12.16'>След това народът се вдигна от Асирот и разположи стан в пустинята Фаран.</verse>
      </chapter>
      <chapter osisID='Num.13'>
        <verse osisID='Num.13.1'>И ГОСПОД говори на Мойсей и каза:</verse>
        <verse osisID='Num.13.2'>Изпрати мъже, за да разузнаят ханаанската земя, която Аз давам на израилевите синове! Да изпратите по един мъж от всяко племе на бащите им и всеки да е първенец между тях.</verse>
        <verse osisID='Num.13.3'>И така, Мойсей ги изпрати от пустинята Фаран според ГОСПОДНАТА заповед. Всичките мъже бяха началници между израилевите синове.</verse>
        <verse osisID='Num.13.4'>Ето имената им: от рувимовото племе: Самуй, синът на Закхур;</verse>
        <verse osisID='Num.13.5'>от симеоновото племе: Сафат, синът на Хорий;</verse>
        <verse osisID='Num.13.6'>от юдовото племе: Халев, синът на Ефоний;</verse>
        <verse osisID='Num.13.7'>от исахаровото племе: Игал, синът на Йосиф;</verse>
        <verse osisID='Num.13.8'>от ефремовото племе: Осия, синът на Навий;</verse>
        <verse osisID='Num.13.9'>от вениаминовото племе: Фалтий, синът на Рефу;</verse>
        <verse osisID='Num.13.10'>от завулоновото племе: Гадиил, синът на Содий;</verse>
        <verse osisID='Num.13.11'>от йосифовото племе: от Манасиевото племе: Гадий, синът на Сусий;</verse>
        <verse osisID='Num.13.12'>от дановото племе: Амиил, синът на Гамалий;</verse>
        <verse osisID='Num.13.13'>от асировото племе: Сетур, синът на Михаил;</verse>
        <verse osisID='Num.13.14'>от нефталимовото племе: Наавий, синът на Волсий;</verse>
        <verse osisID='Num.13.15'>от гадовото племе: Геуил, синът на Махний.</verse>
        <verse osisID='Num.13.16'>Това са имената на мъжете, които Мойсей изпрати, за да разузнаят земята. И Мойсей нарече Осия, сина на Навий, Иисус.</verse>
        <verse osisID='Num.13.17'>Като ги изпрати да разузнаят ханаанската земя, Мойсей им каза: Изкачете се на южната страна и се качете на хълмовете,</verse>
        <verse osisID='Num.13.18'>и огледайте земята каква е и народът, който живее в нея, силен ли е, или слаб, малоброен ли е, или многоброен;</verse>
        <verse osisID='Num.13.19'>и каква е земята, в която живее, добра ли е, или лоша; и какви са градовете, в които те живеят, от шатри ли са, или са укрепени;</verse>
        <verse osisID='Num.13.20'>и каква е земята, плодородна ли е, или слаба, има ли по нея дървета, или не. И бъдете смели и донесете от плодовете на земята. А тогава беше времето на първозрялото грозде.</verse>
        <verse osisID='Num.13.21'>И така, те се качиха и разузнаха земята от пустинята Цин до Реов при прохода на Емат.</verse>
        <verse osisID='Num.13.22'>После се изкачиха на южната страна и дойдоха до Хеврон, където живееха Ахиман, Сесай и Талмай, синовете на Енак. А Хеврон беше построен седем години преди египетския Цоан.</verse>
        <verse osisID='Num.13.23'>И когато дойдоха до долината Есхол, отрязаха от там една лозова пръчка с един грозд, който двама носеха на прът; взеха и нарове и смокини.</verse>
        <verse osisID='Num.13.24'>Онова място се нарече долина Есхол поради грозда, който израилевите синове отрязаха от там.</verse>
        <verse osisID='Num.13.25'>И след четиридесет дни те се върнаха от разузнаването на земята.</verse>
        <verse osisID='Num.13.26'>И дойдоха при Мойсей, при Аарон и при цялото общество израилеви синове в пустинята Фаран, в Кадис, и дадоха отчет пред тях и пред цялото общество, и им показаха плода на земята.</verse>
        <verse osisID='Num.13.27'>И им разказаха, като говориха: Ходихме в земята, в която ни изпрати. Наистина там текат мляко и мед — ето и плода й.</verse>
        <verse osisID='Num.13.28'>Но народът, който живее в земята, е силен и градовете — укрепени и много големи; там видяхме и синовете на Енак.</verse>
        <verse osisID='Num.13.29'>Амаличаните живеят в южната земя, хетейците, евусейците и аморейците живеят по хълмовете, а ханаанците живеят при морето и край бреговете на Йордан.</verse>
        <verse osisID='Num.13.30'>А Халев успокояваше народа пред Мойсей, като казваше: Да вървим напред и да я завладеем, защото със сигурност ще я превземем!</verse>
        <verse osisID='Num.13.31'>А мъжете, които бяха отишли заедно с него, казаха: Не можем да излезем против онзи народ, защото е по-силен от нас.</verse>
        <verse osisID='Num.13.32'>И пуснаха лош слух сред израилевите синове за земята, която бяха разузнали, и казваха: Земята, която обходихме, за да я разузнаем, е земя, която изпояжда жителите си; и всичките хора, които видяхме в нея, са много високи мъже.</verse>
        <verse osisID='Num.13.33'>Там видяхме великаните, синовете на Енак, от великанския род; и пред тях ни се виждаше, че сме като скакалци, а такива бяхме и в техните очи.</verse>
      </chapter>
      <chapter osisID='Num.14'>
        <verse osisID='Num.14.1'>Тогава цялото общество извика с висок глас и народът плака през онази нощ.</verse>
        <verse osisID='Num.14.2'>И всичките израилеви синове роптаеха против Мойсей и Аарон, и цялото общество им говореше: Да бяхме измрели в египетската земя или в тази пустиня да бяхме измрели!</verse>
        <verse osisID='Num.14.3'>И защо ни води ГОСПОД в тази земя да паднем от меч и жените ни и децата ни да бъдат разграбени? Не беше ли по-добре за нас да се върнем в Египет?</verse>
        <verse osisID='Num.14.4'>И си казаха един на друг: Да си поставим началник и да се върнем в Египет!</verse>
        <verse osisID='Num.14.5'>Тогава Мойсей и Аарон паднаха на лицата си пред цялото събрание на обществото на израилевите синове.</verse>
        <verse osisID='Num.14.6'>И Иисус, синът на Навий, и Халев, синът на Ефоний, от онези, които бяха разузнали земята, раздраха дрехите си;</verse>
        <verse osisID='Num.14.7'>и говориха на цялото общество на израилевите синове и казваха: Земята, която обходихме, за да я разузнаем, е много, много добра земя.</verse>
        <verse osisID='Num.14.8'>Ако ГОСПОД има благоволение към нас, Той ще ни въведе в тази земя и ще ни я даде — земя, където текат мляко и мед.</verse>
        <verse osisID='Num.14.9'>Само не въставайте против ГОСПОДА и не се страхувайте от народа на земята, защото той е хляб за нас! Защитата му се оттегли от него, а ГОСПОД е с нас; не се бойте от тях!</verse>
        <verse osisID='Num.14.10'>Но цялото общество каза да ги убият с камъни. Тогава ГОСПОДНАТА слава се яви в шатъра за срещане пред всичките израилеви синове.</verse>
        <verse osisID='Num.14.11'>И ГОСПОД каза на Мойсей: Докога ще Ме презира този народ и докога няма да Ми вярва въпреки всичките знамения, които съм извършил сред него?</verse>
        <verse osisID='Num.14.12'>Ще го поразя с мор и ще го изтребя, а теб ще направя народ по-голям и по-силен от него.</verse>
        <verse osisID='Num.14.13'>Но Мойсей каза на ГОСПОДА: Тогава египтяните ще чуят — защото Ти със силата Си си извел този народ отсред тях —</verse>
        <verse osisID='Num.14.14'>и ще се каже на жителите на тази земя, които са чули, че Ти, ГОСПОДИ, си сред този народ и че Ти, ГОСПОДИ, се явяваш лице с лице, и че облакът Ти стои над него, и че Ти вървиш пред него в облачен стълб денем и в огнен стълб нощем.</verse>
        <verse osisID='Num.14.15'>И ако убиеш този народ като един човек, тогава народите, които са чули за Теб, ще говорят и ще казват:</verse>
        <verse osisID='Num.14.16'>Понеже ГОСПОД не можа да въведе този народ в земята, за която му се кле, затова го изкла в пустинята.</verse>
        <verse osisID='Num.14.17'>И сега, моля Ти се, нека се възвеличи силата на Господа, както си говорил, като си казал:</verse>
        <verse osisID='Num.14.18'>ГОСПОД е дълготърпелив и многомилостив, прощава беззаконие и престъпление, но никак не оставя ненаказан виновния, и въздава беззаконието на бащите върху децата до третото и четвъртото поколение.</verse>
        <verse osisID='Num.14.19'>Прости, моля Ти се, беззаконието на този народ според голямата Си милост и както си прощавал на този народ от Египет до тук.</verse>
        <verse osisID='Num.14.20'>И ГОСПОД каза: Прощавам според думата ти,</verse>
        <verse osisID='Num.14.21'>но наистина — жив съм Аз и целият свят ще се изпълни с ГОСПОДНАТА слава —</verse>
        <verse osisID='Num.14.22'>всички тези мъже, които видяха славата Ми и знаменията, които извърших в Египет и в пустинята, и Ме изпитваха десет пъти досега, и не послушаха гласа Ми,</verse>
        <verse osisID='Num.14.23'>наистина те няма да видят земята, за която се клех на бащите им — никой от онези, които Ме презряха, няма да я види!</verse>
        <verse osisID='Num.14.24'>Но понеже слугата ми Халев има в себе си друг дух и той напълно Ме последва, затова него ще въведа в земята, в която влезе, и потомството му ще я наследи.</verse>
        <verse osisID='Num.14.25'>А амаличаните и ханаанците живеят в долината. Утре се върнете и идете в пустинята към Червено море!</verse>
        <verse osisID='Num.14.26'>ГОСПОД говори още на Мойсей и Аарон, и каза:</verse>
        <verse osisID='Num.14.27'>Докога ще търпя това зло общество, което роптае против Мен? Чух роптанията на израилевите синове, с които роптаят против Мен.</verse>
        <verse osisID='Num.14.28'>Кажи им: Жив съм Аз, заявява ГОСПОД — наистина ще ви направя така, както вие говорихте в ушите Ми!</verse>
        <verse osisID='Num.14.29'>Труповете ви ще паднат в тази пустиня и от преброените между вас, колкото сте на брой, от двадесет години и нагоре, които роптахте против Мен,</verse>
        <verse osisID='Num.14.30'>нито един няма да влезе в земята, за която се клех да ви заселя в нея, освен Халев, сина на Ефоний, и Иисус, сина на Навий.</verse>
        <verse osisID='Num.14.31'>А децата ви, за които казахте, че ще бъдат разграбени, тях ще въведа и те ще познаят земята, която вие презряхте.</verse>
        <verse osisID='Num.14.32'>А вашите трупове ще паднат в тази пустиня.</verse>
        <verse osisID='Num.14.33'>И децата ви ще скитат по пустинята четиридесет години и ще теглят заради вашите блудства, докато труповете ви се довършат в пустинята.</verse>
        <verse osisID='Num.14.34'>Според броя на дните, за които разузнахте земята, четиридесет дни, по един ден за една година, четиридесет години ще теглите заради беззаконията си и ще познаете какво е Аз да се отвърна.</verse>
        <verse osisID='Num.14.35'>Аз, ГОСПОД, говорих. Наистина така ще направя на цялото това зло общество, което се е събрало против Мен: в тази пустиня ще се довършат и в нея ще измрат.</verse>
        <verse osisID='Num.14.36'>И онези мъже, които Мойсей изпрати да разузнаят земята и които се върнаха и подбудиха цялото общество да роптае против него, като пуснаха лош слух за земята,</verse>
        <verse osisID='Num.14.37'>тези мъже, които пуснаха лош слух за земята, измряха от язвата пред ГОСПОДА.</verse>
        <verse osisID='Num.14.38'>А Иисус, синът на Навий, и Халев, синът на Ефоний, останаха живи измежду онези мъже, които ходиха да разузнаят земята.</verse>
        <verse osisID='Num.14.39'>И когато Мойсей говори тези думи на всичките израилеви синове, народът плака много.</verse>
        <verse osisID='Num.14.40'>И на сутринта станаха рано, за да се изкачат на върха на хълма и казаха: Ето ни, ще се изкачим на мястото, за което ГОСПОД говори, защото съгрешихме.</verse>
        <verse osisID='Num.14.41'>А Мойсей каза: Защо престъпвате ГОСПОДНАТА заповед? Това няма да успее.</verse>
        <verse osisID='Num.14.42'>Не се изкачвайте, защото ГОСПОД не е между вас, да не би да ви победят враговете ви,</verse>
        <verse osisID='Num.14.43'>защото амаличаните и ханаанците са там пред вас и ще паднете от меч. Понеже отстъпихте и не следвахте ГОСПОДА, затова ГОСПОД няма да бъде с вас.</verse>
        <verse osisID='Num.14.44'>Те обаче дръзнаха да се изкачат на върха на хълма. Но ковчегът на ГОСПОДНИЯ завет и Мойсей не излязоха от стана.</verse>
        <verse osisID='Num.14.45'>Тогава амаличаните и ханаанците, които живееха на онзи хълм, слязоха и ги разбиха, и ги разпиляха чак до Хорма.</verse>
      </chapter>
      <chapter osisID='Num.15'>
        <verse osisID='Num.15.1'>И ГОСПОД говори на Мойсей и каза:</verse>
        <verse osisID='Num.15.2'>Говори на израилевите синове и им кажи: Когато влезете в земята, която Аз ви давам да живеете в нея,</verse>
        <verse osisID='Num.15.3'>и принесете жертва чрез огън на ГОСПОДА, било всеизгаряне, или жертва за изпълнение на обрек, или доброволен принос, или на празниците си, за да направите благоухание на умилостивение на ГОСПОДА от говедата или от дребния добитък,</verse>
        <verse osisID='Num.15.4'>тогава онзи, който принася приноса си на ГОСПОДА, нека принесе за хлебен принос една десета от ефа пшенично брашно, смесено с четвърт ин маслинено масло.</verse>
        <verse osisID='Num.15.5'>И за всяко агне на всеизгарянето или на жертвата да прибавиш четвърт ин вино за възлияние;</verse>
        <verse osisID='Num.15.6'>или за всеки овен да прибавиш за хлебен принос две десети от ефа пшенично брашно, смесено с една трета ин маслинено масло;</verse>
        <verse osisID='Num.15.7'>и за възлияние да принесеш една трета ин вино за благоухание на умилостивение на ГОСПОДА.</verse>
        <verse osisID='Num.15.8'>И ако принесеш юнец за всеизгаряне или като жертва за изпълнение на обрек, или примирителна жертва на ГОСПОДА,</verse>
        <verse osisID='Num.15.9'>тогава с юнеца да принесеш за хлебен принос три десети от ефа пшенично брашно, смесено с половин ин маслинено масло;</verse>
        <verse osisID='Num.15.10'>и да принесеш за възлияние половин ин вино, жертва чрез огън за благоухание на умилостивение на ГОСПОДА.</verse>
        <verse osisID='Num.15.11'>Така трябва да се прави при всяко говедо или при всеки овен, или при всяко агне или яре.</verse>
        <verse osisID='Num.15.12'>Според броя, който ще принесете, да направите така за всяко едно според броя им.</verse>
        <verse osisID='Num.15.13'>Всеки местен жител да прави така, когато принася жертва чрез огън за благоухание на умилостивение на ГОСПОДА.</verse>
        <verse osisID='Num.15.14'>Ако някой чужденец живее между вас, или който е между вас във всичките ви поколения и принася жертва чрез огън за благоухание на умилостивение на ГОСПОДА, да направи също така, както правите вие.</verse>
        <verse osisID='Num.15.15'>Що се отнася до събранието, една наредба да има за вас и за чужденеца, който живее между вас, една вечна наредба в поколенията ви; както сте вие, така да бъде и чужденецът пред ГОСПОДА.</verse>
        <verse osisID='Num.15.16'>Един закон и едно правило да има за вас и за чужденеца, който живее между вас.</verse>
        <verse osisID='Num.15.17'>И ГОСПОД говори на Мойсей и каза:</verse>
        <verse osisID='Num.15.18'>Говори на израилевите синове и им кажи: Когато влезете в земята, в която Аз ви въвеждам,</verse>
        <verse osisID='Num.15.19'>и ядете от хляба на земята, тогава да принесете на ГОСПОДА възвишаем принос.</verse>
        <verse osisID='Num.15.20'>От първото си тесто да принесете пита за възвишаем принос — да я издигнете, както правите с възвишаемия принос от харман.</verse>
        <verse osisID='Num.15.21'>От първото си тесто да давате на ГОСПОДА възвишаем принос в поколенията си.</verse>
        <verse osisID='Num.15.22'>И ако неволно съгрешите и не изпълните всички тези заповеди, които ГОСПОД каза на Мойсей —</verse>
        <verse osisID='Num.15.23'>всичко, което ГОСПОД ви заповяда чрез Мойсей от деня, когато ГОСПОД даде заповедта, и нататък в поколенията ви —</verse>
        <verse osisID='Num.15.24'>ако е извършено от незнание, без да знае обществото, нека цялото общество принесе един юнец във всеизгаряне за благоухание на умилостивение на ГОСПОДА заедно с хлебния му принос и с възлиянието му, според правилото, и един козел в жертва за грях.</verse>
        <verse osisID='Num.15.25'>И свещеникът да направи умилостивение за цялото общество израилеви синове и ще им се прости, защото е било от незнание и те са принесли приноса си, жертва чрез огън на ГОСПОДА, и жертвата си за грях пред ГОСПОДА за греха си от незнание.</verse>
        <verse osisID='Num.15.26'>И ще се прости на цялото общество израилеви синове и на чужденеца, който живее между тях, защото за целия народ е било от незнание.</verse>
        <verse osisID='Num.15.27'>А ако един човек съгреши от незнание, да принесе едногодишна коза в жертва за грях;</verse>
        <verse osisID='Num.15.28'>и свещеникът да направи умилостивение за човека, който е съгрешил от незнание; когато съгреши от незнание пред ГОСПОДА, да направи умилостивение за него и ще му се прости.</verse>
        <verse osisID='Num.15.29'>За местния жител от израилевите синове и за чужденеца, който живее между тях, да имате един закон за този, който съгреши от незнание.</verse>
        <verse osisID='Num.15.30'>Но ако някой извърши това с дръзка ръка, бил той от местните жители, или от чужденците, той показва презрение към ГОСПОДА; този човек да бъде изтребен отсред народа си.</verse>
        <verse osisID='Num.15.31'>Понеже е презрял словото на ГОСПОДА и е престъпил заповедта Му, този човек непременно да се изтреби — беззаконието му ще бъде върху него.</verse>
        <verse osisID='Num.15.32'>И когато израилевите синове бяха в пустинята, намериха един човек, който събираше дърва в съботен ден.</verse>
        <verse osisID='Num.15.33'>И онези, които го намериха, като събираше дърва, го доведоха при Мойсей и Аарон и при цялото общество.</verse>
        <verse osisID='Num.15.34'>И го сложиха под стража, понеже още не беше определено какво трябваше да направят с него.</verse>
        <verse osisID='Num.15.35'>И ГОСПОД каза на Мойсей: Човекът непременно трябва да се умъртви. Цялото общество да го убие с камъни вън от стана.</verse>
        <verse osisID='Num.15.36'>Тогава цялото общество го изведе вън от стана и го уби с камъни и той умря, както ГОСПОД заповяда на Мойсей.</verse>
        <verse osisID='Num.15.37'>И ГОСПОД говори на Мойсей и каза:</verse>
        <verse osisID='Num.15.38'>Говори на израилевите синове и им кажи в поколенията си да правят ресни по краищата на дрехите си и да сложат син ширит на ресните на краищата.</verse>
        <verse osisID='Num.15.39'>И това да ви бъде за ресни за напомняне и като ги гледате, да помните всичките заповеди на ГОСПОДА и да ги изпълнявате, и да не се оглеждате според своите си сърца и според своите си очи, след които вие блудствате,</verse>
        <verse osisID='Num.15.40'>а да помните и изпълнявате всичките Ми заповеди, и да бъдете свети на вашия Бог.</verse>
        <verse osisID='Num.15.41'>Аз съм ГОСПОД, вашият Бог, който ви изведох от египетската земя, за да ви бъда Бог. Аз съм ГОСПОД, вашият Бог.</verse>
      </chapter>
      <chapter osisID='Num.16'>
        <verse osisID='Num.16.1'>А Корей, синът на Исаар, син на Каат, син на Леви, предприе, и с него Датан и Авирон, синовете на Елиав, и Он, синът на Фалет, Рувимови потомци,</verse>
        <verse osisID='Num.16.2'>и се вдигнаха против Мойсей с двеста и петдесет мъже от израилевите синове, първенци на обществото, призованите на събранието, именити мъже.</verse>
        <verse osisID='Num.16.3'>Те се събраха против Мойсей и против Аарон и им казаха: Стига ви толкова! Цялото общество е свято, всеки един от тях и ГОСПОД е сред тях. Защо вие се възвишавате над събранието на ГОСПОДА?</verse>
        <verse osisID='Num.16.4'>А Мойсей, като чу това, падна на лицето си;</verse>
        <verse osisID='Num.16.5'>и говори на Корей и на цялото му общество и каза: Утре ГОСПОД ще покаже кои са Негови и кой е свят, за да го остави да се приближи до Него. И когото Той избере, него ще остави да се приближи до Него.</verse>
        <verse osisID='Num.16.6'>Направете така: вземете си кадилници, Корей и цялото ти общество,</verse>
        <verse osisID='Num.16.7'>и утре сложете в тях огън и сложете отгоре тамян пред ГОСПОДА; и когото ГОСПОД избере, той ще бъде свят. Стига ви толкова, левийци!</verse>
        <verse osisID='Num.16.8'>И Мойсей каза на Корей: Чуйте сега, вие, синове на Леви:</verse>
        <verse osisID='Num.16.9'>Малко ли ви е това, че Израилевият Бог ви отдели от израилевото общество и ви направи да се приближавате при Него, за да вършите службата на ГОСПОДНАТА скиния и да стоите пред обществото, за да му служите;</verse>
        <verse osisID='Num.16.10'>че направи теб и всичките ти братя, синовете на Леви, заедно с теб, да се приближавате при Него? И свещенството ли искате?</verse>
        <verse osisID='Num.16.11'>Така че ти и цялото ти общество сте се събрали против ГОСПОДА — защото кой е Аарон, че да роптаете против него?</verse>
        <verse osisID='Num.16.12'>И Мойсей изпрати да повикат Датан и Авирон, синовете на Елиав. А те отговориха: Няма да дойдем.</verse>
        <verse osisID='Num.16.13'>Малко ли е това, че си ни извел от земя, в която текат мляко и мед, за да ни измориш в пустинята, а и на владетел ли искаш да се направиш над нас?</verse>
        <verse osisID='Num.16.14'>При това ти не си ни довел в земя, където текат мляко и мед, нито пък си ни дал да наследим ниви и лозя. Ще извадиш ли очите на тези хора? Няма да дойдем!</verse>
        <verse osisID='Num.16.15'>Тогава Мойсей се разгневи много и каза на ГОСПОДА: Не поглеждай благосклонно на приноса им! Аз не съм взел нито едно магаре от тях и на никого от тях не съм сторил зло!</verse>
        <verse osisID='Num.16.16'>И Мойсей каза на Корей: Утре ти и цялото ти общество да се намерите пред ГОСПОДА — ти и те, и Аарон.</verse>
        <verse osisID='Num.16.17'>И вземете всеки кадилницата си, сложете в тях тамян и занесете пред ГОСПОДА всеки кадилницата си, двеста и петдесет кадилници; също и ти и Аарон — всеки своята кадилница.</verse>
        <verse osisID='Num.16.18'>И те взеха всеки кадилницата си, сложиха огън в тях, сложиха отгоре и тамян и застанаха пред входа на шатъра за срещане заедно с Мойсей и Аарон.</verse>
        <verse osisID='Num.16.19'>Корей събра против тях и цялото общество пред входа на шатъра за срещане. И ГОСПОДНАТА слава се яви на цялото общество.</verse>
        <verse osisID='Num.16.20'>И ГОСПОД говори на Мойсей и Аарон и каза:</verse>
        <verse osisID='Num.16.21'>Отделете се отсред това общество, за да ги изтребя в един миг!</verse>
        <verse osisID='Num.16.22'>А те паднаха на лицата си и казаха: О, Боже, Боже на духовете на всяка плът! Ако един човек е съгрешил, ще се разгневиш ли на цялото общество?</verse>
        <verse osisID='Num.16.23'>А ГОСПОД говори на Мойсей и каза:</verse>
        <verse osisID='Num.16.24'>Говори на обществото и им кажи: Отдръпнете се настрани от жилищата на Корей, Датан и Авирон!</verse>
        <verse osisID='Num.16.25'>Тогава Мойсей стана и отиде при Датан и Авирон, а израилевите старейшини отидоха след него.</verse>
        <verse osisID='Num.16.26'>И той говори на обществото и каза: Моля ви се, отстъпете от шатрите на тези безбожни мъже и не се допирайте до нищо тяхно, за да не погинете сред всичките им грехове!</verse>
        <verse osisID='Num.16.27'>И те се отдръпнаха настрани от жилищата на Корей, Датан и Авирон. А Датан и Авирон излязоха и застанаха при входовете на шатрите си с жените си и синовете си, и челядите си.</verse>
        <verse osisID='Num.16.28'>И Мойсей каза: По това ще познаете, че ГОСПОД ме е изпратил да върша всички тези дела, и че не ги върша от себе си:</verse>
        <verse osisID='Num.16.29'>ако тези умрат, както умират всички хора, или ако им се въздаде, както се въздава на всички хора, то ГОСПОД не ме е изпратил.</verse>
        <verse osisID='Num.16.30'>Но ако ГОСПОД направи нещо ново — ако земята отвори устата си и ги погълне с всичко, което е тяхно, и те слязат живи в Шеол — тогава ще познаете, че тези хора презряха ГОСПОДА.</verse>
        <verse osisID='Num.16.31'>И когато той изговори всички тези думи, земята под тях се разпука;</verse>
        <verse osisID='Num.16.32'>земята отвори устата си и погълна тях и домочадията им, всичките хора на Корей и целия им имот.</verse>
        <verse osisID='Num.16.33'>Те и всичко тяхно слязоха живи в Шеол, земята ги покри и те погинаха отсред събранието.</verse>
        <verse osisID='Num.16.34'>А целият Израил, който беше около тях, се разбяга при техния вик, като казваха: Да не погълне земята и нас!</verse>
        <verse osisID='Num.16.35'>И огън излезе от ГОСПОДА и пояде онези двеста и петдесет мъже, които принесоха тамяна.</verse>
        <verse osisID='Num.16.36'>И ГОСПОД говори на Мойсей и каза:</verse>
        <verse osisID='Num.16.37'>Кажи на Елеазар, сина на Аарон, свещеника, да прибере кадилниците отсред изгореното; а ти разпръсни огъня надалеч, защото са свети.</verse>
        <verse osisID='Num.16.38'>Кадилниците на тези мъже, които съгрешиха против живота си — нека ги направят на плочи за обковаване на олтара, защото те ги принесоха пред ГОСПОДА и затова са свети; и те ще бъдат за знамение на израилевите синове.</verse>
        <verse osisID='Num.16.39'>И свещеникът Елеазар прибра бронзовите кадилници, които изгорелите бяха принесли, и ги направиха на плочи за обковаване на олтара,</verse>
        <verse osisID='Num.16.40'>като спомен за израилевите синове, че никой чужд човек, който не е от потомството на Аарон, не бива да пристъпва да кади тамян пред ГОСПОДА, за да не стане като Корей и обществото му — както ГОСПОД му говори чрез Мойсей.</verse>
        <verse osisID='Num.16.41'>А на следващата сутрин цялото общество израилеви синове зароптаха против Мойсей и Аарон, като казваха: Вие избихте ГОСПОДНИЯ народ!</verse>
        <verse osisID='Num.16.42'>Но когато обществото се беше събрало против Мойсей и Аарон, се обърнаха към шатъра за срещане, и ето, облакът го покри и ГОСПОДНАТА слава се яви.</verse>
        <verse osisID='Num.16.43'>И Мойсей и Аарон дойдоха пред шатъра за срещане.</verse>
        <verse osisID='Num.16.44'>И ГОСПОД говори на Мойсей и каза:</verse>
        <verse osisID='Num.16.45'>Отдръпнете се отсред това общество и ще ги погубя в един миг! А те паднаха на лицата си.</verse>
        <verse osisID='Num.16.46'>И Мойсей каза на Аарон: Вземи кадилницата си, сложи в нея огън от олтара и сложи на него тамян, и иди бързо при обществото, и направи умилостивение за тях; защото гняв излезе от ГОСПОДА, язвата започна!</verse>
        <verse osisID='Num.16.47'>И Аарон взе кадилницата, както беше казал Мойсей, и изтича сред събранието. И ето, язвата беше започнала между народа; и той сложи тамяна и направи умилостивение за народа.</verse>
        <verse osisID='Num.16.48'>И застана между мъртвите и живите и язвата престана.</verse>
        <verse osisID='Num.16.49'>Умрелите от язвата бяха четиринадесет хиляди и седемстотин, освен онези, които умряха заради Корей.</verse>
        <verse osisID='Num.16.50'>И Аарон се върна при Мойсей при входа на шатъра за срещане, защото язвата престана.</verse>
      </chapter>
      <chapter osisID='Num.17'>
        <verse osisID='Num.17.1'>И ГОСПОД говори на Мойсей и каза:</verse>
        <verse osisID='Num.17.2'>Говори на израилевите синове и вземи от тях дванадесет жезъла, по един жезъл за всеки бащин дом, от всичките им първенци според бащините им домове, и напиши името на всекиго на жезъла му.</verse>
        <verse osisID='Num.17.3'>На Левиевия жезъл напиши името на Аарон; понеже ще има по един жезъл за всеки началник на бащините им домове.</verse>
        <verse osisID='Num.17.4'>И ги положи в шатъра за срещане пред свидетелството, където Аз се срещам с вас.</verse>
        <verse osisID='Num.17.5'>И жезълът на човека, когото избера, ще цъфне. Така ще направя да престанат пред Мен роптанията на израилевите синове, с които те роптаят против вас.</verse>
        <verse osisID='Num.17.6'>И Мойсей говори на израилевите синове и всичките им първенци му дадоха по един жезъл за всеки първенец според бащините си домове, дванадесет жезъла; и жезълът на Аарон беше между жезлите им.</verse>
        <verse osisID='Num.17.7'>И Мойсей положи жезлите пред ГОСПОДА в шатъра на свидетелството.</verse>
        <verse osisID='Num.17.8'>И на следващия ден, когато Мойсей влезе в шатъра на свидетелството, ето, жезълът на Аарон за Левиевия дом беше цъфнал — беше изкарал пъпки и цветове и завързал зрели бадеми.</verse>
        <verse osisID='Num.17.9'>И Мойсей изнесе всичките жезли отпред ГОСПОДА при всичките израилеви синове и те ги видяха и взеха всеки жезъла си.</verse>
        <verse osisID='Num.17.10'>И ГОСПОД каза на Мойсей: Върни жезъла на Аарон пред свидетелството, за да се пази за знак за бунтовниците; и така да сложиш край на роптанията им пред Мен, за да не измрат.</verse>
        <verse osisID='Num.17.11'>И Мойсей направи така. Както му заповяда ГОСПОД, така направи.</verse>
        <verse osisID='Num.17.12'>Тогава израилевите синове говориха на Мойсей и казаха: Ето, ние загиваме, изгубени сме, всички сме изгубени!</verse>
        <verse osisID='Num.17.13'>Всеки, който се приближи до ГОСПОДНАТА скиния, умира — всички ли да измрем?</verse>
      </chapter>
      <chapter osisID='Num.18'>
        <verse osisID='Num.18.1'>И ГОСПОД каза на Аарон: Ти, синовете ти и домът на баща ти с теб ще отнемате беззаконието на светилището; и ти и синовете ти с теб ще отнемате беззаконието на свещенството си.</verse>
        <verse osisID='Num.18.2'>И приближи при себе си и братята си, левиевото племе, племето на баща си, за да се свържат с теб и да ти слугуват; а ти и синовете ти с теб да сте пред шатъра на свидетелството.</verse>
        <verse osisID='Num.18.3'>И левитите да пазят заповяданото за теб и заповяданото за целия шатър; само до принадлежностите на светилището и до олтара да не се приближават, за да не умрат, и те, и вие.</verse>
        <verse osisID='Num.18.4'>Нека бъдат свързани с теб и да пазят заповяданото за шатъра за срещане според всяко служение на шатъра; и външен да не се приближи при вас.</verse>
        <verse osisID='Num.18.5'>И да пазите заповяданото за светилището и заповяданото за олтара, за да не дойде вече гняв върху израилевите синове.</verse>
        <verse osisID='Num.18.6'>И ето, Аз взех братята ви, левитите, измежду израилевите синове; те са ви като дар, дадени на ГОСПОДА, за да вършат службата на шатъра за срещане.</verse>
        <verse osisID='Num.18.7'>А ти и синовете ти с теб пазете свещенството си във всичко, което се отнася до олтара и което е зад завесата, и около тях да служите. Като подарена служба ви давам свещенството. А външният, който би се приближил, да се умъртви.</verse>
        <verse osisID='Num.18.8'>ГОСПОД каза на Аарон: Ето, Аз дадох на теб надзора на Моите възвишаеми приноси, на всичките неща, посвещавани от израилевите синове; на теб и на синовете ти ги дадох заради помазването като вечна наредба.</verse>
        <verse osisID='Num.18.9'>Това ще бъде твое от пресветите неща, което не се слага на огъня: всичките им приноси, всичките им хлебни приноси, всичките им жертви за грях и всичките им жертви за вина, които те дават на Мен, ще бъдат пресвети за теб и за синовете ти.</verse>
        <verse osisID='Num.18.10'>На пресвято място да ги ядете; всеки от мъжки пол да яде от тях; свети да ти бъдат.</verse>
        <verse osisID='Num.18.11'>И ето кое е твое: възвишаемият принос от дара им, с всичките движими приноси на израилевите синове. Давам ги на теб, на синовете ти и на дъщерите ти с теб като вечна наредба. Който у дома ти е чист, да ги яде.</verse>
        <verse osisID='Num.18.12'>Всичко най-добро от маслиненото масло и всичко най-добро от виното и от житото, първите им плодове, които те дават на ГОСПОДА, ги давам на теб.</verse>
        <verse osisID='Num.18.13'>Първите плодове от всичките произведения на земята им, които донасят на ГОСПОДА, ще бъдат твои. Който у дома ти е чист, да ги яде.</verse>
        <verse osisID='Num.18.14'>Всяко обречено нещо в Израил ще бъде твое.</verse>
        <verse osisID='Num.18.15'>Всяко първородно от всяка плът, което принасят на ГОСПОДА, човек или животно, ще бъде твое; но за първородното от човека непременно да вземаш откуп и за първородното от нечисти животни да вземаш откуп.</verse>
        <verse osisID='Num.18.16'>Когато подлежащите на откупване станат на един месец, да вземаш откуп за тях по твоята оценка, пет сребърни сикъла, според сикъла на светилището, който е двадесет гери.</verse>
        <verse osisID='Num.18.17'>А за първородните от говедата или за първородните от овцете, или за първородните от козите да не вземаш откуп — те са свети. С кръвта им да поръсваш олтара, а тлъстината им да изгаряш като жертва чрез огън за благоухание на умилостивение на ГОСПОДА.</verse>
        <verse osisID='Num.18.18'>А месото им да бъде твое, както са твои движимите гърди и дясното бедро.</verse>
        <verse osisID='Num.18.19'>Всички възвишаеми приноси от светите неща, които израилевите синове принасят на ГОСПОДА, давам на теб, на синовете ти и на дъщерите ти с теб като вечна наредба. Това е вечен завет със сол пред ГОСПОДА за теб и за потомството ти с теб.</verse>
        <verse osisID='Num.18.20'>И ГОСПОД каза на Аарон: Ти да нямаш наследство в земята им и да нямаш дял между тях — Аз съм твоят дял и твоето наследство между израилевите синове.</verse>
        <verse osisID='Num.18.21'>И ето, Аз давам на синовете на Леви всичките десятъци в Израил за наследство заради службата, която вършат, службата в шатъра за срещане.</verse>
        <verse osisID='Num.18.22'>Израилевите синове да не пристъпват вече при шатъра за срещане, за да не се натоварят с грях и да умрат.</verse>
        <verse osisID='Num.18.23'>А левитите да вършат службата в шатъра за срещане и те да носят вината им. Това е вечна наредба в поколенията ви. Но те да нямат наследство между израилевите синове,</verse>
        <verse osisID='Num.18.24'>защото десятъците, които израилевите синове принасят за възвишаем принос на ГОСПОДА, давам в наследство на левитите. Затова казах за тях: Те да нямат наследство между израилевите синове.</verse>
        <verse osisID='Num.18.25'>И ГОСПОД говори на Мойсей и каза:</verse>
        <verse osisID='Num.18.26'>Говори на левитите и им кажи: Когато вземате от израилевите синове десятъка, който ви дадох от тях за ваше наследство, тогава да принасяте от него десятък от десятъка за възвишаем принос на ГОСПОДА.</verse>
        <verse osisID='Num.18.27'>И възвишаемият ви принос ще ви се счита като жито от хармана и като изобилие на вино от лина.</verse>
        <verse osisID='Num.18.28'>Така и вие да принасяте възвишаем принос на ГОСПОДА от всичките десятъци, които вземате от израилевите синове, и от тях да давате на свещеника Аарон възвишаем принос на ГОСПОДА.</verse>
        <verse osisID='Num.18.29'>От всичките си дарове да принасяте всеки възвишаем принос на ГОСПОДА — осветената част от всичко най-добро от тях.</verse>
        <verse osisID='Num.18.30'>И да им кажеш: Когато принесете най-доброто от тях, останалото ще се счита за левитите като доход от хармана и като доход от лина.</verse>
        <verse osisID='Num.18.31'>Можете да го ядете на всяко място, вие и домочадията ви, защото това ви е заплатата за служенето ви в шатъра за срещане.</verse>
        <verse osisID='Num.18.32'>Тогава няма да се натоварите с грях за това, ако принасяте като възвишаем принос най-добрата част от тях, и няма да оскверните светите неща на израилевите синове, и няма да умрете.</verse>
      </chapter>
      <chapter osisID='Num.19'>
        <verse osisID='Num.19.1'>И ГОСПОД говори на Мойсей и Аарон и каза:</verse>
        <verse osisID='Num.19.2'>Ето наредбата на закона, който ГОСПОД заповяда, като каза: Говори на израилевите синове да ти доведат червеникава юница без недостатък, която няма повреди и на която не е слаган ярем.</verse>
        <verse osisID='Num.19.3'>И да я дадете на свещеника Елеазар и той да я изведе вън от стана и да я заколят пред него.</verse>
        <verse osisID='Num.19.4'>И свещеникът Елеазар да вземе с пръста си от кръвта й и да поръси седем пъти от кръвта й към предната част на шатъра за срещане.</verse>
        <verse osisID='Num.19.5'>И да изгорят юницата пред него: кожата й, месото й и кръвта й заедно с изпражненията й да изгорят.</verse>
        <verse osisID='Num.19.6'>И свещеникът да вземе кедрово дърво, исоп и червена прежда и да ги хвърли сред горящата юница.</verse>
        <verse osisID='Num.19.7'>И свещеникът да изпере дрехите си, да изкъпе тялото си във вода и след това да влезе в стана; и свещеникът ще бъде нечист до вечерта.</verse>
        <verse osisID='Num.19.8'>И онзи, който я е изгорил, да изпере дрехите си във вода и да изкъпе тялото си във вода; и ще бъде нечист до вечерта.</verse>
        <verse osisID='Num.19.9'>Тогава един чист човек да събере пепелта от юницата и да я сложи вън от стана на чисто място. И пепелта да се пази за обществото на израилевите синове за вода на нечистота, очистване от грях.</verse>
        <verse osisID='Num.19.10'>И онзи, който събере пепелта от юницата, да изпере дрехите си и ще бъде нечист до вечерта. И това да бъде вечна наредба за израилевите синове и за чужденеца, който живее между тях.</verse>
        <verse osisID='Num.19.11'>Който се допре до мъртвото тяло на някой човек, ще бъде нечист седем дни.</verse>
        <verse osisID='Num.19.12'>Да се очисти с тази вода на третия ден, и на седмия ден ще бъде чист; но ако не се очисти на третия ден, и на седмия ден няма да бъде чист.</verse>
        <verse osisID='Num.19.13'>Който се допре до мъртвото тяло на някой умрял човек и не се очисти, той осквернява ГОСПОДНАТА скиния. Този човек да се изтреби измежду Израил. Тъй като не е поръсен с водата на нечистотата, той е нечист; нечистотата му е още на него.</verse>
        <verse osisID='Num.19.14'>Ето и закона, когато някой умре в шатрата: всеки, който влиза в шатрата и всеки, който се намира в шатрата, ще бъде нечист седем дни;</verse>
        <verse osisID='Num.19.15'>и всеки непокрит съд, който е без привързан капак, е нечист.</verse>
        <verse osisID='Num.19.16'>И който се допре на полето дО някой убит с меч или до мъртво тяло, или до човешка кост, или до гроб, ще бъде нечист седем дни.</verse>
        <verse osisID='Num.19.17'>И за очистване на нечистия нека вземат в съд от пепелта на юницата, изгорена в жертва за грях, и да полеят на нея изворна вода.</verse>
        <verse osisID='Num.19.18'>Тогава чист човек да вземе исоп, да го натопи във водата и да поръси шатрата, всичките вещи и хората, които се намират там и онзи, който се е допрял до кост или до убит човек, или до умрял, или до гроб.</verse>
        <verse osisID='Num.19.19'>И чистият да поръси нечистия на третия ден и на седмия ден; и на седмия ден да го очисти. Тогава да изпере дрехите си и да се изкъпе във вода и вечерта ще бъде чист.</verse>
        <verse osisID='Num.19.20'>А онзи, който е нечист и не се очисти, онзи човек да се изтреби отсред събранието, понеже е осквернил ГОСПОДНОТО светилище; водата на нечистотата не е била поръсена на него, той е нечист.</verse>
        <verse osisID='Num.19.21'>И това да им бъде вечна наредба: този, който поръсва с водата на нечистотата, да изпере дрехите си; и който се допре до водата на нечистотата, ще бъде нечист до вечерта.</verse>
        <verse osisID='Num.19.22'>И всичко, до което се допре нечистият, да бъде нечисто и този, който се допре до него, ще бъде нечист до вечерта.</verse>
      </chapter>
      <chapter osisID='Num.20'>
        <verse osisID='Num.20.1'>И в първия месец израилевите синове, цялото общество, дойдоха в пустинята Цин и народът остана в Кадис. Там умря Мариам и там беше погребана.</verse>
        <verse osisID='Num.20.2'>И нямаше вода за обществото и те се събраха против Мойсей и против Аарон.</verse>
        <verse osisID='Num.20.3'>И народът се караше с Мойсей, като говореше и казваше: О, да бяхме измрели и ние, когато братята ни измряха пред ГОСПОДА!</verse>
        <verse osisID='Num.20.4'>Защо изведохте ГОСПОДНОТО общество в тази пустиня да измрем в нея и ние, и добитъкът ни?</verse>
        <verse osisID='Num.20.5'>И защо ни изведохте от Египет, за да ни доведете на това лошо място? Това не е място за сеене, нито за смокини, нито за лозя, нито за нарове, нито има вода за пиене!</verse>
        <verse osisID='Num.20.6'>Тогава Мойсей и Аарон си отидоха от събранието, дойдоха при входа на шатъра за срещане и паднаха там на лицата си. И ГОСПОДНАТА слава им се яви.</verse>
        <verse osisID='Num.20.7'>И ГОСПОД говори на Мойсей и каза:</verse>
        <verse osisID='Num.20.8'>Вземи жезъла и свикай обществото, ти и брат ти Аарон, и говорете на канарата пред очите им, и тя ще даде водата си. Така ще им извадиш вода от канарата и ще напоиш обществото и добитъка му.</verse>
        <verse osisID='Num.20.9'>И Мойсей взе жезъла, който беше пред ГОСПОДА, както Той му заповяда.</verse>
        <verse osisID='Num.20.10'>И Мойсей и Аарон свикаха събранието пред канарата и той им каза: Чуйте сега вие, бунтовници! Ще ви извадим ли вода от тази канара?</verse>
        <verse osisID='Num.20.11'>И Мойсей вдигна ръката си и удари два пъти канарата с жезъла си. И потече много вода и обществото и добитъкът им пиха.</verse>
        <verse osisID='Num.20.12'>Но ГОСПОД каза на Мойсей и Аарон: Понеже не Ми вярвахте, за да Ме осветите пред израилевите синове, затова няма вие да въведете това общество в земята, която им давам.</verse>
        <verse osisID='Num.20.13'>Това е водата на Мерива, защото израилевите синове се караха с ГОСПОДА и Той се освети сред тях.</verse>
        <verse osisID='Num.20.14'>След това Мойсей изпрати пратеници от Кадис до едомския цар да му кажат: Така говори брат ти Израил: Ти знаеш всичките трудности, които ни сполетяха.</verse>
        <verse osisID='Num.20.15'>Бащите ни слязоха в Египет и живяхме дълго време в Египет, и египтяните се отнасяха зле към нас и бащите ни.</verse>
        <verse osisID='Num.20.16'>И ние извикахме към ГОСПОДА и Той чу гласа ни, и изпрати един ангел и ни изведе от Египет; и ето ни при Кадис, град в края на твоята област.</verse>
        <verse osisID='Num.20.17'>Моля те, нека минем през земята ти. Няма да минем през нивите или през лозята, нито ще пием вода от кладенците, а ще вървим по царския път; няма да се отбием нито надясно, нито наляво, докато не преминем областта ти.</verse>
        <verse osisID='Num.20.18'>Но Едом му отговори: Не преминавай през земята ми, за да не изляза с меч против теб!</verse>
        <verse osisID='Num.20.19'>А израилевите синове пак му казаха: По пътя ще минем и ако аз и добитъкът ми пием от водата ти, ще я платим. Искам само с краката си да премина и нищо друго.</verse>
        <verse osisID='Num.20.20'>А той пак отговори: Няма да преминеш! И Едом излезе против него с голям народ и със силна ръка.</verse>
        <verse osisID='Num.20.21'>Така Едом отказа да пусне Израил да мине през областта му, затова Израил се оттегли от него.</verse>
        <verse osisID='Num.20.22'>И така, израилевите синове, цялото общество, отпътуваха от Кадис и дойдоха при планината Ор.</verse>
        <verse osisID='Num.20.23'>И ГОСПОД говори на Мойсей и Аарон на планината Ор, при границите на едомската земя, и каза:</verse>
        <verse osisID='Num.20.24'>Аарон ще се прибере при народа си, защото няма да влезе в земята, която съм дал на израилевите синове, понеже не се покорихте на думата Ми при водата на Мерива.</verse>
        <verse osisID='Num.20.25'>Вземи Аарон и сина му Елеазар и ги изведи на планината Ор,</verse>
        <verse osisID='Num.20.26'>и съблечи от Аарон одеждите му, и облечи с тях сина му Елеазар. И Аарон ще се прибере при народа си и ще умре там.</verse>
        <verse osisID='Num.20.27'>И Мойсей направи, както заповяда ГОСПОД, и се качиха на планината Ор пред очите на цялото общество.</verse>
        <verse osisID='Num.20.28'>И Мойсей съблече от Аарон одеждите му и облече с тях сина му Елеазар. И Аарон умря там на върха на планината, а Мойсей и Елеазар слязоха от планината.</verse>
        <verse osisID='Num.20.29'>И като видя цялото общество, че Аарон умря, целият израилев дом оплаква Аарон тридесет дни.</verse>
      </chapter>
      <chapter osisID='Num.21'>
        <verse osisID='Num.21.1'>А арадският цар, ханаанецът, който живееше на юг, чу, че Израил идва по пътя за Атарим, и се би против Израил, и отведе от него пленници.</verse>
        <verse osisID='Num.21.2'>И Израил направи обрек на ГОСПОДА, като каза: Ако наистина предадеш този народ в ръката ми, ще изпълня проклятието над градовете им.</verse>
        <verse osisID='Num.21.3'>И ГОСПОД послуша гласа на Израил и му предаде ханаанците и изпълниха проклятието над тях и градовете им. И мястото се нарече Хорма.</verse>
        <verse osisID='Num.21.4'>И тръгнаха от планината Ор по пътя към Червено море, за да обиколят едомската земя. А по пътя малодушие завладя народа.</verse>
        <verse osisID='Num.21.5'>И народът говореше против Бога и против Мойсей: Защо ни изведохте от Египет да измрем в пустинята? Защото няма нито хляб, нито вода и душата ни се отвращава от този никакъв хляб.</verse>
        <verse osisID='Num.21.6'>Затова ГОСПОД изпрати между народа отровни змии, които хапеха народа, и много народ от Израил измря.</verse>
        <verse osisID='Num.21.7'>Тогава народът дойде при Мойсей и каза: Съгрешихме, че говорихме против ГОСПОДА и против теб. Помоли се на ГОСПОДА да махне змиите от нас! И Мойсей се помоли за народа.</verse>
        <verse osisID='Num.21.8'>И ГОСПОД каза на Мойсей: Направи си една отровна змия и я сложи на прът. И всеки ухапан, като я погледне, ще остане жив.</verse>
        <verse osisID='Num.21.9'>И така, Мойсей направи бронзова змия и я сложи на прът. И когато змия ухапеше някого и той погледнеше бронзовата змия, оставаше жив.</verse>
        <verse osisID='Num.21.10'>Тогава израилевите синове тръгнаха и разположиха стан в Овот.</verse>
        <verse osisID='Num.21.11'>И като тръгнаха от Овот, разположиха стан в Еаварим, в пустинята, която е към Моав, към изгрев слънце.</verse>
        <verse osisID='Num.21.12'>От там тръгнаха и разположиха стан в долината Заред.</verse>
        <verse osisID='Num.21.13'>От там тръгнаха и разположиха стан оттатък реката Арнон, която е в пустинята и изтича от областта на аморейците; защото Арнон е моавска граница между моавците и аморейците.</verse>
        <verse osisID='Num.21.14'>Затова е казано в книгата на ГОСПОДНИТЕ войни: Ваев в Суфа и потоците на Арнон,</verse>
        <verse osisID='Num.21.15'>и течението на потоците, което се простира до селището Ар и допира границата на Моав.</verse>
        <verse osisID='Num.21.16'>А от там дойдоха при Вир. Този е кладенецът, за който ГОСПОД каза на Мойсей: Събери народа и ще му дам вода.</verse>
        <verse osisID='Num.21.17'>Тогава Израил изпя тази песен: Бликай, о, кладенче; пейте за него!</verse>
        <verse osisID='Num.21.18'>Кладенец изкопаха първенците; благородните от народа изкопаха чрез заповед нА законодателя, с жезлите си. А от пустинята отидоха в Матана,</verse>
        <verse osisID='Num.21.19'>а от Матана в Наалиил, а от Наалиил във Вамот,</verse>
        <verse osisID='Num.21.20'>а от Вамот в долината, която е в моавското поле, при върха на Фасга, която гледа към Есимон.</verse>
        <verse osisID='Num.21.21'>Тогава Израил изпрати пратеници при аморейския цар Сион да кажат:</verse>
        <verse osisID='Num.21.22'>Остави ме да премина през земята ти. Няма да се отбиваме нито по нивите, нито по лозята, не искаме да пием вода от кладенците. Ще вървим през царския път, докато преминем областта ти.</verse>
        <verse osisID='Num.21.23'>Но Сион не пусна Израил да мине през областта му. И Сион събра целия си народ, излезе срещу Израил в пустинята и дойде в Яса, и се би против Израил.</verse>
        <verse osisID='Num.21.24'>Но Израил го разби с острото на меча и завладя земята му от Арнон до Явок, до синовете на Амон, защото границата на синовете на Амон беше здрава.</verse>
        <verse osisID='Num.21.25'>Израил завладя всички тези градове и Израил се засели във всичките градове на аморейците, в Есевон и във всичките му села;</verse>
        <verse osisID='Num.21.26'>понеже Есевон беше град на аморейския цар Сион, който беше воювал с предишния моавски цар и беше отнел от ръката му цялата му земя до Арнон.</verse>
        <verse osisID='Num.21.27'>Затова, онези, които говорят с притчи, казват: Елате в Есевон! Да се съгради и да се укрепи градът на Сион!</verse>
        <verse osisID='Num.21.28'>Защото огън излезе от Есевон, пламък от града на Сион, пояде Ар Моавски, и господарите на високите места на Арнон.</verse>
        <verse osisID='Num.21.29'>Горко ти, Моаве! Погина ти, народе на Хамос! Даде синовете си като бежанци и дъщерите си в плен на Сион, аморейския цар.</verse>
        <verse osisID='Num.21.30'>И ние стреляхме по тях; Есевон погина до Девон, опустошихме ги до Нофа, която стига до Медева.</verse>
        <verse osisID='Num.21.31'>Така Израил се засели в земята на аморейците.</verse>
        <verse osisID='Num.21.32'>После Мойсей изпрати да огледат Язир. И като превзеха селата му, изгониха аморейците, които бяха в тях.</verse>
        <verse osisID='Num.21.33'>После се върнаха и отидоха по пътя към Васан. А васанският цар Ог излезе против тях, той и целият му народ, на бой в Едраи.</verse>
        <verse osisID='Num.21.34'>Но ГОСПОД каза на Мойсей: Не се бой от него, защото Аз ще предам в ръцете ви него, целия му народ и земята му. Ще му направиш така, както направи на аморейския цар Сион, който живееше в Есевон.</verse>
        <verse osisID='Num.21.35'>И те разбиха него, синовете му и целия му народ, докато не му остана нито един Оцелял, и завладяха земята му.</verse>
      </chapter>
      <chapter osisID='Num.22'>
        <verse osisID='Num.22.1'>След това израилевите синове отпътуваха и разположиха стан в низините на Моав, оттатък Йордан, срещу Ерихон.</verse>
        <verse osisID='Num.22.2'>А Валак, синът на Сепфор, видя всичко, което Израил направи на аморейците.</verse>
        <verse osisID='Num.22.3'>И Моав се уплаши много от народа, защото беше многочислен, и Моав се боеше от израилевите синове.</verse>
        <verse osisID='Num.22.4'>И Моав каза на мадиамските старейшини: Сега това множество ще изпояде всичко около нас, както говедо изпояжда зеленината на полето. И Валак, синът на Сепфор, който в това време беше цар на моавците,</verse>
        <verse osisID='Num.22.5'>изпрати посланици до Валаам, сина на Веор, във Фатур, който е при реката Ефрат, в земята на синовете на народа му, за да го повикат, като му кажат: Ето, народ излезе от Египет; ето, покриват лицето на земята и са разположени срещу мен.</verse>
        <verse osisID='Num.22.6'>Ела сега, моля те, и ми прокълни този народ, защото е по-силен от мен, дано успея да го победя и да го изгоня от земята; понеже зная, че онзи, когото ти благославяш, е благословен, а когото проклинаш, е проклет.</verse>
        <verse osisID='Num.22.7'>И така, моавските старейшини и мадиамските старейшини отидоха с възнаграждение за врачуването в ръцете си, дойдоха при Валаам и му казаха думите на Валак.</verse>
        <verse osisID='Num.22.8'>А той им каза: Пренощувайте тук и ще ви дам отговор според това, което ми каже ГОСПОД. И така, моавските първенци останаха у Валаам.</verse>
        <verse osisID='Num.22.9'>И Бог дойде при Валаам и каза: Кои са тези мъже у теб?</verse>
        <verse osisID='Num.22.10'>И Валаам каза на Бога: Валак, синът на Сепфор, цар на моавците, ги е пратил до мен да кажат:</verse>
        <verse osisID='Num.22.11'>Ето, народът, който излезе от Египет, покрива лицето на земята; ела сега и ми го прокълни, дано бих могъл да се бия с него и да го изгоня.</verse>
        <verse osisID='Num.22.12'>А Бог каза на Валаам: Да не отидеш с тях и да не прокълнеш народа, защото е благословен!</verse>
        <verse osisID='Num.22.13'>И така, Валаам стана сутринта и каза на първенците на Валак: Идете в земята си, защото ГОСПОД Отказва да ме пусне да дойда с вас.</verse>
        <verse osisID='Num.22.14'>Тогава моавските първенци станаха и отидоха при Валак и казаха: Валаам отказва да дойде с нас.</verse>
        <verse osisID='Num.22.15'>А Валак отново изпрати първенци, повече и по-почитани от първите.</verse>
        <verse osisID='Num.22.16'>И те дойдоха при Валаам и му казаха: Така говори Валак, синът на Сепфор: Моля те, нищо да не те спре да дойдеш при мен,</verse>
        <verse osisID='Num.22.17'>защото ще те издигна до голяма почит и ще направя всичко, което би ми казал! И така, моля те, ела и ми прокълни този народ.</verse>
        <verse osisID='Num.22.18'>А Валаам отговори на слугите на Валак и каза: Ако би ми дал Валак и къщата си пълна със сребро и злато, аз не мога да престъпя думата на ГОСПОДА, моя Бог, да направя нещо малко или голямо.</verse>
        <verse osisID='Num.22.19'>Затова, моля ви, пренощувайте и вие тук, за да разбера какво още ще ми каже ГОСПОД.</verse>
        <verse osisID='Num.22.20'>И Бог дойде при Валаам през нощта и му каза: Щом са дошли мъжете да те повикат, стани и иди с тях; но само онова, което ти кажа, него да направиш.</verse>
        <verse osisID='Num.22.21'>Затова Валаам стана на сутринта, оседла магарицата си и отиде с моавските първенци.</verse>
        <verse osisID='Num.22.22'>Но Божият гняв пламна, затова че отиде, и Ангелът ГОСПОДЕН застана на пътя пред Валаам, за да му се съпротиви; а той яздеше на магарицата си и двамата му слуги бяха с него.</verse>
        <verse osisID='Num.22.23'>А магарицата видя, че Ангелът ГОСПОДЕН стоеше на пътя с гол меч в ръка и магарицата се отби от пътя и отиде в полето. А Валаам удари магарицата, за да я оправи в пътя.</verse>
        <verse osisID='Num.22.24'>Тогава Ангелът ГОСПОДЕН застана на един нисък път между лозята, където имаше ограда от едната страна и ограда от другата страна.</verse>
        <verse osisID='Num.22.25'>И магарицата видя Ангела ГОСПОДЕН и се притисна към зида и натисна крака на Валаам в зида. И той пак я удари.</verse>
        <verse osisID='Num.22.26'>После Ангелът ГОСПОДЕН отиде още напред и застана на едно тясно място, където нямаше път да се отбие нито надясно, нито наляво.</verse>
        <verse osisID='Num.22.27'>И когато магарицата видя Ангела ГОСПОДЕН, тя падна под Валаам. А гневът на Валаам пламна и той удари магарицата с тоягата си.</verse>
        <verse osisID='Num.22.28'>Тогава ГОСПОД отвори устата на магарицата и тя каза на Валаам: Какво съм ти сторила, че ме биеш вече три пъти?</verse>
        <verse osisID='Num.22.29'>А Валаам каза на магарицата: Защо се подигра с мен! Само да имах меч в ръката си — веднага бих те убил.</verse>
        <verse osisID='Num.22.30'>И магарицата каза на Валаам: Не съм ли аз твоята магарица, на която си яздил през целия си живот до днес? Имала ли съм навик друг път да ти правя така? А той каза: Не.</verse>
        <verse osisID='Num.22.31'>Тогава ГОСПОД отвори очите на Валаам и той видя Ангела ГОСПОДЕН, стоящ на пътя с голия си меч в ръката си, и се поклони и падна на лицето си.</verse>
        <verse osisID='Num.22.32'>И Ангелът ГОСПОДЕН му каза: Ти защо би магарицата си вече три пъти? Ето, аз излязох да ти се съпротивя, защото пътят ти не е прав пред мен;</verse>
        <verse osisID='Num.22.33'>и магарицата ме видя и се отби от мен, ето, три пъти; ако не се беше отбила от мен, досега да съм те убил, а нея да съм оставил жива.</verse>
        <verse osisID='Num.22.34'>Тогава Валаам каза на Ангела ГОСПОДЕН: Съгреших, защото не знаех, че ти стоеше на пътя против мен. И сега, ако това е зло в очите ти, аз ще се върна.</verse>
        <verse osisID='Num.22.35'>А Ангелът ГОСПОДЕН каза на Валаам: Иди с мъжете; но само словото, което ти кажа, него да говориш! И така, Валаам отиде с първенците на Валак.</verse>
        <verse osisID='Num.22.36'>А когато Валак чу, че Валаам идва, той излезе да го посрещне до един моавски град, на границата на Арнон, който е най-крайната граница.</verse>
        <verse osisID='Num.22.37'>Тогава Валак каза на Валаам: Не пратих ли изрично до теб да те повикат? Защо не дойде при мен? Не мога ли да те почета?</verse>
        <verse osisID='Num.22.38'>А Валаам каза на Валак: Ето, дойдох при теб, но имам ли сега власт да говоря нещо? Словото, което Бог сложи в устата ми, него ще говоря.</verse>
        <verse osisID='Num.22.39'>И Валаам отиде с Валак, и дойдоха в Кириатузот.</verse>
        <verse osisID='Num.22.40'>И Валак пожертва говеда и овце и изпрати от тях на Валаам и на първенците, които бяха с него.</verse>
        <verse osisID='Num.22.41'>А на сутринта Валак взе Валаам и го заведе на високите места на Ваал, откъдето той видя до края на народа.</verse>
      </chapter>
      <chapter osisID='Num.23'>
        <verse osisID='Num.23.1'>Тогава Валаам каза на Валак: Издигни ми тук седем жертвеника и ми приготви тук седем юнеца и седем овена.</verse>
        <verse osisID='Num.23.2'>И Валак направи, както каза Валаам. И Валак и Валаам принесоха по един юнец и по един овен на всеки жертвеник.</verse>
        <verse osisID='Num.23.3'>После Валаам каза на Валак: Застани близо при всеизгарянето си, и аз ще отида; може би ГОСПОД ще излезе насреща ми; и каквото ми покаже, ще ти известя. И отиде на една гола височина.</verse>
        <verse osisID='Num.23.4'>И Бог излезе насреща на Валаам и той Му каза: Приготвих седем жертвеника и принесох по един юнец и по един овен на всеки жертвеник.</verse>
        <verse osisID='Num.23.5'>И ГОСПОД вложи слово в устата на Валаам и каза: Върни се при Валак и говори така!</verse>
        <verse osisID='Num.23.6'>И той се върна при него, и ето, той стоеше при всеизгарянето си, той и всичките моавски първенци.</verse>
        <verse osisID='Num.23.7'>Тогава започна речта си, и каза: Валак ме доведе от Арам, моавският цар от източните планини и ми каза: Ела, прокълни ми Яков, и ела, кълни Израил!</verse>
        <verse osisID='Num.23.8'>Как да прокълна, когото Бог не проклина? Как да кълна когото ГОСПОД не кълне?</verse>
        <verse osisID='Num.23.9'>Защото от върха на скалите го виждам и от височините го гледам. Ето народ, който ще се засели отделно и няма да се счита между езичниците.</verse>
        <verse osisID='Num.23.10'>Кой може да преброи пясъка на Яков или броя на четвъртата част от Израил? Дано умра, както умират праведните, и краят ми да бъде както неговия!</verse>
        <verse osisID='Num.23.11'>Тогава Валак каза на Валаам: Какво ми направи ти? Взех те, за да прокълнеш враговете ми, а ето, ти дори ги благослови!</verse>
        <verse osisID='Num.23.12'>А той в отговор каза: Не трябва ли да внимавам да говоря онова, което ГОСПОД слага в устата ми?</verse>
        <verse osisID='Num.23.13'>Тогава Валак му каза: Моля те, ела с мен на друго място, откъдето ще го видиш. Ще видиш само края му, а целия народ няма да видиш. И ми ги прокълни оттам.</verse>
        <verse osisID='Num.23.14'>И го заведе на полето Зофим, на върха на Фасга, и издигна седем жертвеника и принесе по един юнец и по един овен на всеки жертвеник.</verse>
        <verse osisID='Num.23.15'>Тогава Валаам каза на Валак: Застани тук при всеизгарянето си, а аз ще срещна там ГОСПОДА.</verse>
        <verse osisID='Num.23.16'>И ГОСПОД излезе насреща на Валаам и вложи слово в устата му, и каза: Върни се при Валак и говори така!</verse>
        <verse osisID='Num.23.17'>И той дойде при него, и ето, той стоеше при всеизгарянето си и моавските първенци с него. И Валак му каза: Какво говори ГОСПОД?</verse>
        <verse osisID='Num.23.18'>Тогава той започна речта си и каза: Стани, Валак, и слушай; дай ми ухо, ти сине Сепфоров!</verse>
        <verse osisID='Num.23.19'>Бог не е човек, че да лъже, нито човешки син, че да се разкае. Той каза и няма ли да извърши? Той говори и няма ли да го извърши? Изговори и няма ли да го утвърди?</verse>
        <verse osisID='Num.23.20'>Ето, аз получих заповед да благославям и Той като благослови, аз не мога да го отменя.</verse>
        <verse osisID='Num.23.21'>Той не гледа беззаконие в Яков и не вижда престъпление в Израил. ГОСПОД, неговият Бог, е с него и царско ликуване е сред тях.</verse>
        <verse osisID='Num.23.22'>Бог ги изведе от Египет, има сила като диво говедо.</verse>
        <verse osisID='Num.23.23'>Наистина няма заклинание против Яков и няма врачуване против Израил. На времето си ще се говори за Яков и за Израил: Какво е извършил Бог!</verse>
        <verse osisID='Num.23.24'>Ето, народът ще стане като лъвица и ще се вдигне като лъв. Няма да легне, докато не изяде плячката и не изпие кръвта на убитите.</verse>
        <verse osisID='Num.23.25'>Тогава Валак каза на Валаам: Никак да не ги проклинаш и никак да не ги благославяш!</verse>
        <verse osisID='Num.23.26'>А Валаам в отговор каза на Валак: Не ти ли говорих, като казах: Всичко, което каже ГОСПОД, това ще направя?</verse>
        <verse osisID='Num.23.27'>И Валак каза на Валаам: Моля те, ела и ще те заведа на едно друго място. Дано бъде угодно на Бога да ми ги прокълнеш оттам.</verse>
        <verse osisID='Num.23.28'>И Валак заведе Валаам на върха на Фегор, който гледа към Есимон.</verse>
        <verse osisID='Num.23.29'>Тогава Валаам каза на Валак: Издигни ми тук седем жертвеника и ми приготви тук седем юнеца и седем овена.</verse>
        <verse osisID='Num.23.30'>И Валак направи, както каза Валаам, и принесе по един юнец и по един овен на всеки жертвеник.</verse>
      </chapter>
      <chapter osisID='Num.24'>
        <verse osisID='Num.24.1'>А Валаам, като видя, че на ГОСПОДА беше угодно да благославя Израил, не отиде както друг път да търси предсказания, а обърна лицето си към пустинята.</verse>
        <verse osisID='Num.24.2'>И като повдигна очи, Валаам видя Израил заселен според племената си. И Божият Дух слезе на него,</verse>
        <verse osisID='Num.24.3'>и той започна речта си и каза: Така заявява Валаам, синът на Веор, и така заявява човекът с отворени очи;</verse>
        <verse osisID='Num.24.4'>така заявява онзи, който чува Божиите думи, който вижда видението на Всемогъщия, който пада, но очите му са отворени:</verse>
        <verse osisID='Num.24.5'>Колко са красиви шатрите ти, Якове, и скиниите ти, Израилю!</verse>
        <verse osisID='Num.24.6'>Като долини са разпрострени, като градини по река, като дървета алое, които ГОСПОД е насадил, като кедри покрай водите!</verse>
        <verse osisID='Num.24.7'>Вода ще се излива от ведрата му и потомството му ще се простира в много води. Царят му ще надмине Агаг и царството му ще се възвеличи.</verse>
        <verse osisID='Num.24.8'>Бог го изведе от Египет, има сила както диво говедо. Той ще пояде народите, враговете си, ще строши костите им и ще ги разбие със стрелите си.</verse>
        <verse osisID='Num.24.9'>Легнал е и лежи като лъв и като лъвица, кой ще го вдигне? Благословен, който те благославя, и проклет, който те проклина!</verse>
        <verse osisID='Num.24.10'>Тогава гневът на Валак пламна против Валаам и той плесна с ръце. И Валак каза на Валаам: Аз те повиках да прокълнеш неприятеля ми, а ето, ти три пъти все го благославяш!</verse>
        <verse osisID='Num.24.11'>И сега бягай на мястото си! Казах, че ще те издигна до голяма почит, но ето, ГОСПОД те лиши от почит.</verse>
        <verse osisID='Num.24.12'>А Валаам каза на Валак: Не говорих ли аз и на твоите пратеници, които ми прати, като казах:</verse>
        <verse osisID='Num.24.13'>Ако Валак би ми дал и къщата си пълна със сребро и злато, не мога да престъпя ГОСПОДНАТА заповед и да направя добро или зло от себе си, а онова, което ГОСПОД говори, него ще говоря?</verse>
        <verse osisID='Num.24.14'>И сега, ето, аз си отивам при своя народ; ела да ти кажа какво ще направи този народ на твоя народ в последните дни.</verse>
        <verse osisID='Num.24.15'>И като започна речта си, каза: Така заявява Валаам, синът на Веор, и така заявява човекът с отворени очи;</verse>
        <verse osisID='Num.24.16'>така заявява онзи, който чува Божиите думи, който има знание за Всевишния, който вижда видението на Всемогъщия, който пада, но очите му са отворени:</verse>
        <verse osisID='Num.24.17'>Виждам го, но не сега, гледам го, но не отблизо: Ще излезе звезда от Яков и ще се въздигне скиптър от Израил, ще порази моавските първенци и ще погуби всичките потомци на бунтовниците.</verse>
        <verse osisID='Num.24.18'>Едом ще бъде притежание и Сиир ще бъде притежание на враговете си, а Израил ще действа мощно.</verse>
        <verse osisID='Num.24.19'>Един произлязъл от Яков ще владее и ще погуби останалитЕ от града.</verse>
        <verse osisID='Num.24.20'>А като видя Амалик, продължи речта си и каза: Амалик е пръв между народите, но краят му ще бъде вечна гибел.</verse>
        <verse osisID='Num.24.21'>А като видя кенейците, продължи речта си и каза: Здраво е твоето жилище и си положил гнездото си на канарата.</verse>
        <verse osisID='Num.24.22'>Но кенейците ще бъдат изтребени, докато Асур те отведе в плен.</verse>
        <verse osisID='Num.24.23'>И продължи притчата си и каза: Горко! Кой ще остане жив, когато Бог извърши това?</verse>
        <verse osisID='Num.24.24'>Но кораби ще дойдат от бреговете на Китим, и ще смирят Асур и ще смирят Евер, но и той ще погине завинаги.</verse>
        <verse osisID='Num.24.25'>Тогава Валаам стана и отиде, и се върна на мястото си; и Валак също отиде по пътя си.</verse>
      </chapter>
      <chapter osisID='Num.25'>
        <verse osisID='Num.25.1'>А Израил остана в Ситим и народът започна да блудства с дъщерите на Моав;</verse>
        <verse osisID='Num.25.2'>защото те канеха народа на жертвите на боговете си и народът ядеше и се кланяше на боговете им.</verse>
        <verse osisID='Num.25.3'>Израил се привърза към Ваал-Фегор и гневът на ГОСПОДА пламна против Израил.</verse>
        <verse osisID='Num.25.4'>Тогава ГОСПОД каза на Мойсей: Вземи всички началници на народа и ги обеси пред ГОСПОДА срещу слънцето, за да се отвърне от Израил яростният гняв на ГОСПОДА.</verse>
        <verse osisID='Num.25.5'>И Мойсей каза на съдиите на Израил: Убийте всеки хората си, които са се привързали към Ваал-Фегор.</verse>
        <verse osisID='Num.25.6'>И ето, един от израилевите синове дойде и доведе на братята си една мадиамка пред очите на Мойсей и пред цялото общество израилеви синове, когато те плачеха пред входа на шатъра за срещане.</verse>
        <verse osisID='Num.25.7'>А Финеес, синът на Елеазар, син на свещеника Аарон, като видя това, стана отсред обществото, взе копие в ръката си</verse>
        <verse osisID='Num.25.8'>и влезе след израилтянина в спалнята, и прободе и двамата — израилтянина и жената в корема й. Така язвата престана от израилевите синове.</verse>
        <verse osisID='Num.25.9'>А умрелите от язвата бяха двадесет и четири хиляди души.</verse>
        <verse osisID='Num.25.10'>Тогава ГОСПОД говори на Мойсей и каза:</verse>
        <verse osisID='Num.25.11'>Финеес, синът на Елеазар, син на свещеника Аарон, отвърна яростта Ми от израилевите синове, понеже беше ревностен сред тях с Моята ревност, така че Аз не изтребих израилевите синове в ревността Си.</verse>
        <verse osisID='Num.25.12'>Затова кажи: Ето, Аз му давам Моя завет на мир:</verse>
        <verse osisID='Num.25.13'>ще бъде на него и на потомството му след него завет на вечно свещенство, защото беше ревностен за своя Бог и направи умилостивение за израилевите синове.</verse>
        <verse osisID='Num.25.14'>А името на убития израилтянин, който беше убит с мадиамката, беше Зимрий, син на Салу, първенец на един бащин дом от симеонците.</verse>
        <verse osisID='Num.25.15'>А името на убитата мадиамка беше Хазвия, дъщеря на Сур, началник на народа на един бащин дом в Мадиам.</verse>
        <verse osisID='Num.25.16'>След това ГОСПОД говори на Мойсей и каза:</verse>
        <verse osisID='Num.25.17'>Притеснете мадиамците и ги разбийте,</verse>
        <verse osisID='Num.25.18'>защото те ви притесняват с коварствата, с които ви примамиха чрез Фегор и чрез сестра си Хазвия, дъщеря на един мадиамски първенец, която беше убита в деня на язвата заради Фегор!</verse>
      </chapter>
      <chapter osisID='Num.26'>
        <verse osisID='Num.26.1'>А след язвата ГОСПОД говори на Мойсей и Елеазар, сина на свещеника Аарон, и каза:</verse>
        <verse osisID='Num.26.2'>Пребройте цялото общество израилеви синове от двадесет години и нагоре според бащините им домове, всички в Израил, които могат да излизат на бой.</verse>
        <verse osisID='Num.26.3'>Затова Мойсей и свещеникът Елеазар говориха на народа в низините на Моав при Йордан, срещу Ерихон, и казаха:</verse>
        <verse osisID='Num.26.4'>Пребройте народа от двадесет години и нагоре, както ГОСПОД заповяда на Мойсей. И израилевите синове, които бяха излезли от египетската земя, бяха:</verse>
        <verse osisID='Num.26.5'>Рувим, първородният на Израил. Синовете на Рувим: от Енох: родът на еноховците, от Фалу: родът на фалуевците,</verse>
        <verse osisID='Num.26.6'>от Есрон: родът на есроновците, от Хармий: родът на хармиевците.</verse>
        <verse osisID='Num.26.7'>Това са родовете на рувимците, а преброените от тях бяха четиридесет и три хиляди седемстотин и тридесет.</verse>
        <verse osisID='Num.26.8'>И синовете на Фалу: Елиав;</verse>
        <verse osisID='Num.26.9'>и синовете на Елиав: Намуил, Датан и Авирон. Това са онези Датан и Авирон, призованите от обществото, които се надигнаха против Мойсей и против Аарон в обществото на Корей, когато се надигнаха против ГОСПОДА,</verse>
        <verse osisID='Num.26.10'>и земята отвори устата си и ги погълна заедно с Корей, когато обществото му измря, когато огънят пояде двеста и петдесет души и те станаха за знамение.</verse>
        <verse osisID='Num.26.11'>Но синовете на Корей не умряха.</verse>
        <verse osisID='Num.26.12'>Синовете на Симеон по родовете им: от Намуил: родът на намуиловците, от Ямин: родът на яминовците, от Яхин: родът на яхиновците,</verse>
        <verse osisID='Num.26.13'>от Зара: родът на заровците, от Саул: родът на сауловците.</verse>
        <verse osisID='Num.26.14'>Това са родовете на симеоновците: двадесет и две хиляди и двеста.</verse>
        <verse osisID='Num.26.15'>Синовете на Гад по родовете им: от Сафон: родът на сафоновците, от Агий: родът на агиевците, от Суний: родът на суниевците,</verse>
        <verse osisID='Num.26.16'>от Азений: родът на азениевците, от Ирий: родът на ириевците,</verse>
        <verse osisID='Num.26.17'>от Арод: родът на ародовците, от Арилий: родът на арилиевците.</verse>
        <verse osisID='Num.26.18'>Това са родовете на гадците; преброените от тях бяха четиридесет хиляди и петстотин.</verse>
        <verse osisID='Num.26.19'>Синовете на Юда: Ир и Онан; но Ир и Онан умряха в ханаанската земя.</verse>
        <verse osisID='Num.26.20'>А синовете на Юда по родовете им бяха: от Шела: родът на шелаевците, от Фарес: родът на фаресовците, от Зара: родът на заровците.</verse>
        <verse osisID='Num.26.21'>А синовете на Фарес бяха: от Есрон: родът на есроновците, от Амул: родът на амуловците.</verse>
        <verse osisID='Num.26.22'>Това са Юдовите родове; преброените от тях бяха седемдесет и шест хиляди и петстотин.</verse>
        <verse osisID='Num.26.23'>Синовете на Исахар по родовете им: от Тола: родът на толаевците, от Фуа: родът на фуаевците,</verse>
        <verse osisID='Num.26.24'>от Ясув: родът на ясувовците, от Симрон: родът на симроновците.</verse>
        <verse osisID='Num.26.25'>Това са родовете на Исахар; преброените от тях бяха шестдесет и четири хиляди и триста.</verse>
        <verse osisID='Num.26.26'>Синовете на Завулон по родовете им: от Серед: родовете на середовците, от Елон: родът на елоновците, от Ялеил: родът на ялеиловците.</verse>
        <verse osisID='Num.26.27'>Това са родовете на завулонците; преброените от тях бяха шестдесет хиляди и петстотин.</verse>
        <verse osisID='Num.26.28'>Синовете на Йосиф по родовете им: Манасия и Ефрем.</verse>
        <verse osisID='Num.26.29'>Синовете на Манасия: от Махир: родът на махировците. И Махир роди Галаад, а от Галаад: родът на галаадците.</verse>
        <verse osisID='Num.26.30'>Това са синовете на Галаад: от Ахиезер: родът на ахиезеровците, от Хелек: родът на хелековците,</verse>
        <verse osisID='Num.26.31'>от Асриил: родът на асрииловците, от Сихем: родът на сихемовците,</verse>
        <verse osisID='Num.26.32'>от Семида: родът на семидовците и от Ефер: родът на еферовците.</verse>
        <verse osisID='Num.26.33'>А Салпаад, синът на Ефер, нямаше синове, а само дъщери. А имената на дъщерте на Салпаад бяха: Маала, Нуа, Егла, Мелха и Терса.</verse>
        <verse osisID='Num.26.34'>Това са родовете на Манасия; преброените от тях бяха петдесет и две хиляди и седемстотин.</verse>
        <verse osisID='Num.26.35'>Това са синовете на Ефрем по родовете им: от Сутал: родът на суталовците, от Вехер: родът на вехеровците, от Тахан: родът на тахановците.</verse>
        <verse osisID='Num.26.36'>И това са синовете на Сутал: от Еран: родът на ерановците.</verse>
        <verse osisID='Num.26.37'>Това са родовете на синовете на Ефрем; преброените от тях бяха тридесет и две хиляди и петстотин. Това са синовете на Йосиф по родовете им.</verse>
        <verse osisID='Num.26.38'>Синовете на Вениамин по родовете им: от Вела: родът на веловците, от Асвил: родът на асвиловците, от Ахирам: родът на ахирамовците,</verse>
        <verse osisID='Num.26.39'>от Суфам: родът на суфамовците, от Уфам: родът на уфамовците.</verse>
        <verse osisID='Num.26.40'>А синовете на Вела бяха Аред и Нееман; от Аред: родът на аредовците, от Нееман: родът на неемановците.</verse>
        <verse osisID='Num.26.41'>Това са синовете на Вениамин по родовете им; преброените от тях бяха четиридесет и пет хиляди и шестстотин.</verse>
        <verse osisID='Num.26.42'>Това са синовете на Дан по родовете им: от Суам: родът на суамовците. Това са семействата на Дан по родовете им.</verse>
        <verse osisID='Num.26.43'>Преброените от всички родове на суамовците бяха шестдесет и четири хиляди и четиристотин.</verse>
        <verse osisID='Num.26.44'>Синовете на Асир по родовете им бяха: от Емна: родът на Емна, от Есуи: родът на есуиевците, от Верия: родът на вериевците.</verse>
        <verse osisID='Num.26.45'>От синовете на Верия: от Хевер: родът на хеверовците, от Малхиил: родът на малхииловците.</verse>
        <verse osisID='Num.26.46'>А името на дъщерята на Асир беше Сара.</verse>
        <verse osisID='Num.26.47'>Това са родовете на синовете на Асир; преброените от тях бяха петдесет и три хиляди и четиристотин.</verse>
        <verse osisID='Num.26.48'>Синовете на Нефталим по родовете им: от Ясиил: родът на ясииловците, от Гуний: родът на гуниевците,</verse>
        <verse osisID='Num.26.49'>от Есер: родът на есеровците, от Силим: родът на силимовците.</verse>
        <verse osisID='Num.26.50'>Това са семействата на Нефталим по родовете им; преброените от тях бяха четиридесет и пет хиляди и четиристотин.</verse>
        <verse osisID='Num.26.51'>Това са преброените от израилевите синове: шестстотин и една хиляди седемстотин и тридесет.</verse>
        <verse osisID='Num.26.52'>И ГОСПОД говори на Мойсей и каза:</verse>
        <verse osisID='Num.26.53'>На тях нека се раздели земята за наследство според броя на имената им.</verse>
        <verse osisID='Num.26.54'>На по-многобройните дай по-голямо наследство, а на по-малобройните дай по-малко наследство; на всекиго да се даде наследството му според броя на преброените от него.</verse>
        <verse osisID='Num.26.55'>Но земята ще се раздели с жребий и те ще наследят според имената на бащините си племена.</verse>
        <verse osisID='Num.26.56'>По жребий да се раздели наследството на всяко племе, и на мнозината, и на малцината.</verse>
        <verse osisID='Num.26.57'>А ето преброените от синовете на Леви по родовете им: от Гирсон: родът на гирсоновците, от Каат: родът на каатците, от Мерарий: родът на мерариевците.</verse>
        <verse osisID='Num.26.58'>Това са родовете на Леви: родът на ливниевците, родът на хевроновците, родът на маалиевците, родът на мусиевците, родът на кореевците. А Каат роди Амрам.</verse>
        <verse osisID='Num.26.59'>Името на жената на Амрам беше Йохаведа, дъщеря на Леви, която се роди на Леви в Египет; и тя роди на Амрам Аарон и Мойсей и сестра им Мариам.</verse>
        <verse osisID='Num.26.60'>И на Аарон се родиха Надав и Авиуд, Елеазар и Итамар.</verse>
        <verse osisID='Num.26.61'>А Надав и Авиуд умряха, когато принесоха чужд огън пред ГОСПОДА.</verse>
        <verse osisID='Num.26.62'>А преброените от тях, всичките от мъжки пол от един месец и нагоре, бяха двадесет и три хиляди; защото те не бяха преброени между израилевите синове, понеже на тях не се даде наследство между израилевите синове.</verse>
        <verse osisID='Num.26.63'>Това са преброените чрез Мойсей и свещеника Елеазар, които израилевите синове преброиха в низините на Моав при Йордан, срещу Ерихон.</verse>
        <verse osisID='Num.26.64'>И между тях нямаше човек от онези, които бяха преброени от Мойсей и свещеника Аарон, когато те преброиха израилевите синове в Синайската пустиня;</verse>
        <verse osisID='Num.26.65'>защото ГОСПОД беше казал за тях: Непременно ще измрат в пустинята. От тях не остана нито един освен Халев, синът на Ефоний, и Иисус, синът на Навий.</verse>
      </chapter>
      <chapter osisID='Num.27'>
        <verse osisID='Num.27.1'>Тогава дойдоха дъщерите на Салпаад, сина на Ефер, син на Галаад, син на Махир, син на Манасия, от родовете на Манасия, сина на Йосиф. И ето имената на дъщерите му: Маала, Нуа, Егла, Мелха и Терса.</verse>
        <verse osisID='Num.27.2'>Те застанаха пред Мойсей, пред свещеника Елеазар и пред първенците и цялото общество при входа на шатъра за срещане и казаха:</verse>
        <verse osisID='Num.27.3'>Баща ни умря в пустинята; но той не беше от обществото на онези, които се събраха против ГОСПОДА в обществото на Корей, а умря в своя си грях; и нямаше синове.</verse>
        <verse osisID='Num.27.4'>Защо да изчезне името на баща ни отсред рода му, затова че не е имал син? Дай на нас наследство между братята на баща ни.</verse>
        <verse osisID='Num.27.5'>И Мойсей представи делото им пред ГОСПОДА.</verse>
        <verse osisID='Num.27.6'>И ГОСПОД говори на Мойсей и каза:</verse>
        <verse osisID='Num.27.7'>Право говорят дъщерите на Салпаад; непременно да им дадеш наследствено притежание между братята на баща им и да прехвърлиш на тях наследството на баща им.</verse>
        <verse osisID='Num.27.8'>А на израилевите синове говори и кажи: Ако някой умре, без да има син, тогава да прехвърлите наследството му върху дъщеря му.</verse>
        <verse osisID='Num.27.9'>А ако няма дъщеря, тогава да дадете наследството му на братята му.</verse>
        <verse osisID='Num.27.10'>А ако няма братя, тогава да дадете наследството му на братята на баща му.</verse>
        <verse osisID='Num.27.11'>А ако баща му няма братя, тогава да дадете наследството му на най-близкия му сродник от рода му и той да го наследи. Това да бъде съдийска наредба за израилевите синове, както ГОСПОД заповяда на Мойсей.</verse>
        <verse osisID='Num.27.12'>След това ГОСПОД каза на Мойсей: Изкачи се на този хълм Аварим и огледай земята, която дадох на израилевите синове.</verse>
        <verse osisID='Num.27.13'>И като я огледаш, ще се прибереш и ти при народа си, както се прибра брат ти Аарон;</verse>
        <verse osisID='Num.27.14'>защото в пустинята Цин, когато обществото се караше, вие не се покорихте на заповедта Ми да Ме осветите при водата пред тях. Това е водата на Мерива при Кадис в пустинята Цин.</verse>
        <verse osisID='Num.27.15'>И Мойсей говори на ГОСПОДА и каза:</verse>
        <verse osisID='Num.27.16'>ГОСПОД, Бог на духовете на всяка плът, нека постави над обществото мъж,</verse>
        <verse osisID='Num.27.17'>който да излиза пред тях и който да влиза пред тях, който да ги извежда и който да ги въвежда, за да не бъде ГОСПОДНОТО общество като овце, които нямат пастир.</verse>
        <verse osisID='Num.27.18'>И ГОСПОД каза на Мойсей: Вземи си Иисус, сина на Навий, човек в когото е Духът, и положи на него ръката си.</verse>
        <verse osisID='Num.27.19'>И го представи пред свещеника Елеазар и пред цялото общество и му дай заповед пред тях.</verse>
        <verse osisID='Num.27.20'>И положи на него от своето достойнство, за да го слуша цялото общество на израилевите синове.</verse>
        <verse osisID='Num.27.21'>Той да стои пред свещеника Елеазар и той да се допитва за него според съда на Урим пред ГОСПОДА: по неговата заповед да излизат и по неговата заповед да влизат, той и всичките израилеви синове с него, цялото общество.</verse>
        <verse osisID='Num.27.22'>И Мойсей направи както му заповядА ГОСПОД; взе Иисус и го представи пред свещеника Елеазар и пред цялото общество;</verse>
        <verse osisID='Num.27.23'>и положи ръцете си на него и му даде заповед, както ГОСПОД заповяда чрез Мойсей.</verse>
      </chapter>
      <chapter osisID='Num.28'>
        <verse osisID='Num.28.1'>И ГОСПОД говори на Мойсей и каза:</verse>
        <verse osisID='Num.28.2'>Заповядай на израилевите синове и им кажи: Внимавайте да Ми принасяте на определеното им време Моите приноси, хляба Ми за жертвите Ми чрез огън, за благоухание на умилостивение за Мен.</verse>
        <verse osisID='Num.28.3'>И им кажи: Това е жертвата чрез огън, която ще принасяте на ГОСПОДА: две едногодишни агнета на ден, без недостатък, за постоянно всеизгаряне.</verse>
        <verse osisID='Num.28.4'>Едното агне да принасяш сутрин, а другото агне да принасяш привечер;</verse>
        <verse osisID='Num.28.5'>а за хлебен принос — една десета от ефа пшенично брашно, смесено с четвърт ин първоток маслинено масло.</verse>
        <verse osisID='Num.28.6'>Това е постоянно всеизгаряне, определено на Синайската планина, за благоухание на умилостивение, жертва чрез огън на ГОСПОДА.</verse>
        <verse osisID='Num.28.7'>И възлиянието му да бъде четвърт ин за едното агне; в светилището да изливаш спиртно питие за възлияние на ГОСПОДА.</verse>
        <verse osisID='Num.28.8'>А второто агне да принасяш привечер: като сутрешния хлебен принос и възлиянието му, така да принасяш и за това, жертва чрез огън за благоухание на умилоствение на ГОСПОДА.</verse>
        <verse osisID='Num.28.9'>А в съботен ден да принасяте две едногодишни агнета без недостатък и две десети от ефа пшенично брашно, смесено с маслинено масло за хлебен принос и възлиянието му.</verse>
        <verse osisID='Num.28.10'>Това е всеизгарянето за всяка събота освен постоянното всеизгаряне с възлиянието му.</verse>
        <verse osisID='Num.28.11'>На новолунията си да принасяте за всеизгаряне на ГОСПОДА два юнеца, един овен, седем едногодишни агнета без недостатък;</verse>
        <verse osisID='Num.28.12'>и за всеки юнец — три десети от ефа пшенично брашно, смесено с маслинено масло за хлебен принос; за един овен — две десети от ефа пшенично брашно, смесено с маслинено масло за хлебен принос;</verse>
        <verse osisID='Num.28.13'>и за всяко агне — по една десета от ефа пшенично брашно, смесено с маслинено масло за хлебен принос. Това е всеизгаряне, благоухание на умилостивение, жертва чрез огън на ГОСПОДА.</verse>
        <verse osisID='Num.28.14'>И възлиянията им да бъдат половин ин вино за юнеца, една трета ин за овена и четвърт ин за агнето. Това е всеизгарянето за всеки месец според месеците на годината.</verse>
        <verse osisID='Num.28.15'>И освен постоянното всеизгаряне да се принася на ГОСПОДА един козел в жертва за грях с възлиянието му.</verse>
        <verse osisID='Num.28.16'>А в първия месец, на четиринадесетия ден от месеца е Пасха на ГОСПОДА.</verse>
        <verse osisID='Num.28.17'>А на петнадесетия ден от този месец е празник; седем дни да се яде безквасен хляб.</verse>
        <verse osisID='Num.28.18'>На първия ден да има свято събрание и да не вършите никаква работа.</verse>
        <verse osisID='Num.28.19'>Да принесете на ГОСПОДА жертва чрез огън, всеизгаряне: два юнеца, един овен и седем едногодишни агнета; без недостатък да ви бъдат.</verse>
        <verse osisID='Num.28.20'>А хлебният им принос да бъде пшенично брашно, смесено с маслинено масло; три десети от ефа да принесете за един юнец, две десети за овена</verse>
        <verse osisID='Num.28.21'>и по една десета от ефа да принесеш за всяко агне, за седемте агнета.</verse>
        <verse osisID='Num.28.22'>И да принесете един козел в жертва за грях, за да се извърши умилостивение за вас.</verse>
        <verse osisID='Num.28.23'>Да принесете това освен сутрешното всеизгаряне, което е за постоянно всеизгаряне.</verse>
        <verse osisID='Num.28.24'>Това да принасяте всеки ден, седем дни, като храна на жертвата чрез огън за благоухание на умилостивение на ГОСПОДА; това да се принася освен постоянното всеизгаряне с възлиянието му.</verse>
        <verse osisID='Num.28.25'>А на седмия ден да имате свято събрание и да не вършите никаква работа.</verse>
        <verse osisID='Num.28.26'>Също и в деня на първите плодове, когато принесете на ГОСПОДА нов хлебен принос на празника на седмиците си, да имате свято събрание и да не вършите никаква работа.</verse>
        <verse osisID='Num.28.27'>И да принесете във всеизгаряне за благоухание на умилостивение на ГОСПОДА два юнеца, един овен, седем едногодишни агнета;</verse>
        <verse osisID='Num.28.28'>и хлебния им принос: пшенично брашно, смесено с маслинено масло, три десети от ефа за всеки юнец, две десети за единия овен,</verse>
        <verse osisID='Num.28.29'>и по една десета за всяко агне, за седемте агнета;</verse>
        <verse osisID='Num.28.30'>и един козел, за да се извърши умилостивение за вас.</verse>
        <verse osisID='Num.28.31'>Освен постоянното всеизгаряне и хлебния му принос да принесете тези — без недостатък да ви бъдат — заедно с възлиянията им.</verse>
      </chapter>
      <chapter osisID='Num.29'>
        <verse osisID='Num.29.1'>В седмия месец, на първия ден от месеца, да имате свято събрание и да не вършите никаква работа; той да ви бъде ден за тръбене с тръби.</verse>
        <verse osisID='Num.29.2'>И да принесете всеизгаряне за благоухание на умилостивение на ГОСПОДА: един юнец, един овен, седем едногодишни агнета без недостатък</verse>
        <verse osisID='Num.29.3'>и хлебния им принос: пшенично брашно, смесено с маслинено масло, три десети от ефа за юнеца, две десети за овена</verse>
        <verse osisID='Num.29.4'>и по една десета за всяко агне, за седемте агнета;</verse>
        <verse osisID='Num.29.5'>и един козел в жертва за грях, за да се извърши умилостивение за вас;</verse>
        <verse osisID='Num.29.6'>освен месечното всеизгаряне и хлебния му принос и постоянното всеизгаряне и хлебния му принос, и възлиянията им според правилата им за благоухание на умилостивение, жертва чрез огън на ГОСПОДА.</verse>
        <verse osisID='Num.29.7'>И на десетия ден от този седми месец да имате свято събрание и да смирите душите си; никаква работа да не вършите.</verse>
        <verse osisID='Num.29.8'>И да принесете на ГОСПОДА всеизгаряне за благоухание на умилостивение: един юнец, един овен, седем едногодишни агнета; без недостатък да ви бъдат;</verse>
        <verse osisID='Num.29.9'>и хлебния им принос: пшенично брашно, смесено с маслинено масло, три десети от ефа за юнеца, две десети за единия овен</verse>
        <verse osisID='Num.29.10'>и по една десета за всяко агне, за седемте агнета;</verse>
        <verse osisID='Num.29.11'>и един козел в жертва за грях, освен жертвата за грях за умилостивението и постоянното всеизгаряне и хлебния му принос, и възлиянията им.</verse>
        <verse osisID='Num.29.12'>И на петнадесетия ден от седмия месец да имате свято събрание, да не вършите никаква работа и да пазите празник на ГОСПОДА седем дни.</verse>
        <verse osisID='Num.29.13'>И да принесете всеизгаряне, жертва чрез огън за благоухание на умилостивение на ГОСПОДА: тринадесет юнеца, два овена, четиринадесет едногодишни агнета; без недостатък да бъдат;</verse>
        <verse osisID='Num.29.14'>и хлебния им принос: пшенично брашно, смесено с маслинено масло, три десети от ефа за всеки юнец, за тринадесетте юнеца, две десети за всеки овен, за двата овена,</verse>
        <verse osisID='Num.29.15'>и по една десета за всяко агне, за четиринадесетте агнета;</verse>
        <verse osisID='Num.29.16'>и един козел в жертва за грях, освен постоянното всеизгаряне и хлебния му принос, и възлиянието му.</verse>
        <verse osisID='Num.29.17'>На втория ден да принесете дванадесет юнеца, два овена, четиринадесет едногодишни агнета без недостатък;</verse>
        <verse osisID='Num.29.18'>и хлебния им принос и възлиянията им: за юнците, за овните и за агнетата според броя им, според правилото;</verse>
        <verse osisID='Num.29.19'>и един козел в жертва за грях, освен постоянното всеизгаряне и хлебния му принос, и възлиянията им.</verse>
        <verse osisID='Num.29.20'>На третия ден да принесете единадесет юнеца, два овена, четиринадесет едногодишни агнета без недостатък;</verse>
        <verse osisID='Num.29.21'>и хлебния им принос и възлиянията им: за юнците, за овните и за агнетата според броя им, според правилото;</verse>
        <verse osisID='Num.29.22'>и един козел в жертва за грях, освен постоянното всеизгаряне и хлебния му принос, и възлиянието му.</verse>
        <verse osisID='Num.29.23'>На четвъртия ден да принесете десет юнеца, два овена, четиринадесет едногодишни агнета без недостатък;</verse>
        <verse osisID='Num.29.24'>хлебния им принос и възлиянията им: за юнците, за овните и за агнетата според броя им, според правилото;</verse>
        <verse osisID='Num.29.25'>и един козел в жертва за грях освен постоянното всеизгаряне, хлебния му принос и възлиянието му.</verse>
        <verse osisID='Num.29.26'>На петия ден да принесете девет юнеца, два овена, четиринадесет едногодишни агнета без недостатък;</verse>
        <verse osisID='Num.29.27'>и хлебния им принос и възлиянията им: за юнците, за овните и за агнетата според броя им, според правилото;</verse>
        <verse osisID='Num.29.28'>и един козел в жертва за грях освен постоянното всеизгаряне и хлебния му принос, и възлиянието му.</verse>
        <verse osisID='Num.29.29'>На шестия ден да принесете осем юнеца, два овена, четиринадесет едногодишни агнета без недостатък;</verse>
        <verse osisID='Num.29.30'>и хлебния им принос и възлиянията им: за юнците, за овните и за агнетата според броя им, според правилото;</verse>
        <verse osisID='Num.29.31'>и един козел в жертва за грях освен постоянното всеизгаряне, хлебния му принос и възлиянията му.</verse>
        <verse osisID='Num.29.32'>На седмия ден да принесете седем юнеца, два овена, четиринадесет едногодишни агнета без недостатък;</verse>
        <verse osisID='Num.29.33'>и хлебния им принос и възлиянията им: за юнците, за овните и за агнетата според броя им, според правилото им;</verse>
        <verse osisID='Num.29.34'>и един козел в жертва за грях освен постоянното всеизгаряне, хлебния му принос и възлиянието му.</verse>
        <verse osisID='Num.29.35'>На осмия ден да имате тържествено събрание, да не вършите никаква работа.</verse>
        <verse osisID='Num.29.36'>И да принесете всеизгаряне, жертва чрез огън за благоухание на умилостивение на ГОСПОДА: един юнец, един овен, седем едногодишни агнета без недостатък;</verse>
        <verse osisID='Num.29.37'>хлебния им принос и възлиянията им: за юнеца, за овена и за агнетата според броя им, според правилото;</verse>
        <verse osisID='Num.29.38'>и един козел в жертва за грях освен постоянното всеизгаряне и хлебния му принос, и възлиянието му.</verse>
        <verse osisID='Num.29.39'>Това да принасяте на ГОСПОДА на празниците си освен обреците си и доброволните си приноси — всеизгарянията си, хлебните си приноси, възлиянията си и примирителните си жертви.</verse>
        <verse osisID='Num.29.40'>И Мойсей говори на израилевите синове според всичко, което ГОСПОД заповяда на Мойсей.</verse>
      </chapter>
      <chapter osisID='Num.30'>
        <verse osisID='Num.30.1'>И Мойсей говори на началниците на племената на израилевите синове и каза: Това заповяда ГОСПОД:</verse>
        <verse osisID='Num.30.2'>Когато някой мъж направи обрек на ГОСПОДА или се закълне с клетва и обвърже душата си със задължение, да не нарушава думата си, а да извърши всичко, което е излязло от устата му.</verse>
        <verse osisID='Num.30.3'>И ако някоя жена направи обрек на ГОСПОДА или се обвърже със задължение в бащиния си дом, в младостта си,</verse>
        <verse osisID='Num.30.4'>и баща й чуе нейния обрек или задължението, с което е обвързала душата си, и баща й не й каже нищо, тогава всичките й обреци да останат в сила и всяко нейно задължение, с което е обвързала душата си, да остане в сила.</verse>
        <verse osisID='Num.30.5'>Но ако й забрани баща й в деня когато чуе, никой от обреците й или от задълженията, с които е обвързала душата си, няма да остане в сила; и ГОСПОД ще й прости, понеже й е забранил баща й.</verse>
        <verse osisID='Num.30.6'>И ако се омъжи, докато обреците й са върху нея или нещо необмислено, изговорено с устните й, с което е обвързала душата си,</verse>
        <verse osisID='Num.30.7'>и мъжът й чуе и не й каже нищо в деня, когато чуе, тогава обреците й да останат в сила, и задълженията, с които е обвързала душата си, да останат в сила.</verse>
        <verse osisID='Num.30.8'>Но ако й забрани мъжът й в деня когато чуе, тогава той ще отмени нейния обрек, който е върху нея, и онова, което е изговорила необмислено с устните си, с което е обвързала душата си; и ГОСПОД ще й прости.</verse>
        <verse osisID='Num.30.9'>Но обрекът на вдовица или разведена жена, всичко, с което е обвързала душата си, да остава в сила върху нея.</verse>
        <verse osisID='Num.30.10'>Но ако една жена е направила обрек в дома на мъжа си или с клетва е обвързала душата си със задължение</verse>
        <verse osisID='Num.30.11'>и мъжът й е чул и не й е казал нищо, и не й е забранил, тогава всичките й обреци да останат в сила и всичките задължения, с които е обвързала душата си, да останат в сила.</verse>
        <verse osisID='Num.30.12'>Но ако мъжът й ги е отменил напълно в деня, когато е чул, тогава всичко, което е излязло от устните й относно обреците й и относно обвързването на душата й, няма да остане в сила; мъжът й ги е отменил и ГОСПОД ще й прости.</verse>
        <verse osisID='Num.30.13'>Мъжът й може да утвърди и мъжът й може да отмени всеки обрек и всяко клетвено задължение за смиряването на душата й.</verse>
        <verse osisID='Num.30.14'>Но ако мъжът й ден след ден продължава да мълчи, тогава той потвърждава всичките й обреци и всичките й задължения, които са върху нея; той ги е потвърдил, защото не й е казал нищо в деня, когато ги е чул.</verse>
        <verse osisID='Num.30.15'>Но ако ги отмени по-късно, след като ги е чул, тогава той ще носи нейното беззаконие.</verse>
        <verse osisID='Num.30.16'>Това са наредбите, които ГОСПОД заповяда на Мойсей да се пазят между мъж и жена му и между баща и дъщеря му в младостта й, в бащиния й дом.</verse>
      </chapter>
      <chapter osisID='Num.31'>
        <verse osisID='Num.31.1'>И ГОСПОД говори на Мойсей и каза:</verse>
        <verse osisID='Num.31.2'>Отмъсти на мадиамците за израилевите синове и след това ще се прибереш при народа си.</verse>
        <verse osisID='Num.31.3'>И Мойсей говори на народа и каза: Нека се въоръжат от вас мъже за бой и да излязат против Мадиам, за да извършат ГОСПОДНОТО отмъщение над Мадиам.</verse>
        <verse osisID='Num.31.4'>По хиляда души от племе от всичките израилеви племена да изпратите на бой.</verse>
        <verse osisID='Num.31.5'>И така, от израилевите хиляди се преброиха по хиляда души от всяко племе: дванадесет хиляди души, въоръжени за бой.</verse>
        <verse osisID='Num.31.6'>И Мойсей ги изпрати на бой, по хиляда души от всяко племе, тях и Финеес, сина на свещеника Елеазар, със светите вещи и с тръбите за тревога в ръката му.</verse>
        <verse osisID='Num.31.7'>И те се биха с Мадиам, както ГОСПОД заповяда на Мойсей, и убиха всичко от мъжки пол.</verse>
        <verse osisID='Num.31.8'>И между убитите убиха и мадиамските царе: Евий и Рекем, и Сур, и Ур, и Рева, петима мадиамски царе; убиха с меч и Валаам, сина на Веор.</verse>
        <verse osisID='Num.31.9'>А израилевите синове отведоха в плен жените на мадиамците и децата им, разграбиха всичкия им добитък и всичките им стада, всичкия им имот.</verse>
        <verse osisID='Num.31.10'>А всичките им градове в местата, населени от тях, и всичките им станове изгориха с огън.</verse>
        <verse osisID='Num.31.11'>И взеха всичко заграбено и цялата плячка, и човек и животно.</verse>
        <verse osisID='Num.31.12'>И докараха пленниците, плячката и заграбеното на Мойсей, на свещеника Елеазар и на обществото израилеви синове в стана в низините на Моав при Йордан, срещу Ерихон.</verse>
        <verse osisID='Num.31.13'>Тогава Мойсей и свещеникът Елеазар, и всичките първенци на обществото излязоха да ги посрещнат вън от стана.</verse>
        <verse osisID='Num.31.14'>А Мойсей се разгневи на военачалниците, на хилядниците и на стотниците, които се връщаха от военния поход,</verse>
        <verse osisID='Num.31.15'>и Мойсей им каза: Живи ли оставихте всичките жени?</verse>
        <verse osisID='Num.31.16'>Ето, те по съвета на Валаам станаха причина израилевите синове да изменят на ГОСПОДА чрез Фегор, така че язвата дойде върху ГОСПОДНОТО общество!</verse>
        <verse osisID='Num.31.17'>Затова, убийте сега всяко дете от мъжки пол, и убийте всяка жена, която е познала мъж в мъжко легло.</verse>
        <verse osisID='Num.31.18'>А всички момичета, които не са познали мъжко легло, оставете живи за себе си.</verse>
        <verse osisID='Num.31.19'>И останете вън от стана седем дни, всеки, който е убил човек и който се е допрял до убит, очистете се на третия ден и на седмия ден; вие и пленниците ви.</verse>
        <verse osisID='Num.31.20'>Очистете и всички дрехи и всички кожени вещи, и всичко, което е направено от козина, и всички дървени съдове.</verse>
        <verse osisID='Num.31.21'>Също и свещеникът Елеазар каза на войниците, които бяха ходили на бой: Това е наредбата на закона, която ГОСПОД заповяда на Мойсей.</verse>
        <verse osisID='Num.31.22'>Само златото и среброто, бронза, желязото, оловото и калая,</verse>
        <verse osisID='Num.31.23'>всичко, което може да устои на огън, да прекарате през огън и ще бъде чисто; но трябва да се очисти и с вода на нечистота; а всичко, което не може да устои на огън, да прекарате през вода.</verse>
        <verse osisID='Num.31.24'>И на седмия ден да изперете дрехите си и ще бъдете чисти, и след това да влезете в стана.</verse>
        <verse osisID='Num.31.25'>И ГОСПОД говори на Мойсей и каза:</verse>
        <verse osisID='Num.31.26'>Ти и свещеникът Елеазар, и главите на бащините домове от обществото пребройте плячката и пленниците, и човек, и животно,</verse>
        <verse osisID='Num.31.27'>и раздели плячката наполовина между тези, които водиха войната, които ходиха на бой, и цялото общество.</verse>
        <verse osisID='Num.31.28'>От дела на войниците, които ходиха на бой, отдели данък за ГОСПОДА: по една душа от петстотин — от хората, от говедата, от магаретата и от дребния добитък;</verse>
        <verse osisID='Num.31.29'>от тяхната половина да ги вземеш и да ги дадеш на свещеника Елеазар като възвишаем принос на ГОСПОДА.</verse>
        <verse osisID='Num.31.30'>А от половината на израилевите синове да вземеш по един дял от петдесет — от хората, от говедата, от магаретата и от дребния добитък; от всеки добитък — и да ги дадеш на левитите, които пазят заповяданото за ГОСПОДНАТА скиния.</verse>
        <verse osisID='Num.31.31'>И Мойсей и свещеникът Елеазар направиха, както ГОСПОД заповяда на Мойсей.</verse>
        <verse osisID='Num.31.32'>А плячката, останалото от плена, което войниците заплениха, беше: шестстотин седемдесет и пет хиляди глави дребен добитък,</verse>
        <verse osisID='Num.31.33'>седемдесет и две хиляди говеда,</verse>
        <verse osisID='Num.31.34'>шестдесет и една хиляди магарета,</verse>
        <verse osisID='Num.31.35'>а човешките души — момичетата, които не бяха познали мъжко легло — бяха всичко тридесет и две хиляди души.</verse>
        <verse osisID='Num.31.36'>И половината, делът на онези, които бяха ходили на бой, броят на дребния добитък беше триста тридесет и седем хиляди и петстотин глави,</verse>
        <verse osisID='Num.31.37'>а данъкът за ГОСПОДА от дребния добитък беше шестстотин седемдесет и пет глави.</verse>
        <verse osisID='Num.31.38'>Говедата бяха тридесет и шест хиляди, а данъкът за ГОСПОДА от тях беше седемдесет и две.</verse>
        <verse osisID='Num.31.39'>Магаретата бяха тридесет хиляди и петстотин, а данъкът за ГОСПОДА от тях беше шестдесет и едно.</verse>
        <verse osisID='Num.31.40'>А човешките души бяха шестнадесет хиляди, а данъкът за ГОСПОДА от тях беше тридесет и двама души.</verse>
        <verse osisID='Num.31.41'>И Мойсей даде данъка на възвишаемия принос на ГОСПОДА на свещеника Елеазар, както ГОСПОД заповяда на Мойсей.</verse>
        <verse osisID='Num.31.42'>А половината за израилевите синове, която Мойсей отдели от войниците,</verse>
        <verse osisID='Num.31.43'>половината за обществото беше: триста тридесет и седем хиляди и петстотин глави дребен добитък,</verse>
        <verse osisID='Num.31.44'>тридесет и шест хиляди говеда,</verse>
        <verse osisID='Num.31.45'>тридесет хиляди и петстотин магарета</verse>
        <verse osisID='Num.31.46'>и шестнадесет хиляди човешки души.</verse>
        <verse osisID='Num.31.47'>От половината за израилевите синове Мойсей взе по един дял от петдесет, от хората и от добитъка, и ги даде на левитите, които пазеха заповяданото за ГОСПОДНАТА скиния, както ГОСПОД заповяда на Мойсей.</verse>
        <verse osisID='Num.31.48'>Тогава началниците, които бяха над хилядите на войската, се приближиха при Мойсей, хилядниците и стотниците,</verse>
        <verse osisID='Num.31.49'>и казаха на Мойсей: Слугите ти преброиха войниците, които са под ръката ни, и не липсва нито един от нас.</verse>
        <verse osisID='Num.31.50'>Затова принасяме принос на ГОСПОДА, всеки каквото е намерил, златни украшения, верижки, гривни, пръстени, обици и мъниста, за да се извърши умилостивение за душите ни пред ГОСПОДА.</verse>
        <verse osisID='Num.31.51'>И Мойсей и свещеникът Елеазар взеха златото от тях, всичко в изработени украшения.</verse>
        <verse osisID='Num.31.52'>И цялото злато на възвишаемия принос, който принесоха на ГОСПОДА, беше шестнадесет хиляди седемстотин и петдесет сикъла от хилядниците и стотниците.</verse>
        <verse osisID='Num.31.53'>А войниците бяха грабили всеки за себе си.</verse>
        <verse osisID='Num.31.54'>И Мойсей и свещеникът Елеазар взеха златото от хилядниците и стотниците и го донесоха в шатъра за срещане за спомен на израилевите синове пред ГОСПОДА.</verse>
      </chapter>
      <chapter osisID='Num.32'>
        <verse osisID='Num.32.1'>А синовете на Рувим и синовете на Гад имаха много добитък, огромно множество; и видяха язирската земя и галаадската земя и ето, мястото беше място за добитък.</verse>
        <verse osisID='Num.32.2'>И синовете на Гад и синовете на Рувим дойдоха и говориха на Мойсей и на свещеника Елеазар, и на първенците на обществото и казаха:</verse>
        <verse osisID='Num.32.3'>Атарот и Девон, и Язир, и Нимра, и Есевон, и Елеала, и Севма, и Нево, и Веон,</verse>
        <verse osisID='Num.32.4'>земята, която ГОСПОД порази пред израилевото общество, е земята за добитък, а слугите ти имат добитък.</verse>
        <verse osisID='Num.32.5'>И казаха: Ако сме намерили благоволение пред теб, нека тази земя се даде за притежание на слугите ти; не ни превеждай през Йордан.</verse>
        <verse osisID='Num.32.6'>А Мойсей каза на синовете на Гад и на синовете на Рувим: Да отидат ли братята ви на бой, а вие да седите тук?</verse>
        <verse osisID='Num.32.7'>И защо обезсърчавате сърцата на израилевите синове, да не преминат в земята, която ГОСПОД им е дал?</verse>
        <verse osisID='Num.32.8'>Така направиха бащите ви, когато ги изпратих от Кадис-Варни, за да огледат земята;</verse>
        <verse osisID='Num.32.9'>отидоха до долината Есхол, и като видяха земята, обезсърчиха сърцата на израилевите синове, да не влязат в земята, която ГОСПОД им беше дал.</verse>
        <verse osisID='Num.32.10'>И гневът на ГОСПОДА пламна в онзи ден и Той се закле, и каза:</verse>
        <verse osisID='Num.32.11'>Нито един от онези мъже, които излязоха от Египет, от двадесет години и нагоре, няма да види земята, за която съм се клел на Авраам, Исаак и Яков, защото не Ме последваха напълно,</verse>
        <verse osisID='Num.32.12'>освен Халев, синът на Ефоний, кенезееца, и Иисус, синът на Навий, защото те напълно последваха ГОСПОДА.</verse>
        <verse osisID='Num.32.13'>Гневът на ГОСПОДА пламна против Израил и Той ги остави да се скитат из пустинята четиридесет години, докато се довърши изцяло онова поколение, което беше сторило зло пред ГОСПОДА.</verse>
        <verse osisID='Num.32.14'>И ето, вие се издигнахте вместо бащите си, род на грешни мъже, за да разпалвате още повече пламъка на ГОСПОДНИЯ гняв срещу Израил.</verse>
        <verse osisID='Num.32.15'>Ако се отвърнете от Него, Той ще го остави още по-дълго в пустинята; и така вие ще погубите целия този народ!</verse>
        <verse osisID='Num.32.16'>Но те пристъпиха при Мойсей и казаха: Ще съградим тук кошари за добитъка си и градове за челядите си;</verse>
        <verse osisID='Num.32.17'>а ние самите сме готови да вървим въоръжени пред израилевите синове, докато ги заведем до мястото им; а челядите ни ще седят в укрепените градове в безопасност от местните жители.</verse>
        <verse osisID='Num.32.18'>Няма да се върнем в домовете си, докато израилевите синове не наследят всеки наследството си.</verse>
        <verse osisID='Num.32.19'>Защото ние няма да наследим с тях отвъд Йордан и по-нататък, понеже нашето наследство ни се пада отсам Йордан на изток.</verse>
        <verse osisID='Num.32.20'>Тогава Мойсей им каза: Ако направите това, ако се въоръжите за бой пред ГОСПОДА,</verse>
        <verse osisID='Num.32.21'>ако всички въоръжени между вас преминат Йордан пред ГОСПОДА, докато Той изгони враговете Си от пред Себе Си,</verse>
        <verse osisID='Num.32.22'>и земята се покори пред ГОСПОДА, и след това се върнете, тогава ще бъдете невинни пред ГОСПОДА и пред Израил, и тази земя ще ви бъде за притежание пред ГОСПОДА.</verse>
        <verse osisID='Num.32.23'>Но ако не направите така, ето, ще съгрешите пред ГОСПОДА и да знаете, че грехът ви ще ви намери.</verse>
        <verse osisID='Num.32.24'>Съградете градове за челядите си и кошари за овцете си и направете това, което излезе от устата ви.</verse>
        <verse osisID='Num.32.25'>И синовете на Гад и синовете на Рувим говориха на Мойсей и казаха: Слугите ти ще направят, както господарят ми заповяда.</verse>
        <verse osisID='Num.32.26'>Децата ни, жените ни, стадата ни и всичкият ни добитък ще останат тук в галаадските градове;</verse>
        <verse osisID='Num.32.27'>а слугите ти, всички въоръжени за бой, ще отидат пред ГОСПОДА в битката, както господарят ми каза.</verse>
        <verse osisID='Num.32.28'>И Мойсей заповяда за тях на свещеника Елеазар и на Иисус, сина на Навий, и на главите на бащините домове на племената на израилевите синове.</verse>
        <verse osisID='Num.32.29'>Мойсей им каза: Ако синовете на Гад и синовете на Рувим всички въоръжени за бой преминат с вас Йордан пред ГОСПОДА и земята бъде покорена пред вас, да им дадете галаадската земя за притежание.</verse>
        <verse osisID='Num.32.30'>Но ако не преминат с вас въоръжени, тогава да вземат наследство между вас в ханаанската земя.</verse>
        <verse osisID='Num.32.31'>И синовете на Гад и синовете на Рувим в отговор казаха: Както каза ГОСПОД на слугите ти, така ще направим.</verse>
        <verse osisID='Num.32.32'>Ние ще преминем в боен ред пред ГОСПОДА в ханаанската земя, а наследственото ни притежание да ни бъде отсам Йордан.</verse>
        <verse osisID='Num.32.33'>И Мойсей им даде, на синовете на Гад, на синовете на Рувим и на половината от племето на Манасия, сина на Йосиф, царството на аморейския цар Сион и царството на васанския цар Ог, земята с градовете й в границите й, и градовете на околната земя.</verse>
        <verse osisID='Num.32.34'>И синовете на Гад съградиха Девон и Атарот, и Ароир,</verse>
        <verse osisID='Num.32.35'>и Атротсофан, и Язир, и Йогвея,</verse>
        <verse osisID='Num.32.36'>и Ветнимра, и Ветаран, укрепени градове и кошари за овце.</verse>
        <verse osisID='Num.32.37'>А синовете на Рувим съградиха Есевон и Елеала, и Кириатаим,</verse>
        <verse osisID='Num.32.38'>и Нево, и Ваалмеон, чиито имена бяха променени, и Севма; и преименуваха градовете, които съградиха.</verse>
        <verse osisID='Num.32.39'>А синовете на Махир, сина на Манасия, отидоха в Галаад, превзеха го и изгониха аморейците, които бяха в него.</verse>
        <verse osisID='Num.32.40'>И Мойсей даде Галаад на Махир, сина на Манасия, и той се засели в него.</verse>
        <verse osisID='Num.32.41'>А Яир, синът на Манасия, отиде и превзе селищата му и ги нарече Авот-Яир.</verse>
        <verse osisID='Num.32.42'>И Нова отиде и превзе Канат и селата му и го нарече Нова по своето име.</verse>
      </chapter>
      <chapter osisID='Num.33'>
        <verse osisID='Num.33.1'>Това са пътуванията на израилевите синове, които излязоха от египетската земя според войнствата си под ръката на Мойсей и Аарон.</verse>
        <verse osisID='Num.33.2'>И Мойсей записа тръгванията им според пътуванията им по заповедта на ГОСПОДА; и това са пътуванията им според тръгванията им:</verse>
        <verse osisID='Num.33.3'>Тръгнаха от Рамесий в първия месец, на петнадесетия ден от първия месец; на следващия ден след Пасхата израилевите синове излязоха с издигната ръка пред очите на всичките египтяни,</verse>
        <verse osisID='Num.33.4'>когато египтяните погребваха онези, които ГОСПОД беше поразил помежду им, всичките първородни. А и над боговете им ГОСПОД беше извършил съд.</verse>
        <verse osisID='Num.33.5'>И израилевите синове отпътуваха от Рамесий и разположиха стан в Сокхот.</verse>
        <verse osisID='Num.33.6'>И отпътуваха от Сокхот и разположиха стан в Етам, който е в края на пустинята.</verse>
        <verse osisID='Num.33.7'>И отпътуваха от Етам и се върнаха към Пиаирот, който е срещу Веелсефон, и разположиха стан срещу Мигдол.</verse>
        <verse osisID='Num.33.8'>И отпътуваха от Пиаирот и преминаха през морето в пустинята, изминаха тридневен път през пустинята Етам и разположиха стан в Мера.</verse>
        <verse osisID='Num.33.9'>И отпътуваха от Мера и дойдоха в Елим; а в Елим имаше дванадесет водни извора и седемдесет палмови дървета и там разположиха стан.</verse>
        <verse osisID='Num.33.10'>И отпътуваха от Елим и разположиха стан при Червеното море.</verse>
        <verse osisID='Num.33.11'>И отпътуваха от Червеното море и разположиха стан в пустинята Син.</verse>
        <verse osisID='Num.33.12'>И отпътуваха от пустинята Син и разположиха стан в Дофка.</verse>
        <verse osisID='Num.33.13'>И отпътуваха от Дофка и разположиха стан в Елус.</verse>
        <verse osisID='Num.33.14'>И отпътуваха от Елус и разположиха стан в Рафидим; и нямаше вода да пие народът.</verse>
        <verse osisID='Num.33.15'>И отпътуваха от Рафидим и разположиха стан в Синайската пустиня.</verse>
        <verse osisID='Num.33.16'>И отпътуваха от Синайската пустиня и разположиха стан в Киврот-Атаава.</verse>
        <verse osisID='Num.33.17'>И отпътуваха от Киврот-Атаава и разположиха стан в Асирот.</verse>
        <verse osisID='Num.33.18'>И отпътуваха от Асирот и разположиха стан в Ритма.</verse>
        <verse osisID='Num.33.19'>И отпътуваха от Ритма и разположиха стан в Римон-Фарес.</verse>
        <verse osisID='Num.33.20'>И отпътуваха от Римон-Фарес и разположиха стан в Ливна.</verse>
        <verse osisID='Num.33.21'>И отпътуваха от Ливна и разположиха стан в Риса.</verse>
        <verse osisID='Num.33.22'>И отпътуваха от Риса и разположиха стан в Кеелта.</verse>
        <verse osisID='Num.33.23'>И отпътуваха от Кеелта и разположиха стан в хълма Сафер.</verse>
        <verse osisID='Num.33.24'>И отпътуваха от хълма Сафер и разположиха стан в Харада.</verse>
        <verse osisID='Num.33.25'>И отпътуваха от Харада и разположиха стан в Макилот.</verse>
        <verse osisID='Num.33.26'>И отпътуваха от Макилот и разположиха стан в Тахат.</verse>
        <verse osisID='Num.33.27'>И отпътуваха от Тахат и разположиха стан в Тара.</verse>
        <verse osisID='Num.33.28'>И отпътуваха от Тара и разположиха стан в Митка.</verse>
        <verse osisID='Num.33.29'>И отпътуваха от Митка и разположиха стан в Асемона.</verse>
        <verse osisID='Num.33.30'>И отпътуваха от Асемона и разположиха стан в Масирот.</verse>
        <verse osisID='Num.33.31'>И отпътуваха от Масирот и разположиха стан във Венеякан.</verse>
        <verse osisID='Num.33.32'>И отпътуваха от Венеякан и разположиха стан в Хоргадгад.</verse>
        <verse osisID='Num.33.33'>И отпътуваха от Хоргадгад и разположиха стан в Йотвата.</verse>
        <verse osisID='Num.33.34'>И отпътуваха от Йотвата и разположиха стан в Еврона.</verse>
        <verse osisID='Num.33.35'>И отпътуваха от Еврона и разположиха стан в Есион-Гавер.</verse>
        <verse osisID='Num.33.36'>И отпътуваха от Есион-Гавер и разположиха стан в пустинята Цин, която е Кадис.</verse>
        <verse osisID='Num.33.37'>И отпътуваха от Кадис и разположиха стан в планината Ор, при края на едомската земя.</verse>
        <verse osisID='Num.33.38'>И свещеникът Аарон се изкачи на планината Ор по заповед на ГОСПОДА и умря там в четиридесетата година от излизането на израилевите синове от египетската земя, в петия месец, на първия ден от месеца.</verse>
        <verse osisID='Num.33.39'>Аарон беше на сто и двадесет и три години, когато умря на планината Ор.</verse>
        <verse osisID='Num.33.40'>И арадският цар, ханаанецът, който живееше на юг в ханаанската земя, чу за идването на израилевите синове.</verse>
        <verse osisID='Num.33.41'>А те отпътуваха от планината Ор и разположиха стан в Салмона.</verse>
        <verse osisID='Num.33.42'>И отпътуваха от Салмона и разположиха стан във Финон.</verse>
        <verse osisID='Num.33.43'>И отпътуваха от Финон и разположиха стан в Овот.</verse>
        <verse osisID='Num.33.44'>И отпътуваха от Овот и разположиха стан в Еаварим, на моавската граница.</verse>
        <verse osisID='Num.33.45'>И отпътуваха от Иим и разположиха стан в Девон-Гад.</verse>
        <verse osisID='Num.33.46'>И отпътуваха от Девон-Гад и разположиха стан в Алмон-Дивлатаим.</verse>
        <verse osisID='Num.33.47'>И отпътуваха от Алмон-Дивлатаим и разположиха стан на хълма Аварим, срещу Нево.</verse>
        <verse osisID='Num.33.48'>И отпътуваха от хълма Аварим и разположиха стан в низините на Моав при Йордан, срещу Ерихон.</verse>
        <verse osisID='Num.33.49'>При Йордан разположиха стан, от Вет-Есимот до Авел-Ситим на низините на Моав.</verse>
        <verse osisID='Num.33.50'>И ГОСПОД говори на Мойсей в низините на Моав при Йордан срещу Ерихон и каза:</verse>
        <verse osisID='Num.33.51'>Говори на израилевите синове и им кажи: Когато минете през Йордан в ханаанската земя,</verse>
        <verse osisID='Num.33.52'>да изгоните от пред себе си всичките жители на земята, да унищожите всичките им изображения и да унищожите всичките им леяни образи, и да съборите всичките им високи места.</verse>
        <verse osisID='Num.33.53'>И да завладеете земята и да се заселите в нея, защото ви дадох тази земя да я притежавате.</verse>
        <verse osisID='Num.33.54'>И да разделите земята с жребий между родовете си за наследство: на по-многобройните да дадете по-голямо наследство, а на по-малобройните да дадете по-малко наследство. На всекиго наследството да бъде там, където му падне жребият. Според бащините си племена да наследите.</verse>
        <verse osisID='Num.33.55'>Но ако не изгоните отпред себе си жителите на земята, тогава онези от тях, които оставите, ще бъдат тръни в очите ви и бодли в ребрата ви и ще ви притесняват в земята, в която живеете.</verse>
        <verse osisID='Num.33.56'>И онова, което мислех да направя на тях, ще го направя на вас.</verse>
      </chapter>
      <chapter osisID='Num.34'>
        <verse osisID='Num.34.1'>И ГОСПОД говори на Мойсей и каза:</verse>
        <verse osisID='Num.34.2'>Заповядай на израилевите синове и им кажи: Когато влезете в ханаанската земя — това е земята, която ще ви се падне в наследство, ханаанската земя според границите й —</verse>
        <verse osisID='Num.34.3'>тогава южната ви страна да бъде от пустинята Цин покрай Едом и южната ви граница да бъде от края на Соленото море на изток.</verse>
        <verse osisID='Num.34.4'>Южната ви граница да завива към нагорнището на Акравим и да отива до Цин, и да свършва от южната страна до Кадис-Варни, да излиза на Асар-Адар и да отива до Асмон.</verse>
        <verse osisID='Num.34.5'>И границата да завива от Асмон към египетския поток и да свършва до морето.</verse>
        <verse osisID='Num.34.6'>А западната граница да ви бъде Голямото море и границата му; това да ви бъде западната граница.</verse>
        <verse osisID='Num.34.7'>Северните ви граници да бъдат тези: от Голямото море да прокарате границата до планината Ор;</verse>
        <verse osisID='Num.34.8'>от планината Ор да прокарате границата до прохода на Емат; и границата да продължава до Седад.</verse>
        <verse osisID='Num.34.9'>И границата да продължава до Зифрон и да свършва на Асаренан. Това да ви бъде северната граница.</verse>
        <verse osisID='Num.34.10'>А източната си граница да прокарате от Асаренан до Сифам.</verse>
        <verse osisID='Num.34.11'>И границата да слиза от Сифам до Ривла на изток от Аин; и границата да слиза и да опира в брега на езерото Хинерот на изток.</verse>
        <verse osisID='Num.34.12'>И границата да слиза до Йордан и да свършва на Солено море. Това ще бъде земята ви според окръжаващите я граници.</verse>
        <verse osisID='Num.34.13'>И Мойсей заповяда на израилевите синове и каза: Това е земята, която ще наследите по жребий, която ГОСПОД заповяда да се даде на деветте племена и на половината племе.</verse>
        <verse osisID='Num.34.14'>Защото племето на синовете на рувимците според бащините си домове и племето на синовете на гадците според бащините си домове, както и половината от манасиевото племе получиха наследството си.</verse>
        <verse osisID='Num.34.15'>Двете племена и половината племе получиха наследството си отсам Йордан, срещу Ерихон, на изток.</verse>
        <verse osisID='Num.34.16'>И ГОСПОД говори на Мойсей и каза:</verse>
        <verse osisID='Num.34.17'>Ето имената на мъжете, които ще ви разделят земята за наследство: свещеникът Елеазар и Иисус, синът на Навий.</verse>
        <verse osisID='Num.34.18'>И да вземете по един първенец от всяко племе, за да разделят земята за наследство.</verse>
        <verse osisID='Num.34.19'>Ето имената на мъжете: от юдовото племе: Халев, синът на Ефоний;</verse>
        <verse osisID='Num.34.20'>от племето на синовете на Симеон: Самуил, синът на Амиуд;</verse>
        <verse osisID='Num.34.21'>от вениаминовото племе: Елидад, синът на Хислон;</verse>
        <verse osisID='Num.34.22'>от племето на синовете на Дан: първенецът Вуний, синът на Йоглий;</verse>
        <verse osisID='Num.34.23'>от синовете на Йосиф: от племето на синовете на Манасия: първенецът Аниил, синът на Ефод;</verse>
        <verse osisID='Num.34.24'>и от племето на синовете на Ефрем: първенецът Камуил, синът на Сафтан;</verse>
        <verse osisID='Num.34.25'>от племето на синовете на Завулон: първенецът Елисафан, синът на Фарнах;</verse>
        <verse osisID='Num.34.26'>от племето на синовете на исахарците: първенецът Фалтиил, синът на Азан;</verse>
        <verse osisID='Num.34.27'>от племето на синовете на Асир: първенецът Ахиуд, синът на Шеломий;</verse>
        <verse osisID='Num.34.28'>и от племето на синовете на Нефталим: първенецът Федаил, синът на Амиуд.</verse>
        <verse osisID='Num.34.29'>Тези са, на които ГОСПОД заповяда да разделят наследството на израилевите синове в ханаанската земя.</verse>
      </chapter>
      <chapter osisID='Num.35'>
        <verse osisID='Num.35.1'>И ГОСПОД говори на Мойсей в низините на Моав при Йордан, срещу Ерихон, и каза:</verse>
        <verse osisID='Num.35.2'>Заповядай на израилевите синове да дадат на левитите от наследственото си притежание градове, в които да живеят; да дадете на левитите и землища за градовете им около тях.</verse>
        <verse osisID='Num.35.3'>Градовете да им бъдат за живеене, а землищата да им бъдат за добитъка им, за имота им и за всичките им животни.</verse>
        <verse osisID='Num.35.4'>Землищата около градовете, които ще дадете на левитите, да се простират хиляда лакътя извън градската стена наоколо.</verse>
        <verse osisID='Num.35.5'>Да отмерите извън града на източната страна две хиляди лакътя и на южната страна две хиляди лакътя, и на западната страна две хиляди лакътя, и на северната страна две хиляди лакътя, а градът да бъде в средата. Такива да бъдат землищата около градовете им.</verse>
        <verse osisID='Num.35.6'>И градовете, които ще дадете на левитите, да бъдат шест прибежищни града, които да определите, за да може да прибягва там убиецът; и към тях да прибавите още четиридесет и два града.</verse>
        <verse osisID='Num.35.7'>Всичките градове, които ще дадете на левитите, заедно със землищата им да бъдат четиридесет и осем града.</verse>
        <verse osisID='Num.35.8'>А що се отнася до градовете, които ще дадете от притежанието на израилевите синове, от многото градове дайте много, а от малкото дайте малко; всяко племе да даде на левитите от градовете си според наследството, което е наследило.</verse>
        <verse osisID='Num.35.9'>И ГОСПОД говори на Мойсей и каза:</verse>
        <verse osisID='Num.35.10'>Говори на израилевите синове и им кажи: Когато минете през Йордан в ханаанската земя,</verse>
        <verse osisID='Num.35.11'>тогава да си определите градове, които да ви бъдат прибежищни градове, за да може да прибягва там убиецът, който убие човек по погрешка.</verse>
        <verse osisID='Num.35.12'>Те да ви бъдат градове за прибежище от отмъстителя, за да не умре убиецът, преди да се изправи пред обществото на съд.</verse>
        <verse osisID='Num.35.13'>И от градовете, които ще дадете, шест да ви бъдат прибежищни градове.</verse>
        <verse osisID='Num.35.14'>Три града да дадете отсам Йордан и три града да дадете в ханаанската земя; да бъдат прибежищни градове.</verse>
        <verse osisID='Num.35.15'>Тези шест града да бъдат прибежище за израилевите синове и за чужденеца, и за заселника помежду им, за да може да прибягва там всеки, който убие човек по погрешка.</verse>
        <verse osisID='Num.35.16'>Но ако го е ударил с железен инструмент, така че той е умрял, убиец е; убиецът непременно да се умъртви.</verse>
        <verse osisID='Num.35.17'>И ако го е ударил с камък от ръката си, от който може да умре, и той е умрял, убиец е; убиецът непременно да се умъртви.</verse>
        <verse osisID='Num.35.18'>Или ако го е ударил с дървено оръдие в ръката си, от което може да умре, и той е умрял, убиец е; убиецът непременно да се умъртви.</verse>
        <verse osisID='Num.35.19'>Отмъстителят за кръвта сам да умъртви убиеца; когато го срещне, да го умъртви.</verse>
        <verse osisID='Num.35.20'>И ако го е блъснал от омраза или нарочно е хвърлил нещо върху него и той е умрял,</verse>
        <verse osisID='Num.35.21'>или от омраза го е ударил с ръката си и той е умрял, този, който го е ударил, непременно да се умъртви, убиец е; отмъстителят за кръвта да умъртви убиеца, когато го срещне.</verse>
        <verse osisID='Num.35.22'>Но ако го е блъснал неочаквано, без да го е мразил, или неволно е хвърлил нещо върху него,</verse>
        <verse osisID='Num.35.23'>или ако, без да види, е направил да падне върху него някакъв камък, от който може да умре, и той е умрял; но не му е бил враг и не е искал да му стори зло;</verse>
        <verse osisID='Num.35.24'>тогава обществото да отсъди между убиеца и отмъстителя за кръвта според тези правила;</verse>
        <verse osisID='Num.35.25'>и обществото да избави убиеца от ръката на отмъстителя за кръвта, и обществото да го върне в прибежищния му град, където е прибягнал; и той да живее в него до смъртта на първосвещеника, който е помазан със святото масло.</verse>
        <verse osisID='Num.35.26'>Но ако убиецът някога излезе вън от пределите на прибежищния си град, в който е прибягнал,</verse>
        <verse osisID='Num.35.27'>и отмъстителят за кръвта го намери вън от пределите на прибежищния му град, и отмъстителят за кръвта убие убиеца, няма да бъде виновен за кръв;</verse>
        <verse osisID='Num.35.28'>защото убиецът трябва да ст��и в прибежищния си град до смъртта на първосвещеника. А след смъртта на първосвещеника убиецът може да се върне в земята на притежанието си.</verse>
        <verse osisID='Num.35.29'>Това да ви бъде правна наредба в поколенията ви, във всичките ви жилища.</verse>
        <verse osisID='Num.35.30'>Всеки, който убие човек, убиецът да се умъртви по думите на свидетели. Но не може само един свидетел да свидетелства против някого, за да се умъртви.</verse>
        <verse osisID='Num.35.31'>И да не приемате никакъв откуп за живота на убиеца, който е виновен за смърт, а той непременно да се умъртви.</verse>
        <verse osisID='Num.35.32'>Да не вземате откуп и за онзи, който е прибягнал в прибежищния си град, за да се върне да живее в земята си преди смъртта на свещеника.</verse>
        <verse osisID='Num.35.33'>И да не осквернявате земята, в която се намирате; защото кръвта, тя осквернява земята; и за земята не може да се извърши умилостивение за кръвта, която се е проляла на нея, освен с кръвта на онзи, който я е пролял.</verse>
        <verse osisID='Num.35.34'>И да не оскверняваш земята, в която живеете, сред която Аз обитавам; защото Аз, ГОСПОД, обитавам сред израилевите синове.</verse>
      </chapter>
      <chapter osisID='Num.36'>
        <verse osisID='Num.36.1'>Тогава се приближиха главите на бащините домове от родовете на синовете на Галаад, сина на Махир, син на Манасия, от родовете на синовете на Йосиф, и говориха пред Мойсей и пред първенците, главите на бащините домове на израилевите синове, и казаха:</verse>
        <verse osisID='Num.36.2'>ГОСПОД заповяда на господаря ни да даде земята за наследство на израилевите синове с жребий; и на господаря ми беше заповядано от ГОСПОДА да даде наследството на брат ни Салпаад на дъщерите му.</verse>
        <verse osisID='Num.36.3'>Но ако те се омъжат за някой от синовете на другите племена на израилевите синове, тогава наследството им ще се отнеме от наследството на нашите бащи и ще се прибави към наследството на онова племе, на което ще принадлежат, и ще се отнеме от дела на нашето наследство.</verse>
        <verse osisID='Num.36.4'>И когато дойде юбилеят на израилевите синове, тяхното наследство ще се прибави към наследството на онова племе, на което ще принадлежат; и наследството им ще се отнеме от наследството на бащиното ни племе.</verse>
        <verse osisID='Num.36.5'>Тогава Мойсей заповяда на израилевите синове според ГОСПОДНАТА заповед и каза: Племето на синовете на Йосиф говори право.</verse>
        <verse osisID='Num.36.6'>Ето словото, което ГОСПОД заповяда за дъщерите на Салпаад, като каза: Нека се омъжат за когото им се види добре, само да се омъжат за някого от рода на бащиното си племе,</verse>
        <verse osisID='Num.36.7'>за да не преминава наследството на израилевите синове от племе на племе; защото израилевите синове трябва да се привързват всеки към наследството на бащиното си племе.</verse>
        <verse osisID='Num.36.8'>Всяка дъщеря, която има наследство в племената на израилевите синове, трябва да се омъжи за един от рода на бащиното си племе, за да притежават израилевите синове всеки бащиното си наследство.</verse>
        <verse osisID='Num.36.9'>Да не преминава наследство от едно племе на друго племе, а племената на израилевите синове да се привързват всяко към своето наследство.</verse>
        <verse osisID='Num.36.10'>И дъщерите на Салпаад направиха, както ГОСПОД заповяда на Мойсей.</verse>
        <verse osisID='Num.36.11'>И Маала, Терса и Егла, и Мелха, и Нуа, дъщерите на Салпаад, се омъжиха за синовете на чичовците си;</verse>
        <verse osisID='Num.36.12'>омъжиха се за мъже от родовете на синовете на Манасия, сина на Йосиф. И така наследството им остана в племето на бащиния им род.</verse>
        <verse osisID='Num.36.13'>Това са заповедите и правилата, които ГОСПОД заповяда на израилевите синове чрез Мойсей в низините на Моав при Йордан, срещу Ерихон.</verse>
      </chapter>
    </div></osisText>
</osis>