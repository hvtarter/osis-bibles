<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <verse osisID='Isa.1.1'>Видението на Исая, сина на Амос, което видя за Юда и Ерусалим в дните на юдовите царе Озия, Йотам, Ахаз и Езекия:</verse>
        <verse osisID='Isa.1.2'>Чуйте, небеса, и слушай земьо, защото ГОСПОД говори: Синове отгледах и възпитах, но те отстъпиха от Мен.</verse>
        <verse osisID='Isa.1.3'>Волът познава стопанина си и магарето — яслите на господаря си. Израил не знае, народът Ми не разсъждава.</verse>
        <verse osisID='Isa.1.4'>Уви, грешен народ, народ натоварен с беззаконие, род на злодеи, синове, постъпващи покварено! Оставиха ГОСПОДА, презряха Светия Израилев, върнаха се назад.</verse>
        <verse osisID='Isa.1.5'>Защо да бъдете още бити, че се бунтувате повече и повече? Цялата глава е болна и цялото сърце — изнемощяло.</verse>
        <verse osisID='Isa.1.6'>От стъпалото на крака чак до главата няма в него здраво място — струпеи и синини, и гнойни рани, нито изстискани, нито превързани, нит�� омекчени с масло.</verse>
        <verse osisID='Isa.1.7'>Страната ви е пуста, градовете ви — изгорени с огън; земята ви — чужденци я пояждат пред очите ви и тя е пуста като разорена от чужденци.</verse>
        <verse osisID='Isa.1.8'>И сионската дъщеря е оставена като колиба в лозе, като пъдарница в градина с краставици, като обсаден град.</verse>
        <verse osisID='Isa.1.9'>Ако ГОСПОД на Войнствата не ни беше оставил малък остатък, като Содом бихме станали, на Гомора бихме се оприличили.</verse>
        <verse osisID='Isa.1.10'>Чуйте словото ГОСПОДНО, князе содомски, слушай закона на нашия Бог, народе гоморски.</verse>
        <verse osisID='Isa.1.11'>Защо Ми е множеството на жертвите ви? — казва ГОСПОД. — Сит съм от всеизгаряния на овни и от тлъстина на угоени. И не Ми е угодна кръв на юнци и на агнета, и на козли.</verse>
        <verse osisID='Isa.1.12'>Когато идвате да се явявате пред Мен, кой е поискал това от ръката ви, да тъпчете дворовете Ми?</verse>
        <verse osisID='Isa.1.13'>Не принасяйте вече лъжливи приноси! Тамянът е гнусота за Мен, новолунията, и съботите, и свикването на събранията; беззаконие заедно с тържествено събрание не мога да търпя.</verse>
        <verse osisID='Isa.1.14'>Душата Ми мрази новолунията ви и празниците ви; досада са за Мен, дотегна Ми да търпя.</verse>
        <verse osisID='Isa.1.15'>И когато простирате ръцете си, ще крия очите Си от вас; даже когато принасяте много молитви, няма да слушам. Ръцете ви са пълни с кръв.</verse>
        <verse osisID='Isa.1.16'>Измийте се, очистете се, отмахнете от очите Ми злото на делата си, престанете да вършите зло!</verse>
        <verse osisID='Isa.1.17'>Научете се да вършите добро, търсете правосъдие, отдайте право на угнетения, отсъждайте право на сирачето, защитете делото на вдовицата.</verse>
        <verse osisID='Isa.1.18'>Елате сега да разискваме, казва ГОСПОД. Ако греховете ви са като пурпур, ще станат бели като сняг; ако са алени като червено, ще станат като бяла вълна.</verse>
        <verse osisID='Isa.1.19'>Ако слушате доброволно, ще ядете благото на земята;</verse>
        <verse osisID='Isa.1.20'>но ако откажете и отстъпите, ще бъдете поядени от меч, защото устата на ГОСПОДА изговори това.</verse>
        <verse osisID='Isa.1.21'>Как стана блудница верният град! Той беше пълен с правосъдие, правда обитаваше в него, а сега — убийци.</verse>
        <verse osisID='Isa.1.22'>Среброто ти стана шлака, виното ти се смеси с вода.</verse>
        <verse osisID='Isa.1.23'>Твоите князе са отстъпници и съучастници на крадци. Всеки от тях обича подаръци и тича след възнаграждения. Те не съдят право сирачето и делото на вдовицата не идва пред тях.</verse>
        <verse osisID='Isa.1.24'>Затова, заявява Господ, ГОСПОД на Войнствата, Силният Израилев: Ах, ще си отмъстя на противниците Си и ще възмездя на враговете Си!</verse>
        <verse osisID='Isa.1.25'>И ще обърна ръката Си против теб и ще очистя шлаката ти като с луга, и ще отделя от теб всеки примес.</verse>
        <verse osisID='Isa.1.26'>И ще възстановя съдиите ти както по-напред и съветниците ти — както отначало. След това ще се наречеш град на правда, верен град.</verse>
        <verse osisID='Isa.1.27'>Сион ще бъде изкупен чрез правосъдие и тези, които се върнат в него — чрез правда.</verse>
        <verse osisID='Isa.1.28'>А беззаконните и грешните ще се съкрушат заедно и тези, които са оставили ГОСПОДА, ще погинат.</verse>
        <verse osisID='Isa.1.29'>Защото ще се посрамите заради дъбовете, които пожелахте, и ще се смутите заради градините, които избрахте,</verse>
        <verse osisID='Isa.1.30'>понеже ще станете като дъб, чиито листа вехнат, и като градина, която няма вода.</verse>
        <verse osisID='Isa.1.31'>И силният ще бъде като кълчища, и делото му — като искра; двамата заедно ще изгорят, без да има кой да гаси.</verse>
      </chapter>
      <chapter osisID='Isa.2'>
        <verse osisID='Isa.2.1'>Словото, което се откри на Исая, сина на Амос, за Юда и Ерусалим:</verse>
        <verse osisID='Isa.2.2'>В последните дни хълмът на дома ГОСПОДЕН ще се утвърди на върха на планините и ще се възвиси над хълмовете, и всичките народи ще се стичат на него.</verse>
        <verse osisID='Isa.2.3'>И много народи ще отидат и ще кажат: Елате, да се изкачим на хълма ГОСПОДЕН, в дома на Якововия Бог! Той ще ни научи на пътищата Си, и ще ходим в пътеките Му. Защото от Сион ще излезе поучението и словото ГОСПОДНО — от Ерусалим.</verse>
        <verse osisID='Isa.2.4'>Бог ще съди между народите и ще отсъжда между много племена. И те ще изковат мечовете си на плугове и копията си — на сърпове. Народ против народ няма да вдигне меч и няма вече да се учат на война.</verse>
        <verse osisID='Isa.2.5'>Елате, доме яковов, и нека ходим в светлината на ГОСПОДА!</verse>
        <verse osisID='Isa.2.6'>Да, Ти си оставил народа Си, дома на Яков, защото те се напълниха с учения от изток и станаха гадатели като филистимците, и направиха завет с децата на чужденците.</verse>
        <verse osisID='Isa.2.7'>И земята им се напълни със сребро и злато и няма край на съкровищата им. Земята им се напълни с коне и няма край на колесниците им.</verse>
        <verse osisID='Isa.2.8'>И земята им се напълни с идоли, поклониха се на делата на ръцете си, на онова, което самите им пръсти направиха.</verse>
        <verse osisID='Isa.2.9'>И приведе се обикновеният човек и сниши се издигнатият мъж; затова ти няма да им простиш.</verse>
        <verse osisID='Isa.2.10'>Влез в скалата и се скрий в пръстта поради страха от ГОСПОДА и пред славата на Неговото величие!</verse>
        <verse osisID='Isa.2.11'>Гордите очи човешки ще се унижат и човешкото високоумие ще се сниши, а само ГОСПОД ще се възвиси във онзи ден.</verse>
        <verse osisID='Isa.2.12'>Защото Денят на ГОСПОДА на Войнствата ще бъде против всеки горделив и надменен човек и против всичко, което се надига — за да се сниши —</verse>
        <verse osisID='Isa.2.13'>против всичките ливански кедри, високи и издигнати, и против всичките васански дъбове,</verse>
        <verse osisID='Isa.2.14'>против всичките високи планини, и против всички извисени хълмове,</verse>
        <verse osisID='Isa.2.15'>и против всяка издигната кула, и против всяка укрепена стена,</verse>
        <verse osisID='Isa.2.16'>и против всичките тарсийски кораби, и против всички приятни на глед произведения.</verse>
        <verse osisID='Isa.2.17'>Гордостта човешка ще се приведе и човешката надменност ще се унижи, а само ГОСПОД ще се възвиси във онзи ден.</verse>
        <verse osisID='Isa.2.18'>И идолите съвсем ще изчезнат.</verse>
        <verse osisID='Isa.2.19'>И хората ще влязат в пещерите на скалите и в дупките в пръстта поради страха от ГОСПОДА и пред славата на Неговото величие, когато стане, за да разтресе земята.</verse>
        <verse osisID='Isa.2.20'>В онзи ден човек ще хвърли на къртиците и прилепите сребърните си идоли и златните си идоли, които му бяха направени, за да се кланя,</verse>
        <verse osisID='Isa.2.21'>за да влезе в проломите на канарите и в пукнатините на скалите поради страха от ГОСПОДА и пред славата на Неговото величие, когато стане, за да разтресе земята.</verse>
        <verse osisID='Isa.2.22'>Оставете се от човека, в чиито ноздри е диханието му, защото за какво се счита той?</verse>
      </chapter>
      <chapter osisID='Isa.3'>
        <verse osisID='Isa.3.1'>Защото, ето, Господ, ГОСПОД на Войнствата, ще отнеме от Ерусалим и от Юда подпората и подкрепата, всяка подпора от хляб и всяка подпора от вода,</verse>
        <verse osisID='Isa.3.2'>силен и воин, съдия и пророк, и врач, и старец,</verse>
        <verse osisID='Isa.3.3'>петдесетоначалник и почитан, и съветник, и изкусен майстор и умел баяч.</verse>
        <verse osisID='Isa.3.4'>И ще им дам момчета за князе и деца ще владеят над тях.</verse>
        <verse osisID='Isa.3.5'>И народът ще бъде потискан — човек от човека и всеки от ближния си. Момчето ще се големее против стареца и нищожният против почитания.</verse>
        <verse osisID='Isa.3.6'>Когато човек улови брат си в бащиния си дом, и каже: Ти имаш дреха, стани ни началник, и нека това разорено място да бъде под твоята ръка! —</verse>
        <verse osisID='Isa.3.7'>в онзи ден той ще надигне глас, ще каже: Не ща да стана изцелител, защото в къщата ми няма нито хляб, нито дреха. Не ме поставяйте началник на народа.</verse>
        <verse osisID='Isa.3.8'>Защото Ерусалим рухна, Юда падна, понеже езикът им и делата им са противни на ГОСПОДА и дразнят славните Му очи.</verse>
        <verse osisID='Isa.3.9'>Изразът на лицето им свидетелства против тях; заявяват явно своя грях, като Содом, не го и крият. Горко на душата им, защото сами на себе си направиха зло!</verse>
        <verse osisID='Isa.3.10'>Кажете на праведния, че ще му бъде добре, защото ще ядат плода на деянията си.</verse>
        <verse osisID='Isa.3.11'>Горко на безбожния, зле ще му бъде, защото делата на ръцете му ще му се отплатят.</verse>
        <verse osisID='Isa.3.12'>Народът Ми — деца го угнетяват и жени над него властват. Народе Мой, водачите ти заблуждават и объркаха пътя, по който ходиш.</verse>
        <verse osisID='Isa.3.13'>ГОСПОД застава на съд и стои да съди народи.</verse>
        <verse osisID='Isa.3.14'>ГОСПОД ще влезе в съд със старейшините на народа Си и с князете му. И ще им каже: Вие опустошихте лозето! Ограбеното от сиромаха е в къщите ви!</verse>
        <verse osisID='Isa.3.15'>Защо смазвате народа Ми и смилате лицата на сиромасите? — заявява Господ, ГОСПОД на Войнствата.</verse>
        <verse osisID='Isa.3.16'>И ГОСПОД каза: Понеже сионските дъщери са горди и ходят с надигната шия и с безсрамни очи, ходят съблазнително и подрънкват с гривните на краката си,</verse>
        <verse osisID='Isa.3.17'>затова Господ ще оплешиви темето на сионските дъщери и ГОСПОД ще открие срама им.</verse>
        <verse osisID='Isa.3.18'>В онзи ден ГОСПОД ще отнеме славата на дрънкулките, слънчицата и луничките,</verse>
        <verse osisID='Isa.3.19'>обиците и гривните и тънките воали,</verse>
        <verse osisID='Isa.3.20'>и панделките, и верижките на глезените, и поясите, и шишенцата за благоухания, и амулетите,</verse>
        <verse osisID='Isa.3.21'>и пръстените, и обиците на носа,</verse>
        <verse osisID='Isa.3.22'>разкошните дрехи и наметалата, и шаловете, и кесиите,</verse>
        <verse osisID='Isa.3.23'>огледалата и тънките ризи, тюрбаните и покривалата.</verse>
        <verse osisID='Isa.3.24'>И вместо благоухание ще има гнилота, вместо пояс — въже, вместо накъдрени коси — плешивост, вместо нагръдник — опасано вретище, и изгаряне — наместо красота.</verse>
        <verse osisID='Isa.3.25'>Мъжете ти от меч ще паднат и силните ти — във война.</verse>
        <verse osisID='Isa.3.26'>И портите й ще въздишат и ще плачат; и тя ще седи опустошена на земята.</verse>
      </chapter>
      <chapter osisID='Isa.4'>
        <verse osisID='Isa.4.1'>И в онзи ден седем жени ще се хванат за един мъж и ще казват: Ще ядем своя си хляб и ще обличаме своите си дрехи, нека само се наричаме с твоето име — ти отнеми нашия срам!</verse>
        <verse osisID='Isa.4.2'>В онзи ден издънката ГОСПОДНА ще бъде за красота и за слава, и плодът на земята — за гордост и великолепие за избавените на Израил.</verse>
        <verse osisID='Isa.4.3'>И останалият в Сион народ и оцелелият в Ерусалим ще се нарече свят — всеки, който е записан в Ерусалим за живот,</verse>
        <verse osisID='Isa.4.4'>когато Господ измие нечистотата на сионските дъщери и очисти кръвта на Ерусалим отсред него, чрез дух на съд и чрез дух на изгаряне.</verse>
        <verse osisID='Isa.4.5'>И над всяко място на хълма Сион и над събранията му, ГОСПОД ще създаде облак и дим денем и блясък на пламтящ огън нощем, защото ще има покрив над цялата слава.</verse>
        <verse osisID='Isa.4.6'>И ще има заслон да засенява от пека денем, и за прибежище и защита от буря и от дъжд.</verse>
      </chapter>
      <chapter osisID='Isa.5'>
        <verse osisID='Isa.5.1'>Сега ще пея на възлюбения си, песен на обичния си за лозето Му. Възлюбеният ми имаше лозе на много тлъст хълм.</verse>
        <verse osisID='Isa.5.2'>Окопа го, очисти го от камъните и го насади с избрана лоза, построи сред него кула, изкопа в него и лин. И очакваше да роди грозде, но то роди киселици.</verse>
        <verse osisID='Isa.5.3'>И сега, ерусалимски жители и юдови мъже, съдете, моля, между Мен и лозето Ми!</verse>
        <verse osisID='Isa.5.4'>Какво още можеше да се направи за лозето Ми, което не му направих? Защо очаквах да роди грозде, а то роди киселици?</verse>
        <verse osisID='Isa.5.5'>И сега, ето, ще ви известя какво ще направя на лозето Си: ще махна оградата му и то ще се похаби; ще съборя стената му и то ще бъде потъпкано.</verse>
        <verse osisID='Isa.5.6'>И ще го запустя — няма да бъде подрязано, нито прекопано и ще обрасне с тръни и бодили. Ще заповядам и на облаците да не валят дъжд над него.</verse>
        <verse osisID='Isa.5.7'>Защото лозето на ГОСПОДА на Войнствата е израилевият дом и юдовите мъже са насаждението, което Го радва. И Той очакваше правосъдие, но ето, кръвопролитие; очакваше правда, но ето, писък.</verse>
        <verse osisID='Isa.5.8'>Горко на онези, които прибавят къща към къща, и събират нива с нива, докато не остане място и си направите да живеете сами сред земята!</verse>
        <verse osisID='Isa.5.9'>ГОСПОД на Войнствата ми говори в ушите: Наистина многото къщи ще останат пусти, големите и хубавите домове — без жители;</verse>
        <verse osisID='Isa.5.10'>защото десет акра лозе ще дадат един ват вино, и един кор семе ще даде една ефа плод.</verse>
        <verse osisID='Isa.5.11'>Горко на онези, които подраняват сутрин, за да търсят спиртно питие и продължават до късно вечер, докато ги разпали виното!</verse>
        <verse osisID='Isa.5.12'>И с арфа и лира, с тъпан и свирка, и с вино са техните пирове, но не се взират в делото на ГОСПОДА и не виждат действието на ръцете Му.</verse>
        <verse osisID='Isa.5.13'>Затова Моят народ е откаран в плен — от липса на знание. И почитаните им мъже умират от глад и множеството им съхне от жажда.</verse>
        <verse osisID='Isa.5.14'>Затова Шеол е разширил гърлото си и отворил безмерно устата си и в него слизат славата му и множеството му, и великолепието му, и онези, които се веселят в него.</verse>
        <verse osisID='Isa.5.15'>И приведе се обикновеният човек и сниши се издигнатият мъж; и очите на гордите се снишават.</verse>
        <verse osisID='Isa.5.16'>А ГОСПОД на Войнствата се възвишава в правосъдие; и Бог, Светият, се освещава в правда.</verse>
        <verse osisID='Isa.5.17'>И агнетата ще пасат там като в пасбищата си, чужденци ще поядат запустелите места на тлъстите.</verse>
        <verse osisID='Isa.5.18'>Горко на онези, които притеглят беззаконието с въжета от суета, и греха — като с ремъци на колесница;</verse>
        <verse osisID='Isa.5.19'>които казват: Нека побърза, нека ускори делото Си, да го видим! И нека приближи и дойде възнамеряваното от Светия Израилев, да го разберем!</verse>
        <verse osisID='Isa.5.20'>Горко на онези, които наричат злото добро, а доброто зло; които слагат тъмнина за светлина и светлина за тъмнина; които слагат горчиво за сладко и сладко за горчиво!</verse>
        <verse osisID='Isa.5.21'>Горко на онези, които са мъдри в очите си, и които са разумни пред себе си!</verse>
        <verse osisID='Isa.5.22'>Горко на онези, които са юнаци да пият вино и силни да размесват спиртно питие;</verse>
        <verse osisID='Isa.5.23'>които за дарове оправдават беззаконния и отнемат от праведния правото му!</verse>
        <verse osisID='Isa.5.24'>Затова, както огнен език пояжда плявата и както сламата се губи в пламъка, така и техният корен ще стане като гнилота и цветът им ще отлети като прах, защото отхвърлиха закона на ГОСПОДА на Войнствата и презряха словото на Светия Израилев.</verse>
        <verse osisID='Isa.5.25'>Затова гневът на ГОСПОДА пламна против народа Му и Той простря ръката Си против него и го порази. И планините потрепериха и труповете им станаха като боклук сред пътищата. При всичко това гневът Му не се отвърна и ръката Му е още простряна.</verse>
        <verse osisID='Isa.5.26'>И Той ще издигне знаме за народите от далеч и ще подсвирне на живеещия на край земята; и ето, той ще дойде скоро, бързо.</verse>
        <verse osisID='Isa.5.27'>Никой в него не е изморен, нито се спъва, никой не задрямва, не заспива, поясът на кръста им не се разпасва и ремък на обувките им не се скъсва.</verse>
        <verse osisID='Isa.5.28'>Стрелите му са остри, всичките му лъкове опънати, копитата на конете му се считат като кремък, а колелата му — като вихрушка.</verse>
        <verse osisID='Isa.5.29'>Ревът му е като лъвица, реве като младите лъвове; ръмжи, сграбчва лова и го завлича и няма кой да го спаси.</verse>
        <verse osisID='Isa.5.30'>И ще ръмжи над него в онзи ден като бученето на морето. И ако се погледне към земята, ето, тъмнина и скръб, и светлината в облаците й е помрачена.</verse>
      </chapter>
      <chapter osisID='Isa.6'>
        <verse osisID='Isa.6.1'>В годината на смъртта на цар Озия видях Господа седнал на висок и извисен престол и полите Му изпълваха храма.</verse>
        <verse osisID='Isa.6.2'>Над Него стояха серафими; всеки от тях имаше по шест криле — с две покриваше лицето си, с две покриваше краката си, и с две летеше.</verse>
        <verse osisID='Isa.6.3'>И викаха един към друг и казваха: Свят, свят, свят ГОСПОД на Войнствата! Славата Му изпълва цялата земя!</verse>
        <verse osisID='Isa.6.4'>И основите на праговете се поклатиха от гласа на викащия и домът се изпълни с дим.</verse>
        <verse osisID='Isa.6.5'>Тогава казах: Горко ми, защото загинах! — понеже съм човек с нечисти устни и живея между народ с нечисти устни — понеже очите ми видяха Царя, ГОСПОДА на Войнствата.</verse>
        <verse osisID='Isa.6.6'>Тогава един от серафимите долетя при мен и имаше в ръката си разпален въглен, който беше взел с щипци от олтара.</verse>
        <verse osisID='Isa.6.7'>И го допря до устата ми и каза: Ето, това се допря до устните ти, и беззаконието ти се отне, и грехът ти се очисти.</verse>
        <verse osisID='Isa.6.8'>И чух гласа на Господа, който казваше: Кого да изпратя? И кой ще отиде за Нас? И казах: Ето ме, изпрати мен.</verse>
        <verse osisID='Isa.6.9'>И каза: Иди, кажи на този народ: С уши ще чуете, но няма да разберете, и с очи ще видите, но няма да проумеете.</verse>
        <verse osisID='Isa.6.10'>Направй да затлъстее сърцето на този народ и направй да натегнат ушите им, и затворй очите им, за да не гледат с очите си и да слушат с ушите си, и да разберат със сърцето си, и да се обърнат, и да се изцелят.</verse>
        <verse osisID='Isa.6.11'>Тогава казах: Докога, Господи? И каза: Докато опустеят градовете, да няма жител, и къщите, да няма човек, и земята да запустее съвсем;</verse>
        <verse osisID='Isa.6.12'>докато отдалечи ГОСПОД хората и изоставените места се умножат сред земята.</verse>
        <verse osisID='Isa.6.13'>И една десета част да е още в нея, отново ще бъде опустошена; но както дървото и дъба, когато се отсекат, остава пънът им, така светият род е пънът й.</verse>
      </chapter>
      <chapter osisID='Isa.7'>
        <verse osisID='Isa.7.1'>И в дните на юдовия цар Ахаз, сина на Йотам, син на Озия, арамейският цар Расин и израилевият цар Факей, синът на Ромелия, се изкачиха против Ерусалим, за да воюват против него, но не можаха да го завладеят.</verse>
        <verse osisID='Isa.7.2'>И известиха на Давидовия дом и казаха: Арам се съюзи с Ефрем. И сърцето му и сърцето на народа му се разклатиха, както горските дървета се разклащат от вятъра.</verse>
        <verse osisID='Isa.7.3'>Тогава ГОСПОД каза на Исая: Излез сега да посрещнеш Ахаз, ти и синът ти Сеар-Ясув, при края на водопровода на горния водоем, по пътя към тепавичарската нива.</verse>
        <verse osisID='Isa.7.4'>И му кажи: Гледай да си спокоен; не се страхувай и не бъди малодушен пред тези две опашки на димящи главни, пред яростния гняв на Расин и Арам, и на сина на Ромелия.</verse>
        <verse osisID='Isa.7.5'>Понеже Арам се съветва за зло против теб с Ефрем и сина на Ромелия, и казаха:</verse>
        <verse osisID='Isa.7.6'>Да се изкачим против Юда и да го ужасим, и да го завладеем за себе си, и да поставим сина на Тавеил за цар в него! —</verse>
        <verse osisID='Isa.7.7'>така казва Господ БОГ: Това няма да стане и няма да бъде.</verse>
        <verse osisID='Isa.7.8'>Защото главата на Арам е Дамаск, а глава на Дамаск е Расин; и за още шестдесет и пет години Ефрем ще се съкруши, да не е вече народ.</verse>
        <verse osisID='Isa.7.9'>И глава на Ефрем е Самария, а глава на Самария е синът на Ромелия. Ако не вярвате, няма да се утвърдите.</verse>
        <verse osisID='Isa.7.10'>И ГОСПОД продължи да говори на Ахаз, като каза:</verse>
        <verse osisID='Isa.7.11'>Поискай си знамение от ГОСПОДА, своя Бог. Искай го или в дълбината, или във висината горе.</verse>
        <verse osisID='Isa.7.12'>Но Ахаз каза: Няма да искам и няма да изпитвам ГОСПОДА.</verse>
        <verse osisID='Isa.7.13'>А Исая каза: Слушайте сега, доме Давидов! Малко ли ви е да досаждате на хора, че досаждате и на моя Бог?</verse>
        <verse osisID='Isa.7.14'>Затова сам Господ ще ви даде знамение: Ето, девицата ще зачене и ще роди син, и ще го нарече Емануил.</verse>
        <verse osisID='Isa.7.15'>Масло и мед ще яде, докато се научи да отхвърля лошото и да избира доброто;</verse>
        <verse osisID='Isa.7.16'>защото, преди да се научи момчето да отхвърля лошото и да избира доброто, ще бъде изоставена тази земя, от чиито двама царе се ужасяваш ти.</verse>
        <verse osisID='Isa.7.17'>ГОСПОД ще докара на теб, на твоя народ и на бащиния ти дом дни, каквито не са идвали от деня, когато Ефрем се е отделил от Юда, ще докара асирийския цар.</verse>
        <verse osisID='Isa.7.18'>И в онзи ден ГОСПОД ще подсвирне на мухите, които са в краищата на египетските реки, и на пчелите, които са в асирийската земя.</verse>
        <verse osisID='Isa.7.19'>И те ще дойдат и всичките ще накацат по запустелите долини и в цепнатините на скалите, и по всички тръни, и по всички пасбища.</verse>
        <verse osisID='Isa.7.20'>В онзи ден Господ ще обръсне с бръснач, нает отвъд реката, с асирийския цар, главата и космите на краката, даже и брадата ще свали.</verse>
        <verse osisID='Isa.7.21'>И в онзи ден човек ще храни крава и две овце.</verse>
        <verse osisID='Isa.7.22'>И от изобилието на млякото, което дават, ще яде масло — защото масло и мед ще яде всеки, който е останал сред земята.</verse>
        <verse osisID='Isa.7.23'>И в онзи ден всяко място, където е имало хиляда лози по хиляда сребърника, ще бъде за тръни и бодили.</verse>
        <verse osisID='Isa.7.24'>Със стрели и с лъкове ще дойдат там, защото цялата земя ще бъде тръни и бодили.</verse>
        <verse osisID='Isa.7.25'>И на никой хълм, преди копан с мотика, няма вече да дойдеш от страх от тръни и бодили; ще бъдат място, където се праща добитък, ще се тъпче от дребен добитък.</verse>
      </chapter>
      <chapter osisID='Isa.8'>
        <verse osisID='Isa.8.1'>И ГОСПОД ми каза: Вземи си една голяма дъска и напиши на нея четливо: За Махер-Шалал-Хаш-Баз.</verse>
        <verse osisID='Isa.8.2'>И аз си взех верни свидетели, свещеника Урия и Захария, сина на Еверехия.</verse>
        <verse osisID='Isa.8.3'>И се приближих при пророчицата и тя забременя и роди син. И ГОСПОД ми каза: Наречи го Махер-Шалал-Хаш-Баз;</verse>
        <verse osisID='Isa.8.4'>защото преди да се научи момчето да вика: Татко мой! — и: Майко моя! — богатството на Дамаск и плячката на Самария ще бъдат занесени пред асирийския цар.</verse>
        <verse osisID='Isa.8.5'>И ГОСПОД продължи да ми говори и каза:</verse>
        <verse osisID='Isa.8.6'>Понеже този народ презря тихо течащите води на Силоам и се радва на Расин и на сина на Ромелия,</verse>
        <verse osisID='Isa.8.7'>затова, ето, ГОСПОД довежда върху тях силните и големи води на реката Ефрат, асирийския цар и цялата му слава. И той ще излезе от всичките си корита и ще прелее над всичките си брегове.</verse>
        <verse osisID='Isa.8.8'>Ще нахлуе в Юда, ще залее и ще наводни, ще стигне до гуша, и разперените му криле ще изпълнят ширината на земята ти, Емануиле.</verse>
        <verse osisID='Isa.8.9'>Съюзете се народи, бъдете съкрушени! И чуйте всички от далечините на земята! Опашете се и бъдете съкрушени! Опашете се и бъдете съкрушени!</verse>
        <verse osisID='Isa.8.10'>Кройте план, но той ще се осуети; говорете дума, но тя няма да стане, защото Бог е с нас.</verse>
        <verse osisID='Isa.8.11'>Защото така ми говори ГОСПОД, като ръката Му ме сграбчи, като ме научи да не ходя в пътя на този народ и каза:</verse>
        <verse osisID='Isa.8.12'>Не наричайте заговор всичко, което този народ нарича заговор; и от това, от което те се боят, не се бойте и не треперете.</verse>
        <verse osisID='Isa.8.13'>ГОСПОДА на Войнствата — Него осветете, от Него се бойте и от Него треперете.</verse>
        <verse osisID='Isa.8.14'>И Той ще бъде за светилище, но и за камък на препъване и за канара на съблазън за двата израилеви дома, за мрежа и за примка на ерусалимските жители.</verse>
        <verse osisID='Isa.8.15'>И мнозина от тях ще се спънат, ще паднат и ще бъдат съкрушени, ще се впримчат и ще бъдат уловени.</verse>
        <verse osisID='Isa.8.16'>Вържи свидетелството, запечатай закона между учениците Ми.</verse>
        <verse osisID='Isa.8.17'>И аз ще чакам ГОСПОДА, който крие лицето Си от якововия дом, и на Него ще се надявам.</verse>
        <verse osisID='Isa.8.18'>Ето, аз и децата, които ми е дал ГОСПОД за знамения и за чудеса в Израил от ГОСПОДА на Войнствата, който обитава на хълма Сион.</verse>
        <verse osisID='Isa.8.19'>И когато ви кажат: Допитвайте се до медиумите и до спиритистите, които шепнат и мърморят, отговорете: Не трябва ли един народ да се допита до своя Бог? Да се допита ли до мъртвите за живите?</verse>
        <verse osisID='Isa.8.20'>Да се върнат при закона и свидетелството! Ако не говорят според това слово, наистина няма за тях зазоряване.</verse>
        <verse osisID='Isa.8.21'>И ще минат през тази земя тежко притискани и изгладнели; и когато огладнеят, ще негодуват и ще злословят царя си и Бога си. И ще погледнат нагоре,</verse>
        <verse osisID='Isa.8.22'>после ще се взрат в земята, и ето, скръб и тъмнина, и мъчителен мрак, и ще бъдат отхвърлени във тъмнината.</verse>
      </chapter>
      <chapter osisID='Isa.9'>
        <verse osisID='Isa.9.1'>Но няма да остане мрак на измъчената земя, както в предишните времена, когато унижи земята Завулон и земята Нефталим; в последните времена ще направи славен пътя на морето, отвъд Йордан, Галилея езическа.</verse>
        <verse osisID='Isa.9.2'>Народът, който ходи в тъмнина, видя голяма светлина; над онези, които живееха в земя на смъртна сянка, осия светлина.</verse>
        <verse osisID='Isa.9.3'>Умножил си народа, увеличил си радостта му; радват се пред Теб, както се радват при жетва, както се радват, когато делят плячка.</verse>
        <verse osisID='Isa.9.4'>Защото Ти си строшил тежкия им ярем, тоягата на плещите им, бича на угнетителя им, както в деня на Мадиам.</verse>
        <verse osisID='Isa.9.5'>Защото всяко оръжие на воюващия в битката, и облеклото, оваляно в кръв, ще бъдат за изгаряне, за храна на огъня.</verse>
        <verse osisID='Isa.9.6'>Защото ни се роди Дете, Син ни се даде; и управлението ще бъде на рамото Му; и Името Му ще се нарече: Чудесен, Съветник, Бог могъщ, Отец на вечността, Княз на мира.</verse>
        <verse osisID='Isa.9.7'>Разширяващата се власт и мирът няма да имат край на престола на Давид и над неговото царство, за да го утвърди и поддържа чрез правосъдие и чрез правда, отсега и до века. Ревността на ГОСПОДА на Войнствата ще извърши това.</verse>
        <verse osisID='Isa.9.8'>Господ изпрати слово на Яков и то връхлетя върху Израил.</verse>
        <verse osisID='Isa.9.9'>И целият народ ще го познае — Ефрем и жителите на Самария, които гордо и с надменно сърце казват:</verse>
        <verse osisID='Isa.9.10'>Кирпичите паднаха, но ще съградим с дялани камъни; черниците бяха изсечени, но ще ги заменим с кедри.</verse>
        <verse osisID='Isa.9.11'>Затова ГОСПОД ще издигне срещу него противниците на Расин и ще подбуди неприятелите му —</verse>
        <verse osisID='Isa.9.12'>Арам отпред и филистимците отзад. И те ще поядат Израил с цяла уста. При всичко това гневът Му не се отвърна и ръката Му е още простряна.</verse>
        <verse osisID='Isa.9.13'>Но народът не се връща към Този, които го поразява, и не търси ГОСПОДА на Войнствата.</verse>
        <verse osisID='Isa.9.14'>Затова ГОСПОД ще отсече от Израил глава и опашка, палмов клон и тръстика в един ден.</verse>
        <verse osisID='Isa.9.15'>Старецът и високопоставеният — той е главата; а пророкът, който поучава лъжа — той е опашка.</verse>
        <verse osisID='Isa.9.16'>Защото водачите на този народ го заблуждават, и водените от тях биват погълнати.</verse>
        <verse osisID='Isa.9.17'>Затова Господ няма да се зарадва на юношите им и няма да се смили за сирачетата и вдовиците им — понеже всичките са лицемери и злодеи, и всяка уста говори безумие. При всичко това гневът Му не се отвърна и ръката Му е още простряна.</verse>
        <verse osisID='Isa.9.18'>Защото беззаконието изгаря като огън, който пояжда тръни и бодили и пламти в горските гъсталаци и те се издигат като стълб от дим.</verse>
        <verse osisID='Isa.9.19'>От яростта на ГОСПОДА на Войнствата земята се запали и народът стана като храна за огън. Никой не щади брат си —</verse>
        <verse osisID='Isa.9.20'>граби отдясно, но гладува, яде наляво, но не се насища! Всеки ще яде плътта на ръката си:</verse>
        <verse osisID='Isa.9.21'>Манасия — Ефрем и Ефрем — Манасия, и те заедно ще бъдат против Юда. При всичко това гневът Му не се отвърна и ръката Му е още простряна.</verse>
      </chapter>
      <chapter osisID='Isa.10'>
        <verse osisID='Isa.10.1'>Горко на тези, които нареждат наредби за зло, и на писачите, които пишат за насилие,</verse>
        <verse osisID='Isa.10.2'>за да лишат бедните от правосъдие и да отнемат правото на сиромасите от народа Ми, за да им станат плячка вдовиците и да ограбят сирачетата!</verse>
        <verse osisID='Isa.10.3'>А какво ще направите в деня на наказанието и в опустошението, което ще дойде отдалеч? Към кого ще прибегнете за помощ и къде ще оставите славата си?</verse>
        <verse osisID='Isa.10.4'>Без Мен ще се наведат между пленниците и ще паднат под убитите. При всичко това гневът Му не се отвърна и ръката Му е още простряна.</verse>
        <verse osisID='Isa.10.5'>Горко на асириеца, жезъла на яростта Ми, тоягата в ръката му е Моят гняв!</verse>
        <verse osisID='Isa.10.6'>Ще го изпратя против народ лицемерен и ще му дам заповед против народа, на който се гневя, за да плячкоса плячка и да ограби грабеж, и да го предаде на тъпкане като уличната кал.</verse>
        <verse osisID='Isa.10.7'>Но той не мисли така и не смята така сърцето му, а в сърцето му е да изтреби и да отсече не малко народи.</verse>
        <verse osisID='Isa.10.8'>Защото казва: Князете ми не са ли всички заедно царе?</verse>
        <verse osisID='Isa.10.9'>Халне не е ли като Кархамис? Емат не е ли като Арфад? Самария не е ли като Дамаск?</verse>
        <verse osisID='Isa.10.10'>Както ръката ми стигна царствата на идолите, а техните изваяни идоли бяха повече от ерусалимските и самарийските,</verse>
        <verse osisID='Isa.10.11'>както направих на Самария и на нейните идоли, няма ли да направя на Ерусалим и на неговите образи на идоли?</verse>
        <verse osisID='Isa.10.12'>Затова, когато завърши Господ цялото Си дело над хълма Сион и над Ерусалим, ще накажа, казва Той, плода на надменното сърце на асирийския цар и гордостта на високо вдигнатите му очи.</verse>
        <verse osisID='Isa.10.13'>Защото каза: Със силата на своята ръка извърших това и с мъдростта си, понеже съм разумен. Преместих границите на народите, разграбих техните съкровища и като силен свалих седящите нависоко.</verse>
        <verse osisID='Isa.10.14'>И ръката ми намери богатството на народите като гнездо; и както се събират изоставени яйца, така аз събрах целия свят и никой не поклати крило, не отвори човка и не изцвърча.</verse>
        <verse osisID='Isa.10.15'>Ще се похвали ли секирата против този, който сече с нея? Ще се големее ли трионът против този, който го движи? Като че ли жезълът би поклатил тези, които го вдигат, или тоягата би вдигнала онзи, който не е дърво!</verse>
        <verse osisID='Isa.10.16'>Затова Господ, ГОСПОД на Войнствата ще прати на тлъстите му мършавост и под славата му ще се запали пожар като пожар от огън.</verse>
        <verse osisID='Isa.10.17'>Светлината на Израил ще бъде за огън и Светият Негов за пламък; и ще изгори и пояде бодилите му и тръните му в един ден.</verse>
        <verse osisID='Isa.10.18'>Ще погуби и славата на гората му и на плодородното му поле от душа до плът; и ще бъде както болен, когато изнемощява.</verse>
        <verse osisID='Isa.10.19'>А останалите дървета от гората му ще бъдат малко, ще може дете да ги запише.</verse>
        <verse osisID='Isa.10.20'>И в онзи ден остатъкът на Израил и спасените от дома на Яков няма да продължават да се облягат на този, който ги порази, а ще се облягат с истина на ГОСПОДА, Светия Израилев.</verse>
        <verse osisID='Isa.10.21'>Ще се върне остатък, остатък от Яков към могъщия Бог.</verse>
        <verse osisID='Isa.10.22'>Защото, ако и да е народът ти, Израилю, като морския пясък, само остатък от него ще се върне. Решено е изтребление, прелива от правда.</verse>
        <verse osisID='Isa.10.23'>Защото изтребление, и то решено, ще извърши Господ, ГОСПОД на Войнствата сред цялата земя.</verse>
        <verse osisID='Isa.10.24'>Затова, така казва Господ, ГОСПОД на Войнствата: Народе Мой, който живееш в Сион, не се бой от асириеца, ако те удари с пръчка и вдигне против теб тояга, както направи Египет.</verse>
        <verse osisID='Isa.10.25'>Защото още много малко и яростта ще престане, и гневът Ми ще се обърне за тяхна погибел.</verse>
        <verse osisID='Isa.10.26'>И ГОСПОД на Войнствата ще вдигне срещу него бич, както при поражението на Мадиам при канарата Орив; и жезълът Му ще бъде над морето и ще го издигне, както направи в Египет.</verse>
        <verse osisID='Isa.10.27'>И в онзи ден товарът му ще се отмахне от плещите ти и яремът му — от врата ти; и яремът ще се строши от тлъстина.</verse>
        <verse osisID='Isa.10.28'>Дойде срещу Гаят, премина през Мигрон, в Михмас ще разтовари вещите си,</verse>
        <verse osisID='Isa.10.29'>минаха през прохода — ще нощуваме в Гава. Рама се разтрепери, Гавая Саулова се разбяга.</verse>
        <verse osisID='Isa.10.30'>Издигни гласа си, Галимова дъще! Внимавай, Лаисе! Бедни Анатоте!</verse>
        <verse osisID='Isa.10.31'>Мадмина се разбяга, жителите на Гевим побягнаха.</verse>
        <verse osisID='Isa.10.32'>Още днес ще спре в Ноб, ще помаха с ръката си към хълма на сионската дъщеря, към възвишението на Ерусалим.</verse>
        <verse osisID='Isa.10.33'>Ето, Господ, ГОСПОД на Войнствата ще окастри клоните със страшна сила. Високо израсналите ще се отсекат и издигнатите ще се снишат.</verse>
        <verse osisID='Isa.10.34'>Ще изсече с желязо горските гъсталаци и Ливан ще падне чрез Могъщия.</verse>
      </chapter>
      <chapter osisID='Isa.11'>
        <verse osisID='Isa.11.1'>И ще израсте пръчка от Есеевия пън и издънка от корените му ще носи плод.</verse>
        <verse osisID='Isa.11.2'>И Духът на ГОСПОДА ще почива на Него — Дух на мъдрост и разум, Дух на съвет и сила, Дух на знание и страх от ГОСПОДА.</verse>
        <verse osisID='Isa.11.3'>И Той ще благоволи в страха от ГОСПОДА и няма да съди според гледането на очите си, и няма да решава според слушането на ушите си,</verse>
        <verse osisID='Isa.11.4'>а ще съди с правда сиромасите и ще решава с правота за смирените на земята. Ще порази земята с жезъла на устата Си и с диханието на устните Си ще умъртви нечестивия.</verse>
        <verse osisID='Isa.11.5'>Правдата ще бъде пояс през кръста Му и верността ще бъде пояс на бедрата Му.</verse>
        <verse osisID='Isa.11.6'>Вълкът ще живее с агнето, рисът ще си почива с ярето, телето, лъвчето и угоените ще бъдат заедно и малко дете ще ги води.</verse>
        <verse osisID='Isa.11.7'>Кравата и мечката ще пасат и малките им ще си почиват заедно, и лъвът ще яде слама както говедото.</verse>
        <verse osisID='Isa.11.8'>Сукалче ще играе над дупката на пепелянка и отбито дете ще слага ръката си в гнездото на усойница.</verse>
        <verse osisID='Isa.11.9'>Няма да се върши зло и няма да се погубва по целия Ми свят хълм, защото земята ще се изпълни със знание за ГОСПОДА, както водите покриват морето.</verse>
        <verse osisID='Isa.11.10'>И в онзи ден Есевият корен, който ще стои като знаме на народите — към него ще прибягват племената и покоят му ще бъде слава.</verse>
        <verse osisID='Isa.11.11'>И в онзи ден Господ отново, втори път с ръката Си ще изкупи остатъка от народа Си, който ще остане, от Асирия и от Египет, и от Патрос, и от Етиопия, и от Елам, и от Сенаар, и от Емат, и от морските острови.</verse>
        <verse osisID='Isa.11.12'>И ще издигне знаме за народите и ще събере изгонените на Израил, и ще събере разпръснатите на Юда от четирите края на земята.</verse>
        <verse osisID='Isa.11.13'>И завистта на Ефрем ще се отмахне и притеснителите на Юда ще се отсекат. Ефрем няма да завижда на Юда и Юда няма да притеснява Ефрем.</verse>
        <verse osisID='Isa.11.14'>А ще полетят на раменете на филистимците към запад, заедно ще ограбят жителите на изток, ще прострат ръката си върху Едом и Моав и синовете на Амон ще им се покорят.</verse>
        <verse osisID='Isa.11.15'>И ГОСПОД ще изпълни проклятието върху залива на Египетското море и ще помаха с ръката Си върху реката Ефрат с изсушителния Си вятър и ще я разбие на седем потока, така че ще я преминават с обувки.</verse>
        <verse osisID='Isa.11.16'>И ще има път за остатъка от народа Му, който ще остане, от Асирия, както имаше за Израил в деня, когато се изкачи от египетската земя.</verse>
      </chapter>
      <chapter osisID='Isa.12'>
        <verse osisID='Isa.12.1'>И ще кажеш в онзи ден: Ще Те славя ГОСПОДИ, защото ми се разгневи Ти, но гневът Ти се отвърна и Ти ме утеши.</verse>
        <verse osisID='Isa.12.2'>Ето, Бог ми е спасение — ще се уповавам и няма да се боя, защото сила моя и песен моя е Господ БОГ и Той стана мое спасение.</verse>
        <verse osisID='Isa.12.3'>И с веселие ще гребете вода от изворите на спасението.</verse>
        <verse osisID='Isa.12.4'>И ще кажете във онзи ден: Славете ГОСПОДА, призовете Името Му, изявете сред народите делата Му, напомняйте, че Името Му е възвишено.</verse>
        <verse osisID='Isa.12.5'>Пейте псалми на ГОСПОДА, защото извърши велики дела — нека бъде познато това по цялата земя.</verse>
        <verse osisID='Isa.12.6'>Извикай и ликувай, сионска жителко, защото Светият Израилев е велик сред теб!</verse>
      </chapter>
      <chapter osisID='Isa.13'>
        <verse osisID='Isa.13.1'>Пророчеството, наложено за Вавилон, което се откри на Исая, сина на Амос:</verse>
        <verse osisID='Isa.13.2'>Издигнете знаме на гола планина, извисете глас към тях, помахайте с ръка, за да влязат в портите на благородните.</verse>
        <verse osisID='Isa.13.3'>Аз заповядах на осветените Си, повиках също и силните Си, за да изпълнят гнева Ми — онези, които се радват на Моето величие.</verse>
        <verse osisID='Isa.13.4'>Глас на множество по планините като на голям народ! Метежен шум от царствата на събраните народи! ГОСПОД на Войнствата преглежда войска за бой.</verse>
        <verse osisID='Isa.13.5'>Те идват от далечна земя, от небесните краища — ГОСПОД и оръдията на негодуването Му, за да погуби цялата земя.</verse>
        <verse osisID='Isa.13.6'>Ридайте, защото Денят на ГОСПОДА е близо, идва като опустошение от Всемогъщия.</verse>
        <verse osisID='Isa.13.7'>Затова всички ръце ще отслабнат и всяко човешко сърце ще се стопи.</verse>
        <verse osisID='Isa.13.8'>Те ще се ужасят, болки и скърби ще ги обземат, ще се мъчат като раждаща жена. Смаяни ще се гледат един друг, лицата им ще пламтят.</verse>
        <verse osisID='Isa.13.9'>Ето, Денят на ГОСПОДА идва жесток, с ярост и пламенен гняв, за да направи земята пуста и да изтреби от нея грешниците й,</verse>
        <verse osisID='Isa.13.10'>защото небесните звезди и съзвездия няма да излъчват светлината си, слънцето ще помътнее при изгрева си и луната няма да свети със сиянието си.</verse>
        <verse osisID='Isa.13.11'>Ще накажа света за злината и безбожните — за беззаконието им; ще сложа край на големеенето на гордите и ще смиря надменността на насилниците.</verse>
        <verse osisID='Isa.13.12'>Ще направя смъртния да е по-скъп от чистото злато, и човека — от офирското злато.</verse>
        <verse osisID='Isa.13.13'>Затова ще разклатя небесата и земята ще се потресе от мястото си при яростта на ГОСПОДА на Войнствата, в деня на пламенния Му гняв.</verse>
        <verse osisID='Isa.13.14'>И ще бъде както гонена сърна и овце, които никой не събира — ще се върнат всеки при народа си и ще бягат всеки в земята си.</verse>
        <verse osisID='Isa.13.15'>Всеки, който се намери, ще бъде пронизан и всеки заловен ще падне от меч.</verse>
        <verse osisID='Isa.13.16'>И децата им ще бъдат смазани пред очите им, къщите им ще бъдат разграбени и жените им — изнасилвани.</verse>
        <verse osisID='Isa.13.17'>Ето, ще подбудя против тях мидяните, които не зачитат среброто и не се наслаждават на златото.</verse>
        <verse osisID='Isa.13.18'>С лъковете си ще смажат юношите и няма да се смилят за плода на утробата, окото им няма да пощади децата.</verse>
        <verse osisID='Isa.13.19'>И с Вавилон, славата на царствата, гордостта на величието на халдейците, ще стане както когато Бог разори Содом и Гомора:</verse>
        <verse osisID='Isa.13.20'>няма да се насели навеки и няма да бъде обитаван за всички поколения. И араби няма да разпъват шатри там и овчари няма да почиват там.</verse>
        <verse osisID='Isa.13.21'>Но пустинни зверове ще почиват там, къщите им ще бъдат пълни с виещи животни, камилоптици ще живеят там и космати демони ще подскачат там;</verse>
        <verse osisID='Isa.13.22'>хиени ще вият в дворците им и чакали — в увеселителните дворци. И времето му скоро ще дойде, дните му няма да се продължат.</verse>
      </chapter>
      <chapter osisID='Isa.14'>
        <verse osisID='Isa.14.1'>Защото ГОСПОД ще се смили за Яков и пак ще избере Израил и ще ги настани в земята им. И чужденците ще се присъединят към тях и ще се прилепят към якововия дом.</verse>
        <verse osisID='Isa.14.2'>Народите ще ги вземат и ще ги заведат на мястото им и израилевият дом ще ги притежава в земята на ГОСПОДА за слуги и слугини. Те ще пленят пленителите си и ще владеят над потисниците си.</verse>
        <verse osisID='Isa.14.3'>И в деня, когато ГОСПОД те успокои от скръбта ти, от неспокойствието ти и от тежката работа, в която беше поробен,</verse>
        <verse osisID='Isa.14.4'>ще употребиш тази присмехулна песен против вавилонския цар и ще кажеш: Как спря насилникът, спря беснеенето!</verse>
        <verse osisID='Isa.14.5'>ГОСПОД строши тоягата на безбожните, скиптъра на владетелите,</verse>
        <verse osisID='Isa.14.6'>който поразяваше с ярост народи с безспирни удари, който властваше с гняв над народи, с невъздържано преследване.</verse>
        <verse osisID='Isa.14.7'>Успокои се, утихна цялата земя, възклицават радостно.</verse>
        <verse osisID='Isa.14.8'>Елхите също се радват за теб и ливанските кедри: Откакто си легнал, дървар не е излизал против нас.</verse>
        <verse osisID='Isa.14.9'>Шеол отдолу се раздвижи заради теб, да те посрещне при идването ти — заради теб разбута сенките, всички земни първенци, вдигна от престолите им всичките царе на народите.</verse>
        <verse osisID='Isa.14.10'>Те всички ще проговорят и ще ти кажат: И ти ли стана безсилен като нас? Стана ли подобен на нас?</verse>
        <verse osisID='Isa.14.11'>Великолепието ти слезе в Шеол и звукът на лирите ти. Червеи са постелката ти и трупни червеи те покриват.</verse>
        <verse osisID='Isa.14.12'>Как си паднал от небето, ти, сияйна звезда, сине на зората! Как си отсечен до земята, ти, който тъпчеше народите!</verse>
        <verse osisID='Isa.14.13'>А ти казваше в сърцето си: На небесата ще се изкача, над Божиите звезди ще извися престола си и ще седна на планината на събранието в крайния север,</verse>
        <verse osisID='Isa.14.14'>ще се изкача над висотата на облаците, ще бъда подобен на Всевишния!</verse>
        <verse osisID='Isa.14.15'>Но ти ще бъдеш свален в Шеол, в дълбочините на рова.</verse>
        <verse osisID='Isa.14.16'>Онези, които те видят, ще се взрат в теб, ще те разгледат и ще кажат: Този ли е мъжът, който разтреперваше земята, който разклащаше царствата,</verse>
        <verse osisID='Isa.14.17'>който запустяваше света и сриваше градовете му, който не пускаше затворниците си по домовете им?</verse>
        <verse osisID='Isa.14.18'>Всички царе на народите, всички спят в слава, всеки в дома си,</verse>
        <verse osisID='Isa.14.19'>а ти си отхвърлен от гроба си като гнусна издънка, като дреха на убити, на прободени с меч, на слизащи между камъните на рова, като труп, който се тъпче.</verse>
        <verse osisID='Isa.14.20'>Ти няма да се съединиш с тях в погребение, защото си погубил своята земя, избил си своя народ. Родът на злодеите няма да се споменава до века.</verse>
        <verse osisID='Isa.14.21'>Пригответе клане за синовете му заради беззаконието на бащите им, за да не станат и да завладеят земята, и да напълнят лицето на света с градове.</verse>
        <verse osisID='Isa.14.22'>Защото ще стана против тях, заявява ГОСПОД на Войнствата, и ще излича от Вавилон име и остатък, и син, и внук, заявява ГОСПОД.</verse>
        <verse osisID='Isa.14.23'>И ще го направя притежание на таралежи и водни локви и ще го помета с метлата на унищожението, заявява ГОСПОД на Войнствата.</verse>
        <verse osisID='Isa.14.24'>ГОСПОД на Войнствата се закле и каза: Непременно, както намислих, така ще бъде; и както реших, така ще стане —</verse>
        <verse osisID='Isa.14.25'>да съкруша Асирия в земята Си и да я стъпча на планините Си. И яремът му ще се вдигне от тях и товарът му ще се снеме от плещите им.</verse>
        <verse osisID='Isa.14.26'>Това е решението, решено за цялата земя, и това е ръката, простряна над всичките народи.</verse>
        <verse osisID='Isa.14.27'>Защото ГОСПОД на Войнствата реши — и кой ще попречи? И ръката Му е простряна — и кой ще я върне?</verse>
        <verse osisID='Isa.14.28'>В годината на смъртта на цар Ахаз се наложи това пророчество:</verse>
        <verse osisID='Isa.14.29'>Не се радвай, цяла Филистия, че се строши тоягата, която те удряше, понеже от корена на змията ще излезе усойница и плодът й ще бъде хвърката огнена змия.</verse>
        <verse osisID='Isa.14.30'>А първородните на сиромаха ще се нахранят и бедните ще си почиват в безопасност. Ще умъртвя с глад твоя корен и той ще убие остатъка ти.</verse>
        <verse osisID='Isa.14.31'>Ридай, порто! Викай, граде! Стопи се, цяла Филистия, защото иде дим от север и никой не е сам в полковете му.</verse>
        <verse osisID='Isa.14.32'>И какъв отговор да се даде на посланиците на народите? — Че ГОСПОД е основал Сион, и там ще прибягнат сиромасите от народа Му.</verse>
      </chapter>
      <chapter osisID='Isa.15'>
        <verse osisID='Isa.15.1'>Пророчество, наложено за Моав. Понеже Ар Моавски беше опустошен през нощ, отсечен; понеже Кир Моавски беше опустошен през нощ, отсечен —</verse>
        <verse osisID='Isa.15.2'>изкачи се в капището и в Девон на възвишението, за да плаче; Моав ридае за Нево и за Медева. Всяка негова глава е плешива, всяка брада е обръсната.</verse>
        <verse osisID='Isa.15.3'>В улиците му се опасват с вретища; по покривите му и по площадите му всички ридаят, потънали в сълзи.</verse>
        <verse osisID='Isa.15.4'>И Есевон вика, и Елеала; до Яса се чува гласът им. Затова въоръжените мъже на Моав викат силно, душата му трепери в него.</verse>
        <verse osisID='Isa.15.5'>Сърцето ми вика за Моав; бежанците му са до Сигор, до Еглат-Шелишия; защото с плач се изкачва по възвишението на Луит; защото в пътя при Оронаим издигат вик на гибел;</verse>
        <verse osisID='Isa.15.6'>защото водите на Нимрим ще станат пустиня; защото тревата изсъхна, младата зеленина повехна, няма вече нищо зелено.</verse>
        <verse osisID='Isa.15.7'>Затова ще носят през потока на върбите изобилието, което събраха, и онова, което скътаха.</verse>
        <verse osisID='Isa.15.8'>Защото вопълът обиколи пределите на Моав, риданието му стигна до Еглаим, и риданието му — до Вир-Елим.</verse>
        <verse osisID='Isa.15.9'>Защото водите на Димон са пълни с кръв, защото ще докарам още зло върху Димон, лъвове — върху оцелелите от Моав и върху остатъка от земята.</verse>
      </chapter>
      <chapter osisID='Isa.16'>
        <verse osisID='Isa.16.1'>Изпратете агне за княза на земята, от Села в пустинята към хълма на сионската дъщеря.</verse>
        <verse osisID='Isa.16.2'>И като лутаща се птица, прогонена от гнездото си, така ще бъдат моавските дъщери при бродовете на Арнон.</verse>
        <verse osisID='Isa.16.3'>Свикай съвет, вземи решение; посред пладне направи сянката си като нощ; скрий прогонените, не издавай бежанеца.</verse>
        <verse osisID='Isa.16.4'>Прогонените ми нека живеят като чужденци при теб, Моаве, бъди им скривалище от разорителя! Защото потисникът премина, опустошението престана и насилниците се изтребиха от земята.</verse>
        <verse osisID='Isa.16.5'>И с милост ще се утвърди престол и на него ще седи с истина в Давидовия шатър един, който съди и търси правосъдие, и е вещ в правдата.</verse>
        <verse osisID='Isa.16.6'>Чухме за гордостта на Моав — той е много горд — за високомерието му, гордостта му и яростта му, за суетните му хвалби.</verse>
        <verse osisID='Isa.16.7'>Затова Моав ще заридае за Моав, ще заридаят всички. Ще въздишате за калъпите сушено грозде на Кир-Аресет, дълбоко съкрушени.</verse>
        <verse osisID='Isa.16.8'>Защото нивите на Есевон и лозето на Севма са повехнали. Господарите на народите съсипаха избраните му насаждения, които стигаха до Язир и се губеха в пустинята; клоните му бяха разпрострени, минаваха през морето.</verse>
        <verse osisID='Isa.16.9'>Затова с плача на Язир ще оплача и лозето на Севма. Ще те напоя със сълзите си, Есевон и Елеала, защото престана възклицанието за летните ти плодове и за жетвата ти.</verse>
        <verse osisID='Isa.16.10'>Отне се веселието и радостта от плодоносното поле и в лозята няма пеене, няма радостни гласове; тъпкачите няма да тъпчат линовете за вино; прекратих възклицанието.</verse>
        <verse osisID='Isa.16.11'>Затова вътрешностите ми жалеят като арфа за Моав, и сърцето ми — за Кир-Арес.</verse>
        <verse osisID='Isa.16.12'>И когато Моав се яви, изтощен от високите си места, и влезе в светилището си да се помоли, няма да сполучи.</verse>
        <verse osisID='Isa.16.13'>Това е словото, което ГОСПОД говори за Моав някога.</verse>
        <verse osisID='Isa.16.14'>А сега ГОСПОД говори и каза: За три години, каквито са годините на наемник, славата на Моав ще изпадне в презрение с цялото му голямо множество; и остатъкът ще бъде много малък и незначителен.</verse>
      </chapter>
      <chapter osisID='Isa.17'>
        <verse osisID='Isa.17.1'>Пророчество, наложено за Дамаск. Ето, Дамаск не е вече град, а ще бъде грамада развалини.</verse>
        <verse osisID='Isa.17.2'>Градовете на Ароир са напуснати, ще бъдат за стада, те ще лежат и няма да има кой да ги плаши.</verse>
        <verse osisID='Isa.17.3'>И крепостта ще изчезне от Ефрем и царството — от Дамаск, и остатъкът — от Арам; те ще бъдат като славата на израилевите синове, заявява ГОСПОД на Войнствата.</verse>
        <verse osisID='Isa.17.4'>И в онзи ден славата на Яков ще се смали и тлъстината на плътта му ще измършавее.</verse>
        <verse osisID='Isa.17.5'>И ще бъде както когато жетварят събира житото и пожъне с ръката си класовете. И ще бъде както когато събира някой класове в долината Рафаим.</verse>
        <verse osisID='Isa.17.6'>Но ще остане в него пабирък, както при бруленето на маслини: две-три зърна на върха на високите клони, четири-пет на клоните на плодното дърво, заявява ГОСПОД, Израилевият Бог.</verse>
        <verse osisID='Isa.17.7'>В онзи ден човекът ще погледне към Онзи, който го е направил, и очите му ще се взрат в Светия Израилев.</verse>
        <verse osisID='Isa.17.8'>Няма да погледне към жертвениците, дело на ръцете му, и няма да се взре в онова, което направиха пръстите му, нито в ашерите, нито в кумирите на слънцето.</verse>
        <verse osisID='Isa.17.9'>В онзи ден укрепените му градове ще бъдат като оставените места в гората и на планинския връх, които бяха оставени пред израилевите синове; и ще бъде пустош.</verse>
        <verse osisID='Isa.17.10'>Понеже ти забрави Бога на спасението си и не си спомни за Канарата на силата си, затова садиш приятни насаждения и ги насаждаш с чужди фиданки.</verse>
        <verse osisID='Isa.17.11'>В деня, когато ги насадиш, ги ограждаш с плет и сутрин правиш посятото си да цъфти; а жетвата отлита в ден на скръб и на неизцелима печал.</verse>
        <verse osisID='Isa.17.12'>Горко на множеството на многото народи, те бучат като бученето на моретата и бушуването на народите — като бушуване на мощни води бушуват!</verse>
        <verse osisID='Isa.17.13'>Народите бушуват като бушуването на големи води — Той ги смъмря и те бягат надалеч и биват гонени като плява по планините пред вятъра и като въртящ се прах пред вихрушката.</verse>
        <verse osisID='Isa.17.14'>Привечер, ето смущение, преди утрото вече ги няма! Това е делът на тези, които ни обират, и жребият на тези, които ни разграбват.</verse>
      </chapter>
      <chapter osisID='Isa.18'>
        <verse osisID='Isa.18.1'>О, земьо с много насекоми, която си отвъд етиопските реки,</verse>
        <verse osisID='Isa.18.2'>която изпращаш посланици по море и с тръстикови лодки по водите, като казваш: Идете, бързи пратеници, при народ висок и гладък, при народ страшен от началото си и нататък, при народ, който разделя и потъпква, чиято земя разкъсват реките!</verse>
        <verse osisID='Isa.18.3'>Всички вие жители на света и обитатели на земята, гледайте, когато се издигне знаме на планините, и слушайте, когато засвири тръбата!</verse>
        <verse osisID='Isa.18.4'>Защото така ми каза ГОСПОД: Ще съм безмълвен и ще гледам в обиталището Си, като светъл припек по пладне, като росен облак в припека на жетвата.</verse>
        <verse osisID='Isa.18.5'>Защото преди беритбата, когато премине цъфтежът и цветът стане на зреещо грозде, Той ще изреже клончетата с лозарски нож и ще отсече пръчките, и ще ги махне.</verse>
        <verse osisID='Isa.18.6'>Те всички ще бъдат оставени на хищните планински птици и на земните зверове; и хищните птици ще летуват върху тях, а всички земни зверове ще зимуват върху тях.</verse>
        <verse osisID='Isa.18.7'>В онова време ще се донесе дар на ГОСПОДА на Войнствата от народ висок и гладък, от народ страшен от началото си и нататък, народ, който разделя и потъпква, чиято земя разкъсват реките — на мястото на Името на ГОСПОДА на Войнствата, на хълма Сион.</verse>
      </chapter>
      <chapter osisID='Isa.19'>
        <verse osisID='Isa.19.1'>Пророчество, наложено за Египет: Ето, ГОСПОД язди на бърз облак и ще дойде в Египет. Египетските идоли ще потреперят от присъствието Му и сърцето на Египет ще се разтопи вътре в него.</verse>
        <verse osisID='Isa.19.2'>И Аз ще надигна египтяни против египтяни и ще се бият всеки против брат си и всеки против ближния си, град против град, царство против царство.</verse>
        <verse osisID='Isa.19.3'>И духът на Египет ще повехне в него и ще осуетя намеренията му. И ще се допитат до идолите и врачовете, до медиумите и спиритистите.</verse>
        <verse osisID='Isa.19.4'>И ще предам египтяните в ръката на жесток господар и свиреп цар ще ги владее, заявява Господ БОГ на Войнствата.</verse>
        <verse osisID='Isa.19.5'>И водите ще пресъхнат от морето, реката Нил ще пресекне и ще изсъхне.</verse>
        <verse osisID='Isa.19.6'>Реките ще смърдят и египетските канали ще спаднат и ще пресекнат, рогозът и тръстиката ще повехнат.</verse>
        <verse osisID='Isa.19.7'>Ливадите при канала, при устието на канала, и всичко посято край канала ще изсъхне, ще се разпилее и ще се изгуби.</verse>
        <verse osisID='Isa.19.8'>И рибарите ще охкат, всички, които хвърлят въдица в канала, ще ридаят и които мятат мрежи във водата, ще чезнат;</verse>
        <verse osisID='Isa.19.9'>и онези, които работят тънък лен и които тъкат висон, ще се посрамят.</verse>
        <verse osisID='Isa.19.10'>И стълбовете му ще се строшат и всички надничари ще бъдат скръбни духом.</verse>
        <verse osisID='Isa.19.11'>Наистина първенците на Цоан са безумни, мъдрите съветници на фараона; съветът им стана безсловесен. Как казвате на фараона: Аз съм син на мъдри, син на древни царе?</verse>
        <verse osisID='Isa.19.12'>Тогава, къде са мъдреците ти? Нека ти заявят сега и нека разберат какво е решил ГОСПОД на Войнствата за Египет!</verse>
        <verse osisID='Isa.19.13'>Първенците на Танис обезумяха, първенците на Мемфис се заблудиха и водачите на племената му измамиха Египет.</verse>
        <verse osisID='Isa.19.14'>ГОСПОД смеси сред него дух на извращение; и те измамиха Египет във всичките му дела, както пиян залита в повръщането си.</verse>
        <verse osisID='Isa.19.15'>И няма да има за Египет дело, което главата или опашката, палмовият клон или тръстиката да може да извърши.</verse>
        <verse osisID='Isa.19.16'>В онзи ден Египет ще бъде като жени и ще трепери, и ще се бои от замахването на ръката на ГОСПОДА на Войнствата, с която Той замахва върху него.</verse>
        <verse osisID='Isa.19.17'>И юдовата земя ще стане ужас за Египет; всеки, който си спомня за нея, ще се ужасява от намерението на ГОСПОДА на Войнствата, което Той реши против него.</verse>
        <verse osisID='Isa.19.18'>В онзи ден ще има пет града в египетската земя, които ще говорят ханаански език и ще се кълнат в ГОСПОДА на Войнствата. Единият ще се нарича град Херес.</verse>
        <verse osisID='Isa.19.19'>В онзи ден ще има олтар на ГОСПОДА сред египетската земя и стълб на ГОСПОДА при границата й.</verse>
        <verse osisID='Isa.19.20'>И ще бъде за знамение и за свидетелство на ГОСПОДА на Войнствата в египетската земя, защото ще извикат към ГОСПОДА заради притеснителите и Той ще им изпрати спасител, и то велик, и ще ги избави.</verse>
        <verse osisID='Isa.19.21'>И ГОСПОД ще стане познат на Египет и египтяните ще познаят ГОСПОДА в онзи ден; и ще Му служат с жертва и принос и ще направят на ГОСПОДА обрек, и ще го изпълнят.</verse>
        <verse osisID='Isa.19.22'>И ГОСПОД ще порази Египет, ще порази и ще изцели; и те ще се обърнат към ГОСПОДА. И ще Го молят и Той ще ги изцели.</verse>
        <verse osisID='Isa.19.23'>В онзи ден ще има път от Египет за Асирия. И асирийците ще дойдат в Египет и египтяните — в Асирия, и египтяните ще служат с асирийците.</verse>
        <verse osisID='Isa.19.24'>В онзи ден Израил ще бъде трети с Египет и с Асирия, благословение сред земята,</verse>
        <verse osisID='Isa.19.25'>когото ГОСПОД на Войнствата благославя, като казва: Благословен да бъде Моят народ Египет и делото на ръцете Ми Асирия, и наследството Ми Израил.</verse>
      </chapter>
      <chapter osisID='Isa.20'>
        <verse osisID='Isa.20.1'>В годината, в която тартанът дойде в Азот, когато го изпрати асирийският цар Саргон и той воюва против Азот и го превзе,</verse>
        <verse osisID='Isa.20.2'>в това време ГОСПОД говори чрез Исая, сина на Амос, като каза: Иди, разпаши вретището от слабините си и събуй сандалите си от краката си. И той направи така и ходеше гол и бос.</verse>
        <verse osisID='Isa.20.3'>И ГОСПОД каза: Както слугата Ми Исая ходи гол и бос три години за знамение и предвещание против Египет и против Етиопия,</verse>
        <verse osisID='Isa.20.4'>така асирийският цар ще отведе египетските пленници и етиопските заточеници, млади и стари, голи и боси, и с голи задници за срам на Египет.</verse>
        <verse osisID='Isa.20.5'>Тогава те ще се разтреперят и засрамят за Етиопия — упованието си, и за Египет — хвалбата си.</verse>
        <verse osisID='Isa.20.6'>И жителите на тази крайбрежна страна ще кажат в онзи ден: Ето, такава е надеждата ни, към която прибягнахме за помощ, за да се избавим от асирийския цар! А ние как ще спасим?</verse>
      </chapter>
      <chapter osisID='Isa.21'>
        <verse osisID='Isa.21.1'>Пророчество, наложено за пустинята на морето: Както вихрушките се носят в южната страна, така идва разрушение от пустинята, от страшна земя.</verse>
        <verse osisID='Isa.21.2'>Тежко видение ми се откри: Грабителят граби, опустошителят опустошава. Изкачи се, Еламе, обсади, Мидийо! Спрях всичките й въздишания.</verse>
        <verse osisID='Isa.21.3'>Затова слабините ми са пълни с болка; мъки ме обзеха, като мъките на родилка. Сгърбен съм и не мога да чуя, смутен съм и не мога да видя.</verse>
        <verse osisID='Isa.21.4'>Сърцето ми се смути, ужас ме обзе; полумракът, който пожелах, се обърна в ужас за мен.</verse>
        <verse osisID='Isa.21.5'>Приготвят трапезата, стражата бди, ядат, пият! Станете, князе! Излъскайте щитове!</verse>
        <verse osisID='Isa.21.6'>Защото така ми каза Господ: Иди, постави страж да известява, каквото види.</verse>
        <verse osisID='Isa.21.7'>И видя впряг конници по двама, впряг магарета и впряг камили. И се вслуша внимателно, с голямо внимание,</verse>
        <verse osisID='Isa.21.8'>и извика като лъв: Господарю мой, аз стоя постоянно на стражевата кула през деня и оставам на стражата си целите нощи.</verse>
        <verse osisID='Isa.21.9'>Но, ето! Идва впряг, мъже, конници по двама! И проговори и каза: Падна, падна Вавилон, и всичките изваяни идоли на боговете му се строшиха на земята!</verse>
        <verse osisID='Isa.21.10'>О, мой овършан народе и сине на хармана ми! Каквото чух от ГОСПОДА на Войнствата, Израилевия Бог, ви заявих.</verse>
        <verse osisID='Isa.21.11'>Пророчество, наложено за Едом: Към мен вика един от Сиир: Стражо, колко е часът на нощта? Стражо, колко е часът на нощта?</verse>
        <verse osisID='Isa.21.12'>Стражът каза: Утрото иде, а също и нощта. Ако ще питате, питайте; върнете се, елате.</verse>
        <verse osisID='Isa.21.13'>Пророчество, наложено за Арабия: В гората на Арабия ще пренощувате, дедански кервани.</verse>
        <verse osisID='Isa.21.14'>Донесете вода да посрещнете жадния, жители на теманската земя, посрещнете бежанеца с хляб.</verse>
        <verse osisID='Isa.21.15'>Защото побягнаха от мечовете, от изтегления меч, от опънатия лък и от тежестта на войната.</verse>
        <verse osisID='Isa.21.16'>Защото така ми каза Господ: За една година, каквито са годините на наемник, ще изчезне цялата слава на Кидар.</verse>
        <verse osisID='Isa.21.17'>И останалият брой на стрелците, на силните мъже на синовете на Кидар, ще бъде малък, защото ГОСПОД, Израилевият Бог, изговори това.</verse>
      </chapter>
      <chapter osisID='Isa.22'>
        <verse osisID='Isa.22.1'>Пророчество, наложено за долината на видението: Какво ти е сега, че си се качил целият на покривите,</verse>
        <verse osisID='Isa.22.2'>ти, пълен с викове, шумен граде, ликуващ граде? Твоите убити не са убити с меч, нито са умрели в бой.</verse>
        <verse osisID='Isa.22.3'>Всичките ти първенци побягнаха заедно, без лък бяха вързани. Всички намерени в теб бяха вързани заедно, надалеч бяха побягнали.</verse>
        <verse osisID='Isa.22.4'>Затова казах: Отвърнете се от мен, ще плача горчиво! Не се трудете да ме утешавате за опустошението на дъщерята на народа ми.</verse>
        <verse osisID='Isa.22.5'>Защото в долината на видението е ден на смут и потъпкване и объркване от Господа, БОГА на Войнствата; събарят се стените и викът отеква към планините.</verse>
        <verse osisID='Isa.22.6'>И Елам взе колчан с колесници, с мъже и конници, и Кир оголи щит.</verse>
        <verse osisID='Isa.22.7'>И избраните ти долини се напълниха с колесници и конниците се строиха срещу портата.</verse>
        <verse osisID='Isa.22.8'>И той вдигна покривалото на Юда; и в онзи ден ти погледна към оръжията в къщата "Ливанска гора".</verse>
        <verse osisID='Isa.22.9'>И видяхте проломите на Давидовия град, че са много, и събрахте водите на долния водоем,</verse>
        <verse osisID='Isa.22.10'>преброихте и къщите на Ерусалим и развалихте къщите, за да укрепите стената,</verse>
        <verse osisID='Isa.22.11'>направихте и хранилище между двете стени за водата на стария водоем — но не обърнахте внимание на Онзи, който направи това, и не погледнахте към Онзи, който го е приготвил отдавна.</verse>
        <verse osisID='Isa.22.12'>В онзи ден Господ, БОГ на Войнствата ви призова на плач и на жалеене, на обръсване на главата и на опасване с вретище.</verse>
        <verse osisID='Isa.22.13'>Но, ето, радост и веселие, клане на говеда и клане на овце, ядене на месо и пиене на вино! Да ядем и да пием, защото утре ще умрем!</verse>
        <verse osisID='Isa.22.14'>И се откри в ушите ми от ГОСПОДА на Войнствата: Наистина това беззаконие няма да се очисти от вас, докато умрете, казва Господ, БОГ на Войнствата.</verse>
        <verse osisID='Isa.22.15'>Така казва Господ, БОГ на Войнствата: Иди, влез при този управител, при Шевна, който е над дома и кажи:</verse>
        <verse osisID='Isa.22.16'>Какво имаш тук и кого имаш тук, че си изсичаш тук гроб? ПрЁви си гроб на високо, изсича си в камъка жилище!</verse>
        <verse osisID='Isa.22.17'>Ето, ГОСПОД ще те захвърли с мъжко захвърляне и като те обвие здраво,</verse>
        <verse osisID='Isa.22.18'>силно ще те свие на кълбо и ще те метне като топка в широка земя. Там ще умреш и там ще бъдат славните ти колесници, ти, срам за дома на господаря си!</verse>
        <verse osisID='Isa.22.19'>Ще те отхвърля от чина ти и той ще те свали от положението ти.</verse>
        <verse osisID='Isa.22.20'>В онзи ден ще извикам слугата си Елиаким, сина на Хелкия,</verse>
        <verse osisID='Isa.22.21'>и ще го облека в твоето облекло и ще го стегна с твоя пояс и ще предам твоята власт в ръката му, и той ще бъде баща на ерусалимските жители и на юдовия дом.</verse>
        <verse osisID='Isa.22.22'>И ще положа на рамото му ключа на Давидовия дом; той ще отваря, и никой няма да затваря; и ще затваря, и никой няма да отваря.</verse>
        <verse osisID='Isa.22.23'>И ще го забия като колче на твърдо място и той ще бъде славен престол на бащиния си дом.</verse>
        <verse osisID='Isa.22.24'>И на него ще окачат цялата слава на бащиния му дом, синове и внуци, всички малки съдове, от съдове като чаши до всички съдове като мехове.</verse>
        <verse osisID='Isa.22.25'>В онзи ден, заявява ГОСПОД на Войнствата, забитото на твърдо място колче ще се махне и ще се отреже, и ще падне, и товарът, който беше на него, ще се срине; защото ГОСПОД изговори това.</verse>
      </chapter>
      <chapter osisID='Isa.23'>
        <verse osisID='Isa.23.1'>Пророчество, наложено за Тир: Ридайте, тарсийски кораби, защото той е разрушен, няма къща, няма вход. От земята Китим им се извести това.</verse>
        <verse osisID='Isa.23.2'>Млъкнете, жители на крайбрежието! Напълниха те сидонските търговци, които минават през морето.</verse>
        <verse osisID='Isa.23.3'>И по големи води идваше житото на Сихор, жетвата на реката Нил беше доходът й; и тя беше източник на печалба за народите.</verse>
        <verse osisID='Isa.23.4'>Засрами се, Сидоне, защото морето проговори, морската крепост каза: Не съм в болки, нито раждам, нито младежи отхранвам, нито девойки отглеждам.</verse>
        <verse osisID='Isa.23.5'>Когато се чуе това в Египет, ще потреперят от известието за Тир</verse>
        <verse osisID='Isa.23.6'>Заминете за Тарсис, ридайте жители на крайбрежието!</verse>
        <verse osisID='Isa.23.7'>Това ли е вашият весел град, чийто произход е от древни времена? Краката му ще го отнесат далеч да живее като чужденец.</verse>
        <verse osisID='Isa.23.8'>Кой реши това против Тир, който раздаваше корони, чиито търговци бяха князе, чиито търговци бяха знаменитите на земята?</verse>
        <verse osisID='Isa.23.9'>ГОСПОД на Войнствата реши това, за да посрами гордостта на всяка слава и да унизи всичките знаменити на земята.</verse>
        <verse osisID='Isa.23.10'>Залей земята си като реката Нил, тарсийска дъще — няма вече пояс.</verse>
        <verse osisID='Isa.23.11'>Господ простря ръката Си над морето, потресе царства; ГОСПОД заповяда за Ханаан да се съборят крепостите му.</verse>
        <verse osisID='Isa.23.12'>И каза: Няма да се радваш вече, угнетена девице, сидонска дъще! Стани, иди в Китим, но и там няма да имаш почивка.</verse>
        <verse osisID='Isa.23.13'>Ето земята на халдейците; този народ не съществуваше — асириецът го основа за жители на пустинята — издигнаха се обсадните му кули, събориха се дворците му, обърнат беше в развалини.</verse>
        <verse osisID='Isa.23.14'>Ридайте, тарсийски кораби, защото запустя крепостта ви.</verse>
        <verse osisID='Isa.23.15'>И в онзи ден Тир ще бъде забравен седемдесет години, като годините на един цар. А след седемдесет години с Тир ще стане, както в песента на блудницата:</verse>
        <verse osisID='Isa.23.16'>Вземи арфа, обиколи града, забравена блуднице; свири сладко, пей много песни, за да си спомнят за теб.</verse>
        <verse osisID='Isa.23.17'>И след седемдесет години ГОСПОД ще посети дъщерята на Тир; и тя ще се върне към печалбата си и ще блудства с всички земни царства по лицето на света.</verse>
        <verse osisID='Isa.23.18'>Но доходът и печалбата й ще се посветят на ГОСПОДА, няма да се трупат и няма да се съхраняват, защото търговията й ще бъде за живеещите пред ГОСПОДА, за да ядат до насищане и да имат великолепни дрехи.</verse>
      </chapter>
      <chapter osisID='Isa.24'>
        <verse osisID='Isa.24.1'>Ето, ГОСПОД изпразва земята и я запустява, обръща я и разпръсва жителите й.</verse>
        <verse osisID='Isa.24.2'>И ще стане както с народа, така и със свещеника; както със слугата, така и с господаря му; както със слугинята, така и с господарката й; както с купувача, така и с продавача; както с този, който дава назаем, така и с този, който взема назаем; както с онзи, който взема лихва, така и с онзи, който му дава лихва.</verse>
        <verse osisID='Isa.24.3'>Съвсем ще се изпразни земята и напълно ще се оголи, защото ГОСПОД изговори това слово.</verse>
        <verse osisID='Isa.24.4'>Жалее и вехне земята, чезне и вехне светът. Чезнат високопоставените от народа на земята.</verse>
        <verse osisID='Isa.24.5'>И земята е осквернена под жителите си, защото престъпиха законите, не зачитаха наредбата, нарушиха вечния завет.</verse>
        <verse osisID='Isa.24.6'>Затова клетва погълна земята и жителите й се намериха виновни; затова жителите на земята изгоряха и малцина хора останаха.</verse>
        <verse osisID='Isa.24.7'>Жалее младото вино, чезне лозето, въздишат всички, които имаха весело сърце.</verse>
        <verse osisID='Isa.24.8'>Спира веселието на тъпаните, престава шуменето на веселящите се, спира веселието на арфата.</verse>
        <verse osisID='Isa.24.9'>Няма да пият вино с песни, спиртното питие ще загорчи на онези, които го пият.</verse>
        <verse osisID='Isa.24.10'>Опустелият град се събори, всяка къща е затворена, никой не може да влезе.</verse>
        <verse osisID='Isa.24.11'>Оплаквателен вик има по улиците за виното; помрачи се всяка радост, оттегли се веселието на земята.</verse>
        <verse osisID='Isa.24.12'>В града остана пустош и портата е разбита, в развалини.</verse>
        <verse osisID='Isa.24.13'>Защото така ще бъде сред земята, между народите, както при бруленето на маслина, като пабиръка, когато свърши гроздоберът.</verse>
        <verse osisID='Isa.24.14'>Тези ще издигнат глас, ще пеят за величието на ГОСПОДА, ще извикат от морето.</verse>
        <verse osisID='Isa.24.15'>Затова прославете ГОСПОДА в източните страни, Името на ГОСПОДА, Израилевия Бог — по островите на морето.</verse>
        <verse osisID='Isa.24.16'>От край-земята чухме песни: Слава на Праведния! Но аз казах: Чезна! Чезна! Горко ми! Грабители грабят, грабеж грабят грабители!</verse>
        <verse osisID='Isa.24.17'>Страх и яма, и примка върху теб, земни жителю!</verse>
        <verse osisID='Isa.24.18'>И който бяга от гласа на страха, ще падне в ямата; а който излезе от ямата, ще се улови в примката; защото прозорците отгоре се отвориха и основите на земята треперят.</verse>
        <verse osisID='Isa.24.19'>Земята се разпадна напълно, земята се разложи напълно, земята силно се разтресе.</verse>
        <verse osisID='Isa.24.20'>Земята ще залита като пиян и ще се мята като колиба. Беззаконието й ще натегне върху нея и ще падне, и няма вече да стане.</verse>
        <verse osisID='Isa.24.21'>И в онзи ден ГОСПОД ще накаже войнството на висините във висините и земните царе на земята.</verse>
        <verse osisID='Isa.24.22'>И ще бъдат събрани, както се събират затворници в тъмницата. И ще бъдат затворени в затвора и след дълго време ще бъдат наказани.</verse>
        <verse osisID='Isa.24.23'>Тогава луната ще се изчерви и слънцето ще се засрами, защото ГОСПОД на Войнствата ще царува на хълма Сион и в Ерусалим, и пред старейшините Си със слава.</verse>
      </chapter>
      <chapter osisID='Isa.25'>
        <verse osisID='Isa.25.1'>ГОСПОДИ, Ти си мой Бог! Ще Те величая, ще възхвалявам Името Ти, защото си извършил чудеса, отдавнашните Си намерения с вярност и истинност.</verse>
        <verse osisID='Isa.25.2'>Защото Ти обърна град в грамада, укрепен град — в развалина, двореца на чужденците — да не е град, няма да се съгради до века.</verse>
        <verse osisID='Isa.25.3'>Затова силен народ ще Те прославя, градът на страховитите народи ще се бои от Теб.</verse>
        <verse osisID='Isa.25.4'>Защото си бил крепост на сиромаха, крепост на бедния в притеснението му, прибежище от буря, сянка от пек, когато устремът на насилниците е като буря върху стена.</verse>
        <verse osisID='Isa.25.5'>Като пек в сухо място ще укротиш метежа на чужденците, като пек от сянката на облак ще се отслаби тържеството на насилниците.</verse>
        <verse osisID='Isa.25.6'>И на този хълм ГОСПОД на Войнствата ще направи на всичките племена угощение от тлъсти ястия, угощение от стари вина, от тлъсти ястия, пълни с мозък, от отбрани стари вина.</verse>
        <verse osisID='Isa.25.7'>И на този хълм Той ще отмахне покривалото, което покрива всичките племена, и завесата, която е простряна върху всичките народи.</verse>
        <verse osisID='Isa.25.8'>Ще погълне смъртта навеки. И ще избърше Господ БОГ сълзите от всяко лице и ще отмахне позора на народа Си от цялата земя; защото ГОСПОД изговори това.</verse>
        <verse osisID='Isa.25.9'>И в онзи ден ще кажат: Ето, това е нашият Бог, чакахме Го да ни спаси. Това е ГОСПОД, чакахме Го. Ще се радваме и ще се веселим в спасението Му.</verse>
        <verse osisID='Isa.25.10'>Защото на този хълм ще почива ръката на ГОСПОДА; и Моав ще бъде потъпкан под Него, както се тъпче плявата на бунището.</verse>
        <verse osisID='Isa.25.11'>И Господ ще разпростре ръцете Си сред него, както плуващият простира ръце да плува, и ще повали гордостта му заедно с коварството на ръцете му.</verse>
        <verse osisID='Isa.25.12'>И високите укрепления на стените ти ще събори, ще свали, ще повали на земята в пръстта.</verse>
      </chapter>
      <chapter osisID='Isa.26'>
        <verse osisID='Isa.26.1'>В онзи ден тази песен ще се изпее в юдовата земя: Имаме укрепен град; спасение ще постави Бог за стени и окоп.</verse>
        <verse osisID='Isa.26.2'>Отворете портите, за да влезе праведният народ, който пази истината.</verse>
        <verse osisID='Isa.26.3'>Ще опазиш в съвършен мир здравия по дух, защото на Теб се уповава.</verse>
        <verse osisID='Isa.26.4'>Уповавайте се на ГОСПОДА навеки, защото Господ БОГ е вечна канара.</verse>
        <verse osisID='Isa.26.5'>Защото събори живеещите нависоко, снижи високостоящия град, снижи го чак до земята, хвърли го дори в пръстта.</verse>
        <verse osisID='Isa.26.6'>Крак ще го потъпче, краката на сиромаха, стъпките на бедния.</verse>
        <verse osisID='Isa.26.7'>Пътят на праведния е равен. Ти изравняваш пътеката на праведния.</verse>
        <verse osisID='Isa.26.8'>Да, в пътя на Твоите присъди, ГОСПОДИ, Те чакахме; към Твоето Име и към Твоя спомен е желанието на душата ни.</verse>
        <verse osisID='Isa.26.9'>С душата си копнея за Теб нощем; да, и с дълбочината на духа си Те търся в зори, защото, когато Твоите присъди се вършат на земята, жителите на света се учат на правда.</verse>
        <verse osisID='Isa.26.10'>Ако се окаже милост на безбожния, той пак няма да се научи на правда; в земята на правотата ще постъпва неправедно и няма да погледне на величието на ГОСПОДА.</verse>
        <verse osisID='Isa.26.11'>ГОСПОДИ, ръката Ти е издигната, но те не виждат; ще видят ревността за народа и ще се засрамят; да, огън ще погълне враговете Ти.</verse>
        <verse osisID='Isa.26.12'>ГОСПОДИ, Ти ще отредиш мир за нас, защото и всичките ни дела си извършил за нас.</verse>
        <verse osisID='Isa.26.13'>ГОСПОДИ, Боже наш, други господари освен Теб са владели над нас — само чрез Теб ще изповядваме Твоето Име!</verse>
        <verse osisID='Isa.26.14'>Мъртвите няма да живеят, сенките няма да станат; затова Ти си ги наказал и изтребил, и си изличил всеки спомен за тях.</verse>
        <verse osisID='Isa.26.15'>Умножил си народа, ГОСПОДИ, умножил си народа, прославил си Се, разширил си всичките граници на страната.</verse>
        <verse osisID='Isa.26.16'>ГОСПОДИ, в скръбта Те потърсиха, изляха молитвен шепот, когато наказанието Ти беше върху тях.</verse>
        <verse osisID='Isa.26.17'>Както бременна жена, когато наближава да роди, се превива и вика в болките си, такива станахме и ние пред Теб, ГОСПОДИ.</verse>
        <verse osisID='Isa.26.18'>Станахме бременни, превивахме се, но като че ли вятър родихме — не извършихме спасение за земята и не се родиха жители на света.</verse>
        <verse osisID='Isa.26.19'>Ще оживеят мъртвите ти, моите мъртви тела ще възкръснат. Събудете се и запейте радостно вие, които обитавате в пръстта, защото росата ти е като росата на тревите и земята ще роди мъртвите.</verse>
        <verse osisID='Isa.26.20'>Иди, народе Мой, влез в скришните си стаи, и затвори вратите си след себе си; скрий се за един малък миг, докато премине гневът.</verse>
        <verse osisID='Isa.26.21'>Защото, ето, ГОСПОД излиза от мястото Си, за да накаже жителите на земята за беззаконието им. И земята ще открие кървите си и няма вече да покрива убитите си.</verse>
      </chapter>
      <chapter osisID='Isa.27'>
        <verse osisID='Isa.27.1'>В онзи ден ГОСПОД ще накаже с тежкия, големия и силния Си меч Левиатан, бягащата змия и Левиатан, виещата се змия; и ще убие морското чудовище.</verse>
        <verse osisID='Isa.27.2'>В онзи ден ще се каже: Лозе с прекрасно грозде, възпейте го!</verse>
        <verse osisID='Isa.27.3'>Аз, ГОСПОД, го пазя, всеки миг ще го поя; нощем и денем ще го пазя, за да не го постигне зло.</verse>
        <verse osisID='Isa.27.4'>Няма ярост в Мен. Ако някой ми покаже в него тръни и бодили, в бой ще изляза посред тях, ще ги изгоря напълно.</verse>
        <verse osisID='Isa.27.5'>Или нека се хване за силата Ми, да сключи мир с Мен! Мир нека сключи с мен!</verse>
        <verse osisID='Isa.27.6'>В идните дни Яков ще се закорени, Израил ще напъпи и ще разцъфти, и ще напълнят с плод лицето на света.</verse>
        <verse osisID='Isa.27.7'>Поразил ли го е, както порази онези, които поразиха него? Или убит ли беше, както бяха убити убитите от него?</verse>
        <verse osisID='Isa.27.8'>С мярка му се противиш, когато го отпращаш; отвлече го със силния Си вятър в деня на източния вятър.</verse>
        <verse osisID='Isa.27.9'>Затова, с това ще се очисти беззаконието на Яков. И това ще бъде целият плод от отнемането на греха му, когато направи всичките камъни на жертвениците като стрит на прах варовик и ашерите и кумирите на слънцето няма вече да се издигнат.</verse>
        <verse osisID='Isa.27.10'>Защото укрепеният град ще опустее, селището е напуснато и изоставено като пустиня. Там ще пасе теле и там ще си почива, и ще изпояде клончетата му.</verse>
        <verse osisID='Isa.27.11'>Когато клоните му изсъхнат, ще се отчупят, жени ще дойдат и ще ги запалят. Понеже не са разумен народ, затова Творецът им няма да ги пожали и Създателят им няма да се смили за тях.</verse>
        <verse osisID='Isa.27.12'>И в онзи ден ГОСПОД ще отръска плода от течението на реката Ефрат до египетския поток и вие ще бъдете събрани един по един, израилеви синове.</verse>
        <verse osisID='Isa.27.13'>И в онзи ден ще се затръби с голяма тръба и ще дойдат изгубените в асирийската земя и прогонените в египетската земя и ще се покланят на ГОСПОДА на светия хълм в Ерусалим.</verse>
      </chapter>
      <chapter osisID='Isa.28'>
        <verse osisID='Isa.28.1'>Горко на горделивия венец на ефремовите пияници и на повехналия цвят на славната му красота, който е на върха на тлъстата долина на победените от виното!</verse>
        <verse osisID='Isa.28.2'>Ето, ГОСПОД има един мощен и силен, като буря с град и опустошителна вихрушка, като буря от силни прелели води поваля с ръка на земята.</verse>
        <verse osisID='Isa.28.3'>С крака ще се тъпче горделивият венец на ефремовите пияници.</verse>
        <verse osisID='Isa.28.4'>И повехналият цвят на славната им красота, който е на върха на тлъстата долина, ще стане като ранната й смокиня преди лятото, която, щом я вземе в ръка онзи, който я види, я поглъща.</verse>
        <verse osisID='Isa.28.5'>В онзи ден ГОСПОД на Войнствата ще бъде славен венец и красива корона за остатъка от народа Си,</verse>
        <verse osisID='Isa.28.6'>и дух на правосъдие за онзи, който седи да съди, и сила за тези, които отблъсват битката до портата.</verse>
        <verse osisID='Isa.28.7'>Но и тези се клатушкат от вино и се заблудиха от спиртно питие; свещеник и пророк се клатушкат от спиртно питие, обладани са от вино, заблудиха се от спиртно питие, клатушкат се във видението, препъват се в съденето,</verse>
        <verse osisID='Isa.28.8'>защото всичките трапези са пълни с бълвоч и нечистота, така че няма място.</verse>
        <verse osisID='Isa.28.9'>Кого да научи на знание? На кого да даде да разбере посланието? Отбитите от мляко ли? Отделените от гърди ли?</verse>
        <verse osisID='Isa.28.10'>Защото дава заповед след заповед, заповед след заповед, правило след правило, правило след правило, тук малко, там малко.</verse>
        <verse osisID='Isa.28.11'>Наистина с гъгниви устни и с друг език ще говори на този народ</verse>
        <verse osisID='Isa.28.12'>Онзи, който им каза: Това е почивката, успокойте уморения; и това е отдихът! — но те не желаеха да слушат.</verse>
        <verse osisID='Isa.28.13'>Затова словото ГОСПОДНО ще стане за тях заповед след заповед, заповед след заповед, правило след правило, правило след правило, тук малко, там малко — за да ходят и да паднат по гръб и да се разбият, да се впримчат и да се хванат.</verse>
        <verse osisID='Isa.28.14'>Затова слушайте словото ГОСПОДНО, вие присмивачи, властници на този народ, който е в Ерусалим.</verse>
        <verse osisID='Isa.28.15'>Понеже казахте: Сключихме завет със смъртта и направихме договор с Шеол — когато заливащото бедствие минава, да не дойде до нас, защото си направихме лъжата прибежище и се скрихме в измамата.</verse>
        <verse osisID='Isa.28.16'>Затова, така казва Господ БОГ: Ето, Аз полагам в Сион камък за основа, избран камък, скъпоценен крайъгълен камък, здрава основа; който вярва в Него, няма да бърза страхливо.</verse>
        <verse osisID='Isa.28.17'>Ще направя правосъдието мерителна връв и правдата — везна; и градушка ще помете прибежището при лъжата и води ще залеят скривалището.</verse>
        <verse osisID='Isa.28.18'>Заветът ви със смъртта ще бъде унищожен и договорът ви с Шеол няма да устои. Когато заливащото бедствие минава, ще бъдете стъпкани от него.</verse>
        <verse osisID='Isa.28.19'>Колкото пъти минава, ще ви хваща; защото сутрин след сутрин ще минава, денем и нощем; и само слухът за него да чуе някой, ще се ужаси.</verse>
        <verse osisID='Isa.28.20'>Защото леглото е твърде късо, за да се изтегне някой и завивката е твърде тясна, за да се завие някой.</verse>
        <verse osisID='Isa.28.21'>Защото ГОСПОД ще стане както на хълма Ферасим, ще се разгневи както в долината Гаваон, за да направи делото Си, чудното Си дело, и да извърши работата Си, удивителната Си работа.</verse>
        <verse osisID='Isa.28.22'>И сега не се присмивайте, да не би да се стегнат оковите ви по-здраво; защото чух за погубление, предрешено от Господа БОГА на Войнствата, над цялата земя.</verse>
        <verse osisID='Isa.28.23'>Дайте ухо и слушайте гласа ми; внимавайте и слушайте какво говоря!</verse>
        <verse osisID='Isa.28.24'>Орачът всеки ден ли оре, за да посее? Всеки ден ли разтваря бразди и разбива буците на нивата си?</verse>
        <verse osisID='Isa.28.25'>Когато изравни лицето й, не пръска ли копър и не посява ли кимион, не сее ли жито в редове и ечемика на определеното му място, и бяло жито наоколо?</verse>
        <verse osisID='Isa.28.26'>Защото неговият Бог го учи да постъпва правилно и го поучава.</verse>
        <verse osisID='Isa.28.27'>Защото не се вършее копър с диканя и кола не се върти върху кимиона, а копърът се очуква с тояга и кимионът — с прът.</verse>
        <verse osisID='Isa.28.28'>А хлебното жито се стрива. Защото човек не го вършее постоянно и не го стрива с колелото на колата си, и не го раздробява с копитата на конете си.</verse>
        <verse osisID='Isa.28.29'>И това също произлиза от ГОСПОДА на Войнствата, който е чудесен в съвет, превъзходен в мъдрост.</verse>
      </chapter>
      <chapter osisID='Isa.29'>
        <verse osisID='Isa.29.1'>Горко на Ариил, Ариил, града, в който Давид се засели! Прибавете година на година, празниците нека се извъртат.</verse>
        <verse osisID='Isa.29.2'>И Аз ще притесня Ариил, и ще настане тъга и скръб, и той ще Ми бъде наистина като Божие огнище.</verse>
        <verse osisID='Isa.29.3'>И ще разположа стан наоколо против теб, ще те обсадя с могили и ще издигна кули против теб.</verse>
        <verse osisID='Isa.29.4'>И ти ще бъдеш принизен, ще говориш из земята, и говоренето ти ще бъде глухо из пръстта. И гласът ти ще бъде както на дух из земята и говоренето ти ще бъде шепот из пръстта.</verse>
        <verse osisID='Isa.29.5'>А множеството на неприятелите ти ще бъде като ситен прах и множеството на насилниците — като дребна плява, която се отвява. И това ще стане внезапно, в един миг.</verse>
        <verse osisID='Isa.29.6'>Ще бъде посетен от ГОСПОДА на Войнствата с гръм и със земетресение и с голям шум, буря и вихрушка и пояждащ огнен пламък.</verse>
        <verse osisID='Isa.29.7'>И като сън, като нощно видение ще бъде множеството на всичките народи, които воюват против Ариил, и всички, които се бият против него и против крепостите му, и които го притесняват.</verse>
        <verse osisID='Isa.29.8'>И както гладният сънува, че ето, яде, но се събужда и душата му е празна; и както жадният сънува, че ето, пие, но се събужда и ето, отпаднал е и душата му е жадна; така ще бъде множеството на всичките народи, които воюват против хълма Сион.</verse>
        <verse osisID='Isa.29.9'>Стойте смаяни и се чудете, заслепете се и ослепейте! Те са пияни, но не от вино; политат, но не от спиртно питие.</verse>
        <verse osisID='Isa.29.10'>Защото ГОСПОД изля на вас дух на дълбок сън и затвори очите ви; скри пророците и първенците ви, и гледачите.</verse>
        <verse osisID='Isa.29.11'>И всяко пророческо видение стана за вас като думите на запечатана книга, която дават на някой грамотен и казват: Я прочети това! — а той казва: Не мога, защото е запечатано.</verse>
        <verse osisID='Isa.29.12'>И дават книгата на някой неграмотен и казват: Я прочети това! — а той казва: Неграмотен съм.</verse>
        <verse osisID='Isa.29.13'>И Господ каза: Понеже този народ се приближава към Мен с устата си и с устните си Ме почита, но е отдалечил сърцето си от Мен и страхът им от Мен е според научена човешка заповед,</verse>
        <verse osisID='Isa.29.14'>затова, ето, ще продължа да върша чудно дело с този народ, чудно и странно дело. И мъдростта на мъдрите му ще погине, и разумът на разумните му ще се скрие.</verse>
        <verse osisID='Isa.29.15'>Горко на онези, които дълбоко крият намеренията си от ГОСПОДА и чиито дела стават в тъмнина, и които казват: Кой ни вижда? Кой ни знае?</verse>
        <verse osisID='Isa.29.16'>О, вашата опърничавост! Грънчарят ще се счете ли като глината? Направеното ще каже ли за този, който го е направил: Той не ме е направил? И изработеното ще каже ли за този, който го е изработил: Той не разбира?</verse>
        <verse osisID='Isa.29.17'>Няма ли след още съвсем малко време да се обърне Ливан в плодородно поле, а плодородното поле да се счита като гора?</verse>
        <verse osisID='Isa.29.18'>И в онзи ден глухите ще чуят писаното слово и очите на слепите ще прогледнат от мрака и тъмнината.</verse>
        <verse osisID='Isa.29.19'>И кротките ще умножат радостта си в ГОСПОДА и сиромасите между хората ще се развеселят в Светия Израилев.</verse>
        <verse osisID='Isa.29.20'>Защото насилникът изчезна и присмивачът се изгуби, и всички, които дебнеха за беззаконие, се отсякоха,</verse>
        <verse osisID='Isa.29.21'>които изкарват човек виновен за една дума и поставят примка за онзи, който върши правда в портата, и с лъжа изкарват праведния крив.</verse>
        <verse osisID='Isa.29.22'>Затова ГОСПОД, който е изкупил Авраам, така казва за якововия дом: Няма вече да се посрами Яков и няма вече да побледнее лицето му;</verse>
        <verse osisID='Isa.29.23'>защото, когато той, когато децата му видят делото на ръцете Ми сред себе си, ще осветят Името Ми и ще осветят Светия Яковов, и ще се боят от Израилевия Бог.</verse>
        <verse osisID='Isa.29.24'>И заблудените духом ще познаят разум и роптателите ще приемат поука.</verse>
      </chapter>
      <chapter osisID='Isa.30'>
        <verse osisID='Isa.30.1'>Горко на непокорните синове, заявява ГОСПОД, които изпълняват планове, но не от Мен, и които сключват договори, но не чрез Моя Дух, за да прибавят грях на грях;</verse>
        <verse osisID='Isa.30.2'>които отиват, за да слязат в Египет, без да се допитват до Моята уста, за да се укрепят със силата на фараона и да прибягнат под сянката на Египет!</verse>
        <verse osisID='Isa.30.3'>Затова силата на фараона ще ви бъде за срам и прибягването под сянката на Египет — за позор.</verse>
        <verse osisID='Isa.30.4'>Защото първенците му бяха в Танис и посланиците му стигнаха в Ханес.</verse>
        <verse osisID='Isa.30.5'>Те всички ще бъдат посрамени поради народ, които няма да им е от полза, нито ще бъде помощ, нито полза, а е за срам и дори за позор.</verse>
        <verse osisID='Isa.30.6'>Пророчество, наложено за южните животни: През земя на скръб и мъка, откъдето излизат лъвица и силен лъв, пепелянка и хвърката огнена змия, носят богатството си на гърба на магаренца и съкровищата си на гърбицата на камили, при народ, който няма да им е от полза,</verse>
        <verse osisID='Isa.30.7'>защото напразно, безполезно ще помогнат египтяните. Затова викнах за това: Хвалбата им е само да седят!</verse>
        <verse osisID='Isa.30.8'>Сега иди, напиши това пред тях на дъсчица, и в книга го запиши, и да остане за вечни времена,</verse>
        <verse osisID='Isa.30.9'>че те са непокорен народ, синове лъжци, синове, които не искат да слушат закона на ГОСПОДА,</verse>
        <verse osisID='Isa.30.10'>които казват на гледачите: Не гледайте! — и на пророците: Не ни пророкувайте правото, говорете ни ласкателства, пророкувайте измами;</verse>
        <verse osisID='Isa.30.11'>отстъпете от пътя, отклонете се от пътеката, махнете отпред нас Светия Израилев!</verse>
        <verse osisID='Isa.30.12'>Затова, така казва Светият Израилев: Понеже презирате това слово и се уповавате на насилие и на коварство и се опирате на тях,</verse>
        <verse osisID='Isa.30.13'>затова това беззаконие ще ви бъде като пролом, готов да се срине, издутина във висока стена, чието рухване идва внезапно, в един миг.</verse>
        <verse osisID='Isa.30.14'>И Той ще я строши, както се строшава грънчарски съд, разбит безпощадно, така че сред разбитите му части да не се намира парченце, с което да се вземе огън от огнището и да се гребне вода от щерната.</verse>
        <verse osisID='Isa.30.15'>Защото така казва Господ БОГ, Светият Израилев: Чрез обръщане и покой ще се избавите, в безмълвие и упование ще бъде силата ви. Но вие не искахте.</verse>
        <verse osisID='Isa.30.16'>А казахте: Не, ще побегнем на кон! — затова ще бягате; и: Ще яздим на бързи коне! — затова и преследвачите ви ще бъдат бързи.</verse>
        <verse osisID='Isa.30.17'>Хиляда ще бягате от заплахата на един, от заплахата на петима, докато останете като голо дърво на планински връх и като знаме на хълм.</verse>
        <verse osisID='Isa.30.18'>Затова ГОСПОД ще чака, за да се смили над вас, и затова ще се превъзвиси, за да ви пожали; защото ГОСПОД е Бог на правосъдие — блажени всички, които Го чакат!</verse>
        <verse osisID='Isa.30.19'>Защото народ ще живее в Сион, в Ерусалим. Ти няма никога вече да плачеш! Той наистина ще се смили над теб при гласа на вика ти; когато го чуе, ще ти отговори.</verse>
        <verse osisID='Isa.30.20'>И дори Господ да ви даде хляб на скръб и вода на притеснение, учителите ти няма вече да бъдат скрити, а очите ти ще гледат учителите ти;</verse>
        <verse osisID='Isa.30.21'>и ушите ти ще слушат слово зад теб, което, когато се отклонявате надясно и когато се отклонявате наляво, ще казва: Този е пътят, ходете по него!</verse>
        <verse osisID='Isa.30.22'>Тогава вие ще имате за гнусота покритието на сребърните си идоли и обкова на златните си леяни идоли. Ще ги изхвърлиш като гнусота, ще им кажеш: Махай се!</verse>
        <verse osisID='Isa.30.23'>И Той ще даде дъжд на семето ти, което ще засееш в земята, и хляб като добив от земята, и той ще бъде тлъст и изобилен. И в онзи ден добитъкът ти ще пасе на широки пасбища,</verse>
        <verse osisID='Isa.30.24'>и воловете и магаренцата, които работят земята, ще ядат чиста зоб, веяна с лопата и веяло.</verse>
        <verse osisID='Isa.30.25'>И на всяка висока планина и на всеки извисен хълм ще има реки и водни потоци в деня на голямото клане, когато падат кули.</verse>
        <verse osisID='Isa.30.26'>И светлината на луната ще бъде като светлината на слънцето, а светлината на слънцето ще бъде седмократна, като светлината на седем дни, в деня, когато ГОСПОД превързва раната на народа Си и изцелява язвата от удара им.</verse>
        <verse osisID='Isa.30.27'>Ето, Името на ГОСПОДА идва отдалеч; гневът Му гори и гъстият Му дим се издига; устните Му са пълни с ярост и езикът Му е като огън пояждащ,</verse>
        <verse osisID='Isa.30.28'>и диханието Му — като прелял поток, който стига до шията, за да пресее народите в ситото на суетата; и ще има заблудителна юзда в челюстта на народите.</verse>
        <verse osisID='Isa.30.29'>А у вас ще има песен, както в нощта на свят празник, и радост на сърцето, както когато тръгват със свирки да дойдат на ГОСПОДНИЯ хълм, при Канарата Израилева.</verse>
        <verse osisID='Isa.30.30'>И ГОСПОД ще направи да се чуе славният Му глас и да се види слизането на ръката Му с яростен гняв и с пламък на огън пояждащ, с пороен дъжд, с буря и градушка от камъни.</verse>
        <verse osisID='Isa.30.31'>Защото асириецът, който удря с тояга, ще бъде смазан от гласа на ГОСПОДА.</verse>
        <verse osisID='Isa.30.32'>И всеки удар с определения жезъл, който ГОСПОД ще наложи върху него, ще бъде с тимпанчета и арфи. С размахана ръка ще воюва против него.</verse>
        <verse osisID='Isa.30.33'>Защото Тофет е отдавна приготвен и за царя е подготвен. Дълбок и широк го направи, кладата му е с огън и много дърва; като поток от сяра диханието на ГОСПОДА ще го запали.</verse>
      </chapter>
      <chapter osisID='Isa.31'>
        <verse osisID='Isa.31.1'>Горко на онези, които слизат в Египет за помощ и се надяват на коне, и се уповават на колесници, понеже са много, и на конници, защото са много силни, а не гледат на Светия Израилев и не търсят ГОСПОДА!</verse>
        <verse osisID='Isa.31.2'>Но и Той също е мъдър; ще докара зло и думите Си няма да оттегли, а ще стане против дома на злите и против помощта на вършещите беззаконие.</verse>
        <verse osisID='Isa.31.3'>А египтяните са хора, а не Бог и конете им са плът, а не дух. И ГОСПОД ще простре ръката Си и онзи, който помага, ще се спъне, и онзи, на когото помага, ще падне; всички заедно ще се изличат.</verse>
        <verse osisID='Isa.31.4'>Защото така ми каза ГОСПОД: Както ръмжи над лова си лъвът, младият лъв, срещу когото се свикват множество овчари, и не се плаши от гласа им, и не се отдръпва пред шума им, така ГОСПОД на Войнствата ще слезе, за да воюва за хълма Сион и за неговото възвишение.</verse>
        <verse osisID='Isa.31.5'>Както птиците пърхат над своите пилета, така ГОСПОД на Войнствата ще защити Ерусалим; ще го защити и спаси, ще го пощади и избави.</verse>
        <verse osisID='Isa.31.6'>Върнете се към Този, от когото израилевите синове дълбоко отстъпиха!</verse>
        <verse osisID='Isa.31.7'>Защото в онзи ден всеки човек ще захвърли сребърните си идоли и златните си идоли, които вашите ръцете ви направиха за грях.</verse>
        <verse osisID='Isa.31.8'>Тогава асириецът ще падне от меч не на мъж и меч не на човек ще го унищожи. И той ще побегне от меча и младежите му ще станат принудителни работници.</verse>
        <verse osisID='Isa.31.9'>И канарата му ще премине от страх, и князете му ще се разтреперят от знамето, заявява ГОСПОД, чийто огън е в Сион и огнището Му в — Ерусалим.</verse>
      </chapter>
      <chapter osisID='Isa.32'>
        <verse osisID='Isa.32.1'>Ето, един цар ще царува с правда и князете ще управляват с правосъдие,</verse>
        <verse osisID='Isa.32.2'>и един човек ще бъде като заслон от вятър и като прибежище от буря, като водни потоци в сухо място, като сянка от огромна канара в жадна земя.</verse>
        <verse osisID='Isa.32.3'>Очите на виждащите няма да бъдат помрачени и ушите на слушащите ще внимават.</verse>
        <verse osisID='Isa.32.4'>И сърцето на безразсъдните ще разбере знание и езикът на заекващите ще говори бързо и ясно.</verse>
        <verse osisID='Isa.32.5'>Безумният няма вече да се нарича благороден и сребролюбецът няма вече да се казва щедър;</verse>
        <verse osisID='Isa.32.6'>защото безумният говори безумно и сърцето му работи беззаконие, за да върши безбожие и да говори заблуда против ГОСПОДА, за да остави празна душата на гладния и да отнеме питието на жадния.</verse>
        <verse osisID='Isa.32.7'>А на сребролюбеца средствата са зли, той замисля коварства, за да погуби сиромаха с лъжливи думи дори когато бедният говори правда.</verse>
        <verse osisID='Isa.32.8'>А благородният замисля благородни неща и ще стои в благородни неща.</verse>
        <verse osisID='Isa.32.9'>Станете, вие безгрижни жени, и чуйте гласа ми; вслушайте се в говоренето ми, вие нехайни дъщери!</verse>
        <verse osisID='Isa.32.10'>След ден и година ще бъдете ужасени, вие нехайни, защото гроздоберът ще се изгуби, беритбата няма да дойде.</verse>
        <verse osisID='Isa.32.11'>Треперете, вие безгрижни, ужасявайте се, вие нехайни! Съблечете се и се оголете, и опашете хълбоците си с вретище!</verse>
        <verse osisID='Isa.32.12'>Ще се бият в гърди за приятните поля, за плодородните лозя.</verse>
        <verse osisID='Isa.32.13'>На земята на народа ми ще растат тръни и бодливи храсталаци, а и върху всички къщи на веселие в ликуващия град;</verse>
        <verse osisID='Isa.32.14'>защото дворецът е изоставен, шумният град е напуснат, крепостта и кулата са пещери до века, радост за диви магарета, пасбище за стада —</verse>
        <verse osisID='Isa.32.15'>докато Духът се излее на нас от висините и пустинята стане плодородно поле, а плодородното поле се счете като гора.</verse>
        <verse osisID='Isa.32.16'>Тогава правосъдие ще се засели в пустинята и правда ще обитава в плодородното поле.</verse>
        <verse osisID='Isa.32.17'>И делото на правдата ще бъде мир и действието на правдата ще бъде покой и сигурност до века.</verse>
        <verse osisID='Isa.32.18'>И Моят народ ще обитава в мирно заселище, в сигурни жилища, и в спокойни места за почивка.</verse>
        <verse osisID='Isa.32.19'>Но ще вали градушка при падането на гората и градът съвсем ще се сниши.</verse>
        <verse osisID='Isa.32.20'>Блажени вие, които сеете при всяка вода и изпращате навред крака на вола и магарето!</verse>
      </chapter>
      <chapter osisID='Isa.33'>
        <verse osisID='Isa.33.1'>Горко на теб, който опустошаваш, а ти не си бил опустошен, който грабиш, а не си бил ограбен! Когато свършиш да опустошаваш, ще бъдеш опустошен и когато свършиш да грабиш, ще бъдеш ограбен.</verse>
        <verse osisID='Isa.33.2'>ГОСПОДИ, смили се за нас, Теб чакаме! Бъди им сила всяка сутрин и спасението ни във време на беда!</verse>
        <verse osisID='Isa.33.3'>От шума на метежа побягнаха племената, от Твоето извисяване се разпръснаха народите.</verse>
        <verse osisID='Isa.33.4'>И плячката ви ще се събере, както събират гъсениците; ще скочат върху нея, както скача скакалец.</verse>
        <verse osisID='Isa.33.5'>ГОСПОД е превъзвишен, защото обитава нависоко; изпълнил е Сион с правосъдие и правда.</verse>
        <verse osisID='Isa.33.6'>И ще имаш сигурни времена, изобилно спасение, мъдрост и знание. Страхът от ГОСПОДА е съкровището му.</verse>
        <verse osisID='Isa.33.7'>Ето, силните им викат навън, посланиците на мира плачат горчиво.</verse>
        <verse osisID='Isa.33.8'>Пътищата запустяха, няма вече минаващ пътник. Той наруши договора, презря градовете, не зачете човека.</verse>
        <verse osisID='Isa.33.9'>Земята жалее и чезне, Ливан е посрамен и вехне, Сарон прилича на пустиня, Васан и Кармил отърсват листата си.</verse>
        <verse osisID='Isa.33.10'>Сега ще стана, казва ГОСПОД, сега ще се надигна, сега ще се извися.</verse>
        <verse osisID='Isa.33.11'>Слама ще заченете и плява ще родите; диханието ви като огън ще ви пояде.</verse>
        <verse osisID='Isa.33.12'>И народите ще бъдат като горяща вар, като отсечени тръни, които изгарят в огън.</verse>
        <verse osisID='Isa.33.13'>Слушайте, вие далечни, какво съм сторил, и вие близки, познайте силата Ми.</verse>
        <verse osisID='Isa.33.14'>Грешните в Сион се боят, трепет обзема безбожните: Кой от нас може да обитава при огън пояждащ? Кой от нас може да обитава при вечни пожари?</verse>
        <verse osisID='Isa.33.15'>Който ходи праведно и говори правдиво, който презира печалбата от насилства, който отърсва ръцете си, за да не приема подкупи, който запушва ушите си, за да не чува за кръвопролитие и затваря очите си, за да не гледа зло —</verse>
        <verse osisID='Isa.33.16'>той ще живее нависоко, непристъпните скали ще бъдат крепостта му, хлябът му ще се даде, водата му няма да липсва.</verse>
        <verse osisID='Isa.33.17'>Очите ти ще гледат царя в красотата му, ще видят обширна земя.</verse>
        <verse osisID='Isa.33.18'>Сърцето ти ще си спомня за миналия ужас: Къде е онзи, който броеше? Къде е онзи, който теглеше? Къде е онзи, който броеше кулите?</verse>
        <verse osisID='Isa.33.19'>Няма вече да видиш свирепия народ, народ с неразбираем език, който не схващаш, с гъгнив език, който не разбираш.</verse>
        <verse osisID='Isa.33.20'>Погледни Сион, града на празниците ни! Очите ти ще видят Ерусалим — безгрижно селище, шатър, който няма да се мести, чиито колчета няма да бъдат извадени навеки и никое от въжетата му няма да се скъса.</verse>
        <verse osisID='Isa.33.21'>А там Могъщият, ГОСПОД, ще ни бъде място на реки, на широки потоци. Там няма да върви кораб с гребла и няма да премине великолепен кораб.</verse>
        <verse osisID='Isa.33.22'>Защото ГОСПОД е наш съдия, ГОСПОД е наш законодател, ГОСПОД е наш цар — Той ще ни спаси!</verse>
        <verse osisID='Isa.33.23'>Въжетата ти се разхлабиха, не могат да крепят мачтата ти, не могат да опъват платната. И тогава раздели изобилната плячка от грабежа, недъгавите разграбиха плячка.</verse>
        <verse osisID='Isa.33.24'>И жителят няма да каже: Болен съм. На народа, който живее в него, ще се прости беззаконието.</verse>
      </chapter>
      <chapter osisID='Isa.34'>
        <verse osisID='Isa.34.1'>Приближете се народи, за да чуете, и вие племена, внимавайте! Нека чуе земята и това, което я изпълва, светът и всичко, което произлиза от него.</verse>
        <verse osisID='Isa.34.2'>Защото гневът на ГОСПОДА е против всичките народи и яростта му — против цялото им войнство. Изпълнил е над тях проклятието, предал ги е на клане.</verse>
        <verse osisID='Isa.34.3'>И убитите им ще бъдат захвърлени и смрадта от труповете им ще се издига, и планините ще се разтопят от кръвта им.</verse>
        <verse osisID='Isa.34.4'>И цялото небесно войнство ще се разложи и небесата ще се свият като свитък, и цялото им войнство ще падне, както пада лист от лоза и като увехнал лист от смокиня.</verse>
        <verse osisID='Isa.34.5'>Понеже мечът Ми се опи в небесата, ето, слиза за съд върху Едом и върху народа, над който изпълних проклятието.</verse>
        <verse osisID='Isa.34.6'>Мечът на ГОСПОДА е пълен с кръв, затлъстя от тлъстина, от кръвта на овце и козли, от тлъстините на овнешките бъбреци; защото ГОСПОД има жертва във Восора и голямо клане в земята Едом.</verse>
        <verse osisID='Isa.34.7'>Дивите говеда ще слязат с тях, и телците с биковете, и земята им ще се напои с кръв и пръстта им ще затлъстее от тлъстина.</verse>
        <verse osisID='Isa.34.8'>Защото е ден на отмъщение от ГОСПОДА, година на възмездия за делото на Сион.</verse>
        <verse osisID='Isa.34.9'>Потоците на Едом ще се превърнат в катран и пръстта му — в сяра, и земята му ще стане пламтящ катран.</verse>
        <verse osisID='Isa.34.10'>Ден и нощ няма да угасне, димът й ще се издига до века, от поколение в поколение ще остане пуста, никой няма да премине през нея за вечни времена.</verse>
        <verse osisID='Isa.34.11'>А пеликан и таралеж ще я наследят, кукумявка и гарван ще живеят в нея. И Господ ще опъне над нея мерителна връв на пустота и отвес на празнота.</verse>
        <verse osisID='Isa.34.12'>Ще повикат благородните му в царството, но няма да има никой; и всичките му първенци ще бъдат нищо.</verse>
        <verse osisID='Isa.34.13'>И в дворците му ще поникнат тръни, коприва и бодили — в крепостите му; и ще бъде жилище на чакали, свърталище на камилоптици.</verse>
        <verse osisID='Isa.34.14'>Пустинни зверове ще се срещат там с хиени и космати демони ще си викат един на друг. И самодивата ще се настани там и ще си намери място за почивка.</verse>
        <verse osisID='Isa.34.15'>Там ще се загнезди гърмящата змия, ще снася и ще мъти, ще събира малките си под сянката си. Да, там ще се събират и лешоядите, всяка с другарката си.</verse>
        <verse osisID='Isa.34.16'>Потърсете в книгата на ГОСПОДА и прочетете! Никое от тези няма да липсва, нито ще бъде без другарката си, защото Моята уста заповяда това, и Духът Му, Той ги събра.</verse>
        <verse osisID='Isa.34.17'>Той хвърли жребие за тях и Неговата ръка им раздели с мерителна връв онази земя. Те ще я владеят до века, от поколение в поколение ще обитават в нея.</verse>
      </chapter>
      <chapter osisID='Isa.35'>
        <verse osisID='Isa.35.1'>Пустинята и сухата земя ще се развеселят и степта ще се зарадва и ще разцъфти като крем.</verse>
        <verse osisID='Isa.35.2'>Ще цъфти изобилно и ще се радва, дори с ликуване и песни. Славата на Ливан й е дадена, великолепието на Кармил и Сарон. Те ще видят славата на ГОСПОДА, великолепието на нашия Бог.</verse>
        <verse osisID='Isa.35.3'>Укрепете немощните ръце и утвърдете отслабналите колена.</verse>
        <verse osisID='Isa.35.4'>Кажете на онези, които са с уплашено сърце: Укрепете се! Не бойте се! Ето, вашият Бог идва с отмъщение, с Божия отплата; Той ще дойде и ще ви спаси!</verse>
        <verse osisID='Isa.35.5'>Тогава очите на слепите ще се отворят и ушите на глухите ще се отпушат,</verse>
        <verse osisID='Isa.35.6'>тогава куцият ще скача като елен и езикът на немия ще пее радостно, защото в пустинята ще избликнат води и в степта — потоци.</verse>
        <verse osisID='Isa.35.7'>И миражът ще стане на езеро и жадната земя — на водни извори. В жилището на чакалите, където лежаха, ще има зеленина с тръстика и рогоз.</verse>
        <verse osisID='Isa.35.8'>И там ще има улица и път и той ще се нарече път на светостта. Нечистият няма да мине по него, а ще бъде само за тях. Който върви по пътя, дори и глупавите, няма да се заблуждават.</verse>
        <verse osisID='Isa.35.9'>Лъв няма да има там и хищен звяр няма да се изкачи по него, няма да се намери там, а изкупените ще ходят по него.</verse>
        <verse osisID='Isa.35.10'>Откупените на ГОСПОДА ще се върнат и ще дойдат в Сион с ликуване; вечна радост ще бъде на главата им, ще придобият веселие и радост, а скръб и въздишане ще побягнат.</verse>
      </chapter>
      <chapter osisID='Isa.36'>
        <verse osisID='Isa.36.1'>А в четиринадесетата година на цар Езекия асирийският цар Сенахирим се изкачи против всичките укрепени градове на Юда и ги превзе.</verse>
        <verse osisID='Isa.36.2'>И асирийският цар изпрати рапсака от Лахис в Ерусалим с голяма войска при цар Езекия. И той застана при водопровода на горния водоем по пътя към тепавичарската нива.</verse>
        <verse osisID='Isa.36.3'>И управителят на царския дом Елиаким, синът на Хелкия, и писарят Шевна, и летописецът Йоах, синът на Асаф, излязоха при тях.</verse>
        <verse osisID='Isa.36.4'>Тогава рапсакът им каза: Кажете сега на Езекия: Така казва великият цар, асирийският цар: Каква е тази надежда, на която се уповаваш?</verse>
        <verse osisID='Isa.36.5'>Казвам ти, че твоят съвет и сила за воюване са само празни думи. На кого се надяваш сега, че си въстанал против мен?</verse>
        <verse osisID='Isa.36.6'>Ето, ти се надяваш на онази строшена тръстикова пръчка, на Египет, на която, ако се опре някой, ще се забучи в ръката му и ще я промуши. Такъв е египетският цар, фараонът, за всички, които се надяват на него.</verse>
        <verse osisID='Isa.36.7'>Но ако ми кажеш: На ГОСПОДА, нашия Бог, се уповаваме! — то не е ли Той онзи, чиито високи места и жертвеници премахна Езекия, като каза на Юда и Ерусалим: Пред този олтар се покланяйте?</verse>
        <verse osisID='Isa.36.8'>И така, дай залог на господаря ми, асирийския цар, и аз ще ти дам две хиляди коня, ако можеш от своя страна да поставиш на тях ездачи.</verse>
        <verse osisID='Isa.36.9'>Но как би отблъснал ти и един военачалник измежду най-низшите слуги на господаря ми? Но ти се уповаваш на Египет за колесници и за конници!</verse>
        <verse osisID='Isa.36.10'>А аз без ГОСПОДА ли се изкачих сега срещу тази земя, за да я съсипя? ГОСПОД ми каза: Изкачи се в тази земя и я съсипи!</verse>
        <verse osisID='Isa.36.11'>Тогава Елиаким и Шевна, и Йоах казаха на рапсака: Молим те, говори на слугите си на арамейски, защото го разбираме. Не ни говори на юдейски, че да чува народът, който е на стената!</verse>
        <verse osisID='Isa.36.12'>Но рапсакът каза: Господарят ми само при твоя господар и при теб ли ме е изпратил да говоря тези думи? Не ме ли е изпратил при мъжете, които седят на стената, за да ядат заедно с вас изпражненията си и да пият пикочта си?</verse>
        <verse osisID='Isa.36.13'>Тогава рапсакът застана и извика със силен глас на юдейски и каза: Слушайте думата на великия цар, асирийския цар:</verse>
        <verse osisID='Isa.36.14'>Така казва царят: Да не ви мами Езекия! Защото той няма да може да ви избави.</verse>
        <verse osisID='Isa.36.15'>И да не ви кара Езекия да се уповавате на ГОСПОДА, като казва: ГОСПОД непременно ще ни избави; този град няма да бъде предаден в ръката на асирийския цар!</verse>
        <verse osisID='Isa.36.16'>Не слушайте Езекия, защото така казва асирийският цар: Направете мир с мен и излезте при мен, и яжте всеки от лозето си и всеки от смокинята си, и пийте всеки от водата на кладенеца си,</verse>
        <verse osisID='Isa.36.17'>докато дойда и ви заведа в земя като вашата земя, земя на жито и вино, земя на хляб и лозя.</verse>
        <verse osisID='Isa.36.18'>Да не ви убеждава Езекия, като казва: ГОСПОД ще ни избави! Някой от боговете на народите избавил ли е земята си от ръката на асирийския цар?</verse>
        <verse osisID='Isa.36.19'>Къде са боговете на Емат и Арфад? Къде са боговете на Сефаруим? И избавиха ли те Самария от ръката ми?</verse>
        <verse osisID='Isa.36.20'>Кои измежду всичките богове на тези страни са избавили страната си от ръката ми, че ГОСПОД да избави Ерусалим от ръката ми?</verse>
        <verse osisID='Isa.36.21'>А те мълчаха и не му отговориха нито дума, защото царят беше заповядал и казал: Да не му отговаряте!</verse>
        <verse osisID='Isa.36.22'>И управителят на царския дом Елиаким, синът на Хелкия, и писарят Шевна и летописецът Йоах, синът на Асаф, дойдоха при Езекия с раздрани дрехи и му съобщиха думите на рапсака.</verse>
      </chapter>
      <chapter osisID='Isa.37'>
        <verse osisID='Isa.37.1'>А когато цар Езекия чу това, той раздра дрехите си, покри се с вретище и влезе в ГОСПОДНИЯ дом.</verse>
        <verse osisID='Isa.37.2'>И прати управителя на царския дом Елиаким, писаря Шевна и старейшините на свещениците, покрити с вретища, при пророк Исая, сина на Амос.</verse>
        <verse osisID='Isa.37.3'>И те му казаха: Така казва Езекия: Ден на скръб, на изобличение и на опозоряване е този ден, защото децата дойдоха до раждане, но няма сила за раждане.</verse>
        <verse osisID='Isa.37.4'>Може би ГОСПОД, твоят Бог, ще чуе думите на рапсака, когото господарят му, асирийският цар, изпрати да хули живия Бог, и ще го накаже заради думите, които ГОСПОД, твоят Бог, чу. Моля те, издигни молба за остатъка, който е оцелял.</verse>
        <verse osisID='Isa.37.5'>И така, слугите на цар Езекия отидоха при Исая.</verse>
        <verse osisID='Isa.37.6'>И Исая им каза: Така да кажете на господаря си: Така казва ГОСПОД: Не се бой от думите, които чу, с които слугите на асирийския цар Ме похулиха.</verse>
        <verse osisID='Isa.37.7'>Ето, Аз ще сложа в него такъв дух, че като чуе слух, ще се върне в земята си, и ще го поваля с меч в неговата земя.</verse>
        <verse osisID='Isa.37.8'>И рапсакът се върна и намери асирийския цар да воюва с Ливна; защото беше чул, че той тръгнал от Лахис.</verse>
        <verse osisID='Isa.37.9'>А царят беше чул да казват за етиопския цар Тирак: Излязъл е да воюва против теб! И като чу, изпрати посланици до Езекия да кажат:</verse>
        <verse osisID='Isa.37.10'>Така да говорите на юдовия цар Езекия и да кажете: Да не те мами твоят Бог, на когото се уповаваш, като казваш: Ерусалим няма да бъде предаден в ръката на асирийския цар!</verse>
        <verse osisID='Isa.37.11'>Ето, ти чу какво са направили асирийските царе на всичките земи, как са ги изтребили. Ти ли ще се избавиш?</verse>
        <verse osisID='Isa.37.12'>Боговете на народите избавиха ли онези, които бащите ми унищожиха: Гозан, Харан, Ресеф и синовете на Еден, които бяха в Таласар?</verse>
        <verse osisID='Isa.37.13'>Къде са царят на Емат, царят на Арфад и царят на града Сефаруим, на Ена и на Ава?</verse>
        <verse osisID='Isa.37.14'>И Езекия взе писмото от ръката на пратениците и го прочете, и се изкачи в ГОСПОДНИЯ дом, и Езекия го разгъна пред ГОСПОДА.</verse>
        <verse osisID='Isa.37.15'>И Езекия се помоли на ГОСПОДА, като каза:</verse>
        <verse osisID='Isa.37.16'>ГОСПОДИ на Войнствата, Боже на Израил, който седиш на престол между херувимите, Ти и само Ти си Бог на всичките земни царства! Ти си направил небето и земята.</verse>
        <verse osisID='Isa.37.17'>ГОСПОДИ, приклони ухото Си и чуй! ГОСПОДИ, отвори очите Си и виж! Чуй всичките думи на Сенахирим, който изпрати този да похули живия Бог!</verse>
        <verse osisID='Isa.37.18'>Наистина, ГОСПОДИ, асирийските царе опустошиха всичките страни и земята им,</verse>
        <verse osisID='Isa.37.19'>и хвърлиха в огъня боговете им, защото не бяха богове, а дело на човешки ръце, дървета и камъни, и те ги унищожиха.</verse>
        <verse osisID='Isa.37.20'>И сега, ГОСПОДИ, Боже наш, спаси ни от ръката му, за да познаят всичките земни царства, че Ти, ГОСПОД, си единственият Бог!</verse>
        <verse osisID='Isa.37.21'>Тогава Исая, синът на Амос, изпрати до Езекия да кажат: Така казва ГОСПОД, Израилевият Бог: Това, за което Ми се помоли против асирийския цар Сенахирим,</verse>
        <verse osisID='Isa.37.22'>ето словото, което ГОСПОД говори за него: Презря те, присмя ти се девицата, сионската дъщеря; зад теб поклати глава ерусалимската дъщеря.</verse>
        <verse osisID='Isa.37.23'>Кого си обидил и похулил ти? И срещу кого си издигнал гласа си и си надигнал очите си? Срещу Светия Израилев.</verse>
        <verse osisID='Isa.37.24'>Господа си обидил ти чрез слугите си, като си казал: С множеството на колесниците си се изкачих на височината на планините, чак до краищата на Ливан, и ще изсека високите му кедри, избраните му елхи, и ще вляза в най-далечната му височина, в най-гъстата му гора.</verse>
        <verse osisID='Isa.37.25'>Изкопах и пих вода и със стъпалото на краката си ще пресуша всичките египетски канали.</verse>
        <verse osisID='Isa.37.26'>Не си ли чул, че Аз съм наредил това отдавна и от древни времена съм го образувал? И сега го изпълних, така че ти да опустошаваш укрепени градове до купища развалини.</verse>
        <verse osisID='Isa.37.27'>И жителите им бяха безсилни, уплашиха се, посрамиха се, бяха като трева на полето, като зеленина, като трева на къщния покрив, която изсъхва, преди да е пораснала.</verse>
        <verse osisID='Isa.37.28'>Но аз зная жилището ти, излизането ти и влизането ти, и буйството ти против Мен.</verse>
        <verse osisID='Isa.37.29'>Понеже буйството ти против Мен и надменността ти стигнаха до ушите Ми, затова ще сложа куката Си в ноздрите ти и юздата Си в устните ти и ще те върна по пътя, по който си дошъл.</verse>
        <verse osisID='Isa.37.30'>И това ще ти бъде знамението: Тази година ще ядете самораслото, втората година — това, което израсте от същото, а третата година посейте и пожънете, насадете лозя и яжте плода им.</verse>
        <verse osisID='Isa.37.31'>И оцелялото от юдовия дом, което е останало, пак ще пуска корени надолу и ще дава плод нагоре.</verse>
        <verse osisID='Isa.37.32'>Защото от Ерусалим ще излезе остатък и от хълма Сион — оцелялото. Ревността на ГОСПОДА на Войнствата ще извърши това.</verse>
        <verse osisID='Isa.37.33'>Затова, така казва ГОСПОД за асирийския цар: Няма да влезе в този град, няма да изстреля там стрела, няма да дойде пред него с щит и няма да издигне против него могила!</verse>
        <verse osisID='Isa.37.34'>По пътя, по който е дошъл, по него ще се върне и в този град няма да влезе, заявява ГОСПОД.</verse>
        <verse osisID='Isa.37.35'>И аз ще защитя този град, за да го избавя заради Себе Си и заради слугата Си Давид.</verse>
        <verse osisID='Isa.37.36'>И Ангелът ГОСПОДЕН излезе и изби сто осемдесет и пет хиляди души в асирийския стан. И когато станаха сутринта, ето, всички те бяха мъртви трупове.</verse>
        <verse osisID='Isa.37.37'>И асирийският цар Сенахирим се вдигна и си отиде; върна се, и остана в Ниневия.</verse>
        <verse osisID='Isa.37.38'>А като се кланяше в храма на бога си Нисрох, синовете му Адрамелех и Сарасар го убиха с меч и избягаха в араратската земя. А вместо него се възцари синът му Есарадон.</verse>
      </chapter>
      <chapter osisID='Isa.38'>
        <verse osisID='Isa.38.1'>В онова време Езекия се разболя до смърт. И пророк Исая, синът на Амос, дойде при него и му каза: Така казва ГОСПОД: Нареди за дома си, понеже ще умреш и няма да живееш!</verse>
        <verse osisID='Isa.38.2'>Тогава Езекия обърна лицето си към стената и се помоли на ГОСПОДА и каза:</verse>
        <verse osisID='Isa.38.3'>О, ГОСПОДИ, моля Те, спомни си как ходих пред Теб с истина и с неразделено сърце и върших това, което е добро пред Теб! И Езекия плака горчиво.</verse>
        <verse osisID='Isa.38.4'>И ГОСПОДНОТО слово беше към Исая и каза:</verse>
        <verse osisID='Isa.38.5'>Иди и кажи на Езекия: Така казва ГОСПОД, Бог на баща ти Давид: Чух молитвата ти, видях сълзите ти. Ето, ще прибавя на живота ти петнадесет години.</verse>
        <verse osisID='Isa.38.6'>И ще избавя теб и този град от ръката на асирийския цар и ще защитя този град.</verse>
        <verse osisID='Isa.38.7'>И това ще ти бъде знамението от ГОСПОДА, че ГОСПОД ще извърши това слово, което говори:</verse>
        <verse osisID='Isa.38.8'>ето, връщам сянката по стъпалата, по които се е наклонила от слънцето върху слънчевия часовник на Ахаз с десет стъпала назад. И слънцето се върна с десет стъпала по стъпалата, по които беше слязло.</verse>
        <verse osisID='Isa.38.9'>Написаното от юдовия цар Езекия, когато се беше разболял и оздравя от болестта си:</verse>
        <verse osisID='Isa.38.10'>Аз казах: В средата на дните си ще отида в портите на Шеол; лишен съм от остатъка на годините си.</verse>
        <verse osisID='Isa.38.11'>Казах: Няма да видя ГОСПОДА, ГОСПОДА в земята на живите; няма да видя вече човек, като съм с жителите на онзи свят.</verse>
        <verse osisID='Isa.38.12'>Жилището ми се вдигна и се премести от мен като овчарска шатра; навих живота си като тъкач — от основата ще ме отреже, от деня до нощта ще ме довършиш.</verse>
        <verse osisID='Isa.38.13'>Успокоявах се до сутринта, но като лъв троши всичките ми кости; от деня до нощта ще ме довършиш.</verse>
        <verse osisID='Isa.38.14'>Като лястовица, като жерав крещях, стенех като гургулица; очите ми изнемощяха от гледане нагоре. Господи, в притеснение съм, застъпи се за мен!</verse>
        <verse osisID='Isa.38.15'>Какво да кажа? Той ми каза и Той извърши. Ще ходя смирено през всичките си години поради огорчението на душата си.</verse>
        <verse osisID='Isa.38.16'>Господи, чрез тези неща се живее и във всички тях е животът на духа ми. И Ти ме изцеляваш и ме съживяваш.</verse>
        <verse osisID='Isa.38.17'>Ето, за добро имах горчива скръб. И Ти възлюби душата ми и я избави от рова на тлението, защото хвърли зад гърба Си всичките ми грехове.</verse>
        <verse osisID='Isa.38.18'>Защото няма Шеол да Те хвали, смъртта да Те слави; слизащите в рова няма да се надяват на Твоята вярност.</verse>
        <verse osisID='Isa.38.19'>Живият, живият, той ще Те хвали, както аз днес; бащата ще извести на синовете си Твоята вярност.</verse>
        <verse osisID='Isa.38.20'>ГОСПОД е готов да ме спаси; затова ще свирим със струнни инструменти моите песни през всичките дни на живота си в дома ГОСПОДЕН.</verse>
        <verse osisID='Isa.38.21'>А Исая беше казал: Нека вземат калъп сушени смокини и ги наложат на възпалението, и царят ще оздравее.</verse>
        <verse osisID='Isa.38.22'>И Езекия беше казал: Какво е знамението, че ще се изкача в ГОСПОДНИЯ дом?</verse>
      </chapter>
      <chapter osisID='Isa.39'>
        <verse osisID='Isa.39.1'>В онова време вавилонският цар Меродах-Валадан, синът на Валадан, изпрати писмо и подарък на Езекия, защото чу, че Езекия се бил разболял и оздравял.</verse>
        <verse osisID='Isa.39.2'>И Езекия се им се зарадва и им показа съкровищницата си — среброто и златото, ароматите и скъпоценните масла, целия си оръжеен склад и всичко, което се намираше между съкровищата му. В къщата му и в цялото му владение не остана нищо, което Езекия не им показа.</verse>
        <verse osisID='Isa.39.3'>Тогава пророк Исая дойде при цар Езекия и му каза: Какво казаха тези мъже и откъде дойдоха при теб? И Езекия каза: От далечна земя идват при мен, от Вавилон.</verse>
        <verse osisID='Isa.39.4'>Тогава каза: Какво видяха в къщата ти? И Езекия отговори: Видяха всичко, което е в къщата ми; няма нищо в съкровищниците ми, което не им показах.</verse>
        <verse osisID='Isa.39.5'>Тогава Исая каза на Езекия: Слушай словото на ГОСПОДА на Войнствата:</verse>
        <verse osisID='Isa.39.6'>Ето, идват дни, когато всичко, което е в къщата ти, и което бащите ти са събрали до този ден, ще се пренесе във Вавилон; нищо няма да остане, казва ГОСПОД.</verse>
        <verse osisID='Isa.39.7'>И от синовете, които ще излязат от теб, които ще родиш, ще вземат и те ще станат скопци в двореца на вавилонския цар.</verse>
        <verse osisID='Isa.39.8'>Тогава Езекия каза на Исая: Добро е ГОСПОДНОТО слово, което ти говори. И каза: Защото в моите дни ще има мир и сигурност.</verse>
      </chapter>
      <chapter osisID='Isa.40'>
        <verse osisID='Isa.40.1'>Утешавайте, утешавайте народа Ми, казва вашият Бог.</verse>
        <verse osisID='Isa.40.2'>Говорете по сърцето на Ерусалим и извикайте към него, че времето на робуването му се изпълни, че беззаконието му се прости, защото взе от ръката на ГОСПОДА двойно за всичките си грехове.</verse>
        <verse osisID='Isa.40.3'>Глас на един, който вика: Пригответе в пустинята пътя на ГОСПОДА! Права направете в степта пътеката за нашия Бог.</verse>
        <verse osisID='Isa.40.4'>Всяка долина ще се издигне и всяка планина и хълм ще се сниши; кривото ще стане право и неравните места — равнина.</verse>
        <verse osisID='Isa.40.5'>И славата на ГОСПОДА ще се яви и всяка плът заедно ще я види; защото устата на ГОСПОДА изговори това.</verse>
        <verse osisID='Isa.40.6'>Глас на един, който казва: Провъзгласи! И се отговори: Какво да провъзглася? Всяко създание е трева и цялата му красота — като полския цвят.</verse>
        <verse osisID='Isa.40.7'>Тревата изсъхна, цветът й окапа, защото диханието ГОСПОДНО подухна върху него. Наистина народът е трева.</verse>
        <verse osisID='Isa.40.8'>Тревата изсъхна, цветът й окапа, но словото на нашия Бог ще трае до века.</verse>
        <verse osisID='Isa.40.9'>Изкачи се на висока планина, ти, Сионе, който носиш добра вест! Издигни силно гласа си, ти, Ерусалиме, който носиш добра вест! Издигни глас, не бой се, кажи на юдовите градове: Ето вашият Бог!</verse>
        <verse osisID='Isa.40.10'>Ето, Господ БОГ ще дойде със сила и силата Му ще владее за Него. Ето, наградата Му е с Него и отплатата Му — пред Него.</verse>
        <verse osisID='Isa.40.11'>Той ще пасе стадото Си като овчар, ще събере агнетата със силата Си, ще ги носи в пазвата Си и ще води полека дойните.</verse>
        <verse osisID='Isa.40.12'>Кой е премерил водите с шепата си и измерил небесата с педя, побрал в мярка пръстта на земята и претеглил планините с теглилка и хълмовете — с везни?</verse>
        <verse osisID='Isa.40.13'>Кой е измерил Духа ГОСПОДЕН и като Негов съветник Го е научил?</verse>
        <verse osisID='Isa.40.14'>С кого се е съветвал, че да Му е дал разум и да Го е научил на пътя на правосъдието, и да Го е научил на знание, и да Му е показал пътя на разума?</verse>
        <verse osisID='Isa.40.15'>Ето, народите са като капка от ведро и се считат като ситен прашец на везните. Ето, островите са като ситен прах, който се вдига.</verse>
        <verse osisID='Isa.40.16'>И Ливан не стига за гориво и животните му не стигат за всеизгаряне.</verse>
        <verse osisID='Isa.40.17'>Всичките народи са като нищо пред Него, считат се пред Него за по-малко от нищо и празнота.</verse>
        <verse osisID='Isa.40.18'>И на кого ще уподобите Бога? И какво подобие ще сравните с Него?</verse>
        <verse osisID='Isa.40.19'>Майсторът излива кумира и златарят го обковава със злато и лее сребърни верижки.</verse>
        <verse osisID='Isa.40.20'>Който е твърде беден за такъв принос, избира негниещо дърво и търси за него изкусен майстор, за да го направи непоклатим кумир!</verse>
        <verse osisID='Isa.40.21'>Не знаете ли? Не сте ли чули? Не ви ли се е известило отначало? Не сте ли разбрали от основаването на земята?</verse>
        <verse osisID='Isa.40.22'>Той е, който седи над кръга на земята, и жителите й са като скакалци; който простира небето като завеса и го разпъва като шатра за живеене,</verse>
        <verse osisID='Isa.40.23'>който докарва първенците до нищо и прави земните съдии като нищо —</verse>
        <verse osisID='Isa.40.24'>едва посадени, едва засети, едва вкоренил се стволът им в земята, и Той подухва върху тях и те изсъхват, и вихрушката ги помита като плява.</verse>
        <verse osisID='Isa.40.25'>И на кого ще Ме уподобите, че да му бъда равен? -- казва Светият.</verse>
        <verse osisID='Isa.40.26'>Вдигнете очите си нагоре и вижте: Кой е създал тези звезди? Извежда множеството им под брой, вика всичките по име. Поради величието на силата Му и понеже е мощен във власт, нито едно не липсва.</verse>
        <verse osisID='Isa.40.27'>Защо казваш, Якове, и говориш, Израилю: Пътят ми е скрит от ГОСПОДА и правото ми се пренебрегва от моя Бог?</verse>
        <verse osisID='Isa.40.28'>Не знаеш ли? Не си ли чул? ГОСПОД е вечният Бог, Създателят на земните краища. Той не се уморява и не отслабва, разумът Му е неизследим.</verse>
        <verse osisID='Isa.40.29'>Той дава на уморените сила и умножава мощта на немощните.</verse>
        <verse osisID='Isa.40.30'>И юношите ще се уморят и ще отслабнат, и младите мъже съвсем ще паднат,</verse>
        <verse osisID='Isa.40.31'>но онези, които чакат ГОСПОДА, ще подновят силата си, ще се издигат като орли. Ще тичат и няма да отслабнат, ще ходят и няма да се уморят.</verse>
      </chapter>
      <chapter osisID='Isa.41'>
        <verse osisID='Isa.41.1'>Замълчете пред Мен, вие, острови! И племената нека подновят силата си; нека приближат, тогава нека говорят; нека се приближим заедно на съд.</verse>
        <verse osisID='Isa.41.2'>Кой издигна от изгрева праведния, призова го при краката Си, предаде му народи и му подчини царе, предаде ги на меча му като прах, на лъка му — като отвята плява?</verse>
        <verse osisID='Isa.41.3'>Преследва ги, безопасно минава по пътя, по който не е ходил с краката си.</verse>
        <verse osisID='Isa.41.4'>Кой подейства и извърши това, кой повика поколенията отначало? Аз, ГОСПОД, съм първият и с последните, Аз Съм.</verse>
        <verse osisID='Isa.41.5'>Островите видяха и се уплашиха, земните краища потрепериха, приближиха се и дойдоха.</verse>
        <verse osisID='Isa.41.6'>Всеки помогна на другаря си и каза на брат си: Бъди силен!</verse>
        <verse osisID='Isa.41.7'>И майсторът насърчаваше златаря, и този, който изглажда с чук — онзи, който удря на наковалнята, като казваше за спойката: Добра е. — и го закрепваше с гвоздеи, за да не се клати.</verse>
        <verse osisID='Isa.41.8'>Но ти, Израилю, служителю Мой, Якове, когото избрах, потомство на Моя приятел Авраам,</verse>
        <verse osisID='Isa.41.9'>ти, когото взех от краищата на земята и повиках от най-далечните й страни, и ти казах: Ти си Мой служител, избрах те и не те отхвърлих. —</verse>
        <verse osisID='Isa.41.10'>не бой се, защото Аз съм с теб; не се страхувай, защото Аз съм твой Бог. Ще те укрепя, да, ще ти помогна, да, ще те подпра с праведната Си десница,</verse>
        <verse osisID='Isa.41.11'>Ето, ще се посрамят и опозорят всички, които ти се гневят, противниците ти ще станат като нищо и ще погинат.</verse>
        <verse osisID='Isa.41.12'>Ще ги потърсиш и няма да ги намериш — онези, които се карат с теб. Като нищо, като че ги няма, ще станат онези, които воюват против теб.</verse>
        <verse osisID='Isa.41.13'>Защото Аз, ГОСПОД, съм твоят Бог, който подкрепям десницата ти и ти казвам: Не бой се, Аз ще ти помогна.</verse>
        <verse osisID='Isa.41.14'>Не бой се, червею Якове, и вие, хорица израилеви! Аз ще ти помагам, заявява ГОСПОД, и Изкупителят ти, Светият Израилев.</verse>
        <verse osisID='Isa.41.15'>Ето, направих те нова остра назъбена диканя; ще овършееш планините и ще ги стриеш и хълмовете ще направиш като ситна плява.</verse>
        <verse osisID='Isa.41.16'>Ще ги отвееш и вятърът ще ги отнесе, и бурята ще ги разпръсне. А ти ще се зарадваш в ГОСПОДА, ще се хвалиш в Светия Израилев.</verse>
        <verse osisID='Isa.41.17'>Сиромасите и бедните, които търсят вода и няма, и езикът им съхне от жажда — Аз, ГОСПОД ще ги послушам, Аз, Израилевият Бог, няма да ги оставя.</verse>
        <verse osisID='Isa.41.18'>Ще отворя реки на голите височини и извори сред долините; ще направя пустинята на водни езера и сухата земя — на водни извори.</verse>
        <verse osisID='Isa.41.19'>Ще сложа в пустинята кедър, акация, мирта и маслинено дърво; в степта ще поставя заедно елха, явор и кипарис;</verse>
        <verse osisID='Isa.41.20'>за да видят и да знаят, да разсъдят и да разберат всички заедно, че ръката на ГОСПОДА е направила това и Светият Израилев го е създал.</verse>
        <verse osisID='Isa.41.21'>Представете делото си, казва ГОСПОД, приведете силните си доказателства, казва Царят на Яков.</verse>
        <verse osisID='Isa.41.22'>Нека ги приведат и нека ни кажат какво ще стане! Кажете предишното, какво е било, за да го вземем присърце и да узнаем следствието му! Или известете ни бъдещето,</verse>
        <verse osisID='Isa.41.23'>кажете какво идва после, за да познаем, че сте богове. Да, направете някакво добро или направете някакво зло, за да се ужасим и да го видим всички заедно.</verse>
        <verse osisID='Isa.41.24'>Ето, вие сте по-малко от нищо и делата ви — по-малко от нула. Гнусота е, който ви избира.</verse>
        <verse osisID='Isa.41.25'>Издигнах един от север и той идва; от изгрев слънце един, който призовава Името Ми. И ще стъпче първенците като кал, както грънчарят тъпче глината.</verse>
        <verse osisID='Isa.41.26'>Кой е изявил това отначало, за да знаем; и отнапред, че да кажем: Прав е? Да, никой не го е изявил; да, никой не го е казал; да, никой не е чул думите ви!</verse>
        <verse osisID='Isa.41.27'>Пръв Аз казах на Сион: Ето, ето ги! И дадох на Ерусалим благовестител.</verse>
        <verse osisID='Isa.41.28'>И прегледах и нямаше никой, и между тези нямаше съветник — да ги попитам и да ми отвърнат дума.</verse>
        <verse osisID='Isa.41.29'>Ето, те всички са суета, делата им са нищо, вятър и празнота са излените им идоли.</verse>
      </chapter>
      <chapter osisID='Isa.42'>
        <verse osisID='Isa.42.1'>Ето Моят служител, когото подкрепям; Моят избраник, в когото е благоволението на душата Ми. Положих Духа Си на Него, Той ще възвести съд на народите.</verse>
        <verse osisID='Isa.42.2'>Нито ще извика, нито ще издигне глас, нито ще се чуе гласът му навън.</verse>
        <verse osisID='Isa.42.3'>Смазана тръстика няма да пречупи и тлеещ фитил няма да угаси; ще възвести съда според истината.</verse>
        <verse osisID='Isa.42.4'>Няма да отслабне, нито да отпадне, докато установи правосъдие на земята. И островите ще очакват Неговия закон.</verse>
        <verse osisID='Isa.42.5'>Така казва Бог, ГОСПОД, който е създал небесата и ги е разпрострял, който е разстлал земята с произведенията й, който дава дишане на народа, който е по нея, и дух на тези, които ходят по нея.</verse>
        <verse osisID='Isa.42.6'>Аз, ГОСПОД, Те призовах в правда и ще хвана ръката Ти, и ще Те пазя, и ще Те поставя за завет на народа, за светлина на народите,</verse>
        <verse osisID='Isa.42.7'>за да отвориш слепите очи, да изведеш от затвора затворниците и от тъмничния дом седящите в мрак.</verse>
        <verse osisID='Isa.42.8'>Аз съм ГОСПОД, това е Името Ми; и славата Си няма да дам на друг, нито хвалата Си — на изваяните идоли.</verse>
        <verse osisID='Isa.42.9'>Предишното, ето дойде; и Аз оповестявам ново — преди да изникне, ви го казвам.</verse>
        <verse osisID='Isa.42.10'>Пейте на ГОСПОДА нова песен, хвалата Му — от краищата на земята, вие, които слизате в морето, и всичко, което го изпълва, острови, и вие, които живеете на тях.</verse>
        <verse osisID='Isa.42.11'>Нека издигнат глас пустинята и градовете й, селата, в които живее Кидар. Нека пеят обитателите на скалите, нека викат радостно от върховете на планините.</verse>
        <verse osisID='Isa.42.12'>Нека отдадат слава на ГОСПОДА и нека възвестят хвалата Му по островите.</verse>
        <verse osisID='Isa.42.13'>ГОСПОД ще излезе като силен мъж, ще възбуди ревност като воин, ще извика, да, ще изреве, ще надделее над враговете Си.</verse>
        <verse osisID='Isa.42.14'>Дълго време мълчах, останах тих, въздържах се. Но сега ще извикам като раждаща жена, ще погубя и същевременно ще погълна.</verse>
        <verse osisID='Isa.42.15'>Ще запустя планини и хълмове и ще изсуша всичката им трева; ще направя реките на острови и ще пресуша езерата.</verse>
        <verse osisID='Isa.42.16'>И ще доведа слепите през път, който не са знаели, ще ги водя в пътеки, които не са познавали; ще направя тъмнината светлина пред тях и неравните пътища — прави. Тези неща ще направя за тях и няма да ги оставя.</verse>
        <verse osisID='Isa.42.17'>Ще се върнат назад, съвсем ще се посрамят онези, които се уповават на изваяните идоли, които казват на леяните идоли: Вие сте боговете ни!</verse>
        <verse osisID='Isa.42.18'>Чуйте, глухи, и гледайте, слепи, за да видите!</verse>
        <verse osisID='Isa.42.19'>Кой е сляп, ако не служителят Ми, и глух като посланика, когото изпращам? Кой е сляп както предания и сляп както служителя ГОСПОДЕН?</verse>
        <verse osisID='Isa.42.20'>Виждаш много, но не забелязваш, ушите му са отворени, но той не чува.</verse>
        <verse osisID='Isa.42.21'>ГОСПОД благоволи заради правдата Си да възвеличи закона и да го направи почитан.</verse>
        <verse osisID='Isa.42.22'>Но той е обран и ограбен народ, всички са уловени в дупки и скрити в тъмнични домове. Плячка са и няма спасител; обир са и никой не казва: Върни го!</verse>
        <verse osisID='Isa.42.23'>Кой от вас ще даде ухо на това, ще внимава и ще слуша за бъдещето?</verse>
        <verse osisID='Isa.42.24'>Кой предаде Яков на обир и Израил — на грабители? Не ГОСПОД ли, срещу когото съгрешихме? И не пожелаха да ходят в пътищата Му и не послушаха закона Му.</verse>
        <verse osisID='Isa.42.25'>И Той изля върху него яростта на гнева Си и силата на битката и тя го опали отвсякъде, но той не разбра; изгори го, но той не го взе присърце.</verse>
      </chapter>
      <chapter osisID='Isa.43'>
        <verse osisID='Isa.43.1'>И сега, така казва ГОСПОД, Създателят ти, Якове, и Творецът ти, Израилю: Не бой се, защото те изкупих, призовах те по име, ти си Мой.</verse>
        <verse osisID='Isa.43.2'>Когато минаваш през водите, Аз ще бъда с теб; и през реките — няма да те потопят. Когато ходиш през огъня, няма да се изгориш и пламъкът няма да те опали.</verse>
        <verse osisID='Isa.43.3'>Защото Аз съм ГОСПОД, твоят Бог, Светият Израилев, твоят Спасител. За твой откуп дадох Египет, Етиопия и Сева — за теб.</verse>
        <verse osisID='Isa.43.4'>Понеже ти беше скъпоценен пред очите Ми и почетен, и Аз те възлюбих, затова давам хора за теб и племена — за живота ти.</verse>
        <verse osisID='Isa.43.5'>Не бой се, защото Аз съм с теб! От изток ще доведа потомството ти и от запад ще те събера.</verse>
        <verse osisID='Isa.43.6'>Ще кажа на севера: Предай! — и на юга: Не задържай! Доведи синовете Ми отдалеч и дъщерите Ми — от края на земята;</verse>
        <verse osisID='Isa.43.7'>всеки, който се нарича с Името Ми, когото създадох за славата Си, когото сътворих, да, и го направих.</verse>
        <verse osisID='Isa.43.8'>Изведи слепия народ, който има очи, и глухите, които имат уши!</verse>
        <verse osisID='Isa.43.9'>Нека се съберат заедно всичките народи и нека се струпат племената! Кой от тях може да изяви това и да ни извести какво е било отначало? Нека доведат свидетелите си и да се оправдаят, за да чуят хората и да кажат: Истина е!</verse>
        <verse osisID='Isa.43.10'>Вие сте Мои свидетели, заявява ГОСПОД, и служителят Ми, когото избрах — за да Ме познаете и да повярвате в Мен, и да разберете, че Аз Съм; преди Мен не е имало Бог и след Мен няма да има.</verse>
        <verse osisID='Isa.43.11'>Аз, Аз съм ГОСПОД, и освен Мен няма спасител.</verse>
        <verse osisID='Isa.43.12'>Аз изявих и спасих, и известих, и между вас нямаше чужд бог; затова вие сте Мои свидетели, заявява ГОСПОД, и Аз съм Бог.</verse>
        <verse osisID='Isa.43.13'>И от вечността Аз Съм и няма кой да избавя от ръката Ми. Аз действам и кой ще Ми попречи?</verse>
        <verse osisID='Isa.43.14'>Така казва ГОСПОД, Изкупителят ви, Светият Израилев: Заради вас изпратих във Вавилон и ще доведа всички като бежанци, и халдейците, в корабите, за които викаха.</verse>
        <verse osisID='Isa.43.15'>Аз съм ГОСПОД, Светият ваш, Създателят Израилев, вашият Цар.</verse>
        <verse osisID='Isa.43.16'>Така казва ГОСПОД, който дава път в морето и пътека в буйните води,</verse>
        <verse osisID='Isa.43.17'>който извежда колесници и коне, войска и сила: Заедно ще легнат, няма да станат, угаснаха, като фитил изтляха.</verse>
        <verse osisID='Isa.43.18'>Не си спомняйте какво е било отначало, и не мислете за древните събития.</verse>
        <verse osisID='Isa.43.19'>Ето, Аз правя нещо ново; сега ще се появи — няма ли да го познаете? Да! Ще направя път в пустинята и реки в безводната земя.</verse>
        <verse osisID='Isa.43.20'>Полските зверове ще Ме прославят, чакалите и камилоптиците, защото давам вода в пустинята, реки в безводната земя, за да напоя народа Си, избраните Си.</verse>
        <verse osisID='Isa.43.21'>Този народ образувах за Себе Си, за да разказва хвалата Ми.</verse>
        <verse osisID='Isa.43.22'>Но ти не Ме призова, Якове, отегчи се от Мен, Израилю.</verse>
        <verse osisID='Isa.43.23'>Не си Ми принасял агнетата на всеизгарянията си и не си Ме почитал с жертвите си. Аз не съм те затруднил с приноси и не съм ти дотегнал с ливан.</verse>
        <verse osisID='Isa.43.24'>Не си Ми купувал благоуханна тръстика с пари и не си Ме наситил с тлъстината на жертвите си. А ти си Ме затруднил с греховете си и си ми дотегнал с беззаконията си.</verse>
        <verse osisID='Isa.43.25'>Аз, Аз съм, който изтривам твоите престъпления заради Себе Си, и няма да помня греховете ти.</verse>
        <verse osisID='Isa.43.26'>Подсети Ме, за да се съдим заедно; говори, за да се оправдаеш.</verse>
        <verse osisID='Isa.43.27'>Твоят праотец съгреши и учителите ти отстъпиха от Мен.</verse>
        <verse osisID='Isa.43.28'>А Аз ще сваля от свещенството им началниците на светилището, ще предам Яков на проклятие и Израил на поругание.</verse>
      </chapter>
      <chapter osisID='Isa.44'>
        <verse osisID='Isa.44.1'>Но сега слушай, служителю Мой, Якове, и Израилю, когото избрах:</verse>
        <verse osisID='Isa.44.2'>Така казва ГОСПОД, който те е направил и те е образувал от утробата, и ще ти помага: Не бой се, служителю Мой, Якове, и Есуруне, когото избрах,</verse>
        <verse osisID='Isa.44.3'>защото ще изливам вода на жадната земя и реки на сухата почва. Ще изливам Духа Си на потомството ти и благословението Си на издънките ти.</verse>
        <verse osisID='Isa.44.4'>И те ще поникнат между тревата като върби край течащи води.</verse>
        <verse osisID='Isa.44.5'>Един ще казва: Аз съм на ГОСПОДА. Друг ще се нарича с името на Яков. А друг ще пише с ръката си: На ГОСПОДА — и ще произнася с почит името на Израил.</verse>
        <verse osisID='Isa.44.6'>Така казва ГОСПОД, Царят на Израил, Изкупителят му, ГОСПОД на Войнствата: Аз съм първият, Аз и последният и освен Мен няма Бог.</verse>
        <verse osisID='Isa.44.7'>Откакто съм поставил древния народ, кой може да прогласи като Мен и да извести това, и да Ми го изложи? И бъдещето, и което идва, нека известят!</verse>
        <verse osisID='Isa.44.8'>Не се страхувайте и не треперете! Не ти ли известих отдавна и не изявих ли? И вие сте Ми свидетели. Има ли Бог освен Мен? И няма канара — не зная.</verse>
        <verse osisID='Isa.44.9'>Всички, които правят изваяни идоли, са нищожни и любимите им неща са безполезни. И те са им свидетели — не виждат, не разбират, за да се засрамят.</verse>
        <verse osisID='Isa.44.10'>Кой е направил бог или излял изваян идол, напълно безполезен?</verse>
        <verse osisID='Isa.44.11'>Ето, всичките му привърженици ще се засрамят. А майсторите, и те са от човек. Нека се съберат всички, нека застанат, нека се уплашат, нека заедно се засрамят.</verse>
        <verse osisID='Isa.44.12'>Ковачът кове брадва от желязо, работи в горящите въглища, оформя го с чукове, изработва го със силната си ръка. Също огладнява и отмалява, не пие вода и се изморява.</verse>
        <verse osisID='Isa.44.13'>Дърводелецът опъва връв, начертава идола с креда, изработва го с длета и го начертава с пергел. И го прави по човешки образ, според човешка красота, за да стои вкъщи.</verse>
        <verse osisID='Isa.44.14'>Отсича си кедри и взема кипарис и дъб, и си избира от горските дървета; насажда бор и дъждът го прави да расте.</verse>
        <verse osisID='Isa.44.15'>И става на човека за горене и той взема от него и се топли, да, гори го и пече хляб. Същото изработва на бог и му се кланя, прави го изваян идол и пада по лице пред него!</verse>
        <verse osisID='Isa.44.16'>Половината му изгаря в огън, на половината готви месо да яде, изпича печиво и се насища. Грее се и казва: Оха, стоплих се, видях огън!</verse>
        <verse osisID='Isa.44.17'>А останалото от него прави на бог, на изваяния си идол. Пада по лице пред него и му се кланя, и му се моли, и казва: Избави ме, защото ти си мой бог!</verse>
        <verse osisID='Isa.44.18'>Те не знаят и не разбират, защото очите им са замазани, за да не виждат, и сърцата им — за да не разбират.</verse>
        <verse osisID='Isa.44.19'>И никой не взема присърце и няма знание и няма разум да каже: Половината му изгорих в огън, да, и хляб изпекох на въглените му, опекох и месо и ядох. А останалото от него да направя ли на гнусота? Да се поклоня ли на пън от дърво?</verse>
        <verse osisID='Isa.44.20'>Той ходи след пепел; измамено сърце го заблуди и не може да избави душата си и да каже: Това в десницата ми не е ли лъжа?</verse>
        <verse osisID='Isa.44.21'>Помни това, Якове, и Израилю, защото ти си Мой служител; Аз те образувах, на Мен си служител. Израилю, няма да бъдеш забравен от Мен.</verse>
        <verse osisID='Isa.44.22'>Изличих като гъста мъгла престъпленията ти и като облак — греховете ти. Върни се при Мен, защото те изкупих!</verse>
        <verse osisID='Isa.44.23'>Ликувайте, небеса, защото ГОСПОД извърши това; викайте радостно, земни дълбини; ликувайте, планини, горо и всички дървета в нея, защото ГОСПОД изкупи Яков и се прослави в Израил.</verse>
        <verse osisID='Isa.44.24'>Така казва ГОСПОД, Изкупителят ти и който те е образувал от утробата: Аз съм ГОСПОД, който върша всичко, който сам разпрострях небесата и разстлах земята сам;</verse>
        <verse osisID='Isa.44.25'>който осуетявам знаменията на лъжците и правя да обезумеят врачовете, който връщам мъдреците назад и обръщам знанието им в глупост;</verse>
        <verse osisID='Isa.44.26'>който утвърждавам думата на Своя служител и изпълнявам решеното от Своите пратеници; който казвам за Ерусалим: Ще се насели. — и за градовете на Юда: Ще се съградят и Аз ще издигна развалините му;</verse>
        <verse osisID='Isa.44.27'>който казвам на бездната: Изсъхни и Аз ще пресуша реките ти;</verse>
        <verse osisID='Isa.44.28'>който казвам за Кир: Моят пастир е, който ще изпълни цялата Ми воля и ще каже за Ерусалим: Ще се съгради. — и за храма: Ще бъдат положени основите ти!</verse>
      </chapter>
      <chapter osisID='Isa.45'>
        <verse osisID='Isa.45.1'>Така казва ГОСПОД на Своя помазаник, на Кир, когото хванах за десницата, за да покоря народи пред него; и ще разпаша слабините на царе, за да отворя пред него врати и портите няма да се затворят:</verse>
        <verse osisID='Isa.45.2'>Аз ще ходя пред теб и ще изправя неравните места, ще разбия бронзовите врати и ще строша железните лостове.</verse>
        <verse osisID='Isa.45.3'>Ще ти дам съкровища, пазени в тъмнина, и скрити богатства, за да познаеш, че Аз съм ГОСПОД, който те призовах по име, Израилевият Бог.</verse>
        <verse osisID='Isa.45.4'>Заради служителя Си Яков и Израил, избрания Си, те призовах по име; дадох ти почетно име, без да Ме познаваше.</verse>
        <verse osisID='Isa.45.5'>Аз съм ГОСПОД и няма друг, няма Бог освен Мен. Аз ще те препаша, без да Ме познаваш,</verse>
        <verse osisID='Isa.45.6'>за да познаят от изгрев слънце и от залез, че освен Мен няма никой. Аз съм ГОСПОД и няма друг.</verse>
        <verse osisID='Isa.45.7'>Аз образувам светлината и създавам тъмнината; правя мир, творя и зло! Аз, ГОСПОД, съм, който правя всичко това.</verse>
        <verse osisID='Isa.45.8'>Росете, небеса, отгоре и нека излеят облаците правда; нека се отвори земята и роди спасение, и заедно с него да изникне правда. Аз, ГОСПОД, го създадох.</verse>
        <verse osisID='Isa.45.9'>Горко на онзи, който спори със Създателя си! Калено гърненце сред земните гърненца! Ще каже ли калта на този, който я оформя: Какво правиш? — или изделието ти за теб: Няма ръце?</verse>
        <verse osisID='Isa.45.10'>Горко на онзи, който казва на баща си: Какво раждаш? — и на жена му: Защо си в родилни мъки?</verse>
        <verse osisID='Isa.45.11'>Така казва ГОСПОД, Светият Израилев и неговият Създател: Питайте ме за бъдещето; поверете ми синовете Ми и делото на ръцете Ми!</verse>
        <verse osisID='Isa.45.12'>Аз направих земята и създадох човека на нея — Аз. Моите ръце разпростряха небесата, Аз заповядах на цялото им войнство.</verse>
        <verse osisID='Isa.45.13'>Аз го издигнах с правда и ще изправям всичките му пътища; той ще съгради града Ми и ще пусне пленниците Ми, не за откуп и не за подарък, казва ГОСПОД на Войнствата.</verse>
        <verse osisID='Isa.45.14'>Така казва ГОСПОД: Трудът на Египет и търговията на Етиопия, и савците, хора снажни, ще преминат към теб и твои ще бъдат, ще ходят след теб, в окови ще преминат. И ще ти се поклонят и ще ти се помолят: Само сред теб е Бог и няма друг, никакъв Бог!</verse>
        <verse osisID='Isa.45.15'>Наистина Ти си Бог, който се криеш, Боже Израилев, Спасителю!</verse>
        <verse osisID='Isa.45.16'>Ще се посрамят и опозорят, всички заедно ще ходят в позор, които правят идоли.</verse>
        <verse osisID='Isa.45.17'>А Израил ще се спаси чрез ГОСПОДА с вечно спасение; няма да се посрамите и няма да се опозорите за вечни времена.</verse>
        <verse osisID='Isa.45.18'>Защото така казва ГОСПОД, който създаде небето — Той е Бог, който образува земята, направи я и я утвърди, не я създаде пуста, образува я, за да се населява: Аз съм ГОСПОД и няма друг.</verse>
        <verse osisID='Isa.45.19'>Не съм говорил в тайно, на място в тъмна земя. Не съм казал на потомството на Яков: Търсете Ме напразно. Аз съм ГОСПОД, който говоря правда, известявам правота.</verse>
        <verse osisID='Isa.45.20'>Съберете се и елате, приближете се заедно, избягали от народите! Нямат разум онези, които издигат дървените си идоли и се молят на бог, който не може да спаси.</verse>
        <verse osisID='Isa.45.21'>Изявете и приведете ги; да, нека се съветват заедно. Кой е известил това от древността, изявил го е отдавна? Не Аз ли, ГОСПОД? И няма друг Бог освен Мен; Бог праведен и Спасител няма освен Мен.</verse>
        <verse osisID='Isa.45.22'>Към Мен се обърнете и спасени бъдете, всички земни краища, защото Аз съм Бог и няма друг.</verse>
        <verse osisID='Isa.45.23'>В Себе Си се заклех, от устата Ми излезе правда, дума, която няма да се върне, че пред Мен ще се преклони всяко коляно ще се закълне всеки език!</verse>
        <verse osisID='Isa.45.24'>Само в ГОСПОДА — ще казват за Мен — има правда и сила, при Него ще дойдат хората, а всички, които се гневяха против Него, ще се посрамят.</verse>
        <verse osisID='Isa.45.25'>Чрез ГОСПОДА ще се оправдае и ще се хвали цялото потомство на Израил.</verse>
      </chapter>
      <chapter osisID='Isa.46'>
        <verse osisID='Isa.46.1'>Прегъна се Вил, приведе се Нево; образите им са натоварени на животни и на добитък; товарът ви е натоварен, бреме за умореното животно.</verse>
        <verse osisID='Isa.46.2'>Приведоха се, прегънаха се заедно, не можаха да отърват товара, а самите те отидоха в плен.</verse>
        <verse osisID='Isa.46.3'>Слушайте Ме, доме яковов, и целия остатък на израилевия дом, които сте носени от Мен още от утробата и държани още от майчиния скут!</verse>
        <verse osisID='Isa.46.4'>И до старостта ви Аз Съм; и докато побелеете, Аз ще ви нося. Аз направих и Аз ще вдигна, и Аз ще нося и избавя.</verse>
        <verse osisID='Isa.46.5'>На кого ще Ме уподобите и приравните, и ще Ме съпоставите, че да бъдем подобни?</verse>
        <verse osisID='Isa.46.6'>Онези, които изсипват злато от торбичка и претеглят сребро на везни, наемат златар, да го направи на бог — падат по лице, да, и му се покланят.</verse>
        <verse osisID='Isa.46.7'>Вдигат го на рамо, носят го и го полагат на мястото му, и там стои — не мърда от мястото си. Още и викат към него, но не отговаря, никого не избавя от бедата му.</verse>
        <verse osisID='Isa.46.8'>Помнете това и се дръжте като мъже, вземете го отново присърце, отстъпници!</verse>
        <verse osisID='Isa.46.9'>Помнете предишните неща от древността — че Аз съм Бог и няма друг; Аз съм Бог и няма подобен на Мен;</verse>
        <verse osisID='Isa.46.10'>който от началото изявявам края и от древността — нестаналите още неща; който казвам: Намерението Ми ще се извърши и ще направя всичко, което Ми е угодно.</verse>
        <verse osisID='Isa.46.11'>Аз съм, който викам хищна птица от изток, от далечна земя — мъжа по Своя план. Да, говорих и ще го направя да стане; намислих и ще го извърша.</verse>
        <verse osisID='Isa.46.12'>Слушайте Ме, вие коравосърдечни, които сте далеч от правдата:</verse>
        <verse osisID='Isa.46.13'>Приближих правдата Си, тя няма да бъде далеч и спасението Ми няма да закъснее. И ще дам спасение в Сион и славата Си — на Израил.</verse>
      </chapter>
      <chapter osisID='Isa.47'>
        <verse osisID='Isa.47.1'>Слез и седни в праха, девице, дъще вавилонска. Седни на земята, няма вече престол, дъще халдейска, защото няма вече да те наричат изтънчена и изнежена.</verse>
        <verse osisID='Isa.47.2'>Вземи ръчната мелница и мели брашно; махни булото си, вдигни полите си, открий краката си, мини през реки.</verse>
        <verse osisID='Isa.47.3'>Голотата ти ще се открие, да, срамът ти ще се види. Ще си отмъстя и няма да пожаля никого.</verse>
        <verse osisID='Isa.47.4'>Изкупителят ни — ГОСПОД на Войнствата е Името Му, Светият Израилев.</verse>
        <verse osisID='Isa.47.5'>Седи в мълчание и влез в мрака, дъще халдейска, защото няма вече да те наричат господарка на царствата.</verse>
        <verse osisID='Isa.47.6'>Разгневих се на народа Си, оскверних наследството Си и ги предадох в ръката ти. Ти не им оказа милост, наложи твърде тежкия си ярем върху стареца.</verse>
        <verse osisID='Isa.47.7'>И каза: Вечно ще бъда господарка! И не взе това присърце и не помисли за края му.</verse>
        <verse osisID='Isa.47.8'>И сега, чуй това, ти, отдадена на разкош, която седиш безгрижна, която казваш в сърцето си: Аз съм и освен мен няма друга! Няма да седя вдовица и няма да зная обезчадяване.</verse>
        <verse osisID='Isa.47.9'>Ще дойдат върху теб и двете тези, в миг, в един ден — обезчадяване и вдовство; в пълнотата си ще дойдат върху теб въпреки многото ти заклинания и голямото изобилие на магиите ти.</verse>
        <verse osisID='Isa.47.10'>И ти беше дръзка в злината си и казваше: Никой не ме вижда! Мъдростта ти и знанието ти те отвърнаха и ти каза в сърцето си: Аз съм и освен мен няма друга!</verse>
        <verse osisID='Isa.47.11'>Затова ще дойде върху теб зло и няма да можеш да го отвърнеш с магии; и ще те връхлети беда и няма да можеш да я покриеш; и ще дойде внезапно върху теб опустошение и няма да го знаеш.</verse>
        <verse osisID='Isa.47.12'>Застани сега с магиите си и с многото си заклинания, в които си се трудила от младостта си! Може би ще имаш полза! Може би ще уплашиш някого!</verse>
        <verse osisID='Isa.47.13'>Умори се в многото си съвещания. Нека застанат сега астролозите, звездобройците и предвещателите по новолунията и да те спасят от това, което идва върху теб!</verse>
        <verse osisID='Isa.47.14'>Ето, станаха като плява, огън ги изгори. Не можаха да спасят живота си от силата на пламъка. Не е въглен да се стопли човек на него, или огън, да седне човек пред него.</verse>
        <verse osisID='Isa.47.15'>Такива ти станаха онези, за които си се трудила, с които си търгувала от младостта си. Лутат се всеки на своя страна и няма кой да те спаси.</verse>
      </chapter>
      <chapter osisID='Isa.48'>
        <verse osisID='Isa.48.1'>Чуйте това, доме яковов, които се наричате с името Израил и сте излезли от юдовия източник, които се кълнете в Името на ГОСПОДА и изповядвате Израилевия Бог, но не с истина и не с правда —</verse>
        <verse osisID='Isa.48.2'>защото вземат името си от светия град, подпират се на Израилевия Бог, ГОСПОД на Войнствата е Името Му.</verse>
        <verse osisID='Isa.48.3'>Отдавна обявих предишните неща и от устата Ми излязоха, и Аз ги известих; внезапно ги извърших и настъпиха.</verse>
        <verse osisID='Isa.48.4'>Понеже знаех, че си корав и вратът ти е желязна жила, а челото ти — бронз,</verse>
        <verse osisID='Isa.48.5'>затова отдавна ти ги обявих, преди да станат, ти ги известих, за да не кажеш: Идолът ми ги извърши, изваяният и изленият ми образ ги заповяда.</verse>
        <verse osisID='Isa.48.6'>Ти чу — виж сега всичко това! И вие, няма ли да изповядате това? Отсега ти известявам нови неща и скрити, които не си знаел.</verse>
        <verse osisID='Isa.48.7'>Те бяха създадени сега, а не отдавна, и преди този ден не си чувал за тях, за да не кажеш: Ето, знаех ги.</verse>
        <verse osisID='Isa.48.8'>Нито си чул, нито си знаел, нито са били отворени отдавна ушите ти; защото знаех, че ти си много неверен и още от утробата си наречен отстъпник.</verse>
        <verse osisID='Isa.48.9'>Заради Името Си ще задържа изливането на гнева Си и заради славата Си ще се въздържа за теб, за да не те отсека.</verse>
        <verse osisID='Isa.48.10'>Ето, очистих те, но не като сребро, изпитах те в пещта на скръбта.</verse>
        <verse osisID='Isa.48.11'>Заради Себе Си, заради Себе Си ще сторя това, защото как да се оскверни Името Ми? И славата Си няма да дам на друг!</verse>
        <verse osisID='Isa.48.12'>Чуй Ме, Якове, и Израилю, Моят призован: Аз Съм, Аз съм първият, да, Аз съм и последният.</verse>
        <verse osisID='Isa.48.13'>Да, Моята ръка основа земята и десницата Ми разпростря небесата; извиквам ги и се представят заедно.</verse>
        <verse osisID='Isa.48.14'>Съберете се, всички вие, и чуйте! Кой от тях е изявил това? Онзи, когото ГОСПОД възлюби, ще извърши волята Му над Вавилон и ръката му ще бъде над халдейците.</verse>
        <verse osisID='Isa.48.15'>Аз, Аз говорих, да, призовах го, доведох го и пътят му ще бъде успешен.</verse>
        <verse osisID='Isa.48.16'>Приближете се до Мен, чуйте това! Още отначало не съм говорил скришно; от времето, когато стана това, Аз съм там. И сега Господ БОГ ме изпрати и Неговият Дух.</verse>
        <verse osisID='Isa.48.17'>Така казва ГОСПОД, Изкупителят ти, Светият Израилев: Аз съм ГОСПОД, твоят Бог, който те учи за твоя полза, който те води по пътя, по който трябва да ходиш.</verse>
        <verse osisID='Isa.48.18'>О, да беше послушал заповедите Ми! Тогава мирът ти щеше да бъде като река и правдата ти — като морските вълни;</verse>
        <verse osisID='Isa.48.19'>потомството ти щеше да бъде като пясъка и рожбите на утробата ти — като зърната му; името му нямаше да се отсече и нямаше да се изтреби отпред Мен.</verse>
        <verse osisID='Isa.48.20'>Излезте от Вавилон, бягайте от халдейците; с глас на ликуване изявете, известете това; разгласете го до края на земята, кажете: ГОСПОД изкупи слугата Си Яков.</verse>
        <verse osisID='Isa.48.21'>Те не жадуваха, когато ги водеше през пустините; Той направи да им изтекат води от канарата, разцепи канарата и водите потекоха.</verse>
        <verse osisID='Isa.48.22'>Мир няма за безбожните, казва ГОСПОД.</verse>
      </chapter>
      <chapter osisID='Isa.49'>
        <verse osisID='Isa.49.1'>Слушайте ме, острови, и внимавайте, далечни племена! ГОСПОД ме призова още от утробата, от скута на майка ми оповести името ми.</verse>
        <verse osisID='Isa.49.2'>Направи устата ми като остър меч, скри ме под сянката на ръката Си и ме направи излъскана стрела, скри ме в колчана Си.</verse>
        <verse osisID='Isa.49.3'>И ми каза: Ти си Мой служител, Израил, в когото ще се прославя.</verse>
        <verse osisID='Isa.49.4'>А аз казах: Напразно съм се трудил, напусто и за нищо съм изтощавал силата си. Но наистина правото ми е у ГОСПОДА и наградата ми е у моя Бог.</verse>
        <verse osisID='Isa.49.5'>И сега, казва ГОСПОД, който ме образува от утробата за Свой служител, за да върна при Него Яков и да се събере при Него Израил — защото съм почитан в очите на ГОСПОДА и моят Бог е силата ми —</verse>
        <verse osisID='Isa.49.6'>да, Той казва: Малко е да Ми бъдеш служител, за да изправиш племената на Яков и да върнеш опазените от Израил — ще те дам за светлина на народите, за да бъдеш Моето спасение до края на земята.</verse>
        <verse osisID='Isa.49.7'>Така казва ГОСПОД, Изкупителят на Израил, Светият негов, на онзи, когото човек презира, на онзи, от когото се гнуси народът, на слугата на владетелите: Царе ще видят и ще станат, князе — и ще се поклонят, заради ГОСПОДА, който е верен, Светият Израилев, който те избра.</verse>
        <verse osisID='Isa.49.8'>Така казва ГОСПОД: В благоприятно време те послушах и в спасителен ден ти помогнах. Ще те запазя и ще те дам за завет на народа, за да изправиш земята, да направиш да наследят запустелите наследства,</verse>
        <verse osisID='Isa.49.9'>да кажеш на затворниците: Излезте! — на онези, които са в мрак: Покажете се! Те ще пасат по пътищата и по всички голи височини ще бъдат пасбищата им.</verse>
        <verse osisID='Isa.49.10'>Няма да огладнеят и няма да ожаднеят, няма да ги удари нито жега, нито слънце, защото Онзи, който се смили за тях, ще ги води и ще ги заведе при водни извори.</verse>
        <verse osisID='Isa.49.11'>И ще направя всичките Си планини на пътища и насипаните Ми пътища ще се издигнат.</verse>
        <verse osisID='Isa.49.12'>Ето, тези ще дойдат отдалеч, и ето, тези — от север и от запад, а тези — от синимската земя.</verse>
        <verse osisID='Isa.49.13'>Ликувайте, небеса, и радвай се, земьо, извикайте от радост, планини, защото ГОСПОД утеши народа Си и се смили за наскърбените Си!</verse>
        <verse osisID='Isa.49.14'>А Сион каза: ГОСПОД ме е оставил и Господ ме е забравил.</verse>
        <verse osisID='Isa.49.15'>Може ли жена да забрави кърмачето си, да не се смили над рожбата на утробата си? Дори и тези да забравят, Аз пак няма да те забравя!</verse>
        <verse osisID='Isa.49.16'>Ето, на дланите Си съм те врязал, стените ти са винаги пред Мен.</verse>
        <verse osisID='Isa.49.17'>Синовете ти ще дойдат бързо, разорителите ти и запустителите ти ще си отидат от теб.</verse>
        <verse osisID='Isa.49.18'>Повдигни очите си наоколо и виж: Те всички се събират, идват при теб. Жив съм Аз, заявява ГОСПОД — ти ще се облечеш с всички тях като с украшение и ще се накичиш с тях като невяста.</verse>
        <verse osisID='Isa.49.19'>Защото разорените ти и запустелите ти места и опустошената ти земя, да, сега ще бъдат тесни за жителите, а онези, които те поглъщаха, ще бъдат далеч.</verse>
        <verse osisID='Isa.49.20'>Дори ще кажат в ушите ти синовете, от които си била лишена: Тясно ми е мястото, направи ми място, за да се населя.</verse>
        <verse osisID='Isa.49.21'>Тогава ще кажеш в сърцето си: Кой ми роди тези, когато аз бях лишена от децата си и безплодна, заточена и скитница? И кой отгледа тези? Ето, аз бях останала сама; тези къде бяха?</verse>
        <verse osisID='Isa.49.22'>Така казва Господ БОГ: Ето, ще издигна ръката Си към народите, ще извися знамето Си към племената и те ще доведат синовете ти на ръце и дъщерите ти ще се донесат на рамене.</verse>
        <verse osisID='Isa.49.23'>Царе ще бъдат твои хранители и княгините им — твои дойки. Ще ти се покланят с лице до земята и ще лижат праха на краката ти. И ще познаеш, че Аз съм ГОСПОД, че онези, които Ме чакат, няма да се посрамят.</verse>
        <verse osisID='Isa.49.24'>Може ли да се отнеме плячката от силния или пленникът на мощния да избяга?</verse>
        <verse osisID='Isa.49.25'>Но така казва ГОСПОД: И пленниците на силния ще се отнемат, и плячката на страшния ще избяга. И Аз ще се съдя с онзи, който се съди с теб, и ще спася синовете ти.</verse>
        <verse osisID='Isa.49.26'>И ще нахраня притеснителите ти със собствените им меса и със собствената си кръв ще се опият като с ново вино. И всяко създание ще познае, че Аз, ГОСПОД, съм твоят Спасител и Силният Яковов — твоят Изкупител.</verse>
      </chapter>
      <chapter osisID='Isa.50'>
        <verse osisID='Isa.50.1'>Така казва ГОСПОД: Къде е разводното писмо на майка ви, с което я отпратих? Или на кого от заемодателите Си ви продадох? Ето, поради беззаконията си бяхте продадени и поради престъпленията ви беше отпратена майка ви.</verse>
        <verse osisID='Isa.50.2'>Защо дойдох и нямаше никой; виках и никой не отговори? Скъсила ли се е някак ръката Ми да не може да изкупва? Или нямам сила да избавям? Ето, със смъмрянето Си изсушавам морето, обръщам реките в пустиня, рибите им се вмирисват от липса на вода, умират от жажда.</verse>
        <verse osisID='Isa.50.3'>Аз обличам небесата с мрак и слагам вретище за тяхно покривало.</verse>
        <verse osisID='Isa.50.4'>Господ БОГ ми даде език на учениците — да зная как да помогна с дума на уморения. Събужда, всяка сутрин събужда ухото ми, за да слушам като учениците.</verse>
        <verse osisID='Isa.50.5'>Господ БОГ ми отвори ухото и аз не се разбунтувах и не се обърнах назад.</verse>
        <verse osisID='Isa.50.6'>Гърба си дадох на биячите и бузите си — на скубачите, не скрих лицето си от опозоряване и заплюване.</verse>
        <verse osisID='Isa.50.7'>Понеже Господ БОГ ще ми помогне, затова не съм опозорен, затова направих лицето си като кремък и зная, че няма да бъда посрамен.</verse>
        <verse osisID='Isa.50.8'>Близо е Този, който ме оправдава — кой ще се съди с мен? Нека застанем заедно. Кой иска да се съди с мен? Нека се приближи до мен.</verse>
        <verse osisID='Isa.50.9'>Ето, Господ БОГ ще ми помогне — кой ще ме осъди? Ето, те всички ще се разпаднат като дреха, ще ги прояде молец.</verse>
        <verse osisID='Isa.50.10'>Кой между вас се бои от ГОСПОДА и слуша гласа на Неговия служител? Който ходи в тъмнина и няма за него светлина, нека се уповава на Името на ГОСПОДА и нека се обляга на своя Бог.</verse>
        <verse osisID='Isa.50.11'>Ето, всички вие, които запалвате огън и се обграждате с главни, ходете в пламъка на огъня си и сред главните, които сте разпалили! Това ще ви бъде от ръката Ми — ще легнете в място на скръб.</verse>
      </chapter>
      <chapter osisID='Isa.51'>
        <verse osisID='Isa.51.1'>Слушайте Ме, вие, които следвате правдата, които търсите ГОСПОДА! Погледнете към канарата, от която сте отсечени, и към дупката на рова, от който сте изкопани!</verse>
        <verse osisID='Isa.51.2'>Погледнете към баща си Авраам и към Сара, която ви е родила, защото, когато беше един, го повиках, благослових го и го умножих.</verse>
        <verse osisID='Isa.51.3'>Защото ГОСПОД ще утеши Сион, ще утеши всичките му запустели места и ще направи пустинята му като Едем и степта му — като ГОСПОДНАТА градина. Веселие и радост ще се намерят в него, славословие и глас на песен.</verse>
        <verse osisID='Isa.51.4'>Послушайте Ме, народе Мой, и приклонете ухо към Мен, Мое племе — защото закон ще излезе от Мен и ще поставя правосъдието Си за светлина на народите.</verse>
        <verse osisID='Isa.51.5'>Правдата Ми е близо, спасението Ми излезе и мишците Ми ще съдят народите. Островите ще се надяват на Мен и ще се уповават на мишцата Ми.</verse>
        <verse osisID='Isa.51.6'>Повдигнете очите си към небесата и погледнете към земята долу — защото небесата ще изчезнат като дим и земята ще се разпадне като дреха и обитателите й просто така ще измрат. Но Моето спасение ще пребъде вечно и правдата Ми няма да се отмени.</verse>
        <verse osisID='Isa.51.7'>Слушайте Ме, вие, които познавате правда, народ, в чието сърце е Моят закон! Не се бойте от злобния присмех на хората, не се плашете от злословието им,</verse>
        <verse osisID='Isa.51.8'>защото молецът ще ги прояде като дреха и червеят ще ги прояде като вълна. Но Моята правда ще пребъде вечно и спасението Ми — във всички поколения.</verse>
        <verse osisID='Isa.51.9'>Събуди се, събуди се, облечи се със сила, ти, мишца ГОСПОДНА! Събуди се както в древните дни, в отдавнашните поколения! Не си ли ти, която посече Раав и прободе смъртно морското чудовище?</verse>
        <verse osisID='Isa.51.10'>Не си ли ти, която пресуши морето, водите на голямата бездна, и направи дълбините на морето път, да преминат изкупените?</verse>
        <verse osisID='Isa.51.11'>Откупените на ГОСПОДА ще се върнат и ще дойдат в Сион с ликуване; вечна радост ще бъде на главата им, ще придобият веселие и радост, скръб и въздишане ще побягнат.</verse>
        <verse osisID='Isa.51.12'>Аз, Аз съм, който ви утешавам. Кой си ти, че се боиш от човека, който умира, и от човешки син, който ще стане като трева,</verse>
        <verse osisID='Isa.51.13'>а си забравил ГОСПОДА, който те е направил, който е разпрострял небесата и основал земята; и непрестанно, цял ден се страхуваш от яростта на притеснителя, когато се готви да унищожи? Къде е яростта на притеснителя?</verse>
        <verse osisID='Isa.51.14'>Вързаният скоро ще бъде развързан и няма да умре в рова и няма да му липсва хлябът му.</verse>
        <verse osisID='Isa.51.15'>Защото Аз съм ГОСПОД, твоят Бог, който вълнува морето и вълните му бучат; ГОСПОД на Войнствата �� Името Му.</verse>
        <verse osisID='Isa.51.16'>Сложих словата Си в устат�� ти и те покрих със сянката на ръката Си, за да устроя небесата и да основа земята и да кажа на Сион: Ти си Мой народ.</verse>
        <verse osisID='Isa.51.17'>Събуди се, събуди се, стани, дъще ерусалимска, която си изпила от ръката на ГОСПОДА чашата на яростта Му; изпила си, изпразнила си чашата, блюдото на опиването.</verse>
        <verse osisID='Isa.51.18'>Няма кой да я води от всичките синове, които е родила, и няма кой да я хване за ръка от всичките синове, които е отгледала.</verse>
        <verse osisID='Isa.51.19'>Тези две те сполетяха — кой ще те пожали? — опустошение и разрушение, и глад, и меч. Как да те утеша?</verse>
        <verse osisID='Isa.51.20'>Синовете ти примряха, лежат по всички кръстопътища като антилопа в мрежа, пълни с яростта на ГОСПОДА, със изобличението на твоя Бог.</verse>
        <verse osisID='Isa.51.21'>Затова, чуй сега това, ти, окаяна и пияна, но не от вино!</verse>
        <verse osisID='Isa.51.22'>Така казва твоят Господ, ГОСПОД, твоят Бог, който защитава делото на народа Си: Ето, взех от ръката ти чашата на опиването, чашата, блюдото на яростта Си — няма да я пиеш повече.</verse>
        <verse osisID='Isa.51.23'>А ще я сложа в ръката на мъчителите ти, които казаха на душата ти: Падни по лице, за да минем отгоре! И ти си сложила гърба си като земя и като улица за онези, които минават.</verse>
      </chapter>
      <chapter osisID='Isa.52'>
        <verse osisID='Isa.52.1'>Събуди се, събуди се, облечи се със силата си, Сионе! Облечи великолепните си дрехи, Ерусалиме, свети граде, защото повече няма да влезе в теб необрязан и нечист.</verse>
        <verse osisID='Isa.52.2'>Отърси се от праха; стани, седни Ерусалиме! Освободи се от връзките на шията си, пленена дъще сионска!</verse>
        <verse osisID='Isa.52.3'>Защото така казва ГОСПОД: Продадохте се за нищо и без пари ще бъдете изкупени.</verse>
        <verse osisID='Isa.52.4'>Защото така казва Господ БОГ: Отначало народът Ми слезе в Египет, за да живее там като чужденец; и асирийците го потискаха без причина.</verse>
        <verse osisID='Isa.52.5'>И сега, какво имам тук, заявява ГОСПОД, понеже народът Ми е взет за нищо? Властниците му беснеят, говори ГОСПОД, и Името Ми непрестанно, цял ден се хули.</verse>
        <verse osisID='Isa.52.6'>Затова народът Ми ще познае Моето Име; затова в онзи ден ще познае, че Аз съм, който говоря — ето Ме!</verse>
        <verse osisID='Isa.52.7'>Колко са прекрасни върху планините краката на онзи, който благовества, който проповядва мир, който благовества добро, който проповядва спасение, който казва на Сион: Твоят Бог царува!</verse>
        <verse osisID='Isa.52.8'>Гласът на стражите ти! Издигат глас, заедно викат от радост, защото виждат ясно с очите си как ГОСПОД се връща в Сион.</verse>
        <verse osisID='Isa.52.9'>Тържествувайте, запейте заедно, ерусалимски развалини, защото ГОСПОД утеши народа Си, изкупи Ерусалим!</verse>
        <verse osisID='Isa.52.10'>ГОСПОД откри святата Си мишца пред очите на всичките народи. И всички земни краища ще видят спасението от нашия Бог.</verse>
        <verse osisID='Isa.52.11'>Оттеглете се, оттеглете се, излезте оттам, не се допирайте до нечисто! Излезте отсред него, очистете се, вие, които носите съдовете ГОСПОДНИ!</verse>
        <verse osisID='Isa.52.12'>Защото няма да излезете набързо, нито ще си отидете бегом, защото ГОСПОД ще върви пред вас и Израилевият Бог ще ви бъде задна стража.</verse>
        <verse osisID='Isa.52.13'>Ето, Слугата Ми ще благоуспее, ще се извиси и издигне, и възвеличи твърде много.</verse>
        <verse osisID='Isa.52.14'>Както мнозина бяха ужасени от Теб — толкова беше обезобразен видът Му, повече от който и да било човек, и изгледът Му — от който и да било от човешките синове —</verse>
        <verse osisID='Isa.52.15'>така Той ще удиви много народи; царе ще затворят устата си пред Него, защото ще видят онова, което не им е било разказано, и ще разберат онова, което не са чули.</verse>
      </chapter>
      <chapter osisID='Isa.53'>
        <verse osisID='Isa.53.1'>Кой е повярвал на известието ни? И на кого се е открила мишцата ГОСПОДНА?</verse>
        <verse osisID='Isa.53.2'>Защото израсна пред Него като издънка и като корен от суха земя. Нямаше вид, нито великолепие, че да погледнем на Него, нито изглед, че да Го харесаме —</verse>
        <verse osisID='Isa.53.3'>презрян и отхвърлен от хората, човек на скърби и свикнал с печал. И като някой, от когото отвръщат лице, беше презрян и не Го счетохме за нищо.</verse>
        <verse osisID='Isa.53.4'>А Той всъщност понесе печалта ни и със скърбите ни се натовари. А ние Го счетохме за наказан, поразен от Бога и унижен.</verse>
        <verse osisID='Isa.53.5'>Но Той беше прободен заради нашите престъпления, беше съсипан заради нашите беззакония; върху Него дойде наказанието, докарващо нашия мир, и с Неговите рани ние бяхме изцелени.</verse>
        <verse osisID='Isa.53.6'>Всички ние блуждаехме като овце, отбихме се всеки в своя собствен път — и ГОСПОД направи да Го постигне беззаконието на всички ни.</verse>
        <verse osisID='Isa.53.7'>Той беше мъчен, но се унижи и не отвори устата Си. Като агне, водено на клане, и като овца, която пред стригачите си не издава глас, и Той не отвори устата Си.</verse>
        <verse osisID='Isa.53.8'>От утеснение и от съд беше грабнат. А рода Му кой ще обясни? Защото беше отсечен отсред земята на живите; заради престъплението на Моя народ беше поразен.</verse>
        <verse osisID='Isa.53.9'>И гробът Му се определи при безбожните, но остана при богатия в смъртта Си; защото не е извършил неправда и не е имало измама в устата Му.</verse>
        <verse osisID='Isa.53.10'>Но ГОСПОД благоволи Той да бъде съкрушен, остави Го да страда. Когато направи душата Си жертва за вина, ще види потомство, ще продължи дните Си и ГОСПОДНОТО благоволение ще благоуспее в ръката Му.</verse>
        <verse osisID='Isa.53.11'>Ще види плод от мъката на душата Си и ще се насити. Праведният Ми Слуга ще оправдае мнозината чрез познаването Му от тях и ще се натовари с беззаконията им.</verse>
        <verse osisID='Isa.53.12'>Затова ще Му определя за дял великите и със силните ще дели плячка — затова, че предаде Себе Си на смърт и към престъпници беше причислен. А Той понесе греха на мнозина и ходатайства за престъпниците.</verse>
      </chapter>
      <chapter osisID='Isa.54'>
        <verse osisID='Isa.54.1'>Радвай се, безплодна, която не си раждала! Запей от радост и извикай, която не си била в родилни мъки! Защото синовете на пустата са повече от синовете на омъжената, казва ГОСПОД.</verse>
        <verse osisID='Isa.54.2'>Разшири мястото на шатрата си и нека разпрострат завесите на жилищата ти! Не пести, удължи въжетата си и закрепи колчетата си.</verse>
        <verse osisID='Isa.54.3'>Защото ще се разпространиш надясно и наляво и потомството ти ще наследи народите и ще насели пустите градове.</verse>
        <verse osisID='Isa.54.4'>Не бой се, защото няма да бъдеш посрамена, и не се смущавай, защото няма да бъдеш опозорена; защото ще забравиш срама от младостта си и няма вече да помниш позора на вдовството си.</verse>
        <verse osisID='Isa.54.5'>Защото твоят съпруг е Творецът ти, ГОСПОД на Войнствата е Името Му. И Изкупителят ти е Светият Израилев, Той ще се нарече Бог на цялата земя.</verse>
        <verse osisID='Isa.54.6'>Защото ГОСПОД те повика като жена оставена и наскърбена духом, и като жена на младостта, когато е отхвърлена, казва твоят Бог.</verse>
        <verse osisID='Isa.54.7'>За малък миг те оставих, но с голяма милост ще те събера.</verse>
        <verse osisID='Isa.54.8'>С бликащ гняв скрих лицето Си от теб за миг, но с вечна благост ще се смиля за теб, казва ГОСПОД, твоят Изкупител.</verse>
        <verse osisID='Isa.54.9'>Защото това е за Мен като водите на Ной — както се заклех, че водите на Ной няма вече да наводнят земята, така се заклех, че няма вече да ти се разгневя и да те смъмря.</verse>
        <verse osisID='Isa.54.10'>Защото, ако и да се отдръпнат планините и да се поклатят хълмовете, пак Моята благост няма да се отдръпне от теб и Моят завет на мир няма да се поклати, казва ГОСПОД, който ти оказа милост.</verse>
        <verse osisID='Isa.54.11'>О, горкана, блъскана от буря, безутешна! Ето, Аз ще вложа камъните ти върху здрав материал и ще положа основите ти от сапфири.</verse>
        <verse osisID='Isa.54.12'>Ще направя кулите ти от рубини, портите ти — от бисер, и цялата ти ограда — от скъпоценни камъни.</verse>
        <verse osisID='Isa.54.13'>И всичките ти синове ще бъдат научени от ГОСПОДА и мирът на синовете ти ще бъде голям.</verse>
        <verse osisID='Isa.54.14'>С правда ще се утвърдиш; ще бъдеш далеч от насилие, защото няма да се боиш; далеч от ужас, защото няма да те доближи.</verse>
        <verse osisID='Isa.54.15'>Ето, непременно ще се съберат, но не чрез Мен; който се събира против теб, пред теб ще падне.</verse>
        <verse osisID='Isa.54.16'>Ето, Аз създадох ковача, който раздухва въглищата в огъня и изважда оръжие за делото си. И Аз създадох разорителя, за да съсипва.</verse>
        <verse osisID='Isa.54.17'>Нито едно оръжие, направено против теб, няма да успее; и ще осъдиш всеки език, който би се повдигнал против теб в съд. Това е наследството на слугите на ГОСПОДА и правдата им е от Мен, заявява ГОСПОД.</verse>
      </chapter>
      <chapter osisID='Isa.55'>
        <verse osisID='Isa.55.1'>О, вие, всички жадни, елате при водите; и които нямате пари, елате, купете и яжте! Да, елате и купете вино и мляко без пари и без цена.</verse>
        <verse osisID='Isa.55.2'>Защо харчите пари за това, което не е хляб, и труда си — за това, което не насища? Послушайте Ме внимателно и ще ядете доброто и душата ви ще се наслаждава на тлъстината.</verse>
        <verse osisID='Isa.55.3'>Приклонете ухото си и елате при Мен, послушайте и душата ви ще живее. И Аз ще направя с вас вечен завет според верните милости, обещани на Давид.</verse>
        <verse osisID='Isa.55.4'>Ето, дадох го за свидетел на племената, за княз и заповедник на племената.</verse>
        <verse osisID='Isa.55.5'>Ето, ще призовеш народ, когото не познаваш; и народ, който не те е познавал, ще тича при теб заради ГОСПОДА, твоя Бог, и заради Светия Израилев, защото те е прославил.</verse>
        <verse osisID='Isa.55.6'>Търсете ГОСПОДА, докато може да бъде намерен; призовавайте Го, докато е близо.</verse>
        <verse osisID='Isa.55.7'>Нека остави безбожният пътя си и човекът на греха — помислите си; нека се обърне към ГОСПОДА и Той ще се смили над него; и към нашия Бог, защото Той ще прощава щедро.</verse>
        <verse osisID='Isa.55.8'>Защото Моите помисли не са като вашите помисли и вашите пътища не са като Моите пътища, заявява ГОСПОД.</verse>
        <verse osisID='Isa.55.9'>Защото, както небесата са по-високи от земята, така Моите пътища са по-високи от вашите пътища и Моите помисли — от вашите помисли.</verse>
        <verse osisID='Isa.55.10'>Защото, както слиза дъждът и снегът от небето и не се връща там, а напоява земята и я прави да ражда и да произраства, за да дава семе на сеяча и хляб на ядящия,</verse>
        <verse osisID='Isa.55.11'>така ще бъде словото Ми, което излиза от устата Ми — няма да се върне празно при Мен, а ще извърши волята Ми и ще благоуспее в онова, за което го изпращам.</verse>
        <verse osisID='Isa.55.12'>Защото ще излезете с радост и ще бъдете водени с мир; планините и хълмовете ще запеят от радост пред вас и всички полски дървета ще пляскат с ръце.</verse>
        <verse osisID='Isa.55.13'>Вместо трън ще израсте елха и вместо драка ще израсте мирта. И това ще бъде на ГОСПОДА за име, за вечно знамение, което няма да се изличи.</verse>
      </chapter>
      <chapter osisID='Isa.56'>
        <verse osisID='Isa.56.1'>Така казва ГОСПОД: Пазете правосъдие и вършете правда, защото спасението Ми скоро ще дойде и правдата Ми ще се открие.</verse>
        <verse osisID='Isa.56.2'>Блажен човекът, който прави това, и човешкият син, който се държи за него, който пази съботата да не я оскверни и пази ръката си да не стори никакво зло.</verse>
        <verse osisID='Isa.56.3'>А чужденецът, който се е прилепил към ГОСПОДА, да не говори, като казва: ГОСПОД съвсем ще ме отдели от народа Си! И скопецът да не казва: Ето, аз съм сухо дърво!</verse>
        <verse osisID='Isa.56.4'>Защото така казва ГОСПОД за скопците, които пазят съботите Ми и избират това, в което благоволя, и здраво държат завета Ми:</verse>
        <verse osisID='Isa.56.5'>На тях ще дам в дома Си и вътре в стените Си място и име по-добро от синове и дъщери. На тях ще дам вечно име, което няма да се изличи.</verse>
        <verse osisID='Isa.56.6'>И чужденците, които се прилепват към ГОСПОДА, за да Му служат и да обичат Името на ГОСПОДА, да бъдат Негови слуги; всички, които пазят съботата да не я осквернят и здраво държат завета Ми,</verse>
        <verse osisID='Isa.56.7'>ще ги доведа в светия Си хълм и ще ги зарадвам в Своя молитвен дом. Всеизгарянията им и жертвите им ще бъдат благоугодни на олтара Ми, защото домът Ми ще се нарече молитвен дом за всичките народи.</verse>
        <verse osisID='Isa.56.8'>Така заявява Господ БОГ, който събира израилевите изгнаници: Към него, към събраните му, ще събера още.</verse>
        <verse osisID='Isa.56.9'>Елате да ядете, всички вие, полски животни, всички горски животни!</verse>
        <verse osisID='Isa.56.10'>Стражите му са слепи, всички нямат знание. Всички са неми кучета, които не могат да лаят. Сънуват, лежат, обичат дрямката.</verse>
        <verse osisID='Isa.56.11'>А кучетата са лакоми, не знаят насищане. И те са овчари, които са неспособни да разсъждават, всички са се отбили в своя собствен път, всеки за изгодата си, всички до един.</verse>
        <verse osisID='Isa.56.12'>Елате, казват, ще донеса вино и нека се напием със спиртно питие! И утрешният ден ще бъде като този, и още много по-велик.</verse>
      </chapter>
      <chapter osisID='Isa.57'>
        <verse osisID='Isa.57.1'>Праведният загива и никой не взема това присърце; и благочестиви мъже се отнемат от земята и никой не размисля, че праведният се отнема преди злото,</verse>
        <verse osisID='Isa.57.2'>влиза в мир. Те почиват на леглата си, всеки, който ходи в правотата си.</verse>
        <verse osisID='Isa.57.3'>А вие, приближете се тук, синове на врачка, потомство на прелюбодеец и на блудница!</verse>
        <verse osisID='Isa.57.4'>С кого се подигравате? Срещу кого сте раззинали уста и сте изплезили език? Не сте ли синове на престъпление, потомство на лъжа —</verse>
        <verse osisID='Isa.57.5'>вие, които се разпалвате в страст към идолите под всяко зелено дърво, които колите децата в деретата, под цепките на канарите?</verse>
        <verse osisID='Isa.57.6'>В гладките камъни на потока е делът ти; те, те са жребият ти. И на тях си изливала възлияния и си принасяла хлебен принос. Мога ли да бъда доволен от това?</verse>
        <verse osisID='Isa.57.7'>На висока и издигната планина си сложила леглото си и там си се изкачила, за да колиш жертва.</verse>
        <verse osisID='Isa.57.8'>Зад вратата и стълба си поставила спомена си, защото си се открила на друг освен Мен и си се качила, разширила си леглото си и си сключила завет с тях, обикнала си леглото им, огледала си голотата им.</verse>
        <verse osisID='Isa.57.9'>Отишла си и при царя с благоуханни масла и си умножила ароматите си, изпратила си посланиците си далеч и си се снижила до Шеол.</verse>
        <verse osisID='Isa.57.10'>Уморила си се от дългия път, но не си казала: Напразно е. Намерила си подновена сила, затова не си отпаднала.</verse>
        <verse osisID='Isa.57.11'>И от кого си се уплашила и убояла, че да излъжеш и да не си спомниш за Мен, и да не Ме вземеш присърце? Не мълчах ли Аз, и то от много време? А ти не се боиш от Мен.</verse>
        <verse osisID='Isa.57.12'>Аз ще известя твоята правда; и делата ти, те няма да те ползват.</verse>
        <verse osisID='Isa.57.13'>Когато извикаш, нека те отърват сбирщината на идолите ти! Но вятърът ще ги отнесе всички, един лъх ще ги помете. А който се уповава на Мен, ще наследи земята и ще владее светия Ми хълм.</verse>
        <verse osisID='Isa.57.14'>И ще се каже: Изравнете, изравнете, пригответе пътя, вдигнете спънките от пътя на Моя народ!</verse>
        <verse osisID='Isa.57.15'>Защото така казва Всевишният и Превъзнесеният, който обитава вечността, чието Име е Светият: Във високото и свято място обитавам, и при онзи, който е със съкрушен и смирен дух, за да съживявам духа на смирените и да съживявам сърцето на съкрушените.</verse>
        <verse osisID='Isa.57.16'>Защото няма да се съдя с хората вечно и няма навеки да се гневя, защото духът им би примрял пред Мен, и душите, които Аз съм направил.</verse>
        <verse osisID='Isa.57.17'>Заради беззаконието на алчността му се разгневих и го поразих, скрих лицето Си и се разгневих; а той отстъпнически ходеше по пътя на сърцето си.</verse>
        <verse osisID='Isa.57.18'>Видях пътищата му и ще го изцеля, и ще го водя, и ще върна утехата на него и на скърбящите му.</verse>
        <verse osisID='Isa.57.19'>Аз създавам плода на устните. Мир, мир на далечния и на близкия, казва ГОСПОД, и ще го изцеля.</verse>
        <verse osisID='Isa.57.20'>А безбожните са като развълнувано море, защото не може да утихне и водите му изхвърлят тиня и кал.</verse>
        <verse osisID='Isa.57.21'>Няма мир за безбожните, казва моят Бог.</verse>
      </chapter>
      <chapter osisID='Isa.58'>
        <verse osisID='Isa.58.1'>Извикай с цяло гърло, не се щади; издигни гласа си като тръба и заяви на народа Ми отстъплението им и на якововия дом — греховете им.</verse>
        <verse osisID='Isa.58.2'>При все това те Ме търсят всеки ден и искат да познават пътищата Ми, като народ, който върши правда и не е оставил постановлението на своя Бог. Те искат от Мен праведни присъди и желаят близостта на Бога.</verse>
        <verse osisID='Isa.58.3'>Защо постим, а Ти не виждаш? Защо смиряваме душата си, а Ти не обръщаш внимание? Ето, в деня на постите си вие се предавате на делата си и потискате всичките си работници.</verse>
        <verse osisID='Isa.58.4'>Ето, вие постите за препирня и караница и за да удряте с безбожен юмрук. Днес не постите, за да се чуе във висините гласът ви.</verse>
        <verse osisID='Isa.58.5'>Такъв ли е постът, който Аз съм избрал — ден, в който човек да смирява душата си? Да навежда главата си като тръстика и да си постйла вретище и пепел? Това ли наричаш пост и ден, угоден на ГОСПОДА?</verse>
        <verse osisID='Isa.58.6'>Не е ли това постът, който Аз съм избрал — да се развързват връзките на безбожието, да се разхлабват възлите на ярема, да се пускат на свобода угнетените и да разчупите всеки ярем?</verse>
        <verse osisID='Isa.58.7'>Не е ли да разделяш хляба си с гладния и да заведеш в дом сиромаси без покрив? Когато видиш гол, да го обличаш и да не се криеш от своите еднокръвни?</verse>
        <verse osisID='Isa.58.8'>Тогава светлината ти ще изгрее като зората и здравето ти скоро ще процъфти. Правдата ти ще върви пред теб и славата ГОСПОДНА ще ти бъде задна стража.</verse>
        <verse osisID='Isa.58.9'>Тогава ще викаш и ГОСПОД ще отговаря. Ще извикаш и Той ще каже: Ето Ме! Ако махнеш отсред себе си ярема, соченето с пръст и злите думи,</verse>
        <verse osisID='Isa.58.10'>ако раздаваш хляба си на гладния и насищаш наскърбената душа, тогава светлината ти ще грее в тъмнината и мракът ти ще бъде като пладне.</verse>
        <verse osisID='Isa.58.11'>ГОСПОД ще те води постоянно, ще насища душата ти в суша и ще дава сила на костите ти, и ти ще бъдеш като напоявана градина и като воден извор, чиито води не пресъхват.</verse>
        <verse osisID='Isa.58.12'>И идващите от теб ще съградят отдавна запустелите места, ще изправиш основите на много поколения; и ще се наречеш възстановител на развалините, възобновител на пътища за живеене.</verse>
        <verse osisID='Isa.58.13'>Ако въздържиш крака си за съботата, да не вършиш делата си в светия Ми ден; и наречеш съботата наслада, светия ден на ГОСПОДА — почитаем; и го почиташ, като не следваш своите пътища и не търсиш своите дела, и не говориш своите думи,</verse>
        <verse osisID='Isa.58.14'>тогава ще се наслаждаваш в ГОСПОДА и Аз ще те направя да яздиш по високите места на земята, и ще те храня с наследството на баща ти Яков — защото устата на ГОСПОДА изговори това.</verse>
      </chapter>
      <chapter osisID='Isa.59'>
        <verse osisID='Isa.59.1'>Ето, ръката на ГОСПОДА не се е скъсила, да не може да спасява, и ухото Му не е натегнало, да не може да чува.</verse>
        <verse osisID='Isa.59.2'>Но вашите беззакония ви отделиха от вашия Бог и вашите грехове скриха лицето Му от вас, да не чува.</verse>
        <verse osisID='Isa.59.3'>Защото ръцете ви са омърсени с кръв и пръстите ви — с беззаконие; устните ви говорят лъжа, езикът ви отронва неправда.</verse>
        <verse osisID='Isa.59.4'>Никой не вика за правдата и никой не се съди според истината. Уповава се на суета и се говори лъжа, зачева се зло и се ражда беззаконие.</verse>
        <verse osisID='Isa.59.5'>Мътят яйца на усойница и тъкат паяжина. Който яде от яйцата им, умира, а ако се счупи някое, излиза пепелянка.</verse>
        <verse osisID='Isa.59.6'>Паяжината им не става за дреха и няма да се облекат в делата си. Делата им са беззаконни дела и вършенето на насилие е в ръцете им.</verse>
        <verse osisID='Isa.59.7'>Краката им тичат към злото и бързат да пролеят невинна кръв. Мислите им са мисли за беззаконие; опустошение и разрушение има в пътищата им.</verse>
        <verse osisID='Isa.59.8'>Те не знаят пътя на мира и в пътеките им няма правосъдие. Изкривиха си пътищата си, никой, който върви в тях, не знае мир.</verse>
        <verse osisID='Isa.59.9'>Затова правосъдието е далеч от нас и правдата до нас не стига. Надявахме се на светлина, а ето, тъмнина; на сияние, а ходим в мрак.</verse>
        <verse osisID='Isa.59.10'>Опипваме стената като слепи, опипваме като без очи. По пладне се препъваме като в сумрак; сред здравите сме като мъртви.</verse>
        <verse osisID='Isa.59.11'>Всички ревем като мечки, и като гълъби стенем, стенем... Надяваме се на правосъдие, но няма; на спасение, но е далеч от нас.</verse>
        <verse osisID='Isa.59.12'>Защото се умножиха пред Теб престъпленията ни и греховете ни свидетелстват против нас, защото престъпленията ни са с нас и беззаконията ни — ние ги знаем.</verse>
        <verse osisID='Isa.59.13'>Отстъпване и невярност към ГОСПОДА, отдръпване от следването на нашия Бог, говорене за насилие и бунт, зачеване и изговаряне на лъжливи думи от сърце.</verse>
        <verse osisID='Isa.59.14'>И правосъдието е изтикано назад и правдата стои далеч, защото истината падна на площада и правотата не може да влезе.</verse>
        <verse osisID='Isa.59.15'>Да, истината изчезна и който се отклонява от злото, става плячка. И ГОСПОД видя, и беше зло в очите Му, че нямаше правда.</verse>
        <verse osisID='Isa.59.16'>Видя, че нямаше мъж, и се изуми, че нямаше посредник. Тогава Неговата ръка Му донесе спасение и Неговата правда, тя Го подкрепи.</verse>
        <verse osisID='Isa.59.17'>И Той облече правда като броня и сложи на главата Си спасение за шлем, и облече като дреха одеждите на отмъщението, и се загърна като в мантия със ревност.</verse>
        <verse osisID='Isa.59.18'>Според делата, така ще отплати — ярост на противниците Си, възмездие на враговете Си; ще отдаде възмездие на островите.</verse>
        <verse osisID='Isa.59.19'>И ще се убоят от Името на ГОСПОДА на запад и от славата Му — към изгрев слънце; защото ще дойде като стремителен поток, тласкан от ГОСПОДНОТО дихание.</verse>
        <verse osisID='Isa.59.20'>И Изкупител ще дойде в Сион и за онези от Яков, които се обръщат от престъпление, заявява ГОСПОД.</verse>
        <verse osisID='Isa.59.21'>А от Моя страна, ето Моя завет с тях, казва ГОСПОД: Духът Ми, който е на теб, и словата Ми, които сложих в устата ти, няма да отстъпят от устата ти, нито от устата на потомството ти, нито от устата на потомството на потомството ти, казва ГОСПОД, отсега и до века.</verse>
      </chapter>
      <chapter osisID='Isa.60'>
        <verse osisID='Isa.60.1'>Стани, свети, защото дойде светлината ти и славата ГОСПОДНА те осия.</verse>
        <verse osisID='Isa.60.2'>Защото, ето, тъмнина покрива земята и мрак — племената; а над теб ще осияе ГОСПОД и славата Му ще се яви над теб.</verse>
        <verse osisID='Isa.60.3'>И народите ще дойдат при светлината ти, и царете — при сиянието на зората ти.</verse>
        <verse osisID='Isa.60.4'>Повдигни очите си наоколо и виж — те всички се събират, идват при теб. Синовете ти ще дойдат отдалеч и дъщерите ти ще бъдат носени на ръце.</verse>
        <verse osisID='Isa.60.5'>Тогава ще видиш и ще засияеш; ще затрепти, ще се разшири сърцето ти, защото изобилието на морето ще се обърне към теб, богатствата на народите ще дойдат при теб.</verse>
        <verse osisID='Isa.60.6'>Множество камили ще те покрият, мадиамските и гефаските едногърби камили. Те всички ще дойдат от Сава, ще донесат злато и тамян и ще прогласят славословията на ГОСПОДА.</verse>
        <verse osisID='Isa.60.7'>Всичките кидарски стада ще се съберат при теб, наваиотските овни ще ти служат; ще се принасят на олтара Ми за благоугодна жертва. И Аз ще прославя славния Си дом.</verse>
        <verse osisID='Isa.60.8'>Кои са тези, които летят като облак и като гълъби към прозорците си?</verse>
        <verse osisID='Isa.60.9'>Защото островите се надяват на Мен и тарсийските кораби са начело, за да доведат отдалеч синовете ти и среброто им и златото им с тях — за Името на ГОСПОДА, твоя Бог, и Светия Израилев, защото те прослави.</verse>
        <verse osisID='Isa.60.10'>И чужденци ще съградят стените ти и царете им ще ти служат; защото в гнева Си те поразих, но в благоволението Си се смилих над теб.</verse>
        <verse osisID='Isa.60.11'>И портите ти ще бъдат постоянно отворени, денем и нощем няма да се затварят, за да се внася в теб богатството на народите и докараните им царе.</verse>
        <verse osisID='Isa.60.12'>Защото онзи народ и царство, които не биха ти служили, ще погинат; тези народи ще бъдат напълно изтребени.</verse>
        <verse osisID='Isa.60.13'>Славата на Ливан ще дойде при теб, елха, явор и кипарис заедно, за да украсят мястото на светилището Ми; и Аз ще прославя мястото на краката Си.</verse>
        <verse osisID='Isa.60.14'>И ще дойдат приведени при теб синовете на твоите потисници и всички, които са те презирали, ще се поклонят до стъпалата на краката ти и ще те наричат град на ГОСПОДА, Сион на Светия Израилев.</verse>
        <verse osisID='Isa.60.15'>Вместо това, че бе оставен и намразен и никой не минаваше през теб, ще те направя вечно величие, радост от поколение в поколение.</verse>
        <verse osisID='Isa.60.16'>Ще сучеш млякото на народите, да, ще сучеш от гърдите на царе; и ще познаеш, че Аз, ГОСПОД, съм твоят Спасител и твоят Изкупител, Силният Яковов.</verse>
        <verse osisID='Isa.60.17'>Вместо бронз ще донеса злато и вместо желязо ще донеса сребро, и вместо дърво — бронз, и вместо камъни — желязо. И ще сложа мира за твой надзирател и правдата — за твои началници.</verse>
        <verse osisID='Isa.60.18'>Няма вече да се чува насилие в земята ти, опустошение и разорение в пределите ти; а ще наречеш стените си Спасение и портите си — Хваление.</verse>
        <verse osisID='Isa.60.19'>Няма вече слънцето да ти бъде светлина денем, нито луната да ти свети със сиянието си, а ГОСПОД ще ти бъде вечна светлина и твоят Бог ще бъде славата ти.</verse>
        <verse osisID='Isa.60.20'>Слънцето ти няма вече да залезе и луната ти няма да се скрие, защото ГОСПОД ще ти бъде вечна светлина и дните на жалеенето ти ще свършат.</verse>
        <verse osisID='Isa.60.21'>И народът ти — те всички ще бъдат праведни, ще притежават вечно земята; те са клонче от Моите насаждения, дело на Моите ръце, за да се прославям.</verse>
        <verse osisID='Isa.60.22'>Най-малкият ще стане хиляда и най-слабият — силен народ. Аз, ГОСПОД, ще ускоря това на времето му.</verse>
      </chapter>
      <chapter osisID='Isa.61'>
        <verse osisID='Isa.61.1'>Духът на Господ БОГ е на Мен, защото ГОСПОД Ме е помазал да благовествам на бедните; изпратил Ме е да превържа съкрушените по сърце, да проглася освобождение на пленниците и отваряне на затвора на вързаните;</verse>
        <verse osisID='Isa.61.2'>да проглася благоприятната ГОСПОДНА година и деня на възмездието от нашия Бог; да утеша всички наскърбени;</verse>
        <verse osisID='Isa.61.3'>да наредя за наскърбените в Сион; да им дам венец вместо пепел, масло на радост — вместо плач, облекло на хваление — вместо унил дух, за да се наричат дървета на правда, насадени от ГОСПОДА за Негова прослава.</verse>
        <verse osisID='Isa.61.4'>И ще се съградят древните развалини, ще се издигнат отдавна запустелите места и ще се обновят пустите градове, запустели от много поколения.</verse>
        <verse osisID='Isa.61.5'>Чужди ще стоят и ще пасат стадата ви и чужденци ще бъдат ваши орачи и ваши лозари.</verse>
        <verse osisID='Isa.61.6'>А вие ще се наречете свещеници на ГОСПОДА, ще ви казват служители на нашия Бог. Ще ядете богатството на народите и ще влезете в тяхната слава.</verse>
        <verse osisID='Isa.61.7'>Вместо срама си ще получите двойно и вместо позора си ще ликуват в своя дял. Затова в земята си ще притежават двойно, ще имат вечна радост.</verse>
        <verse osisID='Isa.61.8'>Защото Аз, ГОСПОД, обичам правосъдие, мразя грабителство с неправда. И ще им дам наградата им с вярност и ще сключа с тях вечен завет.</verse>
        <verse osisID='Isa.61.9'>Потомството им ще бъде познато между народите и издънките им — между племената. Всички, които ги гледат, ще ги познаят, че те са род, благословен от Бога.</verse>
        <verse osisID='Isa.61.10'>Ще се веселя много в ГОСПОДА, душата ми ще се радва в моя Бог, защото Той ме облече с одежди на спасение, загърна ме с мантия на правда, като младоженец, украсен с венец като първосвещеник, и като невяста, накитена с украшенията си.</verse>
        <verse osisID='Isa.61.11'>Защото, както земята произвежда растенията си, и както градина прави да расте посятото в нея, така Господ БОГ ще направи правдата и хвалата да израснат пред всичките народи.</verse>
      </chapter>
      <chapter osisID='Isa.62'>
        <verse osisID='Isa.62.1'>Заради Сион няма да млъкна и заради Ерусалим няма да престана, докато правдата му не се яви като сияние и спасението му — като запалено светило.</verse>
        <verse osisID='Isa.62.2'>Народите ще видят правдата ти и всичките царе — славата ти. И ти ще се наречеш с ново име, което устата на ГОСПОДА ще определи.</verse>
        <verse osisID='Isa.62.3'>И ще бъдеш славен венец в ръката на ГОСПОДА и царска корона на дланта на своя Бог.</verse>
        <verse osisID='Isa.62.4'>Няма вече да ти казват Оставена и на земята ти няма вече да казват Пуста, а ще се наречеш: Благоволението ми е в нея, и земята ти — Венчана, защото ГОСПОД благоволи в теб, и земята ти ще бъде венчана.</verse>
        <verse osisID='Isa.62.5'>Защото, както младеж се жени за девойка, така синовете ти ще се оженят за теб. И както младоженец се радва на невяста, така твоят Бог ще се радва на теб.</verse>
        <verse osisID='Isa.62.6'>На стените ти, Ерусалиме, поставих стражи; цял ден и цяла нощ, никога няма да млъкнат. Вие, които припомняте на ГОСПОДА, не си давайте почивка,</verse>
        <verse osisID='Isa.62.7'>и не Му давайте почивка, докато не утвърди и направи Ерусалим за слава на земята.</verse>
        <verse osisID='Isa.62.8'>ГОСПОД се закле в десницата Си и в силната Си мишца: Няма да дам вече житото ти за храна на враговете ти и чужденците няма да пият виното ти, за което си се трудил!</verse>
        <verse osisID='Isa.62.9'>А които го прибират, те ще го ядат и ще хвалят ГОСПОДА; и които го събират, те ще го пият в дворовете на Моето светилище.</verse>
        <verse osisID='Isa.62.10'>Минете, минете през портите, пригответе пътя на народа! Изравнете, изравнете пътя, очистете го от камъни, издигнете знаме над народите!</verse>
        <verse osisID='Isa.62.11'>Ето, ГОСПОД прогласи до края на земята: Кажете на сионската дъщеря: Ето, спасението ти идва! Ето, наградата Му е с него и възмездието Му — пред Него.</verse>
        <verse osisID='Isa.62.12'>И ще ги наричат свят народ, изкупени на ГОСПОДА. И ти ще се наричаш Потърсена, град неизоставен.</verse>
      </chapter>
      <chapter osisID='Isa.63'>
        <verse osisID='Isa.63.1'>Кой е този, който идва от Едом, с червени дрехи от Восора, този славен в облеклото си, който ходи във величието на силата си? Аз съм, който говоря в правда, мощен да спасявам.</verse>
        <verse osisID='Isa.63.2'>Защо има червено по облеклото Ти и дрехите Ти са като на някой, който тъпче лин?</verse>
        <verse osisID='Isa.63.3'>Аз сам изтъпках лина и никой от народите не беше с Мен. Да, стъпках ги в гнева Си и ги смазах в яростта Си, и кръвта им изпръска дрехите Ми и омърсих цялото Си облекло,</verse>
        <verse osisID='Isa.63.4'>защото денят на отмъщението бе в сърцето Ми и годината Ми за изкупление настана.</verse>
        <verse osisID='Isa.63.5'>Огледах се, но нямаше помощник и се изумих, че нямаше опора; тогава Моята ръка Ми донесе спасение и яростта Ми, тя Ме подкрепи.</verse>
        <verse osisID='Isa.63.6'>И стъпках народите в гнева Си и ги опих с яростта Си, и излях кръвта им на земята.</verse>
        <verse osisID='Isa.63.7'>Ще си спомня благостите на ГОСПОДА, славословията на ГОСПОДА, според всичко, което ГОСПОД ни е дарил, и за голямата добрина към израилевия дом, която им оказа според милостите Си и според многото Си благости.</verse>
        <verse osisID='Isa.63.8'>Защото каза: Наистина те са Мой народ, синове, които няма да постъпят измамно. И им стана Спасител.</verse>
        <verse osisID='Isa.63.9'>Във всичките им скърби Той скърбеше и Ангелът на присъствието Му ги избави. В любовта Си и в милосърдието Си Той ги изкупи, вдигна ги и ги носи през всички древни дни.</verse>
        <verse osisID='Isa.63.10'>Но те се разбунтуваха и оскърбиха Светия Му Дух и Той им се обърна в неприятел; сам Той воюва против тях.</verse>
        <verse osisID='Isa.63.11'>Тогава народът Му си спомни за древните дни на Мойсей: Къде е Онзи, който ги изведе от морето с пастирите на стадото Си? Къде е Онзи, който положи Светия Си Дух сред тях;</verse>
        <verse osisID='Isa.63.12'>който направи славната Си мишца да върви до десницата на Мойсей; който раздели пред тях водата, за да си направи вечно име;</verse>
        <verse osisID='Isa.63.13'>който ги води през бездната като кон през пасбище, без да се препънат?</verse>
        <verse osisID='Isa.63.14'>Като добитък, който слиза в долината, Духът ГОСПОДЕН ги успокои. Така си водил народа Си, за да си направиш славно име.</verse>
        <verse osisID='Isa.63.15'>Погледни от небесата и виж от обиталището на светостта Си и славата Си! Къде са ревността Ти и мощните Ти дела? Многото Ти милости и благостите Ти към мен са задържани.</verse>
        <verse osisID='Isa.63.16'>Защото Ти си наш Отец — въпреки че Авраам не ни знае и Израил не ни познава, Ти, ГОСПОДИ, си наш Отец; наш Изкупител от вечността е Твоето Име.</verse>
        <verse osisID='Isa.63.17'>Защо, ГОСПОДИ, си ни оставил да се отклоняваме от пътищата Ти, закоравяваш сърцата ни да не Ти се боим? Върни се заради слугите Си, племената на Твоето наследство!</verse>
        <verse osisID='Isa.63.18'>Малко време го владя Твоят свят народ; противниците ни потъпкаха светилището Ти.</verse>
        <verse osisID='Isa.63.19'>Ние сме станали такива, над които Ти никога не си владял, които не са били наричани с Твоето Име.</verse>
      </chapter>
      <chapter osisID='Isa.64'>
        <verse osisID='Isa.64.1'>О, да би раздрал Ти небето, да би слязъл, да биха се стопили от присъствието Ти планините —</verse>
        <verse osisID='Isa.64.2'>както огън гори храстите и огън прави водата да клокочи — за да стане Името Ти познато на противниците Ти и да потреперят народите от присъствието Ти,</verse>
        <verse osisID='Isa.64.3'>когато извършиш ужасни дела, каквито не сме очаквали! О, да би слязъл, да биха се стопили от присъствието Ти планините!</verse>
        <verse osisID='Isa.64.4'>Защото от древността не се е чуло, до уши не е стигало, око не е видяло друг бог освен Теб, който да направи нещо за онзи, който Го чака.</verse>
        <verse osisID='Isa.64.5'>Ти посрещаш онзи, който се радва да върши правда, онези, които си спомнят за Теб в пътищата Ти. Ето, Ти се разгневи, защото съгрешихме; в твоите пътища е вечността, и нека се спасим!</verse>
        <verse osisID='Isa.64.6'>Защото всички станахме като нечист и цялата ни правда е като омърсена дреха; и всички вехнем като лист и нашите беззакония ни завличат като вятър.</verse>
        <verse osisID='Isa.64.7'>И няма никой, който да призовава Името Ти, да се пробуди, за да се хване за Теб, защото Ти си скрил лицето Си от нас и си ни стопил заради беззаконията ни.</verse>
        <verse osisID='Isa.64.8'>Но сега, ГОСПОДИ, Ти си наш Отец; ние сме глината, а Ти си Грънчарят ни и всички сме дело на Твоята ръка.</verse>
        <verse osisID='Isa.64.9'>Недей се гневи твърде много, ГОСПОДИ, недей помни вечно беззаконието! Ето, молим Те, погледни — всички ние сме Твой народ.</verse>
        <verse osisID='Isa.64.10'>Твоите свети градове станаха пустиня, Сион е пустиня, Ерусалим запустя.</verse>
        <verse osisID='Isa.64.11'>Нашият свят и славен дом, където бащите ни Те славословеха, е изгорен с огън и всичките скъпи за нас неща са опустошени.</verse>
        <verse osisID='Isa.64.12'>При това ще се въздържаш ли, ГОСПОДИ? Ще мълчиш ли и ще ни унизиш ли докрай?</verse>
      </chapter>
      <chapter osisID='Isa.65'>
        <verse osisID='Isa.65.1'>Потърсен бях от онези, които не питаха за Мен, намерен бях от онези, които не Ме търсеха. Казах: Ето Ме! ето Ме! — на народ, който не беше наречен с Името Ми.</verse>
        <verse osisID='Isa.65.2'>Простирах ръцете Си цял ден към народ непокорен, който ходи по недобър път след своите помисли;</verse>
        <verse osisID='Isa.65.3'>народ, който постоянно ме дразни в лицето Ми, коли жертви по градините и кади върху олтари от кирпичи;</verse>
        <verse osisID='Isa.65.4'>който седи в гробовете и нощува в скришни места; който яде свинско месо и в съдовете му има вариво от гнусотии;</verse>
        <verse osisID='Isa.65.5'>който казва: Махни се от мен, не се приближавай до мен, защото аз съм по-свят от теб! Такива са дим в ноздрите Ми, огън, горящ цял ден.</verse>
        <verse osisID='Isa.65.6'>Ето, писано е пред Мен; няма да мълча, ще отплатя; да, ще отплатя в пазвите им</verse>
        <verse osisID='Isa.65.7'>вашите беззакония и беззаконията на бащите ви, казва ГОСПОД, които кадиха по планините и Ме хулиха по хълмовете. Затова Аз ще отмеря първо отплатата им в пазвата им.</verse>
        <verse osisID='Isa.65.8'>Така казва ГОСПОД: Както когато в грозда има сок, казват: Не го разваляй, защото има благословение в него! — така ще направя заради слугите Си, за да не изтребя всичко.</verse>
        <verse osisID='Isa.65.9'>Ще произведа потомък от Яков и от Юда — наследник на планините Си. Избраните Ми ще я наследят и слугите Ми ще се заселят там.</verse>
        <verse osisID='Isa.65.10'>И Сарон ще бъде пасбище за стада и долината Ахор — място, където лежат говеда — за народа Ми, който ме потърси.</verse>
        <verse osisID='Isa.65.11'>А вие, които оставяте ГОСПОДА, които забравяте светия Ми хълм, които приготвяте трапеза за Гад и които правите възлияние за Мени,</verse>
        <verse osisID='Isa.65.12'>вас ще определя за меч и вие всички ще се наведете за клане — защото виках, но не отговаряхте, говорех, но не слушахте, а вършехте онова, което беше зло пред Мен и избрахте това, в което нямам благоволение.</verse>
        <verse osisID='Isa.65.13'>Затова, така казва Господ БОГ: Ето, слугите Ми ще ядат, а вие ще гладувате; ето, слугите Ми ще пият, а вие ще жадувате; ето, слугите Ми ще се радват, а вие ще се посрамите;</verse>
        <verse osisID='Isa.65.14'>ето, слугите Ми ще пеят от сърдечна радост, а вие ще викате от сърдечна болка и ще ридаете от съкрушен дух.</verse>
        <verse osisID='Isa.65.15'>И ще оставите името си на избраните Ми за клетва. И Господ БОГ ще те умъртви, а слугите Си ще нарече с друго име;</verse>
        <verse osisID='Isa.65.16'>така че, който се благославя на земята, да се благославя в Бога на истината*; и който се кълне на земята, да се кълне в Бога на истината*; защото предишните скърби се забравиха и защото се скриха от очите Ми.</verse>
        <verse osisID='Isa.65.17'>Понеже, ето, създавам ново небе и нова земя; и предишните неща няма да се споменават и няма да дойдат на ум;</verse>
        <verse osisID='Isa.65.18'>а се веселете и се радвайте вечно в онова, което създавам! Защото, ето, създавам Ерусалим за радост и народа му — за веселие.</verse>
        <verse osisID='Isa.65.19'>И ще се радвам на Ерусалим и ще се веселя за народа Си, и вече няма да се чуе в него глас на плач и глас на вопъл.</verse>
        <verse osisID='Isa.65.20'>И там няма вече да има кърмаче, което да живее само няколко дни, и старец, който да не е изпълнил дните си; защото момчето ще умре на сто години, а който не достигне сто години, ще се счита за проклет.</verse>
        <verse osisID='Isa.65.21'>И ще построят къщи и ще живеят в тях; и ще насадят лозя и ще ядат плода им.</verse>
        <verse osisID='Isa.65.22'>Няма да построят, а друг да живее; няма да насадят, а друг да яде; защото дните на народа Ми ще бъдат като дните на дърво и избраните Ми ще употребят делото на ръцете си.</verse>
        <verse osisID='Isa.65.23'>Няма да се трудят напразно и няма да раждат деца за внезапна гибел, защото те са род на благословените от ГОСПОДА и потомството им с тях.</verse>
        <verse osisID='Isa.65.24'>И преди още да извикат, Аз ще отговарям; докато още говорят, Аз ще чувам.</verse>
        <verse osisID='Isa.65.25'>Вълкът и агнето ще пасат заедно и лъвът ще яде слама като говедото, а храна на змията ще бъде пръстта. Няма да повреждат и няма погубват по целия Ми свят хълм, казва ГОСПОД.</verse>
      </chapter>
      <chapter osisID='Isa.66'>
        <verse osisID='Isa.66.1'>Така казва ГОСПОД: Небето Ми е престол, а земята е Ми е подножие. Какъв дом ще построите за Мен? И какво ще бъде мястото на Моя покой?</verse>
        <verse osisID='Isa.66.2'>Защото Моята ръка направи всичко това и всичко това стана, заявява ГОСПОД. Но на този ще погледна — на окаяния и съкрушения духом, и който трепери от словото Ми.</verse>
        <verse osisID='Isa.66.3'>Който коли вол, е като онзи, който убива човек; който жертва агне, е като онзи, който пресича врата на куче; който принася хлебен принос, е като онзи, който принася свинска кръв; който кади за възпоменание ливан, е като онзи, който благославя идол. Също както те са избрали своите пътища и душата им се наслаждава в гнусотиите им,</verse>
        <verse osisID='Isa.66.4'>така и Аз ще избера бедствията им и ще докарам върху тях ужасите им — защото виках, но никой не отговаряше; говорех, но не слушаха, а вършеха това, което беше зло пред Мен и избраха онова, в което нямам благоволение.</verse>
        <verse osisID='Isa.66.5'>Слушайте словото на ГОСПОДА, вие, които треперите от словото Му: Братята ви, които ви мразят, които ви отхвърлят поради Моето Име, казват: Нека се прослави ГОСПОД, че да видим радостта ви! Но те ще се посрамят.</verse>
        <verse osisID='Isa.66.6'>Шумен глас се чува от града, глас от храма, глас на ГОСПОДА, който отплаща заслуженото на враговете Си.</verse>
        <verse osisID='Isa.66.7'>Преди да се замъчи, тя роди; преди да дойдат болките й, се освободи и роди мъжко.</verse>
        <verse osisID='Isa.66.8'>Кой е чул такова нещо? Кой е видял такива неща? Ще се роди ли една земя в един ден? Ще се роди ли един народ отведнъж? Но сионската дъщеря щом се замъчи, роди синовете си.</verse>
        <verse osisID='Isa.66.9'>Аз, който довеждам до раждане, няма ли да направя да роди? — казва ГОСПОД. Аз, който правя да раждат, ще затворя ли утробата? — казва твоят Бог.</verse>
        <verse osisID='Isa.66.10'>Развеселете се с ерусалимската дъщеря и се радвайте с нея, всички, които я обичате; ликувайте радостно с нея всички, които скърбите за нея;</verse>
        <verse osisID='Isa.66.11'>за да сучете и се наситите от гърдите на утешенията й; за да се насучете и да се наслаждавате от изобилието на славата й.</verse>
        <verse osisID='Isa.66.12'>Защото така казва ГОСПОД: Ето, простирам към нея мир като река и славата на народите — като прелял поток. И ще сучете и ще бъдете носени в обятия, и ще бъдете галени на колене.</verse>
        <verse osisID='Isa.66.13'>Като един, когото утешава майка му, така Аз ще ви утеша; и ще се утешите в Ерусалим.</verse>
        <verse osisID='Isa.66.14'>И ще видите и сърцето ви ще се зарадва, и костите ви ще цъфтят като зеленина. И ще се познае ръката на ГОСПОДА към слугите Му, а на враговете Си ще се гневи.</verse>
        <verse osisID='Isa.66.15'>Защото, ето, ГОСПОД ще дойде с огън и колесниците Му ще бъдат като вихрушка, за да излее с ярост гнева Си и изобличението Си — с огнени пламъци,</verse>
        <verse osisID='Isa.66.16'>защото с огън и с меча Си ще се съди ГОСПОД с всяка плът и убитите от ГОСПОДА ще бъдат много.</verse>
        <verse osisID='Isa.66.17'>Онези, които се освещават и очистват за градините след една ашера в средата, които ядат свинско месо и гнусотии и мишки, заедно ще се довършат, заявява ГОСПОД,</verse>
        <verse osisID='Isa.66.18'>защото Аз зная делата им и помислите им. И идва време да събера всичките народи и езици; и ще дойдат и ще видят славата Ми.</verse>
        <verse osisID='Isa.66.19'>И ще поставя между тях знамение и ще изпратя онези от тях, които се отърват, при народите — в Тарсис, Фул и Луд; които запъват лък — в Тувал и Яван, далечните острови, които не са чули слуха за Мен и не са видели славата Ми; и те ще известяват славата Ми между народите.</verse>
        <verse osisID='Isa.66.20'>И ще доведат всичките ви братя от всичките народи за принос на ГОСПОДА на коне и на колесници, и на носилки, и на мулета, и на едногърби камили, към светия Ми хълм, Ерусалим, казва ГОСПОД, както израилевите синове донасят принос в чист съд в дома ГОСПОДЕН.</verse>
        <verse osisID='Isa.66.21'>И от тях също ще взема за свещеници и за левити, казва ГОСПОД.</verse>
        <verse osisID='Isa.66.22'>Защото, както новото небе и новата земя, които ще направя, ще пребъдат пред Мен, заявява ГОСПОД, така ще пребъде потомството ви и името ви.</verse>
        <verse osisID='Isa.66.23'>И от новолуние до новолуние, и от събота до събота, ще идва всяка плът да се покланя пред Мен, казва ГОСПОД.</verse>
        <verse osisID='Isa.66.24'>И ще излязат и ще видят труповете на хората, които са отстъпили от Мен — защото червеят им няма да умре и огънят им няма да угасне и ще бъдат гнусота за всяка плът.</verse>
      </chapter>
    </div></osisText>
</osis>