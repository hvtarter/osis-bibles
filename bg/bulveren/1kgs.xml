<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Kgs'>
      <chapter osisID='1Kgs.1'>
        <verse osisID='1Kgs.1.1'>И цар Давид беше стар, в напреднала възраст, и го покриваха с дрехи, но той не се стопляше.</verse>
        <verse osisID='1Kgs.1.2'>Затова слугите му му казаха: Нека потърсят за господаря ми, царя, млада девица, за да стои пред царя и да се грижи за него, и да лежи в скута ти, за да се стопли господарят ми, царят.</verse>
        <verse osisID='1Kgs.1.3'>И потърсиха по всичките области на Израил красива девойка и намериха сунамката Ависага, и я доведоха при царя.</verse>
        <verse osisID='1Kgs.1.4'>Девойката беше много красива и се грижеше за царя и му слугуваше, но царят не я позна.</verse>
        <verse osisID='1Kgs.1.5'>А Адония, синът на Агита, се надигна и каза: Аз ще царувам! И си приготви колесници и конници, и петдесет мъже да тичат пред него.</verse>
        <verse osisID='1Kgs.1.6'>А докато беше жив, баща му никога не го беше наскърбил да му каже: Защо правиш така? А той беше и много хубав на вид; майка му го беше родила след Авесалом.</verse>
        <verse osisID='1Kgs.1.7'>И той се сговори с Йоав, сина на Саруя, и със свещеника Авиатар и те последваха Адония и му помагаха.</verse>
        <verse osisID='1Kgs.1.8'>Но свещеник Садок, Ваная, синът на Йодая, пророк Натан, Семей, Рей и силните мъже, които имаше Давид, не бяха с Адония.</verse>
        <verse osisID='1Kgs.1.9'>И Адония пожертва овце и говеда, и угоени телета при скалата Зоелет, която е при Ен-Рогил; и покани всичките си братя, царските синове, и всичките юдови мъже, които бяха в служба на царя.</verse>
        <verse osisID='1Kgs.1.10'>Но пророк Натан и Ваная, и силните мъже, и брат си Соломон не покани.</verse>
        <verse osisID='1Kgs.1.11'>Тогава Натан говори на Витсавее, майката на Соломон, и каза: Не си ли чула, че Адония, синът на Агита, се е възцарил, а господарят ни Давид не знае?</verse>
        <verse osisID='1Kgs.1.12'>Затова сега ела, ще ти дам съвет, за да избавиш живота си и живота на сина си Соломон.</verse>
        <verse osisID='1Kgs.1.13'>Иди и влез при цар Давид, и му кажи: Господарю мой, царю, не се ли закле ти на слугинята си, като каза: Твоят син Соломон ще царува след мен и той ще седи на престола ми. А защо Адония се възцари?</verse>
        <verse osisID='1Kgs.1.14'>И ето, докато още говориш там с царя, и аз ще вляза след теб и ще потвърдя думите ти.</verse>
        <verse osisID='1Kgs.1.15'>И Витсавее влезе при царя в спалнята. А царят беше много стар и сунамката Ависага слугуваше на царя.</verse>
        <verse osisID='1Kgs.1.16'>И Витсавее се наведе и се поклони на царя. И царят каза: Какво имаш?</verse>
        <verse osisID='1Kgs.1.17'>А тя му каза: Господарю мой, ти се закле на слугинята си в ГОСПОДА, своя Бог, и каза: Твоят син Соломон ще царува след мен и той ще седи на престола ми!</verse>
        <verse osisID='1Kgs.1.18'>Но сега, ето, Адония се е възцарил; и сега, господарю мой, царю, ти не знаеш това.</verse>
        <verse osisID='1Kgs.1.19'>И той е заклал говеда и угоени телета, и овце в изобилие и е поканил всички царски синове и свещеника Авиатар, и военачалника Йоав; а слугата ти Соломон не е поканил.</verse>
        <verse osisID='1Kgs.1.20'>А ти, господарю мой, царю — към теб са насочени очите на целия Израил, за да им кажеш кой ще седи на престола на господаря ми, царя, след него.</verse>
        <verse osisID='1Kgs.1.21'>Иначе ще стане така, че когато господарят ми, царят, легне при бащите си, аз и синът ми Соломон ще бъдем счетени за виновни.</verse>
        <verse osisID='1Kgs.1.22'>И ето, докато тя още говореше с царя, влезе пророк Натан.</verse>
        <verse osisID='1Kgs.1.23'>И съобщиха на царя и казаха: Ето пророк Натан. И той влезе пред царя и падна по лице на земята пред царя.</verse>
        <verse osisID='1Kgs.1.24'>И Натан каза: Господарю мой, царю, казал ли си ти: Адония ще царува след мен и той ще седи на престола ми?</verse>
        <verse osisID='1Kgs.1.25'>Защото той слезе днес и закла говеда, угоени телета и овце в изобилие, и покани всички царски синове и военачалниците, и свещеник Авиатар. И ето, те ядат и пият пред него и казват: Да живее цар Адония!</verse>
        <verse osisID='1Kgs.1.26'>А мен, слугата ти, и свещеник Садок, и Ваная, сина на Йодая, и слугата ти Соломон не покани.</verse>
        <verse osisID='1Kgs.1.27'>От господаря ми, царя, ли стана това нещо и ти не си казал на слугата си кой трябва да седне на престола на господаря ми, царя, след него?</verse>
        <verse osisID='1Kgs.1.28'>Тогава цар Давид отговори и каза: Повикайте при мен Витсавее. И тя влезе пред царя и застана пред царя.</verse>
        <verse osisID='1Kgs.1.29'>И царят се закле и каза: Жив е ГОСПОД, който избави душата ми от всяко бедствие —</verse>
        <verse osisID='1Kgs.1.30'>непременно, както ти се заклех в ГОСПОДА, Израилевия Бог, като казах: Синът ти Соломон ще царува след мен и той ще седи на престола ми вместо мен, така ще направя днес!</verse>
        <verse osisID='1Kgs.1.31'>Тогава Витсавее се наведе с лице до земята и се поклони пред царя, и каза: Да е жив господарят ми, цар Давид, до века!</verse>
        <verse osisID='1Kgs.1.32'>И цар Давид каза: Повикайте при мен свещеник Садок, пророк Натан и Ваная, сина на Йодая. И те дойдоха пред царя.</verse>
        <verse osisID='1Kgs.1.33'>И царят им каза: Вземете със себе си слугите на господаря си и качете сина ми Соломон на моето муле, и го заведете долу в Гион.</verse>
        <verse osisID='1Kgs.1.34'>И свещеник Садок и пророк Натан да го помажат там за цар над Израил. И надуйте тръбата и кажете: Да живее цар Соломон!</verse>
        <verse osisID='1Kgs.1.35'>После се качете след него и той да дойде и да седне на престола ми. Той ще царува вместо мен, понеже аз го поставих да бъде княз над Израил и над Юда.</verse>
        <verse osisID='1Kgs.1.36'>А Ваная, синът на Йодая, отговори на царя и каза: Амин! Така да каже ГОСПОД, Бог на господаря ми, царя!</verse>
        <verse osisID='1Kgs.1.37'>Както е бил ГОСПОД с господаря ми, царя, така да бъде и със Соломон и да направи престола му още по-велик от престола на господаря ми, цар Давид!</verse>
        <verse osisID='1Kgs.1.38'>И свещеник Садок, пророк Натан и Ваная, синът на Йодая, херетците и фелетците слязоха и качиха Соломон на мулето на цар Давид и го доведоха в Гион.</verse>
        <verse osisID='1Kgs.1.39'>И свещеник Садок взе рога с маслото от шатъра и помаза Соломон. И надуха тръбата и целият народ каза: Да живее цар Соломон!</verse>
        <verse osisID='1Kgs.1.40'>И целият народ се изкачи след него и народът свиреше със свирки и ликуваше с голяма радост, така че земята се цепеше от гласовете им.</verse>
        <verse osisID='1Kgs.1.41'>А Адония и всичките гости, които бяха с него, чуха шума, когато тъкмо бяха свършили да ядат. И когато Йоав чу звука на тръбата, каза: Защо градът вдига такъв шум?</verse>
        <verse osisID='1Kgs.1.42'>Докато той още говореше, ето, дойде Йонатан, синът на свещеник Авиатар. И Адония му каза: Ела, ти си храбър мъж и сигурно носиш добри вести.</verse>
        <verse osisID='1Kgs.1.43'>А Йонатан отговори и каза на Адония: Наистина господарят ни, цар Давид, направи Соломон цар.</verse>
        <verse osisID='1Kgs.1.44'>Царят изпрати с него свещеник Садок и пророк Натан, и Ваная, сина на Йодая, и херетците, и фелетците и те го качиха на мулето на царя,</verse>
        <verse osisID='1Kgs.1.45'>и свещеник Садок и пророк Натан го помазаха за цар в Гион, и се изкачиха оттам с ликуване, и градът се развълнува. Това е шумът, който сте чули.</verse>
        <verse osisID='1Kgs.1.46'>И освен това Соломон седна на престола на царството.</verse>
        <verse osisID='1Kgs.1.47'>И слугите на царя също дойдоха да благословят господаря ни цар Давид и казаха: Твоят Бог нека направи името на Соломон още по-славно от твоето име и престола му — още по-велик от твоя престол! И царят се поклони в леглото си.</verse>
        <verse osisID='1Kgs.1.48'>И царят още каза така: Благословен да бъде ГОСПОД, Израилевият Бог, който ми даде наследник да седи на престола ми в този ден, докато очите ми виждат!</verse>
        <verse osisID='1Kgs.1.49'>Тогава всички гости на Адония се уплашиха и станаха, и всеки отиде по пътя си.</verse>
        <verse osisID='1Kgs.1.50'>И Адония се уплаши от Соломон и стана, и отиде, и се хвана за роговете на олтара.</verse>
        <verse osisID='1Kgs.1.51'>И съобщиха на Соломон и казаха: Ето, Адония се бои от цар Соломон и ето, хванал се е за роговете на олтара и казва: Нека цар Соломон ми се закълне днес, че няма да убие слугата си с меч!</verse>
        <verse osisID='1Kgs.1.52'>И Соломон каза: Ако се покаже достоен мъж, нито един косъм от него няма да падне на земята. Но ако в него се намери зло, ще умре.</verse>
        <verse osisID='1Kgs.1.53'>И цар Соломон изпрати и го свалиха от олтара. И той дойде и се поклони пред цар Соломон; и Соломон му каза: Иди си у дома.</verse>
      </chapter>
      <chapter osisID='1Kgs.2'>
        <verse osisID='1Kgs.2.1'>И когато наближи времето на Давид да умре, той поръча на сина си Соломон и каза:</verse>
        <verse osisID='1Kgs.2.2'>Аз отивам по пътя на цялата земя; затова ти бъди силен и мъжествен!</verse>
        <verse osisID='1Kgs.2.3'>И пази заповяданото от ГОСПОДА, твоя Бог, да ходиш в пътищата Му, да пазиш наредбите Му, заповедите Му, правилата Му и свидетелствата Му, както е писано в Мойсеевия закон, за да успяваш във всичко, което правиш и накъдето се обръщаш;</verse>
        <verse osisID='1Kgs.2.4'>за да утвърди ГОСПОД словото Си, което изговори за мен, като каза: Ако синовете ти внимават в пътя си, да ходят пред Мен във вярност, с цялото си сърце и с цялата си душа, казвам — няма да липсва от теб мъж на престола на Израил!</verse>
        <verse osisID='1Kgs.2.5'>И ти също знаеш какво ми стори Йоав, синът на Саруя, и какво направи на двамата военачалници на Израил — на Авенир, сина на Нир, и на Амаса, сина на Етер, които уби и проля военна кръв в мирно време, и така докара военна кръв на пояса си, който беше около кръста му, и на сандалите си, които бяха на краката му.</verse>
        <verse osisID='1Kgs.2.6'>Затова постъпи според мъдростта си и не оставяй белите му коси да слязат с мир в Шеол.</verse>
        <verse osisID='1Kgs.2.7'>А към синовете на галаадеца Верзелай покажи благост и нека бъдат между онези, които ядат на трапезата ти, защото така ме посрещнаха, когато бягах от брат ти Авесалом.</verse>
        <verse osisID='1Kgs.2.8'>И ето, при теб е вениаминецът Семей, синът на Гира, от Ваурим. Той ме прокле с тежка клетва в деня, когато отидох в Маханаим. Но после слезе да ме посрещне при Йордан и аз му се заклех в ГОСПОДА и казах: Няма да те убия с меч!</verse>
        <verse osisID='1Kgs.2.9'>И сега, не го оставяй ненаказан, защото си мъдър човек и знаеш какво трябва да му направиш. Сведи белите му коси с кръв в Шеол.</verse>
        <verse osisID='1Kgs.2.10'>И Давид легна при бащите си и беше погребан в Давидовия град.</verse>
        <verse osisID='1Kgs.2.11'>А времето, през което Давид царува над Израил, беше четиридесет години — седем години царува в Хеврон и тридесет и три години царува в Ерусалим.</verse>
        <verse osisID='1Kgs.2.12'>И Соломон седна на престола на баща си Давид и царството му се утвърди здраво.</verse>
        <verse osisID='1Kgs.2.13'>А Адония, синът на Агита, дойде при Витсавее, майката на Соломон. И тя каза: С мир ли идваш? И той каза: С мир.</verse>
        <verse osisID='1Kgs.2.14'>И той каза: Имам нещо да ти кажа. И тя каза: Говори.</verse>
        <verse osisID='1Kgs.2.15'>Тогава той каза: Ти знаеш, че царството беше мое и че целият Израил беше обърнал лице към мен, за да царувам. Но царството се обърна и се даде на брат ми, защото му беше определено от ГОСПОДА.</verse>
        <verse osisID='1Kgs.2.16'>Сега имам една единствена молба към теб; не ми отказвай. И тя му каза: Говори.</verse>
        <verse osisID='1Kgs.2.17'>Тогава той каза: Моля те, говори на цар Соломон — защото той няма да ти откаже — да ми даде за жена сунамката Ависага!</verse>
        <verse osisID='1Kgs.2.18'>И Витсавее каза: Добре. Ще говоря на царя за теб.</verse>
        <verse osisID='1Kgs.2.19'>И Витсавее влезе при цар Соломон да му говори за Адония. А царят стана да я посрещне и й се поклони; после седна на престола си и накара да се постави престол за царската майка и тя седна от дясната му страна.</verse>
        <verse osisID='1Kgs.2.20'>Тогава тя каза: Имам една малка молба към теб; не ми отказвай. И царят й каза: Искай, майко моя, и няма да ти откажа.</verse>
        <verse osisID='1Kgs.2.21'>И тя каза: Нека сунамката Ависага се даде на брат ти Адония за жена!</verse>
        <verse osisID='1Kgs.2.22'>А цар Соломон отговори и каза на майка си: Защо искаш сунамката Ависага за Адония? Искай за него и царството — защото той ми е по-голям брат — за него, за свещеника Авиатар и за Йоав, сина на Саруя!</verse>
        <verse osisID='1Kgs.2.23'>И цар Соломон се закле в ГОСПОДА и каза: Така да ми направи Бог и така да прибави, ако Адония не е изговорил тази дума против живота си!</verse>
        <verse osisID='1Kgs.2.24'>Затова сега — жив е ГОСПОД, който ме утвърди и ме постави на престола на баща ми Давид и който ми направи дом, както беше обещал — още днес Адония ще бъде убит!</verse>
        <verse osisID='1Kgs.2.25'>И цар Соломон изпрати чрез ръката на Ваная, сина на Йодая; и той го удари, и той умря.</verse>
        <verse osisID='1Kgs.2.26'>А на свещеник Авиатар царят каза: Иди в Анатот, на нивата си, защото заслужаваш смърт. Но няма да те убия в този ден, понеже си носил ковчега на Господа БОГА пред баща ми Давид и понеже си страдал във всичко, в което е страдал и баща ми.</verse>
        <verse osisID='1Kgs.2.27'>Така Соломон отхвърли Авиатар да не бъде свещеник на ГОСПОДА, за да изпълни ГОСПОДНОТО слово, което Той беше говорил в Сило за дома на Илий.</verse>
        <verse osisID='1Kgs.2.28'>И вестта дойде до Йоав — защото Йоав беше последвал Адония, макар да не беше последвал Авесалом — и Йоав избяга в ГОСПОДНИЯ шатър и се хвана за роговете на олтара.</verse>
        <verse osisID='1Kgs.2.29'>И казаха на цар Соломон: Йоав е избягал в ГОСПОДНИЯ шатър, и ето, при олтара е. Тогава Соломон изпрати Ваная, сина на Йодая, и каза: Иди, съсечи го!</verse>
        <verse osisID='1Kgs.2.30'>И Ваная дойде в ГОСПОДНИЯ шатър и му каза: Така казва царят: Излез! Но той каза: Не, тук ще умра! И Ваная отнесе отговора на царя и каза: Така каза Йоав и така ми отговори.</verse>
        <verse osisID='1Kgs.2.31'>А царят му каза: Направи, както е казал, и го съсечи и го погреби, за да отмахнеш от мен и от бащиния ми дом кръвта, която Йоав е пролял без причина.</verse>
        <verse osisID='1Kgs.2.32'>Така ГОСПОД ще възвърне кръвта му на главата му, понеже той съсече двама мъже по-праведни и по-добри от него и ги уби с меч, без баща ми Давид да знае — Авенир, сина на Нир, военачалника на Израил, и Амаса, сина на Етер, военачалника на Юда.</verse>
        <verse osisID='1Kgs.2.33'>Така кръвта им ще се върне на главата на Йоав и на главата на потомството му до века; а на Давид и на потомството му, и на дома му, и на престола му ще има мир от ГОСПОДА до века.</verse>
        <verse osisID='1Kgs.2.34'>Тогава Ваная, синът на Йодая, се изкачи и го съсече, и го уби; и той беше погребан в дома си в пустинята.</verse>
        <verse osisID='1Kgs.2.35'>И царят постави Ваная, сина на Йодая, на неговото място над войската, а на мястото на Авиатар царят постави свещеник Садок.</verse>
        <verse osisID='1Kgs.2.36'>После царят изпрати и повика Семей, и му каза: Построй си къща в Ерусалим и живей там, и не излизай никъде оттам.</verse>
        <verse osisID='1Kgs.2.37'>Защото в деня, когато излезеш и преминеш потока Кедрон, знай със сигурност, че непременно ще умреш; кръвта ти ще бъде на главата ти.</verse>
        <verse osisID='1Kgs.2.38'>И Семей каза на царя: Добра е думата. Както каза господарят ми, царят, така ще направи слугата ти. И Семей живя в Ерусалим дълго време.</verse>
        <verse osisID='1Kgs.2.39'>Но след три години двама от слугите на Семей избягаха при Анхус, сина на Мааха, царя на Гет. И съобщиха на Семей и казаха: Ето, слугите ти са в Гет.</verse>
        <verse osisID='1Kgs.2.40'>Тогава Семей стана и оседла магарето си и отиде в Гет при Анхус, за да потърси слугите си. И Семей отиде и доведе слугите си от Гет.</verse>
        <verse osisID='1Kgs.2.41'>И съобщиха на Соломон, че Семей ходил от Ерусалим в Гет и се върнал.</verse>
        <verse osisID='1Kgs.2.42'>Тогава царят прати и повика Семей и му каза: Не те ли заклех в ГОСПОДА и не те ли предупредих, като казах: Знай със сигурност, че в деня, когато излезеш и отидеш някъде, непременно ще умреш? И ти ми каза: Добра е думата, която чух.</verse>
        <verse osisID='1Kgs.2.43'>Защо тогава не опази ГОСПОДНАТА клетва и заповедта, която ти дадох?</verse>
        <verse osisID='1Kgs.2.44'>И царят каза на Семей: Ти сам знаеш всичкото зло, което познава сърцето ти, което си сторил на баща ми Давид; затова ГОСПОД връща злото ти върху главата ти.</verse>
        <verse osisID='1Kgs.2.45'>А цар Соломон ще бъде благословен и Давидовият престол ще бъде утвърден пред ГОСПОДА до века.</verse>
        <verse osisID='1Kgs.2.46'>Тогава царят заповяда на Ваная, сина на Йодая, и той излезе и го съсече, и той умря. И царството се утвърди в ръката на Соломон.</verse>
      </chapter>
      <chapter osisID='1Kgs.3'>
        <verse osisID='1Kgs.3.1'>И Соломон се сроди с египетския цар, фараона, и взе дъщерята на фараона и я доведе в Давидовия град, докато свърши строежа на къщата си и на ГОСПОДНИЯ дом, и на стената около Ерусалим.</verse>
        <verse osisID='1Kgs.3.2'>А народът жертваше по високите места, понеже до онези дни нямаше дом, построен за ГОСПОДНОТО Име.</verse>
        <verse osisID='1Kgs.3.3'>И Соломон възлюби ГОСПОДА и ходеше в наредбите на баща си Давид, само че и той жертваше и кадеше по високите места.</verse>
        <verse osisID='1Kgs.3.4'>И царят отиде в Гаваон, за да жертва там, защото това беше голямото високо място. Соломон принесе хиляда всеизгаряния на онзи олтар.</verse>
        <verse osisID='1Kgs.3.5'>В Гаваон ГОСПОД се яви на Соломон в сън през нощта и Бог каза: Искай какво да ти дам!</verse>
        <verse osisID='1Kgs.3.6'>А Соломон каза: Ти си оказал голяма милост на слугата Си, баща ми Давид, понеже той е ходил пред Теб във вярност, в правда и в правота на сърцето с Теб; и Ти си запазил за него тази голяма милост и си му дал син да седи на престола му, както е днес.</verse>
        <verse osisID='1Kgs.3.7'>И сега, ГОСПОДИ, Боже мой, Ти си направил слугата Си цар вместо баща ми Давид; но аз съм малко момче, не зная как да излизам и да влизам.</verse>
        <verse osisID='1Kgs.3.8'>И слугата Ти е сред Твоя народ, който Ти си избрал — голям народ, който поради множеството си не може нито да се преброи, нито да се пресметне.</verse>
        <verse osisID='1Kgs.3.9'>Затова дай на слугата Си слушащо сърце, за да съди народа Ти и да различава между добро и зло, защото кой може да съди този Твой голям народ?</verse>
        <verse osisID='1Kgs.3.10'>И думата се видя добра на Господа, че Соломон беше поискал това нещо.</verse>
        <verse osisID='1Kgs.3.11'>И Бог му каза: Понеже поиска това нещо и не поиска за себе си дълъг живот, нито поиска за себе си богатства, нито поиска живота на враговете си, а поиска за себе си разум, за да разбираш правосъдие,</verse>
        <verse osisID='1Kgs.3.12'>ето, направих според думите ти. Ето, дадох ти мъдро и разумно сърце, така че преди теб не е имало никой като теб и след теб няма да се издигне никой като теб.</verse>
        <verse osisID='1Kgs.3.13'>Дадох ти също и каквото не поиска — и богатства, и слава — така че между царете няма да има никой като теб през всичките ти дни.</verse>
        <verse osisID='1Kgs.3.14'>И ако ходиш в Моите пътища, да пазиш наредбите Ми и заповедите Ми, както ходи баща ти Давид, тогава ще продължа дните ти.</verse>
        <verse osisID='1Kgs.3.15'>Тогава Соломон се събуди, и ето, беше сън. И той дойде в Ерусалим и застана пред ковчега на ГОСПОДНИЯ завет, и принесе всеизгаряния, и принесе примирителни жертви, и направи угощение за всичките си слуги.</verse>
        <verse osisID='1Kgs.3.16'>Тогава дойдоха при царя две блудници и застанаха пред него.</verse>
        <verse osisID='1Kgs.3.17'>И едната жена каза: О, господарю мой, аз и тази жена живеем в една къща; и аз родих при нея в къщата.</verse>
        <verse osisID='1Kgs.3.18'>И на третия ден, след като родих, и тази жена роди. И бяхме заедно, нямаше чужд човек с нас в къщата, само ние двете бяхме в къщата.</verse>
        <verse osisID='1Kgs.3.19'>И през нощта синът на тази жена умрял, понеже легнала върху него.</verse>
        <verse osisID='1Kgs.3.20'>А тя станала посред нощ и взела сина ми от страната ми, докато слугинята ти спеше, и го сложила на пазвата си, а мъртвия си син сложила на моята пазва.</verse>
        <verse osisID='1Kgs.3.21'>И когато станах на сутринта, за да накърмя сина си, ето, той беше мъртъв; но когато го разгледах на сутринта, ето, не беше моят син, когото бях родила.</verse>
        <verse osisID='1Kgs.3.22'>А другата жена каза: Не! Моят син е живият, а твоят син е мъртвият! А онази каза: Не! Твоят син е мъртвият, а моят син е живият! Така говореха пред царя.</verse>
        <verse osisID='1Kgs.3.23'>Тогава царят каза: Едната казва: Този, живият, е моят син, а твоят син е мъртвият. А другата казва: Не! Твоят син е мъртвият, а моят син е живият.</verse>
        <verse osisID='1Kgs.3.24'>И царят каза: Донесете ми меч. И донесоха меча пред царя.</verse>
        <verse osisID='1Kgs.3.25'>И царят каза: Разделете на две живото дете и дайте половината на едната и половината на другата.</verse>
        <verse osisID='1Kgs.3.26'>Тогава жената, чийто син беше живият, говори на царя, понеже сърцето я заболя за сина й, и каза: О, господарю мой, дайте й живото дете, но моля те, не го убивайте! А другата каза: Да не е нито мое, нито твое — разделете го!</verse>
        <verse osisID='1Kgs.3.27'>Тогава царят отговори и каза: Дайте на тази живото дете и не го убивайте. Тя е майка му.</verse>
        <verse osisID='1Kgs.3.28'>И целият Израил чу за съда, който царят беше отсъдил, и се убояха от царя, защото видяха, че Божията мъдрост беше в него, за да раздава правосъдие.</verse>
      </chapter>
      <chapter osisID='1Kgs.4'>
        <verse osisID='1Kgs.4.1'>Така цар Соломон царуваше над целия Израил.</verse>
        <verse osisID='1Kgs.4.2'>А ето първенците, които имаше: Азария, синът на Садок, беше свещеник;</verse>
        <verse osisID='1Kgs.4.3'>Елиореф и Ахия, синовете на Сиса, бяха писари; Йосафат, синът на Ахилуд, беше летописец;</verse>
        <verse osisID='1Kgs.4.4'>Ваная, синът на Йодая, беше над войската; Садок и Авиатар бяха свещеници;</verse>
        <verse osisID='1Kgs.4.5'>Азария, синът на Натан, беше над надзирателите; Завуд, синът на Натан беше велможа, приятел на царя;</verse>
        <verse osisID='1Kgs.4.6'>Ахисар беше над дома; а Адонирам, синът на Авда, беше над задължителния труд.</verse>
        <verse osisID='1Kgs.4.7'>И Соломон имаше дванадесет надзиратели над целия Израил, които доставяха храна за царя и за дома му; всеки доставяше храна за един месец в годината.</verse>
        <verse osisID='1Kgs.4.8'>И ето имената им: синът на Ор — в хълмистата земя на Ефрем;</verse>
        <verse osisID='1Kgs.4.9'>синът на Декер — в Макас и Саалвим, и Ветсемес, и Елон-Ветанан;</verse>
        <verse osisID='1Kgs.4.10'>синът на Есед — в Арувот; негов беше Сохо и цялата земя на Ефер;</verse>
        <verse osisID='1Kgs.4.11'>синът на Авинадав — в целия Нафат-Дор; той имаше за жена Соломоновата дъщеря Тафат;</verse>
        <verse osisID='1Kgs.4.12'>Ваана, синът на Ахилуд — в Таанах и Магедон, и в целия Ветсан, който е до Царетан под Езраел, от Ветсан до Авел-Меола чак от другата страна на Йокмеам;</verse>
        <verse osisID='1Kgs.4.13'>синът на Гевер — в Рамот-Галаад; негови бяха селищата на Яир, сина на Манасия, които са в Галаад; негова беше и ивицата Аргов, която е във Васан — шестдесет големи града със стени и бронзови лостове;</verse>
        <verse osisID='1Kgs.4.14'>Ахинадав, синът на Идо — в Маханаим;</verse>
        <verse osisID='1Kgs.4.15'>Ахимаас — в Нефталим; и той беше взел Соломоновата дъщеря Васемата за жена;</verse>
        <verse osisID='1Kgs.4.16'>Ваана, синът на Хусай — в Асир и в Алот;</verse>
        <verse osisID='1Kgs.4.17'>Йосафат, синът на Фаруя — в Исахар;</verse>
        <verse osisID='1Kgs.4.18'>Семей, синът на Ила — във Вениамин;</verse>
        <verse osisID='1Kgs.4.19'>Гевер, синът на Урия — в галаадската земя, земята на аморейския цар Сион и на васанския цар Ог; и той беше единственият надзирател в тази земя.</verse>
        <verse osisID='1Kgs.4.20'>Юда и Израил бяха така многобройни както морския пясък по множество; и ядяха, пиеха и се веселяха.</verse>
        <verse osisID='1Kgs.4.21'>И Соломон владееше над всичките царства от реката Ефрат до земята на филистимците и до границата на Египет. Те плащаха данък и служеха на Соломон през всичките дни на живота му.</verse>
        <verse osisID='1Kgs.4.22'>А продоволствието на Соломон за един ден беше тридесет кора пшенично брашно, шестдесет кора брашно,</verse>
        <verse osisID='1Kgs.4.23'>десет угоени говеда, двадесет говеда от пасбището и сто овце, освен елени, газели, сръндаци и угоени птици.</verse>
        <verse osisID='1Kgs.4.24'>Защото той владееше над цялата земя отсам реката Ефрат, от Тапса до Газа, над всичките царе отсам реката; и имаше мир навсякъде около себе си.</verse>
        <verse osisID='1Kgs.4.25'>И Юда и Израил живееха в безопасност, всеки под лозата си и под смокинята си, от Дан до Вирсавее, през всичките дни на Соломон.</verse>
        <verse osisID='1Kgs.4.26'>И Соломон имаше четиридесет хиляди конюшни за конете на колесниците си и дванадесет хиляди конници.</verse>
        <verse osisID='1Kgs.4.27'>И надзирателите, всеки в месеца си, осигуряваха храна за цар Соломон и за всички, които идваха на трапезата на цар Соломон; не оставяха нищо да липсва.</verse>
        <verse osisID='1Kgs.4.28'>Носеха и ечемик, и слама за конете и за колесничните коне на мястото, където бяха, всеки според определеното за него.</verse>
        <verse osisID='1Kgs.4.29'>И Бог даде на Соломон мъдрост и изключително голям разум, и широта на сърцето като пясъка на морския бряг.</verse>
        <verse osisID='1Kgs.4.30'>И мъдростта на Соломон надмина мъдростта на всичките източни жители и цялата египетска мъдрост.</verse>
        <verse osisID='1Kgs.4.31'>И той беше по-мъдър от всички хора — от езраеца Етан и от Еман, и от Халкол, и от Дарда, синовете на Маол; и името му беше известно сред всичките околни народи.</verse>
        <verse osisID='1Kgs.4.32'>Той изрече три хиляди притчи, а песните му бяха хиляда и пет.</verse>
        <verse osisID='1Kgs.4.33'>Той говори и за дърветата — от ливанския кедър чак до исопа, който никне по стената; говори и за животните, за птиците, за влечугите и за рибите.</verse>
        <verse osisID='1Kgs.4.34'>И от всички народи идваха да чуят мъдростта на Соломон, от всички царе на света, които бяха чули за неговата мъдрост.</verse>
      </chapter>
      <chapter osisID='1Kgs.5'>
        <verse osisID='1Kgs.5.1'>А Хирам, царят на Тир, изпрати слугите си при Соломон, защото чу, че го бяха помазали за цар вместо баща му, защото Хирам беше винаги приятел на Давид.</verse>
        <verse osisID='1Kgs.5.2'>И Соломон изпрати до Хирам да кажат:</verse>
        <verse osisID='1Kgs.5.3'>Ти знаеш, че баща ми Давид не можа да построи дом за Името на ГОСПОДА, своя Бог, заради войните, които го заобикаляха, докато ГОСПОД не положи враговете му под стъпалата на краката му.</verse>
        <verse osisID='1Kgs.5.4'>Но сега ГОСПОД, моят Бог, ми даде спокойствие отвсякъде; няма вече нито противник, нито злополука.</verse>
        <verse osisID='1Kgs.5.5'>И ето, аз възнамерявам да построя дом за Името на ГОСПОДА, своя Бог, както ГОСПОД говори на баща ми Давид и каза: Синът ти, когото ще поставя на престола ти вместо теб, той ще построи дом за Името Ми.</verse>
        <verse osisID='1Kgs.5.6'>И сега, заповядай да ми насекат кедри от Ливан; и моите слуги ще бъдат с твоите слуги; и ще ти дам за заплата на слугите ти всичко, каквото кажеш — защото знаеш, че между нас няма никой, който да знае как да сече дърва като сидонците.</verse>
        <verse osisID='1Kgs.5.7'>И когато Хирам чу думите на Соломон, много се зарадва и каза: Благословен да бъде днес ГОСПОД, който даде на Давид мъдър син над този голям народ!</verse>
        <verse osisID='1Kgs.5.8'>И Хирам изпрати до Соломон да кажат: Чух посланието, което ми изпрати. Ще направя всичко, което желаеш, за кедровия и кипарисовия дървен материал.</verse>
        <verse osisID='1Kgs.5.9'>Моите слуги ще го свалят от Ливан до морето и аз ще го направя на салове и ще го докарам по море до мястото, което ми посочиш, и там ще се развържат, и ще го прибереш. А ти ще изпълниш желанието ми, като дадеш храна на дома ми.</verse>
        <verse osisID='1Kgs.5.10'>И така Хирам даде на Соломон кедров и кипарисов дървен материал според цялото му желание.</verse>
        <verse osisID='1Kgs.5.11'>А Соломон даде на Хирам двадесет хиляди кора пшеница за храна на дома му и двадесет кора пресовано маслинено масло. Соломон даваше това на Хирам всяка година.</verse>
        <verse osisID='1Kgs.5.12'>И ГОСПОД даде на Соломон мъдрост, както му беше обещал. И между Хирам и Соломон имаше мир и те двамата направиха договор.</verse>
        <verse osisID='1Kgs.5.13'>Тогава цар Соломон събра задължителни работници от целия Израил и задължителните работници бяха тридесет хиляди мъже.</verse>
        <verse osisID='1Kgs.5.14'>И ги изпращаше в Ливан на смени, по десет хиляди на месец; един месец бяха в Ливан и два месеца у дома. И Адонирам беше над задължителния труд.</verse>
        <verse osisID='1Kgs.5.15'>А Соломон имаше седемдесет хиляди носачи и осемдесет хиляди каменоделци в планините,</verse>
        <verse osisID='1Kgs.5.16'>освен главните надзиратели на Соломон, които бяха над работата, три хиляди и триста, които управляваха народа, който вършеше работата.</verse>
        <verse osisID='1Kgs.5.17'>И царят заповяда и те изкопаха големи камъни, благородни камъни, за да положат основата на дома с дялани камъни.</verse>
        <verse osisID='1Kgs.5.18'>Така зидарите на Соломон и зидарите на Хирам, и гевалците ги издялаха и подготвиха дървения материал и камъните за строежа на дома.</verse>
      </chapter>
      <chapter osisID='1Kgs.6'>
        <verse osisID='1Kgs.6.1'>И в четиристотин и осемдесетата година след излизането на израилевите синове от египетската земя, в четвъртата година от царуването на Соломон над Израил, в месец Зив, който е вторият месец, той започна да строи ГОСПОДНИЯ дом.</verse>
        <verse osisID='1Kgs.6.2'>А домът, който цар Соломон построи за ГОСПОДА, беше дълъг шестдесет лакътя, широк двадесет и висок тридесет лакътя.</verse>
        <verse osisID='1Kgs.6.3'>А предверната зала пред храмовата зала на дома беше дълга двадесет лакътя пред ширината на дома, и широка десет лакътя пред дома.</verse>
        <verse osisID='1Kgs.6.4'>И той направи за дома затворени решетъчни прозорци.</verse>
        <verse osisID='1Kgs.6.5'>А наоколо по стените на дома построи пристройки, по стените на дома около храмовата зала и вътрешната зала; и направи странични помещения наоколо.</verse>
        <verse osisID='1Kgs.6.6'>Долната пристройка беше широка пет лакътя, средната беше широка шест лакътя, а третата беше широка седем лакътя; защото отвън той направи отстъпи на дома, за да не се навлиза в стените на дома.</verse>
        <verse osisID='1Kgs.6.7'>И при строежа на дома той се строеше с камъни, издялани на кариерата, така че в дома не се чу нито чук, нито длето, нито какъвто и да е железен инструмент, докато се строеше.</verse>
        <verse osisID='1Kgs.6.8'>Входът за средните странични помещения беше от дясната страна на дома и по вити стълби се изкачваха до средния етаж, а от средния — до третия.</verse>
        <verse osisID='1Kgs.6.9'>Така той построи дома и го завърши и покри дома с кедрови греди и талпи.</verse>
        <verse osisID='1Kgs.6.10'>Построи и пристройките към целия дом, високи по пет лакътя; те се държаха за дома с кедрови греди.</verse>
        <verse osisID='1Kgs.6.11'>Тогава ГОСПОДНОТО слово беше към Соломон и каза:</verse>
        <verse osisID='1Kgs.6.12'>Относно този дом, който строиш, знай, че ако ходиш в наредбите Ми и изпълняваш правилата Ми, и пазиш всичките Ми заповеди, като ходиш в тях, Аз ще утвърдя с теб словото Си, което говорих на баща ти Давид;</verse>
        <verse osisID='1Kgs.6.13'>и ще обитавам сред израилевите синове и няма да оставя народа Си Израил.</verse>
        <verse osisID='1Kgs.6.14'>И Соломон построи дома и го завърши.</verse>
        <verse osisID='1Kgs.6.15'>И изгради стените на дома отвътре с кедрови дъски, облицова ги с дърво от пода на дома до стените на тавана, а пода на дома покри с кипарисови дъски.</verse>
        <verse osisID='1Kgs.6.16'>И изгради двадесетте лакътя в задната част на дома с кедрови дъски от пода до стените; изгради му ги отвътре за вътрешна зала, за Пресвятото място.</verse>
        <verse osisID='1Kgs.6.17'>А домът, храмовата зала отпред, беше четиридесет лакътя.</verse>
        <verse osisID='1Kgs.6.18'>А кедровото дърво отвътре на дома беше покрито с дърворезба от цветни пъпки и цъфнали цветя; всичко беше от кедрово дърво, камък не се виждаше.</verse>
        <verse osisID='1Kgs.6.19'>И той приготви вътрешната зала във вътрешната част на дома, за да постави там ковчега на ГОСПОДНИЯ завет.</verse>
        <verse osisID='1Kgs.6.20'>И предната част на вътрешната зала беше дълга двадесет лакътя, широка двадесет лакътя и висока двадесет лакътя; и той я обкова с чисто злато. Обкова и кедровия олтар.</verse>
        <verse osisID='1Kgs.6.21'>И Соломон обкова дома отвътре с чисто злато. И прекара златни верижки отпред пред вътрешната зала и я обкова със злато.</verse>
        <verse osisID='1Kgs.6.22'>Обкова със злато целия дом, докато завърши целия дом. Обкова със злато и целия олтар, който принадлежи на вътрешната зала.</verse>
        <verse osisID='1Kgs.6.23'>А във вътрешната зала направи два херувима от маслиново дърво, високи десет лакътя.</verse>
        <verse osisID='1Kgs.6.24'>Едното крило на херувима беше пет лакътя и другото крило на херувима — пет лакътя; всичко десет лакътя от единия край на крилете до края на другия край на крилете.</verse>
        <verse osisID='1Kgs.6.25'>Десет лакътя беше и другият херувим; двата херувима имаха една и съща мярка и една и съща форма.</verse>
        <verse osisID='1Kgs.6.26'>Височината на единия херувим беше десет лакътя, и също и на другия херувим.</verse>
        <verse osisID='1Kgs.6.27'>И той постави херувимите в средата на вътрешния дом; и крилете на херувимите бяха разперени, така че крилото на единия докосваше едната стена, а крилото на другия херувим докосваше другата стена. И крилете им се докосваха в средата на дома, крило до крило.</verse>
        <verse osisID='1Kgs.6.28'>И той обкова херувимите със злато.</verse>
        <verse osisID='1Kgs.6.29'>И на всичките стени на дома отвсякъде изряза дърворезби на херувими, палми и цъфнали цветя, отвътре и отвън.</verse>
        <verse osisID='1Kgs.6.30'>И обкова пода на дома със злато отвътре и отвън.</verse>
        <verse osisID='1Kgs.6.31'>За входа на вътрешната зала направи врати от маслиново дърво; горният праг и стълбовете на вратата бяха петоъгълни.</verse>
        <verse osisID='1Kgs.6.32'>И двете врати бяха от маслиново дърво и върху тях изряза дърворезби на херувими, палми и цъфнали цветя, и ги обкова със злато, и позлати херувимите и палмите.</verse>
        <verse osisID='1Kgs.6.33'>Така и за входа на храма направи четириъгълни стълбове на вратата от маслиново дърво,</verse>
        <verse osisID='1Kgs.6.34'>и две врати от кипарисово дърво; двете крила на едната врата се въртяха и двете крила на другата врата се въртяха.</verse>
        <verse osisID='1Kgs.6.35'>И той изряза на тях херувими, палми и цъфнали цветя, и ги обкова със злато, нанесено равномерно върху дърворезбата.</verse>
        <verse osisID='1Kgs.6.36'>И построи вътрешния двор с три реда дялани камъни и един ред кедрови греди.</verse>
        <verse osisID='1Kgs.6.37'>В четвъртата година, в месец Зив, основата на ГОСПОДНИЯ дом беше положена,</verse>
        <verse osisID='1Kgs.6.38'>а в единадесетата година, в месец Вул, който е осмият месец, домът беше завършен във всичките си части и според всичките си планове. Така, за седем години, той го построи.</verse>
      </chapter>
      <chapter osisID='1Kgs.7'>
        <verse osisID='1Kgs.7.1'>А Соломон строи своята къща тринадесет години и завърши цялата си къща.</verse>
        <verse osisID='1Kgs.7.2'>И построи къщата "Ливанска гора". Дължината й беше сто лакътя, ширината й — петдесет лакътя, а височината й — тридесет лакътя, на четири реда кедрови колони с кедрови греди върху колоните.</verse>
        <verse osisID='1Kgs.7.3'>Беше покрита с кедър отгоре над страничните помещения, които бяха върху колоните — четиридесет и пет на брой, по петнадесет на ред.</verse>
        <verse osisID='1Kgs.7.4'>И имаше решетки на прозорците в три реда — прозорец срещу прозорец в три реда.</verse>
        <verse osisID='1Kgs.7.5'>И всичките врати и стълбове на вратите имаха правоъгълни рамки; прозорец срещу прозорец в три реда.</verse>
        <verse osisID='1Kgs.7.6'>Той направи и предверна зала с колони, дълга петдесет лакътя и широка тридесет лакътя; и още една зала пред тази с колони и стъпала пред тях.</verse>
        <verse osisID='1Kgs.7.7'>Направи и престолната зала, в която да съди, Залата на съда; и тя беше покрита с кедрово дърво от пода до тавана.</verse>
        <verse osisID='1Kgs.7.8'>А къщата му, където живееше, беше в друг двор навътре от залата, със същата изработка. Соломон направи и къща като тази зала за дъщерята на фараона, която беше взел за жена.</verse>
        <verse osisID='1Kgs.7.9'>Всичко това беше от благородни камъни, камъни дялани по мярка, рязани с триони, отвътре и отвън, от основата до стрехите и отвън до големия двор.</verse>
        <verse osisID='1Kgs.7.10'>И основата беше от благородни камъни, големи камъни, камъни от десет лакътя и камъни от осем лакътя.</verse>
        <verse osisID='1Kgs.7.11'>И отгоре имаше благородни камъни, камъни дялани по мярка и кедрово дърво.</verse>
        <verse osisID='1Kgs.7.12'>Така големият двор наоколо имаше три реда дялани камъни и един ред кедрови греди, също като вътрешния двор на ГОСПОДНИЯ дом и предверната зала на дома.</verse>
        <verse osisID='1Kgs.7.13'>А цар Соломон изпрати да доведат Хирам от Тир.</verse>
        <verse osisID='1Kgs.7.14'>Той беше син на една вдовица от нефталимовото племе, а баща му беше тирянин. Той работеше с бронз и беше изпълнен с мъдрост и разум, и знание да работи всякаква работа с бронз. И той дойде при цар Соломон и изработи цялата му работа.</verse>
        <verse osisID='1Kgs.7.15'>Той изработи двата бронзови стълба. Височината на всеки един стълб беше осемнадесет лакътя и връв от дванадесет лакътя измерваше обиколката на другия стълб.</verse>
        <verse osisID='1Kgs.7.16'>Той направи и два капитела от леян бронз, за да ги постави на върховете на стълбовете. Височината на единия капител беше пет лакътя и височината на другия капител беше пет лакътя.</verse>
        <verse osisID='1Kgs.7.17'>На капителите, които бяха на върха на стълбовете, имаше плетени мрежи и венци от верижки — седем за единия капител и седем за другия капител.</verse>
        <verse osisID='1Kgs.7.18'>Така той направи стълбовете и два реда нарове наоколо на едната мрежа, за да покрие с нарове капителите, които бяха на върха на стълбовете; така направи и за другия капител.</verse>
        <verse osisID='1Kgs.7.19'>Капителите, които бяха на върха на стълбовете в предверната зала, бяха с формата на крем, от четири лакътя.</verse>
        <verse osisID='1Kgs.7.20'>Капителите на двата стълба също имаха отгоре нарове, до изпъкналата част, която беше до мрежата. Тези нарове бяха двеста, на редове наоколо върху всеки капител.</verse>
        <verse osisID='1Kgs.7.21'>И изправи стълбовете при предверната зала на храма. Изправи десния стълб и го нарече Яхин. Изправи и левия стълб и го нарече Воаз.</verse>
        <verse osisID='1Kgs.7.22'>И на върха на стълбовете имаше изработени кремове. Така се свърши изработката на стълбовете.</verse>
        <verse osisID='1Kgs.7.23'>Направи и леяното море, десет лакътя от единия му ръб до другия му ръб, с кръгла форма. Височината му беше пет лакътя и връв от тридесет лакътя измерваше обиколката му.</verse>
        <verse osisID='1Kgs.7.24'>Под ръба му декоративни цветни пъпки го обикаляха отвсякъде, по десет на лакът, и обхващаха морето отвсякъде. Цветните пъпки бяха на два реда, изляни заедно с него.</verse>
        <verse osisID='1Kgs.7.25'>То стоеше на дванадесет говеда: три обърнати на север, три обърнати на запад, три обърнати на юг и три обърнати на изток. Морето беше отгоре върху тях и всичките им задни части бяха обърнати навътре.</verse>
        <verse osisID='1Kgs.7.26'>Дебелината му беше една длан, а ръбът му беше изработен като ръба на чаша, като цвят на крем; и събираше две хиляди вата.</verse>
        <verse osisID='1Kgs.7.27'>Направи и десет бронзови стойки; дължината на една стойка беше четири лакътя, ширината й — четири лакътя и височината й — три лакътя.</verse>
        <verse osisID='1Kgs.7.28'>А ето изработката на стойките: те имаха странични плочи и страничните плочи бяха между рамките;</verse>
        <verse osisID='1Kgs.7.29'>и на краищата, които бяха между рамките, имаше лъвове, говеда и херувими; и отгоре на рамките имаше поставка, а отдолу на лъвовете и говедата имаше венци, направени като висящи.</verse>
        <verse osisID='1Kgs.7.30'>А всяка стойка имаше четири бронзови колела с бронзови оси и четирите й крака имаха рамена; рамената бяха изляни под умивалника и срещу всяко имаше венци.</verse>
        <verse osisID='1Kgs.7.31'>И отворът й вътре в капитела и отгоре беше един лакът и отворът й беше кръгъл, като изработката на стойката, един лакът и половина; и на отвора й имаше резба; а краищата им бяха четвъртити, а не кръгли.</verse>
        <verse osisID='1Kgs.7.32'>И четирите колела бяха под краищата и осите на колелата се съединяваха със стойката. Височината на едното колело беше един лакът и половина.</verse>
        <verse osisID='1Kgs.7.33'>Изработката на колелата беше като изработката на колело на колесница; осите им, кръговете им, спиците им и главините им бяха целите изляни.</verse>
        <verse osisID='1Kgs.7.34'>А на четирите ъгъла на всяка стойка имаше четири рамена; рамената й бяха част от самата стойка.</verse>
        <verse osisID='1Kgs.7.35'>И в горната част на стойката имаше кръгла форма висока половин лакът; и в горната част на стойката бяха дръжките й и краищата й, част от самата нея.</verse>
        <verse osisID='1Kgs.7.36'>И по плочите на дръжките й и по краищата му той изряза херувими, лъвове и палми, според свободното място върху всяко, с венци наоколо.</verse>
        <verse osisID='1Kgs.7.37'>Така направи десетте стойки; всички бяха от една отливка, с една мярка и една форма.</verse>
        <verse osisID='1Kgs.7.38'>Направи и десет умивалника от бронз; един умивалник побираше четиридесет вати и един умивалник беше четири лакътя. Върху всяка от десетте стойки имаше по един умивалник.</verse>
        <verse osisID='1Kgs.7.39'>После постави стойките — пет от дясната страна на дома и пет от лявата страна на дома; и постави леяното море от дясната страна на дома, на изток, към юг.</verse>
        <verse osisID='1Kgs.7.40'>И Хирам направи умивалниците и лопатите, и легените. Така Хирам приключи вършенето на цялата работа, която вършеше на цар Соломон за ГОСПОДНИЯ дом:</verse>
        <verse osisID='1Kgs.7.41'>двата стълба, кръглите капители, които бяха на върха на двата стълба, двете мрежи, за да покриват двата кръгли капитела, които бяха на върха на стълбовете;</verse>
        <verse osisID='1Kgs.7.42'>и четиристотинте нара за двете мрежи — по два реда нарове за всяка мрежа, за да покриват двата кръгли капитела, които бяха на върховете на стълбовете;</verse>
        <verse osisID='1Kgs.7.43'>и десетте стойки и десетте умивалника върху стойките;</verse>
        <verse osisID='1Kgs.7.44'>едното море и дванадесетте говеда под морето;</verse>
        <verse osisID='1Kgs.7.45'>котлите, лопатите и легените. Всички тези вещи, които Хирам направи на цар Соломон за ГОСПОДНИЯ дом, бяха от полиран бронз.</verse>
        <verse osisID='1Kgs.7.46'>Царят ги изля на Йорданското поле в глинената земя между Сокхот и Царетан.</verse>
        <verse osisID='1Kgs.7.47'>И Соломон остави всичките вещи, без да ги претегли, защото бяха прекалено много; теглото на бронза не можеше да се установи.</verse>
        <verse osisID='1Kgs.7.48'>Така Соломон направи всичките вещи, които бяха за ГОСПОДНИЯ дом: златния олтар и златната маса, на която се полагаха присъствените хлябове,</verse>
        <verse osisID='1Kgs.7.49'>светилниците — пет от дясната страна и пет от лявата, пред вътрешната зала, от чисто злато; и цветята и светилата, и щипците от злато;</verse>
        <verse osisID='1Kgs.7.50'>чашите, ножовете, легените, тамянниците и кадилниците от чисто злато; и резетата за вратите на вътрешния дом, на пресвятото място, и за вратите на дома, на храма, от злато.</verse>
        <verse osisID='1Kgs.7.51'>Така беше завършена цялата работа, която цар Соломон извърши за ГОСПОДНИЯ дом. И Соломон внесе нещата, посветени от баща му Давид — среброто и златото, и вещите — и ги сложи в съкровищниците на ГОСПОДНИЯ дом.</verse>
      </chapter>
      <chapter osisID='1Kgs.8'>
        <verse osisID='1Kgs.8.1'>Тогава Соломон събра старейшините на Израил и всичките глави на племената, първенците на бащините домове на израилевите синове при цар Соломон в Ерусалим, за да пренесат ковчега на ГОСПОДНИЯ завет от Давидовия град, който е Сион.</verse>
        <verse osisID='1Kgs.8.2'>И всичките израилеви мъже се събраха при цар Соломон на празника в месец Етаним, който е седмият месец.</verse>
        <verse osisID='1Kgs.8.3'>Дойдоха всичките старейшини на Израил и свещениците вдигнаха ковчега,</verse>
        <verse osisID='1Kgs.8.4'>и пренесоха ГОСПОДНИЯ ковчег и шатъра за срещане, и всичките свети принадлежности, които бяха в шатъра; свещениците и левитите ги пренесоха.</verse>
        <verse osisID='1Kgs.8.5'>И цар Соломон и цялото израилево общество, което се беше събрало при него и беше с него пред ковчега, жертваха овце и говеда, които поради множеството си не можеха да се пресметнат или изброят.</verse>
        <verse osisID='1Kgs.8.6'>И свещениците донесоха ковчега на ГОСПОДНИЯ завет на мястото му, във вътрешната зала на дома, в Пресвятото място, под крилете на херувимите;</verse>
        <verse osisID='1Kgs.8.7'>защото херувимите простираха криле над мястото на ковчега и херувимите покриваха отгоре ковчега и прътовете му.</verse>
        <verse osisID='1Kgs.8.8'>А прътовете бяха толкова дълги, че краищата на прътовете се виждаха от святото място пред вътрешната зала, а навън не се виждаха. И те са там и до днес.</verse>
        <verse osisID='1Kgs.8.9'>В ковчега нямаше нищо друго освен двете каменни плочи, които Мойсей сложи там на Хорив, където ГОСПОД направи завет с израилевите синове, когато те излязоха от египетската земя.</verse>
        <verse osisID='1Kgs.8.10'>И когато свещениците излязоха от святото място, облакът изпълни ГОСПОДНИЯ дом;</verse>
        <verse osisID='1Kgs.8.11'>и свещениците не можеха да пристъпят да служат заради облака, понеже ГОСПОДНАТА слава изпълваше ГОСПОДНИЯ дом.</verse>
        <verse osisID='1Kgs.8.12'>Тогава Соломон каза: ГОСПОД е казал, че ще обитава в мрак.</verse>
        <verse osisID='1Kgs.8.13'>Построих Ти извисен дом, място, в което да обитаваш до века.</verse>
        <verse osisID='1Kgs.8.14'>И царят обърна лицето си и благослови цялото израилево събрание, а цялото израилево събрание стоеше.</verse>
        <verse osisID='1Kgs.8.15'>И каза: Благословен да бъде ГОСПОД, Израилевият Бог, който говори с устата Си на баща ми Давид и го изпълни с ръката Си, като каза:</verse>
        <verse osisID='1Kgs.8.16'>От деня, когато изведох народа Си Израил от Египет, Аз не избрах град от всичките израилеви племена, където да се построи дом, за да бъде там Името Ми, но избрах Давид да бъде над народа Ми Израил.</verse>
        <verse osisID='1Kgs.8.17'>И на сърцето на баща ми Давид беше да построи дом за Името на ГОСПОДА, Израилевия Бог.</verse>
        <verse osisID='1Kgs.8.18'>Но ГОСПОД каза на баща ми Давид: Това, че ти беше на сърцето да построиш дом за Името Ми, направи добре, че това беше в сърцето ти.</verse>
        <verse osisID='1Kgs.8.19'>Но няма ти да построиш дома, а синът ти, който ще излезе от семенниците ти; той ще построи дома за Името Ми.</verse>
        <verse osisID='1Kgs.8.20'>И ГОСПОД изпълни думата Си, която говори; и аз се издигнах на мястото на баща си Давид и седнах на израилевия престол, както ГОСПОД говори, и построих дома за Името на ГОСПОДА, Израилевия Бог.</verse>
        <verse osisID='1Kgs.8.21'>И приготвих там място за ковчега, в който е заветът на ГОСПОДА, който Той направи с бащите ни, когато ги изведе от египетската земя.</verse>
        <verse osisID='1Kgs.8.22'>Тогава Соломон застана пред ГОСПОДНИЯ олтар пред цялото израилево събрание и разтвори ръцете си към небето,</verse>
        <verse osisID='1Kgs.8.23'>и каза: ГОСПОДИ, Боже Израилев, нито на небето горе, нито на земята долу има Бог като Теб, който пазиш завета и милостта за слугите Си, които ходят пред Теб с цялото си сърце,</verse>
        <verse osisID='1Kgs.8.24'>който си изпълнил към слугата Си Давид, баща ми, това, което си му обещал! С устата Си си го говорил и с ръката Си си го изпълнил, както е днес.</verse>
        <verse osisID='1Kgs.8.25'>И сега, ГОСПОДИ, Боже Израилев, изпълни към слугата Си Давид, баща ми, каквото си му обещал, като си казал: Няма да ти липсва мъж пред Мен, който да седи на израилевия престол, ако само синовете ти внимават в пътя си, да ходят пред Мен, както ти си ходил пред Мен.</verse>
        <verse osisID='1Kgs.8.26'>И сега, Боже Израилев, моля Те, нека се утвърди словото Ти, което си говорил на слугата Си Давид, баща ми!</verse>
        <verse osisID='1Kgs.8.27'>Но наистина ли Бог ще обитава на земята? Ето, небесата и небесата на небесата не могат да Те поберат — колко по-малко този дом, който аз построих!</verse>
        <verse osisID='1Kgs.8.28'>Но обърни внимание на молитвата на слугата Си и на молбата му, ГОСПОДИ, Боже мой, за да послушаш вика и молитвата, с която слугата Ти се моли днес пред Теб,</verse>
        <verse osisID='1Kgs.8.29'>за да бъдат очите Ти отворени ден и нощ към този дом, към мястото, за което си казал: Там ще бъде Името Ми! — за да слушаш молитвата, с която слугата Ти се моли към това място.</verse>
        <verse osisID='1Kgs.8.30'>И послушай молбата на слугата Си и на народа Си Израил, когато се молят към това място. Чуй на мястото, където обитаваш, в небето; чуй и прости!</verse>
        <verse osisID='1Kgs.8.31'>Ако някой съгреши против ближния си и му наложат клетва и го накарат да се закълне, и клетвата дойде пред Твоя олтар в този дом,</verse>
        <verse osisID='1Kgs.8.32'>тогава Ти чуй в небето и подействай, и отсъди за слугите Си, като осъдиш злия и докараш пътя му върху главата му, а оправдаеш праведния и му отдадеш според правдата му!</verse>
        <verse osisID='1Kgs.8.33'>Когато Твоят народ Израил бъде разбит пред врага, защото са съгрешили против Теб; ако се обърнат към Теб и прославят Името Ти, и се помолят, и отправят молба към Теб в този дом,</verse>
        <verse osisID='1Kgs.8.34'>тогава Ти чуй в небето и прости греха на Своя народ Израил, и ги върни в земята, която си дал на бащите им!</verse>
        <verse osisID='1Kgs.8.35'>Когато небето се затвори и няма дъжд, понеже са съгрешили против Теб; и се помолят към това място и прославят Името Ти, и се обърнат от греха си, понеже ги смиряваш,</verse>
        <verse osisID='1Kgs.8.36'>тогава Ти чуй в небето и прости греха на слугите Си и на народа Си Израил, като им покажеш добрия път, по който трябва да ходят, и дай дъжд на земята Си, която си дал на народа си за наследство!</verse>
        <verse osisID='1Kgs.8.37'>Когато настане глад в земята, когато има мор, когато има главня и мана, когато има скакалци или гъсеници, когато врагът им ги обсади в земята на градовете им — каквато и язва, каквато и болест да има —</verse>
        <verse osisID='1Kgs.8.38'>каквато и молитва или молба да се принесе от някой човек или от целия Ти народ Израил, когато всеки познае раната на сърцето си и простре ръцете си към този дом,</verse>
        <verse osisID='1Kgs.8.39'>тогава Ти чуй в небето, в мястото, където обитаваш, и прости, и подействай, и отдай на всекиго според всичките му пътища, като познаваш сърцето му — защото Ти, само Ти познаваш сърцата на всички човешки синове —</verse>
        <verse osisID='1Kgs.8.40'>за да Ти се боят през всичките дни, когато живеят в земята, която си дал на бащите ни!</verse>
        <verse osisID='1Kgs.8.41'>Също и за чужденеца, който не е от народа Ти Израил, но идва от далечна страна заради Името Ти —</verse>
        <verse osisID='1Kgs.8.42'>защото ще чуят за Твоето велико Име и за Твоята мощна ръка, и за Твоята издигната мишца — когато дойде и се помоли към този дом,</verse>
        <verse osisID='1Kgs.8.43'>тогава Ти чуй в небето, в мястото, където обитаваш, и направи според всичко, за което чужденецът извика към Теб; за да познаят всичките народи на земята Името Ти, за да Ти се боят както Твоят народ Израил и да познаят, че с Твоето Име се нарича този дом, който построих!</verse>
        <verse osisID='1Kgs.8.44'>Когато народът Ти излезе на бой срещу врага си по пътя, по който го изпратиш, и се помолят на ГОСПОДА към града, който Ти си избрал, и дома, който построих за Името Ти,</verse>
        <verse osisID='1Kgs.8.45'>тогава чуй в небето молитвата им и молбата им и защити правото им!</verse>
        <verse osisID='1Kgs.8.46'>Когато съгрешат против Теб — защото няма човек, който да не греши — и Ти им се разгневиш, и ги предадеш на врага и онези, които ги пленяват, ги отведат пленени в земята на врага, далечна или близка;</verse>
        <verse osisID='1Kgs.8.47'>и те вземат това присърце в земята, където са отведени в плен, и се обърнат и отправят молба към Теб в земята на онези, които са ги пленили, и кажат: Съгрешихме, извършихме беззаконие, постъпихме безбожно! —</verse>
        <verse osisID='1Kgs.8.48'>и ако се обърнат към Теб с цялото си сърце и с цялата си душа в земята на враговете си, които са ги отвели в плен, и Ти се помолят към земята си, която си дал на бащите им, към града, който си избрал, и дома, който построих за Името Ти,</verse>
        <verse osisID='1Kgs.8.49'>тогава чуй в небето, в мястото, където обитаваш, молитвата им и молбата им и защити правото им;</verse>
        <verse osisID='1Kgs.8.50'>и прости на народа Си, каквото са съгрешили против Теб, и всичките им престъпления, с които са престъпили против Теб, и им дай да намерят милост пред онези, които са ги пленили, за да се смилят над тях,</verse>
        <verse osisID='1Kgs.8.51'>защото са Твой народ и Твое наследство, което си извел от Египет, отсред желязната пещ!</verse>
        <verse osisID='1Kgs.8.52'>И нека очите Ти бъдат отворени за молбата на слугата Ти и за молбата на народа Ти Израил, за да ги слушаш, за каквото и да Те призоват,</verse>
        <verse osisID='1Kgs.8.53'>защото Ти си ги отделил от всичките народи на земята за Свое наследство, както си говорил чрез слугата Си Мойсей, когато си извел бащите ни от Египет, Господи БОЖЕ!</verse>
        <verse osisID='1Kgs.8.54'>И когато Соломон свърши да принася цялата тази молитва и молба към ГОСПОДА, той стана отпред ГОСПОДНИЯ олтар, където беше коленичил с ръцете си разтворени към небето.</verse>
        <verse osisID='1Kgs.8.55'>И той застана и благослови с висок глас цялото израилево събрание, и каза:</verse>
        <verse osisID='1Kgs.8.56'>Благословен да бъде ГОСПОД, който даде спокойствие на народа Си Израил, според всичко, което беше обещал. Нито една дума не пропадна от всичките Му добри думи, които говори чрез слугата Си Мойсей.</verse>
        <verse osisID='1Kgs.8.57'>ГОСПОД, нашият Бог, да бъде с нас, както е бил с бащите ни, да не ни остави и да не ни отхвърли,</verse>
        <verse osisID='1Kgs.8.58'>за да наклони сърцата ни към Себе Си, за да ходим във всичките Му пътища и да пазим заповедите Му и наредбите Му, и правилата Му, които е заповядал на бащите ни!</verse>
        <verse osisID='1Kgs.8.59'>И тези мои думи, с които отправих молба пред ГОСПОДА, нека бъдат близо до ГОСПОДА, нашия Бог, ден и нощ, за да защитава правото на слугата Си и правото на народа Си Израил според нуждата за всеки ден,</verse>
        <verse osisID='1Kgs.8.60'>за да познаят всичките народи на земята, че ГОСПОД е Бог и няма друг!</verse>
        <verse osisID='1Kgs.8.61'>Затова нека сърцата ви бъдат неразделени към ГОСПОДА, нашия Бог, да ходите в наредбите Му и да пазите заповедите Му, както е днес.</verse>
        <verse osisID='1Kgs.8.62'>Тогава царят и целият Израил с него принесоха жертви пред ГОСПОДА.</verse>
        <verse osisID='1Kgs.8.63'>И Соломон принесе за примирителна жертва, която пожертва на ГОСПОДА, двадесет и две хиляди говеда и сто и двадесет хиляди овце. Така царят и всичките израилеви синове посветиха ГОСПОДНИЯ дом.</verse>
        <verse osisID='1Kgs.8.64'>В същия ден царят освети средата на двора, който беше пред ГОСПОДНИЯ дом, защото там принесе всеизгарянето и хлебния принос, и тлъстината на примирителните жертви, понеже бронзовият олтар, който беше пред ГОСПОДА, беше прекалено малък, за да побере всеизгарянето и хлебния принос, и тлъстината на примирителните жертви.</verse>
        <verse osisID='1Kgs.8.65'>И в онова време Соломон и целият Израил с него, голямо събрание, от прохода на Емат до Египетския поток, направиха празника на колибите пред ГОСПОДА, нашия Бог, за седем дни и още седем дни, общо четиринадесет дни.</verse>
        <verse osisID='1Kgs.8.66'>На осмия ден разпусна народа и те благословиха царя и си отидоха в шатрите си радостни и с весело сърце заради цялото добро, което ГОСПОД беше показал към слугата Си Давид и към народа Си Израил.</verse>
      </chapter>
      <chapter osisID='1Kgs.9'>
        <verse osisID='1Kgs.9.1'>И когато Соломон беше завършил строежа на ГОСПОДНИЯ дом и царската къща, и всяко желание на Соломон, което пожела да извърши,</verse>
        <verse osisID='1Kgs.9.2'>ГОСПОД се яви на Соломон втори път, както му се беше явил в Гаваон.</verse>
        <verse osisID='1Kgs.9.3'>И ГОСПОД му каза: Чух молитвата ти и молбата ти, която отправи пред Мен. Осветих този дом, който ти построи, за да поставя там Името Си до века; и очите Ми и сърцето Ми ще бъдат постоянно там.</verse>
        <verse osisID='1Kgs.9.4'>А ти, ако ходиш пред Мен, както ходи баща ти Давид, с цяло сърце и в правота, като постъпваш според всичко, което ти заповядах, и пазиш наредбите Ми и правилата Ми,</verse>
        <verse osisID='1Kgs.9.5'>тогава ще утвърдя престола на царството ти над Израил до века, както обещах на баща ти Давид, като казах: Няма да ти липсва мъж на израилевия престол.</verse>
        <verse osisID='1Kgs.9.6'>Но ако вие и синовете ви се отвърнете от след Мен и не пазите заповедите Ми и наредбите Ми, които поставих пред вас, и отидете и служите на други богове и им се поклоните,</verse>
        <verse osisID='1Kgs.9.7'>тогава ще отсека Израил от земята, която съм му дал, и ще отхвърля от лицето Си дома, който осветих за Името Си. И Израил ще стане за поговорка и за подигравка сред всичките народи.</verse>
        <verse osisID='1Kgs.9.8'>А този дом, който трябваше да бъде извисен — всеки, който минава покрай него, ще се ужасява и ще подсвирва. И ще казват: Защо ГОСПОД направи така на тази земя и на този дом?</verse>
        <verse osisID='1Kgs.9.9'>И ще отговарят: Защото оставиха ГОСПОДА, своя Бог, който изведе бащите им от египетската земя, и приеха други богове и им се поклониха, и им служиха — затова ГОСПОД докара върху тях цялото това зло.</verse>
        <verse osisID='1Kgs.9.10'>А в края на двадесетте години, през които Соломон беше построил двата дома — ГОСПОДНИЯ дом и царската къща —</verse>
        <verse osisID='1Kgs.9.11'>а Хирам, царят на Тир, беше помогнал на Соломон с кедров и кипарисов дървен материал и злато според цялото му желание, тогава цар Соломон даде на Хирам двадесет града в галилейската земя.</verse>
        <verse osisID='1Kgs.9.12'>И Хирам излезе от Тир, за да види градовете, които му беше дал Соломон, но не му се видяха добри.</verse>
        <verse osisID='1Kgs.9.13'>И каза: Какви са тези градове, които си ми дал, брате мой? И ги нарече земята Хавул, както се наричат и до днес.</verse>
        <verse osisID='1Kgs.9.14'>А Хирам изпрати на царя сто и двадесет таланта злато.</verse>
        <verse osisID='1Kgs.9.15'>А така стояха нещата със задължителния труд, който цар Соломон наложи, за да построи ГОСПОДНИЯ дом и своята къща, и Мило, и стената на Ерусалим, и Асор, и Магедон, и Гезер.</verse>
        <verse osisID='1Kgs.9.16'>Защото фараонът, египетският цар, се беше изкачил и беше превзел Гезер, и го беше изгорил с огън, и беше избил ханаанците, които живееха в града, и го беше дал за зестра на дъщеря си, жената на Соломон.</verse>
        <verse osisID='1Kgs.9.17'>И Соломон построи Гезер и долния Веторон,</verse>
        <verse osisID='1Kgs.9.18'>и Ваалат, и Тадмор в пустинята, в земята,</verse>
        <verse osisID='1Kgs.9.19'>и всичките градове за житниците, които Соломон имаше, и градовете за колесниците и градовете за конниците, и всяко желание на Соломон, което пожела да построи в Ерусалим, в Ливан и в цялата земя на царството си.</verse>
        <verse osisID='1Kgs.9.20'>А целият народ, който беше останал от аморейците, хетейците, ферезейците, евейците и евусейците, които не бяха от израилевите синове,</verse>
        <verse osisID='1Kgs.9.21'>синовете им, които бяха останали след тях в земята, над които израилевите синове не бяха могли да изпълнят проклятието, тях Соломон направи принудителни работници, както е и до днес.</verse>
        <verse osisID='1Kgs.9.22'>Но от израилевите синове Соломон не направи слуги, а те бяха военни мъже и негови слуги, и негови началници, негови военачалници, началници на колесниците му и на конниците му.</verse>
        <verse osisID='1Kgs.9.23'>А главните надзиратели над работата на Соломон бяха петстотин и петдесет души и управляваха народа, който вършеше работата.</verse>
        <verse osisID='1Kgs.9.24'>И щом дъщерята на фараона се изкачи от Давидовия град в своята къща, която Соломон беше построил за нея, той построи Мило.</verse>
        <verse osisID='1Kgs.9.25'>И три пъти в годината Соломон принасяше всеизгаряния и примирителни жертви върху олтара, който построи на ГОСПОДА, и кадеше върху олтара, който беше пред ГОСПОДА. Така той завърши дома.</verse>
        <verse osisID='1Kgs.9.26'>И цар Соломон построи кораби в Есион-Гавер, който е при Елат, на брега на Червено море, в земята Едом.</verse>
        <verse osisID='1Kgs.9.27'>И Хирам изпрати на корабите слугите си, моряци, опитни в морето, заедно със слугите на Соломон.</verse>
        <verse osisID='1Kgs.9.28'>И те отидоха в Офир и взеха оттам четиристотин и двадесет таланта злато, и го донесоха на цар Соломон.</verse>
      </chapter>
      <chapter osisID='1Kgs.10'>
        <verse osisID='1Kgs.10.1'>И савската царица чу слуха за Соломон заради ГОСПОДНОТО Име и дойде, за да го изпита със загадки.</verse>
        <verse osisID='1Kgs.10.2'>Тя дойде в Ерусалим с много голяма свита, с камили, които носеха аромати и злато в много голямо количество, и скъпоценни камъни. И тя дойде при Соломон и говори с него за всичко, което имаше на сърце.</verse>
        <verse osisID='1Kgs.10.3'>И Соломон отговори на всичките й въпроси; нямаше нищо скрито за царя, което не й обясни.</verse>
        <verse osisID='1Kgs.10.4'>И когато савската царица видя цялата мъдрост на Соломон и дома, който беше построил,</verse>
        <verse osisID='1Kgs.10.5'>и храната на трапезата му, и седенето на слугите му, и стоенето на служителите му, и облеклото им, и виночерпците му, и изкачването, с което се изкачваше в ГОСПОДНИЯ дом, дъхът й секна.</verse>
        <verse osisID='1Kgs.10.6'>И тя каза на царя: Вярна беше думата, която чух в земята си, за делата ти и за мъдростта ти.</verse>
        <verse osisID='1Kgs.10.7'>И аз не вярвах на думите, докато не дойдох и не видях с очите си; и ето, дори и половината не ми е било казано. Мъдростта ти и благата ти надминават слуха, който бях чула.</verse>
        <verse osisID='1Kgs.10.8'>Блажени хората ти и блажени тези твои слуги, които стоят постоянно пред теб и слушат мъдростта ти!</verse>
        <verse osisID='1Kgs.10.9'>Благословен ГОСПОД, твоят Бог, който благоволи в теб, да те постави на израилевия престол! Понеже ГОСПОД е възлюбил Израил до века, затова те е направил цар, за да вършиш правосъдие и правда.</verse>
        <verse osisID='1Kgs.10.10'>И тя даде на царя сто и двадесет таланта злато и аромати в много голямо количество и скъпоценни камъни. Никога вече не дойде такова изобилие от аромати, като това, което савската царица даде на цар Соломон.</verse>
        <verse osisID='1Kgs.10.11'>А и корабите на Хирам, които докарваха злато от Офир, докараха от Офир много голямо количество алмугово дърво и скъпоценни камъни.</verse>
        <verse osisID='1Kgs.10.12'>И царят направи от алмуговото дърво парапети за ГОСПОДНИЯ дом и за царската къща и арфи и лири за певците. Толкова много алмугово дърво не е идвало и не е било виждано и до днес.</verse>
        <verse osisID='1Kgs.10.13'>И цар Соломон даде на савската царица всичко, което тя пожела, за което помоли, освен онова, което цар Соломон й даде по своя воля. И тя се обърна и отиде в земята си, тя и слугите й.</verse>
        <verse osisID='1Kgs.10.14'>А теглото на златото, което идваше при Соломон за една година, беше шестстотин шестдесет и шест таланта злато,</verse>
        <verse osisID='1Kgs.10.15'>освен онова, което се събираше от търговците, от приходите на търговците, от всичките царе на Арабия и от управителите на страната.</verse>
        <verse osisID='1Kgs.10.16'>И цар Соломон направи двеста щита от ковано злато — с шестстотин сикъла злато се покриваше всеки щит —</verse>
        <verse osisID='1Kgs.10.17'>и триста щитчета от ковано злато — с три мнаси злато се покриваше всяко щитче. И царят ги постави в къщата "Ливанска гора".</verse>
        <verse osisID='1Kgs.10.18'>И царят направи един голям престол от слонова кост и го обкова с чисто злато.</verse>
        <verse osisID='1Kgs.10.19'>Престолът имаше шест стъпала и горната част на престола беше кръгла отзад; имаше и подлакътници от двете страни на мястото за сядане, и два лъва стояха до подлакътниците.</verse>
        <verse osisID='1Kgs.10.20'>И дванадесет лъва стояха там, на шестте стъпала, по един от всяка страна. Такова нещо не е било правено за никое друго царство.</verse>
        <verse osisID='1Kgs.10.21'>И всички съдове за пиене на цар Соломон бяха от злато, и всичките съдове на къщата "Ливанска гора" бяха от чисто злато. Нищо не беше от сребро, то се считаше за нищо в дните на Соломон.</verse>
        <verse osisID='1Kgs.10.22'>Защото царят имаше тарсийски кораби в морето, заедно с корабите на Хирам; веднъж на три години тарсийските кораби идваха натоварени със злато и сребро, слонова кост и маймуни, и пауни.</verse>
        <verse osisID='1Kgs.10.23'>И цар Соломон беше по-велик от всичките царе на света по богатство и мъдрост.</verse>
        <verse osisID='1Kgs.10.24'>И цялата земя търсеше лицето на Соломон, за да чуе мъдростта му, която Бог беше вложил в сърцето му.</verse>
        <verse osisID='1Kgs.10.25'>И те донасяха всеки дара си: вещи от сребро и вещи от злато, и облекла, и оръжия, и аромати, коне и мулета. Така ставаше година след година.</verse>
        <verse osisID='1Kgs.10.26'>И Соломон събра колесници и конници и имаше хиляда и четиристотин колесници и дванадесет хиляди конници, и ги настани в градовете за колесниците и при царя в Ерусалим.</verse>
        <verse osisID='1Kgs.10.27'>И царят направи среброто в Ерусалим като камъни и направи кедрите многобройни като черниците в низината.</verse>
        <verse osisID='1Kgs.10.28'>И износът на коне за Соломон ставаше от Египет; кервани от царски търговци ги купуваха на стада за определена цена.</verse>
        <verse osisID='1Kgs.10.29'>И една колесница, която се изнасяше и докарваше от Египет, се купуваше за шестстотин сребърни сикъла, а един кон — за сто и петдесет. И така се изнасяха и за всичките хетейски царе и за арамейските царе чрез ръката на търговците.</verse>
      </chapter>
      <chapter osisID='1Kgs.11'>
        <verse osisID='1Kgs.11.1'>А цар Соломон залюби освен дъщерята на фараона и много чужденки — моавки, амонки, едомки, сидонки, хетейки,</verse>
        <verse osisID='1Kgs.11.2'>от народите, за които ГОСПОД беше казал на израилевите синове: Да не влизате между тях и те да не влизат между вас, защото непременно ще наклонят сърцето ви към боговете си. А Соломон се прилепи към тях с желание.</verse>
        <verse osisID='1Kgs.11.3'>Имаше и седемстотин жени княгини и триста наложници; и жените му отклониха сърцето му.</verse>
        <verse osisID='1Kgs.11.4'>И когато Соломон остаря, жените му отклониха сърцето му след други богове; и сърцето му не беше неразделено с ГОСПОДА, неговия Бог, като сърцето на баща му Давид.</verse>
        <verse osisID='1Kgs.11.5'>И Соломон отиде след Астарта, богинята на сидонците, и след Мелхом, гнусотията на амонците.</verse>
        <verse osisID='1Kgs.11.6'>И Соломон извърши зло пред ГОСПОДА и не следваше напълно ГОСПОДА, както баща му Давид.</verse>
        <verse osisID='1Kgs.11.7'>Тогава Соломон построи високо място за Хамос, гнусотията на Моав, на хълма пред Ерусалим, и на Молох, гнусотията на синовете на Амон.</verse>
        <verse osisID='1Kgs.11.8'>Така направи и за всичките си жени чужденки, които кадяха и жертваха на боговете си.</verse>
        <verse osisID='1Kgs.11.9'>И ГОСПОД се разгневи на Соломон, понеже сърцето му се беше отклонило от ГОСПОДА, Израилевия Бог, който му се беше явил два пъти</verse>
        <verse osisID='1Kgs.11.10'>и му беше заповядал за това нещо, да не отива след други богове; но той не спази онова, което ГОСПОД беше заповядал.</verse>
        <verse osisID='1Kgs.11.11'>И ГОСПОД каза на Соломон: Понеже това се намери у теб и ти не опази завета Ми и наредбите Ми, които ти заповядах, непременно ще откъсна царството от теб и ще го дам на слугата ти.</verse>
        <verse osisID='1Kgs.11.12'>Но заради баща ти Давид няма да го направя в твоите дни, а ще го откъсна от ръката на сина ти.</verse>
        <verse osisID='1Kgs.11.13'>Няма обаче да откъсна цялото царство; едно племе ще дам на сина ти заради слугата Ми Давид и заради Ерусалим, който избрах.</verse>
        <verse osisID='1Kgs.11.14'>И ГОСПОД издигна противник на Соломон — едомеца Адад; той беше от царското потекло в Едом.</verse>
        <verse osisID='1Kgs.11.15'>Защото стана така, че когато Давид беше във война с Едом и военачалникът Йоав се изкачи да погребе убитите и изтреби всеки от мъжки пол в Едом —</verse>
        <verse osisID='1Kgs.11.16'>понеже Йоав остана там с целия Израил шест месеца, докато не изтреби всеки от мъжки пол в Едом —</verse>
        <verse osisID='1Kgs.11.17'>тогава Адад побягна, за да отиде в Египет, той и с него няколко едомци от слугите на баща му; а Адад беше малко момче.</verse>
        <verse osisID='1Kgs.11.18'>И те станаха от Мадиам и дойдоха във Фаран. И взеха със себе си мъже от Фаран и дойдоха в Египет при фараона, египетския цар, а той му даде къща и му определи храна, и му даде земя.</verse>
        <verse osisID='1Kgs.11.19'>И Адад намери голямо благоволение пред фараона и той му даде за жена сестрата на жена си, сестрата на царица Тахпенеса.</verse>
        <verse osisID='1Kgs.11.20'>И сестрата на Тахпенеса му роди сина му Генуват, когото Тахпенеса отби в дома на фараона; и Генуват беше в дома на фараона между синовете на фараона.</verse>
        <verse osisID='1Kgs.11.21'>Но когато Адад чу в Египет, че Давид е легнал при бащите си и че военачалникът Йоав е мъртъв, Адад каза на фараона: Пусни ме да отида в земята си!</verse>
        <verse osisID='1Kgs.11.22'>Тогава фараонът му каза: Но какво ти липсваше при мен, че сега искаш да отидеш в земята си? И той отговори: Нищо, но моля те, пусни ме!</verse>
        <verse osisID='1Kgs.11.23'>Бог му издигна и друг противник — Резон, сина на Елиада, който беше избягал от господаря си Ададезер, царя на Сова.</verse>
        <verse osisID='1Kgs.11.24'>И той си събра мъже и стана главатар на разбойническа чета, след като Давид изби тези от Сова; и те отидоха в Дамаск и се заселиха там и царуваха в Дамаск.</verse>
        <verse osisID='1Kgs.11.25'>Той беше противник на Израил през всичките дни на Соломон, освен злото, което правеше Адад; той мразеше Израил и царуваше над Арам.</verse>
        <verse osisID='1Kgs.11.26'>После Еровоам, синът на Нават, ефратец от Сарида, слуга на Соломон, чиято майка се казваше Серуа и беше вдовица, също вдигна ръка против царя.</verse>
        <verse osisID='1Kgs.11.27'>А това беше причината да вдигне ръка против царя: Соломон построи Мило и затвори прохода на града на баща си Давид.</verse>
        <verse osisID='1Kgs.11.28'>А мъжът Еровоам беше силен и смел човек; и Соломон, като видя, че младежът вършеше добра работа, го направи управител над всичките носачи на товари на йосифовия дом.</verse>
        <verse osisID='1Kgs.11.29'>И в онова време, когато Еровоам излезе веднъж от Ерусалим, на пътя го намери пророк Ахия, силонецът. Той беше облечен с нова дреха и двамата бяха сами на полето.</verse>
        <verse osisID='1Kgs.11.30'>И Ахия хвана новата дреха, която беше на него, и я разкъса на дванадесет части.</verse>
        <verse osisID='1Kgs.11.31'>И каза на Еровоам: Вземи си десет части; защото така казва ГОСПОД, Израилевият Бог: Ето, Аз ще откъсна царството от ръката на Соломон и ще ти дам десет племена,</verse>
        <verse osisID='1Kgs.11.32'>но едното племе ще му остане заради слугата Ми Давид и заради Ерусалим, града, който избрах от всичките израилеви племена;</verse>
        <verse osisID='1Kgs.11.33'>защото те Ме оставиха и се поклониха на Астарта, богинята на сидонците, на Хамос, бога на Моав, и на Мелхом, бога на синовете на Амон, и не ходиха в пътищата Ми, да вършат това, което е право пред Мен, и той не спази наредбите Ми и законите Ми, както баща му Давид.</verse>
        <verse osisID='1Kgs.11.34'>Но няма да отнема цялото царство от ръката му, а ще го поставя за княз през всичките дни на живота му заради слугата Ми Давид, когото избрах, който спазваше заповедите Ми и наредбите Ми.</verse>
        <verse osisID='1Kgs.11.35'>Ще взема обаче царството от ръката на сина му и ще го дам на теб, десет племена.</verse>
        <verse osisID='1Kgs.11.36'>А на сина му ще дам едно племе, така че слугата Ми Давид да има винаги светилник пред Мен в Ерусалим — града, който Аз си избрах, за да поставя там Името Си.</verse>
        <verse osisID='1Kgs.11.37'>А теб ще взема и ще царуваш над всичко, което душата ти желае, и ще бъдеш цар над Израил.</verse>
        <verse osisID='1Kgs.11.38'>И ако слушаш всичко, което ти заповядвам, и ходиш в пътищата Ми, и вършиш това, което е право пред Мен, като пазиш наредбите Ми и заповедите Ми, както правеше слугата Ми Давид, тогава Аз ще бъда с теб и ще ти съградя сигурен дом, както съградих на Давид, и ще дам Израил на теб.</verse>
        <verse osisID='1Kgs.11.39'>И ще смиря заради това потомството на Давид, но не завинаги.</verse>
        <verse osisID='1Kgs.11.40'>Затова Соломон търсеше да убие Еровоам, но Еровоам стана и избяга в Египет при египетския цар Сисак, и беше в Египет до смъртта на Соломон.</verse>
        <verse osisID='1Kgs.11.41'>А останалите дела на Соломон и всичко, което той извърши, и неговата мъдрост, не са ли записани в книгата на делата на Соломон?</verse>
        <verse osisID='1Kgs.11.42'>Времето, през което Соломон царува в Ерусалим над целия Израил, беше четиридесет години.</verse>
        <verse osisID='1Kgs.11.43'>И Соломон легна при бащите си и беше погребан в града на баща си Давид, и вместо него се възцари синът му Ровоам.</verse>
      </chapter>
      <chapter osisID='1Kgs.12'>
        <verse osisID='1Kgs.12.1'>И Ровоам отиде в Сихем, защото целият Израил беше дошъл в Сихем, за да го направи цар.</verse>
        <verse osisID='1Kgs.12.2'>И когато Еровоам, синът на Нават, чу това — а той беше още в Египет, където беше избягал от цар Соломон, и Еровоам остана в Египет,</verse>
        <verse osisID='1Kgs.12.3'>но изпратиха и го повикаха — тогава Еровоам и цялото израилево събрание дойдоха и говориха на Ровоам и казаха:</verse>
        <verse osisID='1Kgs.12.4'>Баща ти направи жесток ярема ни, но ти облекчи сега жестоката служба на баща си и тежкия му ярем, който той наложи върху нас, и ще ти служим.</verse>
        <verse osisID='1Kgs.12.5'>А той им каза: Идете си за още три дни и после се върнете при мен. И народът си отиде.</verse>
        <verse osisID='1Kgs.12.6'>Тогава цар Ровоам се посъветва със старейшините, които бяха стояли пред баща му Соломон, докато беше жив, и каза: Как ме съветвате да отговоря на този народ?</verse>
        <verse osisID='1Kgs.12.7'>И те му говориха и казаха: Ако днес станеш слуга на този народ и им служиш, и ги послушаш, и им говориш добри думи, тогава те ще ти бъдат слуги завинаги.</verse>
        <verse osisID='1Kgs.12.8'>Но той отхвърли съвета на старейшините, който му дадоха, и се посъветва с младежите, които бяха израснали заедно с него и стояха пред него.</verse>
        <verse osisID='1Kgs.12.9'>И той им каза: Как ме съветвате да отговорим на този народ, който ми говори и каза: Облекчи ярема, който баща ти наложи върху нас?</verse>
        <verse osisID='1Kgs.12.10'>Тогава младежите, които бяха израснали заедно с него, му говориха и казаха: Така да кажеш на този народ, който ти говори и каза: Баща ти направи тежък ярема ни, но ти ни го облекчи! — така да им кажеш: Малкият ми пръст е по-дебел от слабините на баща ми!</verse>
        <verse osisID='1Kgs.12.11'>И сега, баща ми ви е натоварил с тежък ярем, а аз ще прибавя към ярема ви. Баща ми ви е наказвал с камшици, а аз ще ви наказвам със скорпиони.</verse>
        <verse osisID='1Kgs.12.12'>И Еровоам и целият народ дойдоха при Ровоам на третия ден, както царят беше говорил и казал: Върнете се при мен на третия ден.</verse>
        <verse osisID='1Kgs.12.13'>И царят отговори на народа остро и отхвърли съвета, който му дадоха старейшините,</verse>
        <verse osisID='1Kgs.12.14'>а им говори според съвета на младежите и каза: Баща ми направи тежък вашия ярем, но аз ще прибавя към ярема ви; баща ми ви е наказвал с камшици, а аз ще ви наказвам със скорпиони.</verse>
        <verse osisID='1Kgs.12.15'>Така царят не послуша народа, защото това беше обрат от ГОСПОДА, за да изпълни словото Си, което ГОСПОД беше говорил чрез силонеца Ахия на Еровоам, сина на Нават.</verse>
        <verse osisID='1Kgs.12.16'>И когато целият Израил видя, че царят не ги послуша, народът отговори на царя и каза: Какъв дял имаме ние в Давид? Нямаме наследство в Есеевия син! По шатрите си, Израилю! Погрижи се сега за дома си, Давиде! И Израил отиде по шатрите си.</verse>
        <verse osisID='1Kgs.12.17'>А колкото до израилевите синове, които живееха в градовете на Юда, над тях царуваше Ровоам.</verse>
        <verse osisID='1Kgs.12.18'>Тогава цар Ровоам изпрати Адорам, който беше над задължителния труд, но целият Израил го уби с камъни и той умря. И цар Ровоам побърза да се качи на колесницата си, за да избяга в Ерусалим.</verse>
        <verse osisID='1Kgs.12.19'>Така Израил отстъпи от Давидовия дом, както е и до днес.</verse>
        <verse osisID='1Kgs.12.20'>А когато целият Израил чу, че Еровоам се е върнал, изпратиха и го повикаха пред обществото, и го направиха цар над целия Израил. Никой не последва Давидовия дом, освен само юдовото племе.</verse>
        <verse osisID='1Kgs.12.21'>А Ровоам дойде в Ерусалим и събра целия юдов дом и вениаминовото племе, сто и осемдесет хиляди избрани воини, за да се бият срещу израилевия дом, за да възвърне царството на Ровоам, сина на Соломон.</verse>
        <verse osisID='1Kgs.12.22'>Тогава Божието слово беше към Божия човек Семая и каза:</verse>
        <verse osisID='1Kgs.12.23'>Говори на юдовия цар Ровоам, сина на Соломон, и на целия юдов и вениаминов дом, и на останалия народ и кажи:</verse>
        <verse osisID='1Kgs.12.24'>Така казва ГОСПОД: Да не излизате и да не се биете срещу братята си, израилевите синове! Върнете се всеки у дома си, защото от Мен стана това нещо. И те послушаха ГОСПОДНОТО слово и се върнаха, и си отидоха според ГОСПОДНОТО слово.</verse>
        <verse osisID='1Kgs.12.25'>Тогава Еровоам построи Сихем в хълмистата земя на Ефрем и живееше в него. После излезе оттам и построи Фануил.</verse>
        <verse osisID='1Kgs.12.26'>И Еровоам каза в сърцето си: Сега царството ще се върне на Давидовия дом.</verse>
        <verse osisID='1Kgs.12.27'>Ако този народ се изкачва да принася жертви в ГОСПОДНИЯ дом в Ерусалим, тогава сърцето на този народ ще се обърне пак към господаря им, към юдовия цар Ровоам; и те ще ме убият и ще се върнат при юдовия цар Ровоам.</verse>
        <verse osisID='1Kgs.12.28'>Затова царят реши и направи две златни телета, и им каза: Много ви е да се изкачвате до Ерусалим; ето боговете ти, Израилю, които те изведоха от египетската земя!</verse>
        <verse osisID='1Kgs.12.29'>И той постави едното във Ветил, а другото сложи в Дан.</verse>
        <verse osisID='1Kgs.12.30'>А това нещо стана грях, защото народът отиваше да се кланя пред едното чак до Дан.</verse>
        <verse osisID='1Kgs.12.31'>И той направи домове по високите места и направи свещеници от всякакви хора, които не бяха от синовете на Леви.</verse>
        <verse osisID='1Kgs.12.32'>И Еровоам направи празник в осмия месец, на петнадесетия ден от месеца, като празника, който се правеше в Юда, и принесе жертви на олтара. Така направи във Ветил и жертваше на телетата, които беше направил. И настани във Ветил свещениците на високите места, които беше направил.</verse>
        <verse osisID='1Kgs.12.33'>Така той принесе жертви на олтара, който беше направил във Ветил, на петнадесетия ден от осмия месец — месеца, който беше измислил от сърцето си, и направи празник за израилевите синове, и принесе жертви на олтара, и покади.</verse>
      </chapter>
      <chapter osisID='1Kgs.13'>
        <verse osisID='1Kgs.13.1'>И ето, един Божи човек дойде от Юда във Ветил чрез ГОСПОДНОТО слово, когато Еровоам стоеше при олтара, за да кади.</verse>
        <verse osisID='1Kgs.13.2'>И той извика срещу олтара чрез ГОСПОДНОТО слово и каза: Олтаре, олтаре, така казва ГОСПОД: Ето, син ще се роди на Давидовия дом, на име Йосия. Той ще заколи върху теб свещениците на високите места, които кадят върху теб, и човешки кости ще се изгорят върху теб!</verse>
        <verse osisID='1Kgs.13.3'>И в същия ден даде знамение, като каза: Това е знамението, за което говори ГОСПОД: Ето, олтарът ще се разцепи и пепелта, която е върху него, ще се разпилее.</verse>
        <verse osisID='1Kgs.13.4'>А когато царят чу словото на Божия човек, което той извика срещу олтара във Ветил, Еровоам простря ръката си от олтара и каза: Хванете го! Но ръката му, която той простря против него, изсъхна, и той не можа да я върне обратно към себе си.</verse>
        <verse osisID='1Kgs.13.5'>И олтарът се разцепи и пепелта се разпиля от олтара според знамението, което Божият човек беше дал чрез ГОСПОДНОТО слово.</verse>
        <verse osisID='1Kgs.13.6'>Тогава царят отговори и каза на Божия човек: Моля те, смекчи лицето на ГОСПОДА, своя Бог, и се помоли за мен, за да ми се върне ръката. И Божият човек се помоли на ГОСПОДА и ръката на царя му се върна и стана както преди.</verse>
        <verse osisID='1Kgs.13.7'>Тогава царят каза на Божия човек: Ела с мен у дома и се подкрепи, и ще ти дам подарък.</verse>
        <verse osisID='1Kgs.13.8'>Но Божият човек каза на царя: И половината от къщата си да ми дадеш, няма да вляза с теб; и няма да ям хляб и няма да пия вода на това място,</verse>
        <verse osisID='1Kgs.13.9'>защото така ми беше заповядано чрез ГОСПОДНОТО слово: Да не ядеш хляб и да не пиеш вода, и да не се върнеш по пътя, по който си дошъл.</verse>
        <verse osisID='1Kgs.13.10'>И той си тръгна по друг път и не се върна по пътя, по който беше дошъл във Ветил.</verse>
        <verse osisID='1Kgs.13.11'>А във Ветил живееше един стар пророк; и синовете му дойдоха и му разказаха всичките дела, които Божият човек беше извършил онзи ден във Ветил, и думите, които беше говорил на царя, и тях разказаха на баща си.</verse>
        <verse osisID='1Kgs.13.12'>И баща им им каза: По кой път отиде? А синовете му бяха видели по кой път отиде Божият човек, който дойде от Юда.</verse>
        <verse osisID='1Kgs.13.13'>Тогава той каза на синовете си: Оседлайте ми магарето. И те му оседлаха магарето и той се качи на него.</verse>
        <verse osisID='1Kgs.13.14'>И отиде след Божия човек и го намери седнал под един дъб, и му каза: Ти ли си Божият човек, който е дошъл от Юда? И той каза: Аз съм.</verse>
        <verse osisID='1Kgs.13.15'>Тогава той му каза: Ела с мен у дома и яж хляб.</verse>
        <verse osisID='1Kgs.13.16'>А той каза: Не мога да се върна с теб и да вляза с теб и няма да ям хляб и няма да пия вода с теб на това място,</verse>
        <verse osisID='1Kgs.13.17'>защото ми се каза чрез ГОСПОДНОТО слово: Да не ядеш хляб и да не пиеш вода там, и да не се върнеш по пътя, по който си дошъл.</verse>
        <verse osisID='1Kgs.13.18'>А той му каза: И аз съм пророк като теб; и ангел ми говори чрез ГОСПОДНОТО слово и каза: Върни го със себе си у дома си, за да яде хляб и да пие вода. Но той го лъжеше.</verse>
        <verse osisID='1Kgs.13.19'>И той се върна с него и яде хляб в къщата му, и пи вода.</verse>
        <verse osisID='1Kgs.13.20'>А когато седяха на трапезата, ГОСПОДНОТО слово беше към пророка, който го беше върнал,</verse>
        <verse osisID='1Kgs.13.21'>и той извика към Божия човек, който беше дошъл от Юда, и каза: Така казва ГОСПОД: Понеже не послуша ГОСПОДНОТО слово и не спази заповедта, която ГОСПОД, твоят Бог, ти заповяда,</verse>
        <verse osisID='1Kgs.13.22'>а се върна и яде хляб и пи вода на мястото, за което Той ти каза: Не яж хляб и не пий вода! — затова трупът ти няма да дойде в гроба на бащите ти.</verse>
        <verse osisID='1Kgs.13.23'>И след като яде хляб и пи, му оседлаха магарето на пророка, който го беше върнал обратно.</verse>
        <verse osisID='1Kgs.13.24'>И той си отиде. И един лъв го намери на пътя и го уби. И трупът му беше проснат на пътя и магарето стоеше до него, и лъвът стоеше до трупа.</verse>
        <verse osisID='1Kgs.13.25'>И ето, минаха хора и видяха трупа, проснат на пътя, и лъва да стои до трупа. И те дойдоха и казаха това в града, където живееше старият пророк.</verse>
        <verse osisID='1Kgs.13.26'>А когато пророкът, който го беше върнал от пътя, чу това, каза: Това е Божият човек, който не послуша ГОСПОДНОТО слово; затова ГОСПОД го предаде на лъва и той го разкъса и го уби според ГОСПОДНОТО слово, което Той му говори.</verse>
        <verse osisID='1Kgs.13.27'>Тогава той говори на синовете си и каза: Оседлайте ми магарето. И те го оседлаха.</verse>
        <verse osisID='1Kgs.13.28'>И той отиде и намери трупа му, проснат на пътя, и магарето и лъва да стоят до трупа; лъвът нито беше изял трупа, нито беше разкъсал магарето.</verse>
        <verse osisID='1Kgs.13.29'>И пророкът вдигна трупа на Божия човек и го сложи на магарето, и го донесе обратно. И дойде в града на стария пророк, за да го оплаче и да го погребе.</verse>
        <verse osisID='1Kgs.13.30'>И положи трупа в собствения си гроб. И го оплакаха: Горко, брате мой!</verse>
        <verse osisID='1Kgs.13.31'>И след като го погреба, говори на синовете си и каза: Когато умра, погребете ме в гроба, където е погребан Божият човек; сложете костите ми при неговите кости!</verse>
        <verse osisID='1Kgs.13.32'>Защото непременно ще стане това, което той извика чрез ГОСПОДНОТО слово срещу олтара във Ветил и срещу всичките капища по високите места, които са в самарийските градове.</verse>
        <verse osisID='1Kgs.13.33'>След това събитие Еровоам не се върна от злия си път, а пак правеше свещеници за високите места от всякакви хора; посвещаваше всеки, който пожелаеше да бъде свещеник на високите места.</verse>
        <verse osisID='1Kgs.13.34'>И това нещо стана грях за Еровоамовия дом и причина да бъде изтребен и погубен от лицето на земята.</verse>
      </chapter>
      <chapter osisID='1Kgs.14'>
        <verse osisID='1Kgs.14.1'>В онова време Авия, синът на Еровоам, се разболя.</verse>
        <verse osisID='1Kgs.14.2'>И Еровоам каза на жена си: Моля те, стани и се предреши така, че да не се познава, че си жената на Еровоам, и иди в Сило. Ето, там е пророк Ахия, който ми каза, че ще бъда цар над този народ.</verse>
        <verse osisID='1Kgs.14.3'>И вземи със себе си десет хляба, питки и едно гърне мед, и иди при него. Той ще ти каже какво ще стане с момчето.</verse>
        <verse osisID='1Kgs.14.4'>И жената на Еровоам направи така. Стана и отиде в Сило, и дойде в къщата на Ахия. А Ахия не можеше да вижда, защото очите му бяха отслабнали поради възрастта му.</verse>
        <verse osisID='1Kgs.14.5'>А ГОСПОД беше казал на Ахия: Ето, жената на Еровоам идва, за да иска от теб слово за сина си, защото е болен. Така и така да й кажеш, защото, когато дойде, ще се престори на друга.</verse>
        <verse osisID='1Kgs.14.6'>И когато Ахия чу шума на краката й, когато влизаше през вратата, той каза: Влез, Еровоамова жено, защо се преструваш на друга? Но аз съм изпратен до теб с лоша вест.</verse>
        <verse osisID='1Kgs.14.7'>Иди, кажи на Еровоам: Така казва ГОСПОД, Израилевият Бог: Понеже Аз те издигнах отсред народа и те направих вожд над народа Си Израил,</verse>
        <verse osisID='1Kgs.14.8'>и откъснах царството от Давидовия дом, и го дадох на теб; но ти не беше като слугата ми Давид, който пазеше заповедите Ми и който Ме следваше с цялото си сърце, за да върши само това, което е право пред Мен;</verse>
        <verse osisID='1Kgs.14.9'>а ти извърши повече зло от всички, които бяха преди теб, и отиде и си направи други богове и леяни идоли, за да Ме разгневиш, и Ме отхвърли зад гърба си;</verse>
        <verse osisID='1Kgs.14.10'>затова ето, Аз ще докарам зло на Еровоамовия дом, и ще отсека от Еровоам всеки от мъжки пол, и роба, и свободния в Израил, и ще измета след Еровоамовия дом, както се измита тор, докато не остане нищо.</verse>
        <verse osisID='1Kgs.14.11'>Който от Еровоамовия дом умре в града, ще го изядат кучетата, а който умре в полето, ще го изядат небесните птици, защото ГОСПОД изговори това!</verse>
        <verse osisID='1Kgs.14.12'>А ти стани иди у дома си. Когато краката ти влязат в града, детето ще умре.</verse>
        <verse osisID='1Kgs.14.13'>И целият Израил ще го оплаче и ще го погребе, защото само то от Еровоамовия дом ще се положи в гроб, понеже в него от Еровоамовия дом се намери нещо добро спрямо ГОСПОДА, Израилевия Бог.</verse>
        <verse osisID='1Kgs.14.14'>И ГОСПОД ще си издигне цар над Израил, който ще изтреби дома на Еровоам в онзи ден. Но какво? Дори и сега!</verse>
        <verse osisID='1Kgs.14.15'>Защото ГОСПОД ще порази Израил, както тръстика се клати във водата, и ще изкорени Израил от тази добра земя, която даде на бащите им, и ще ги разпръсне отвъд реката Ефрат, понеже направиха ашерите си и разгневиха ГОСПОДА.</verse>
        <verse osisID='1Kgs.14.16'>И ще предаде Израил заради греховете на Еровоам, с които съгреши и с които въведе Израил в грях.</verse>
        <verse osisID='1Kgs.14.17'>Тогава жената на Еровоам стана и си отиде, и дойде в Терса. И когато престъпи прага на къщата, момчето умря.</verse>
        <verse osisID='1Kgs.14.18'>И целият Израил го погреба и го оплака според словото на ГОСПОДА, което Той говори чрез слугата Си, пророк Ахия.</verse>
        <verse osisID='1Kgs.14.19'>А останалите дела на Еровоам, как воюва и как царува, ето, те са записани в Книгата на летописите на израилевите царе.</verse>
        <verse osisID='1Kgs.14.20'>Времето, през което Еровоам царува, беше двадесет и две години. И той легна при бащите си, а вместо него се възцари синът му Надав.</verse>
        <verse osisID='1Kgs.14.21'>А Ровоам, синът на Соломон, царуваше в Юда. Ровоам беше на четиридесет и една години, когато се възцари, и царува седемнадесет години в Ерусалим, града, който ГОСПОД беше избрал от всичките израилеви племена, за да постави там Името Си. Името на майка му беше Наама, амонката.</verse>
        <verse osisID='1Kgs.14.22'>И Юда върши зло пред ГОСПОДА и те Го разгневиха до ревност с греховете си, с които съгрешиха, повече от всичко, което бяха извършили бащите им.</verse>
        <verse osisID='1Kgs.14.23'>Защото и те си построиха високи места и свещени стълбове и ашери на всеки висок хълм и под всяко зелено дърво.</verse>
        <verse osisID='1Kgs.14.24'>И в земята имаше и посветени блудници. Те постъпваха според всичките гнусотии на народите, които ГОСПОД беше изгонил пред израилевите синове.</verse>
        <verse osisID='1Kgs.14.25'>И в петата година на цар Ровоам египетският цар Сисак се изкачи срещу Ерусалим.</verse>
        <verse osisID='1Kgs.14.26'>И той отнесе съкровищата на ГОСПОДНИЯ дом и съкровищата на царската къща; взе всичко. Отнесе и всичките златни щитове, които Соломон беше направил.</verse>
        <verse osisID='1Kgs.14.27'>А цар Ровоам направи вместо тях бронзови щитове и ги повери в ръката на началниците на телохранителите, които пазеха входа на царската къща.</verse>
        <verse osisID='1Kgs.14.28'>И винаги, когато царят влизаше в ГОСПОДНИЯ дом, телохранителите ги носеха и после ги връщаха обратно в помещението на телохранителите.</verse>
        <verse osisID='1Kgs.14.29'>А останалите дела на Ровоам и всичко, което той извърши, не са ли записани в Книгата на летописите на юдовите царе?</verse>
        <verse osisID='1Kgs.14.30'>А между Ровоам и Еровоам имаше война през всичките им дни.</verse>
        <verse osisID='1Kgs.14.31'>И Ровоам легна при бащите си и беше погребан при бащите си в Давидовия град. Името на майка му беше Наама, амонката. А вместо него се възцари синът му Авия.</verse>
      </chapter>
      <chapter osisID='1Kgs.15'>
        <verse osisID='1Kgs.15.1'>В осемнадесетата година на цар Еровоам, сина на Нават, Авия се възцари над Юда.</verse>
        <verse osisID='1Kgs.15.2'>Той царува три години в Ерусалим. Името на майка му беше Мааха, дъщерята на Авесалом.</verse>
        <verse osisID='1Kgs.15.3'>И той ходи във всичките грехове на баща си, които той беше извършил преди него; и сърцето му не беше неразделено с ГОСПОДА, неговия Бог, както сърцето на баща му Давид.</verse>
        <verse osisID='1Kgs.15.4'>Но заради Давид ГОСПОД, неговият Бог, му даде светилник в Ерусалим, като издигна сина му след него и утвърди Ерусалим;</verse>
        <verse osisID='1Kgs.15.5'>защото Давид беше вършил това, което беше право пред ГОСПОДА, и не се беше отклонил от нищо, което Той му беше заповядал, през всичките дни на живота си, освен в случая с хетееца Урия.</verse>
        <verse osisID='1Kgs.15.6'>И между Ровоам и Еровоам имаше война през всичките дни на живота му.</verse>
        <verse osisID='1Kgs.15.7'>А останалите дела на Авия и всичко, което извърши, не са ли записани в Книгата на летописите на юдовите царе? И между Авия и Еровоам имаше война.</verse>
        <verse osisID='1Kgs.15.8'>И Авия легна при бащите си и го погребаха в Давидовия град. А вместо него се възцари синът му Аса.</verse>
        <verse osisID='1Kgs.15.9'>В двадесетата година на израилевия цар Еровоам Аса се възцари над Юда.</verse>
        <verse osisID='1Kgs.15.10'>И царува в Ерусалим четиридесет и една години. Името на майка му беше Мааха, дъщеря на Авесалом.</verse>
        <verse osisID='1Kgs.15.11'>Аса върши това, което беше право пред ГОСПОДА, както баща му Давид.</verse>
        <verse osisID='1Kgs.15.12'>Той премахна посветените блудници от земята и махна всичките идоли, които бяха направили бащите му.</verse>
        <verse osisID='1Kgs.15.13'>И майка си Мааха, и нея отхвърли от положението на царица понеже беше направила идол на Ашера. Аса съсече нейния идол и го изгори при потока Кедрон.</verse>
        <verse osisID='1Kgs.15.14'>Но високите места не се премахнаха; обаче сърцето на Аса беше неразделено с ГОСПОДА през всичките му дни.</verse>
        <verse osisID='1Kgs.15.15'>И той донесе в ГОСПОДНИЯ дом вещите, посветени от баща му, и вещите, посветени от самия него — сребро и злато, и съдове.</verse>
        <verse osisID='1Kgs.15.16'>А между Аса и израилевия цар Вааса имаше война през всичките им дни.</verse>
        <verse osisID='1Kgs.15.17'>Израилевият цар Вааса се изкачи против Юда и построи Рама, за да не остави никого да излиза или да влиза при юдовия цар Аса.</verse>
        <verse osisID='1Kgs.15.18'>Тогава Аса взе всичкото сребро и злато, останало в съкровищата на ГОСПОДНИЯ дом и в съкровищата на царската къща, и ги предаде в ръцете на слугите си. И цар Аса ги изпрати на арамейския цар Венадад, сина на Тавримон, син на Есион, който живееше в Дамаск, и каза:</verse>
        <verse osisID='1Kgs.15.19'>Нека има договор между мен и теб, между моя баща и твоя баща. Ето, изпращам ти подарък от сребро и злато; иди и развали договора си с израилевия цар Вааса, за да се оттегли от мен!</verse>
        <verse osisID='1Kgs.15.20'>И Венадад послуша цар Аса и изпрати военачалниците си срещу израилевите градове, и нападна Иион, Дан, Авел-Вет-Мааха и целия Хинерот заедно с цялата земя на Нефталим.</verse>
        <verse osisID='1Kgs.15.21'>А когато Вааса чу това, спря да строи Рама и остана в Терса.</verse>
        <verse osisID='1Kgs.15.22'>Тогава цар Аса свика целия Юда, без никакво изключение, и отнесоха камъните и дървения материал на Рама, с който Вааса беше градил. И с тях цар Аса построи Гава Вениаминова и Масфа.</verse>
        <verse osisID='1Kgs.15.23'>А всички останали дела на Аса и цялото му юначество, и всичко, което извърши, и градовете, които построи, не са ли записани в Книгата на летописите на юдовите царе? Но във времето на старостта си той се разболя в краката.</verse>
        <verse osisID='1Kgs.15.24'>И Аса легна при бащите си и беше погребан при бащите си в града на баща си Давид. А вместо него се възцари синът му Йосафат.</verse>
        <verse osisID='1Kgs.15.25'>А във втората година на юдовия цар Аса над Израил се възцари Надав, синът на Еровоам, и царува над Израил две години.</verse>
        <verse osisID='1Kgs.15.26'>И той върши зло пред ГОСПОДА и ходи в пътя на баща си и в греха му, с който той въведе Израил в грях.</verse>
        <verse osisID='1Kgs.15.27'>И Вааса, синът на Ахия, от исахаровия дом, направи заговор против него. И Вааса го уби при Гиветон, който принадлежеше на филистимците, докато Надав и целият Израил обсаждаха Гиветон.</verse>
        <verse osisID='1Kgs.15.28'>Вааса го уби в третата година на юдовия цар Аса и се възцари вместо него.</verse>
        <verse osisID='1Kgs.15.29'>И щом се възцари, той изби целия Еровоамов дом. Не остави на Еровоам нищо, което дишаше, докато не го изтреби, според словото на ГОСПОДА, което Той говори чрез слугата Си Ахия, силонеца,</verse>
        <verse osisID='1Kgs.15.30'>заради греховете на Еровоам, с които той съгреши и с които въведе Израил в грях, заради гнева, с който разгневи ГОСПОДА, Израилевия Бог.</verse>
        <verse osisID='1Kgs.15.31'>А останалите дела на Надав и всичко, което той извърши, не са ли записани в Книгата на летописите на израилевите царе?</verse>
        <verse osisID='1Kgs.15.32'>И между Аса и израилевия цар Вааса имаше война през всичките им дни.</verse>
        <verse osisID='1Kgs.15.33'>В третата година на юдовия цар Аса Вааса, синът на Ахия, се възцари в Терса над целия Израил и царува двадесет и четири години.</verse>
        <verse osisID='1Kgs.15.34'>Той върши зло пред ГОСПОДА и ходи в пътя на Еровоам и в греха му, с който той въведе Израил в грях.</verse>
      </chapter>
      <chapter osisID='1Kgs.16'>
        <verse osisID='1Kgs.16.1'>Тогава ГОСПОДНОТО слово беше към Ииуй, сина на Ананий, против Вааса и каза:</verse>
        <verse osisID='1Kgs.16.2'>Понеже Аз те издигнах от пръстта и те направих вожд над народа Си Израил, а ти ходи в пътя на Еровоам и въведе народа Ми Израил в грях, да Ме разгневяват с греховете си,</verse>
        <verse osisID='1Kgs.16.3'>ето, Аз ще измета след Вааса и дома му и ще направя дома ти като дома на Еровоам, сина на Нават.</verse>
        <verse osisID='1Kgs.16.4'>Който от Вааса умре в града, ще го изядат кучетата, а който от него умре в полето, ще го изядат небесните птици.</verse>
        <verse osisID='1Kgs.16.5'>А останалите дела на Вааса и това, което той извърши, и неговото юначество, не са ли записани в Книгата на летописите на израилевите царе?</verse>
        <verse osisID='1Kgs.16.6'>И Вааса легна при бащите си и беше погребан в Терса. А вместо него се възцари синът му Ила.</verse>
        <verse osisID='1Kgs.16.7'>И ГОСПОДНОТО слово беше чрез пророк Ииуй, сина на Ананий, против Вааса и против неговия дом заради цялото зло, което той извърши пред ГОСПОДА, за да Го разгневи с делото на ръцете си, и стана като дома на Еровоам, а също и защото го изтреби.</verse>
        <verse osisID='1Kgs.16.8'>В двадесет и шестата година на юдовия цар Аса Ила, синът на Вааса, се възцари над Израил в Терса, и царува две години.</verse>
        <verse osisID='1Kgs.16.9'>И слугата му Зимрий, началник на половината му колесници, направи заговор против него. А той беше в Терса и пиеше и се беше напил в къщата на Арса, който беше управител над дома в Терса.</verse>
        <verse osisID='1Kgs.16.10'>И Зимрий влезе и го удари, и го уби в двадесет и седмата година на юдовия цар Аса; и се възцари вместо него.</verse>
        <verse osisID='1Kgs.16.11'>И когато се възцари, веднага щом седна на престола си, той изби целия дом на Вааса; не му остави никого от мъжки пол, нито сродниците му, нито от приятелите му.</verse>
        <verse osisID='1Kgs.16.12'>Така Зимрий изтреби целия дом на Вааса според словото на ГОСПОДА, което Той говори против Вааса чрез пророк Ииуй,</verse>
        <verse osisID='1Kgs.16.13'>заради всичките грехове на Вааса и греховете на сина му Ила, с които те съгрешиха и с които въведоха Израил в грях и разгневиха ГОСПОДА, Израилевия Бог, с идолите си.</verse>
        <verse osisID='1Kgs.16.14'>А останалите дела на Ила и всичко, което той извърши, не са ли записани в Книгата на летописите на израилевите царе?</verse>
        <verse osisID='1Kgs.16.15'>В двадесет и седмата година на юдовия цар Аса Зимрий царува седем дни в Терса. А народът беше разположен на стан против Гиветон, който принадлежеше на филистимците.</verse>
        <verse osisID='1Kgs.16.16'>И народът, който беше разположен на стан, чу да се казва: Зимрий направил заговор и убил царя. И в онзи ден в стана целият Израил направи военачалника Амрий цар над Израил.</verse>
        <verse osisID='1Kgs.16.17'>Тогава Амрий и целият Израил с него се изкачиха от Гиветон и обсадиха Терса.</verse>
        <verse osisID='1Kgs.16.18'>И когато Зимрий видя, че градът беше превзет, той влезе във вътрешната царска къща и изгори с огън царската къща над себе си, и умря</verse>
        <verse osisID='1Kgs.16.19'>заради греховете си, с които съгреши, като върши зло пред ГОСПОДА, като ходи в пътя на Еровоам и в греха му, който той извърши и въведе Израил в грях.</verse>
        <verse osisID='1Kgs.16.20'>А останалите дела на Зимрий и заговора, който той направи, не са ли записани в Книгата на летописите на израилевите царе?</verse>
        <verse osisID='1Kgs.16.21'>Тогава израилевият народ се раздели на две части: половината от народа последва Тивний, сина на Гинат, за да го направят цар, а половината последва Амрий.</verse>
        <verse osisID='1Kgs.16.22'>Но народът, който последва Амрий, надделя над народа, който последва Тивний, сина на Гинат. И Тивний умря, а Амрий се възцари.</verse>
        <verse osisID='1Kgs.16.23'>В тридесет и първата година на юдовия цар Аса Амрий се възцари над Израил и царува дванадесет години. Шест години царува в Терса.</verse>
        <verse osisID='1Kgs.16.24'>И купи хълма Самария от Семер за два таланта сребро. И построи град на хълма и нарече града, който построи, Самария, по името на Семер, бившия собственик на хълма.</verse>
        <verse osisID='1Kgs.16.25'>И Амрий вършеше зло пред ГОСПОДА и постъпваше по-лошо от всички, които бяха преди него.</verse>
        <verse osisID='1Kgs.16.26'>И ходеше в целия път на Еровоам, сина на Нават, и в неговите грехове, с които той въведе Израил в грях и те разгневиха ГОСПОДА, Израилевия Бог, с идолите си.</verse>
        <verse osisID='1Kgs.16.27'>А останалите дела на Амрий, които извърши, и неговото юначество, което извърши, не са ли записани в Книгата на летописите на израилевите царе?</verse>
        <verse osisID='1Kgs.16.28'>И Амрий легна при бащите си и беше погребан в Самария. А вместо него се възцари синът му Ахав.</verse>
        <verse osisID='1Kgs.16.29'>Ахав, синът на Амрий, се възцари над Израил в тридесет и осмата година на юдовия цар Аса и Ахав, синът на Амрий, царува над Израил в Самария двадесет и две години.</verse>
        <verse osisID='1Kgs.16.30'>И Ахав, синът на Амрий, върши зло пред ГОСПОДА повече от всички, които бяха преди него.</verse>
        <verse osisID='1Kgs.16.31'>И като че беше малко това, че ходи в греховете на Еровоам, сина на Нават, той взе за жена Езавел, дъщерята на сидонския цар Етваал, и отиде да служи на Ваал и му се поклони.</verse>
        <verse osisID='1Kgs.16.32'>И издигна олтар за Ваал в храма на Ваал, който построи в Самария.</verse>
        <verse osisID='1Kgs.16.33'>Ахав направи и ашерата. Така Ахав направи повече, за да разгневи ГОСПОДА, Израилевия Бог, от всичките израилеви царе, които бяха преди него.</verse>
        <verse osisID='1Kgs.16.34'>В неговите дни ветилецът Хиил построи отново Ерихон. Със смъртта на първородния си син Авирон положи основите му и със смъртта на най-младия си син Сегув постави вратите му, според словото на ГОСПОДА, което Той говори чрез Иисус, сина на Навий.</verse>
      </chapter>
      <chapter osisID='1Kgs.17'>
        <verse osisID='1Kgs.17.1'>А тесвиецът Илия, който беше от жителите на Галаад, каза на Ахав: Жив е ГОСПОД, Израилевият Бог, пред когото стоя — тези години няма да има нито роса, нито дъжд, освен по моята дума!</verse>
        <verse osisID='1Kgs.17.2'>И ГОСПОДНОТО слово беше към него и каза:</verse>
        <verse osisID='1Kgs.17.3'>Иди си оттук и се обърни на изток, и се скрий при потока Херит, който е пред Йордан.</verse>
        <verse osisID='1Kgs.17.4'>И ще пиеш от потока, а Аз заповядах на враните да те хранят там.</verse>
        <verse osisID='1Kgs.17.5'>И той отиде и направи според ГОСПОДНОТО слово; отиде и остана при потока Херит, който е пред Йордан.</verse>
        <verse osisID='1Kgs.17.6'>И враните му носеха хляб и месо сутрин и хляб и месо вечер и той пиеше от потока.</verse>
        <verse osisID='1Kgs.17.7'>А след известно време потокът пресъхна, понеже нямаше дъжд в земята.</verse>
        <verse osisID='1Kgs.17.8'>Тогава ГОСПОДНОТО слово беше към него и каза:</verse>
        <verse osisID='1Kgs.17.9'>Стани, иди в Сарепта Сидонска и остани там. Ето, Аз заповядах на една вдовица там да те храни.</verse>
        <verse osisID='1Kgs.17.10'>И той стана и отиде в Сарепта. И когато дойде до портата на града, ето, там беше една вдовица, която събираше дърва. И той извика към нея и каза: Моля те, донеси ми малко вода в съд, за да пия!</verse>
        <verse osisID='1Kgs.17.11'>И докато тя отиваше да донесе, той извика към нея и каза: Моля те, донеси ми и залък хляб в ръката си!</verse>
        <verse osisID='1Kgs.17.12'>А тя каза: Жив е ГОСПОД, твоят Бог — нямам пита, а само една шепа брашно в делвата и малко масло в стомната; и ето, събирам няколко дръвца, и ще ида да го приготвя за мен и за сина ми, за да го изядем и после да умрем.</verse>
        <verse osisID='1Kgs.17.13'>А Илия й каза: Не се бой; влез и направи както каза. Но първо ми направи една малка питка от него и ми донеси, и след това направи за себе си и за сина си.</verse>
        <verse osisID='1Kgs.17.14'>Защото така казва ГОСПОД, Израилевият Бог: Делвата с брашното няма да свърши и стомната с маслото няма да намалее до деня, когато ГОСПОД изпрати дъжд по лицето на земята.</verse>
        <verse osisID='1Kgs.17.15'>И тя отиде и направи според словото на Илия; и тя, и той, и домът й ядоха много дни.</verse>
        <verse osisID='1Kgs.17.16'>Делвата с брашното не свърши и стомната с маслото не намаля според словото на ГОСПОДА, което Той говори чрез Илия.</verse>
        <verse osisID='1Kgs.17.17'>А след това синът на жената, стопанката на къщата, се разболя и болестта му беше толкова тежка, че в него не остана дъх.</verse>
        <verse osisID='1Kgs.17.18'>Тогава тя каза на Илия: Какво общо имам аз с теб, Божи човече? Ти си дошъл при мен, за да ми припомниш греха ми и да умориш сина ми!</verse>
        <verse osisID='1Kgs.17.19'>А той й каза: Дай ми сина си. И той го взе от скута й и го занесе в горната стая, където живееше, и го положи на леглото си.</verse>
        <verse osisID='1Kgs.17.20'>И извика към ГОСПОДА и каза: ГОСПОДИ, Боже мой, зло ли правиш и на вдовицата, при която живея, като уморяваш сина й?</verse>
        <verse osisID='1Kgs.17.21'>И той се простря три пъти върху детето и извика към ГОСПОДА, и каза: ГОСПОДИ, Боже мой, моля Те, нека душата на това дете се върне в него!</verse>
        <verse osisID='1Kgs.17.22'>И ГОСПОД чу гласа на Илия и душата на детето се върна в него и то се съживи.</verse>
        <verse osisID='1Kgs.17.23'>И Илия взе детето и го свали от горната стая в къщата, и го даде на майка му. И Илия каза: Ето, синът ти е жив!</verse>
        <verse osisID='1Kgs.17.24'>Тогава жената каза на Илия: Сега познавам, че си Божи човек и че ГОСПОДНОТО слово в устата ти е истина.</verse>
      </chapter>
      <chapter osisID='1Kgs.18'>
        <verse osisID='1Kgs.18.1'>И след много дни ГОСПОДНОТО слово беше към Илия в третата година на сушата и каза: Иди, покажи се на Ахав, и Аз ще изпратя дъжд по лицето на земята.</verse>
        <verse osisID='1Kgs.18.2'>И Илия отиде да се покаже на Ахав. А гладът в Самария беше страшен.</verse>
        <verse osisID='1Kgs.18.3'>И Ахав повика Авдия, който беше управител над дома. А Авдия много се боеше от ГОСПОДА;</verse>
        <verse osisID='1Kgs.18.4'>и когато Езавел избиваше ГОСПОДНИТЕ пророци, Авдия беше взел сто пророци и ги беше скрил, по петдесет в пещера, и ги хранеше с хляб и вода.</verse>
        <verse osisID='1Kgs.18.5'>И Ахав каза на Авдия: Обиколи земята до всичките водни извори и до всичките потоци; може би ще намерим трева, за да запазим живи конете и мулетата и да не избиваме добитъка.</verse>
        <verse osisID='1Kgs.18.6'>И те си разделиха земята, за да я обиколят: Ахав отиде сам по един път, а Авдия отиде сам по друг път.</verse>
        <verse osisID='1Kgs.18.7'>И когато Авдия беше на пътя, ето, Илия го срещна. И той го позна и падна на лицето си, и каза: Ти ли си, господарю мой, Илия?</verse>
        <verse osisID='1Kgs.18.8'>А той му каза: Аз съм. Иди, кажи на господаря си: Ето Илия.</verse>
        <verse osisID='1Kgs.18.9'>А той каза: Какво съм съгрешил, че предаваш слугата си в ръката на Ахав, за да ме убие?</verse>
        <verse osisID='1Kgs.18.10'>Жив е ГОСПОД, твоят Бог — няма народ или царство, където господарят ми да не е пращал да те търсят! И когато кажеха: Няма го! — той караше царството или народа да се закълнат, че не са те намерили.</verse>
        <verse osisID='1Kgs.18.11'>А сега ти казваш: Иди, кажи на господаря си: Ето Илия!</verse>
        <verse osisID='1Kgs.18.12'>И ще стане така, че когато си отида от теб, ГОСПОДНИЯТ Дух ще те отнесе не знам къде; и когато отида и кажа на Ахав и той не те намери, ще ме убие! А слугата ти се бои от ГОСПОДА от младостта си.</verse>
        <verse osisID='1Kgs.18.13'>Не е ли съобщено на господаря ми какво направих, когато Езавел убиваше ГОСПОДНИТЕ пророци — че скрих сто души от ГОСПОДНИТЕ пророци, по петдесет в пещера, и ги храних с хляб и вода?</verse>
        <verse osisID='1Kgs.18.14'>А сега ти казваш: Иди, кажи на господаря си: Ето Илия. Той ще ме убие!</verse>
        <verse osisID='1Kgs.18.15'>Тогава Илия каза: Жив е ГОСПОД на Войнствата, пред когото стоя — днес непременно ще му се покажа!</verse>
        <verse osisID='1Kgs.18.16'>Тогава Авдия отиде да посрещне Ахав и му каза. И Ахав отиде да посрещне Илия.</verse>
        <verse osisID='1Kgs.18.17'>И когато Ахав видя Илия, Ахав му каза: Ти ли си, който докара беда на Израил?</verse>
        <verse osisID='1Kgs.18.18'>А той отговори: Не аз докарах беда на Израил, а ти и твоят бащин дом, защото оставихте заповедите на ГОСПОДА и последвахте ваалимите.</verse>
        <verse osisID='1Kgs.18.19'>И сега изпрати и събери целия Израил при мен на планината Кармил и четиристотин и петдесетте пророци на Ваал, и четиристотинте пророци на Ашера, които ядат на трапезата на Езавел.</verse>
        <verse osisID='1Kgs.18.20'>И Ахав изпрати сред всичките израилеви синове и събра пророците на планината Кармил.</verse>
        <verse osisID='1Kgs.18.21'>Тогава Илия дойде при целия народ и каза: Докога ще куцате на две страни? Ако ГОСПОД е Богът, следвайте Него; а ако е Ваал, следвайте него! Но народът не му отговори нито дума.</verse>
        <verse osisID='1Kgs.18.22'>Тогава Илия каза на народа: Само аз останах пророк на ГОСПОДА, а пророците на Ваал са четиристотин и петдесет мъже.</verse>
        <verse osisID='1Kgs.18.23'>Нека сега ни дадат два юнеца. Те нека си изберат единия юнец и да го разсекат на късове, и да го сложат на дървата, но да не слагат огън. И аз ще приготвя другия юнец и ще го сложа на дървата, но няма да сложа огън.</verse>
        <verse osisID='1Kgs.18.24'>Тогава вие призовете името на вашия бог и аз ще призова Името на ГОСПОДА. И Богът, който отговори с огън, Той е Бог. И целият народ отговори и каза: Добро е това слово.</verse>
        <verse osisID='1Kgs.18.25'>И Илия каза на пророците на Ваал: Изберете си единия юнец и го пригответе първо вие, защото сте много; и призовете името на вашия бог, но не слагайте огън.</verse>
        <verse osisID='1Kgs.18.26'>И те взеха юнеца, който им се даде, и го приготвиха, и призоваваха името на Ваал от сутринта до пладне и казваха: О, Ваал, отговори ни! Но нямаше глас и никой не отговори. И те подскачаха около олтара, който бяха направили.</verse>
        <verse osisID='1Kgs.18.27'>И около пладне Илия им се присмиваше и казваше: Викайте със силен глас, защото той е бог — или се е замислил, или е по нуждата си, или е на път, или може би спи и трябва да се събуди!</verse>
        <verse osisID='1Kgs.18.28'>А те викаха със силен глас и се режеха според обичая си с мечове и копия, докато кръвта бликна от тях.</verse>
        <verse osisID='1Kgs.18.29'>А когато мина пладне, те пророкуваха до времето, когато се принася хлебния принос, но нямаше глас и нямаше кой да отговори, и нямаше кой да обърне внимание.</verse>
        <verse osisID='1Kgs.18.30'>Тогава Илия каза на целия народ: Приближете се при мен. И целият народ се приближи при него. И той поправи ГОСПОДНИЯ олтар, който беше съборен.</verse>
        <verse osisID='1Kgs.18.31'>И Илия взе дванадесет камъка според броя на племената на синовете на Яков, към когото беше ГОСПОДНОТО слово, казвайки: Израил ще бъде името ти!</verse>
        <verse osisID='1Kgs.18.32'>И той построи от камъните олтар в ГОСПОДНОТО Име и около олтара направи ров, широк, колкото да побере две сати семе.</verse>
        <verse osisID='1Kgs.18.33'>После нареди дървата, разсече юнеца на късове и го сложи на дървата, и каза: Напълнете четири ведра с вода и я излейте върху всеизгарянето и върху дървата.</verse>
        <verse osisID='1Kgs.18.34'>И каза: Повторете. И те повториха. И пак каза: Потретете. И потретиха.</verse>
        <verse osisID='1Kgs.18.35'>И водата течеше около олтара и той напълни и рова с вода.</verse>
        <verse osisID='1Kgs.18.36'>И по времето, когато се принася хлебният принос, пророк Илия се приближи и каза: ГОСПОДИ, Боже на Авраам, Исаак и Израил! Нека днес стане известно, че Ти си Бог в Израил, и че аз съм Твой слуга, и че по Твоето слово направих всичко това!</verse>
        <verse osisID='1Kgs.18.37'>Отговори ми, ГОСПОДИ! Отговори ми, за да познае този народ, че Ти, ГОСПОДИ, си Богът, и че Ти си обърнал сърцата им обратно към Себе Си!</verse>
        <verse osisID='1Kgs.18.38'>Тогава падна огън от ГОСПОДА и изгори всеизгарянето и дървата, и камъните, и пръстта, и облиза водата, която беше в рова.</verse>
        <verse osisID='1Kgs.18.39'>И когато целият народ видя това, всички паднаха по лице и казаха: ГОСПОД, Той е Богът! ГОСПОД, Той е Богът!</verse>
        <verse osisID='1Kgs.18.40'>Тогава Илия им каза: Хванете пророците на Ваал! Никой от тях да не избяга! И те ги хванаха и Илия ги заведе при потока Кисон, и там ги изкла.</verse>
        <verse osisID='1Kgs.18.41'>Тогава Илия каза на Ахав: Изкачи се, яж и пий; защото се чува звукът на силен дъжд.</verse>
        <verse osisID='1Kgs.18.42'>И Ахав се изкачи да яде и да пие. А Илия се изкачи на върха на Кармил и се наведе до земята, и сложи лицето си между коленете си.</verse>
        <verse osisID='1Kgs.18.43'>И каза на слугата си: Изкачи се и погледни към морето. И той се изкачи и погледна, и каза: Няма нищо. И той каза: Иди пак. И така седем пъти.</verse>
        <verse osisID='1Kgs.18.44'>И на седмия път каза: Ето, от морето се издига облак, малък колкото човешка длан. И Илия каза: Изкачи се и кажи на Ахав: Впрегни колесницата си и слез, за да не те спре дъждът.</verse>
        <verse osisID='1Kgs.18.45'>А междувременно небето почерня от облаци и вятър и заваля силен дъжд. И Ахав се качи на колесницата си и отиде в Езраел.</verse>
        <verse osisID='1Kgs.18.46'>Тогава ГОСПОДНАТА ръка беше върху Илия и той препаса слабините си, и изтича пред Ахав до прохода на Езраел.</verse>
      </chapter>
      <chapter osisID='1Kgs.19'>
        <verse osisID='1Kgs.19.1'>И Ахав разказа на Езавел всичко, което беше направил Илия, и как беше избил с меч всичките пророци.</verse>
        <verse osisID='1Kgs.19.2'>Тогава Езавел изпрати до Илия пратеник да каже: Така да ми направят боговете и така да прибавят, ако утре около това време не направя живота ти като живота на един от тях!</verse>
        <verse osisID='1Kgs.19.3'>А като видя това, той стана и побягна за живота си, и отиде до Вирсавее, който принадлежи на Юда, и остави там слугата си.</verse>
        <verse osisID='1Kgs.19.4'>А той самият отиде на един ден път в пустинята и дойде, и седна под една хвойна. И поиска за душата си да умре и каза: Стига! Сега, ГОСПОДИ, вземи душата ми, защото не съм по-добър от бащите си.</verse>
        <verse osisID='1Kgs.19.5'>И легна и заспа под хвойната. И ето, Ангел се допря до него и му каза: Стани, яж!</verse>
        <verse osisID='1Kgs.19.6'>И когато погледна, ето, при главата му имаше пита, печена на горещи камъни, и стомна с вода. И той яде и пи, и пак легна.</verse>
        <verse osisID='1Kgs.19.7'>И Ангелът ГОСПОДЕН дойде пак, втори път и се допря до него, и каза: Стани, яж, защото пътят е много дълъг за теб.</verse>
        <verse osisID='1Kgs.19.8'>И той стана и яде, и пи, и със силата от онази храна вървя четиридесет дни и четиридесет нощи до Божията планина Хорив.</verse>
        <verse osisID='1Kgs.19.9'>Там влезе в една пещера и пренощува там. И ето, ГОСПОДНОТО слово беше към него и му каза: Какво правиш тук, Илия?</verse>
        <verse osisID='1Kgs.19.10'>А той каза: Много ревнувах за ГОСПОДА, Бога на Войнствата; защото израилевите синове оставиха завета Ти, събориха олтарите Ти и избиха с меч пророците Ти. Само аз останах, а и моя живот търсят да отнемат.</verse>
        <verse osisID='1Kgs.19.11'>Тогава Той каза: Излез и застани на планината пред ГОСПОДА. И ето, ГОСПОД мина и голям и силен вятър цепеше планините и разбиваше скалите пред ГОСПОДА, но ГОСПОД не беше във вятъра; а след вятъра — земетресение, но ГОСПОД не беше в земетресението;</verse>
        <verse osisID='1Kgs.19.12'>а след земетресението — огън, но ГОСПОД не беше в огъня; а след огъня — звук като от тих повей.</verse>
        <verse osisID='1Kgs.19.13'>И когато Илия го чу, покри лицето си с кожуха си и излезе, и застана на входа на пещерата. И ето, глас беше към него и каза: Какво правиш тук, Илия?</verse>
        <verse osisID='1Kgs.19.14'>А той каза: Много ревнувах за ГОСПОДА, Бога на Войнствата; защото израилевите синове оставиха завета Ти, събориха олтарите Ти и избиха с меч пророците Ти. Само аз останах, а и моя живот търсят да отнемат.</verse>
        <verse osisID='1Kgs.19.15'>И ГОСПОД му каза: Иди, върни се по пътя си в пустинята към Дамаск; и когато отидеш, помажи Азаил за цар над Арам;</verse>
        <verse osisID='1Kgs.19.16'>а Ииуй, сина на Намесий, помажи за цар над Израил; а Елисей, сина на Сафат от Авел-Меола, помажи за пророк вместо теб.</verse>
        <verse osisID='1Kgs.19.17'>Който се избави от меча на Азаил, него Ииуй ще убие; а който се избави от меча на Ииуй, него Елисей ще убие.</verse>
        <verse osisID='1Kgs.19.18'>Но Аз съм оставил в Израил седем хиляди души, всичките колена, които не са се преклонили пред Ваал, и всяка уста, която не го е целунала.</verse>
        <verse osisID='1Kgs.19.19'>И той тръгна оттам и намери Елисей, сина на Сафат, който ореше с дванадесет двойки говеда пред себе си, а самият той беше с дванадесетата. И Илия се приближи до него и хвърли кожуха си върху него.</verse>
        <verse osisID='1Kgs.19.20'>А той остави говедата и изтича след Илия, и каза: Моля те, нека целуна баща си и майка си и ще те последвам! А той му каза: Иди, върни се, защото какво съм ти направил?</verse>
        <verse osisID='1Kgs.19.21'>И той се върна от него и взе двойката говеда, и ги закла, и свари месото им с впряга на говедата, и даде на хората, и те ядоха. После стана и последва Илия, и му слугуваше.</verse>
      </chapter>
      <chapter osisID='1Kgs.20'>
        <verse osisID='1Kgs.20.1'>А арамейският цар Венадад събра цялата си войска. Тридесет и двама царе бяха с него и коне, и колесници. И се изкачи и обсади Самария, и воюваше срещу нея.</verse>
        <verse osisID='1Kgs.20.2'>И той изпрати пратеници в града до израилевия цар Ахав и му каза: Така казва Венадад:</verse>
        <verse osisID='1Kgs.20.3'>Среброто ти и златото ти са мои; и жените ти, и синовете ти, най-хубавите, са мои!</verse>
        <verse osisID='1Kgs.20.4'>И израилевият цар отговори и каза: Според думата ти, господарю мой, царю — твой съм аз с всичко, което имам.</verse>
        <verse osisID='1Kgs.20.5'>И пратениците дойдоха пак и казаха: Така говори Венадад и казва: Наистина аз изпратих до теб да кажат: Да ми дадеш среброто си и златото си, и жените си, и синовете си! —</verse>
        <verse osisID='1Kgs.20.6'>но утре около това време, аз ще изпратя слугите си при теб и те ще претърсят къщата ти и къщите на слугите ти; и всичко, което ти се вижда желателно, ще го вземат в ръцете си и ще го отнесат.</verse>
        <verse osisID='1Kgs.20.7'>Тогава израилевият цар повика всичките старейшини на земята и каза: Забележете, моля ви, и вижте, че този търси зло; защото изпрати до мен за жените ми и синовете ми и за среброто ми и златото ми и аз не му отказах.</verse>
        <verse osisID='1Kgs.20.8'>И всичките старейшини и целият народ му казаха: Не го слушай и не се съгласявай.</verse>
        <verse osisID='1Kgs.20.9'>И той каза на пратениците на Венадад: Кажете на господаря ми, царя: Всичко, за което първо изпрати до слугата си, ще направя, но това нещо не мога да направя. И пратениците си отидоха и му отнесоха отговор.</verse>
        <verse osisID='1Kgs.20.10'>Тогава Венадад изпрати до него и каза: Така да ми направят боговете и така да прибавят, ако пръстта на Самария бъде достатъчна за шепите на целия народ, който ме следва!</verse>
        <verse osisID='1Kgs.20.11'>Тогава израилевият цар отговори и каза: Кажете му: Нека онзи, който опасва оръжието си, не се хвали като онзи, който го разпасва!</verse>
        <verse osisID='1Kgs.20.12'>И когато Венадад чу тази дума, докато той и царете, които бяха с него, пиеха в шатрите, той каза на слугите си: Стройте се за бой! И те се строиха за бой срещу града.</verse>
        <verse osisID='1Kgs.20.13'>И ето, един пророк се приближи до израилевия цар Ахав и каза: Така казва ГОСПОД: Видя ли цялото това голямо множество? Ето, днес Аз ще го предам в ръката ти и ще познаеш, че Аз съм ГОСПОД.</verse>
        <verse osisID='1Kgs.20.14'>А Ахав каза: Чрез кого? И той каза: Така казва ГОСПОД: Чрез слугите на областните управители. И той каза: Кой да започне сражението? И пророкът каза: Ти.</verse>
        <verse osisID='1Kgs.20.15'>Тогава той преброи слугите на областните управители, а те бяха двеста тридесет и двама души; а след тях преброи целия народ, всички израилеви синове — седем хиляди души.</verse>
        <verse osisID='1Kgs.20.16'>И те излязоха по пладне, а Венадад пиеше и се напиваше в шатрите, той и царете, тридесет и двамата царе, съюзниците му.</verse>
        <verse osisID='1Kgs.20.17'>Първи излязоха слугите на областните управители. И Венадад изпрати хора и му съобщиха, и казаха: Мъже излязоха от Самария.</verse>
        <verse osisID='1Kgs.20.18'>А той каза: Ако са излезли за мир, хванете ги живи; и ако са излезли за война, пак ги хванете живи.</verse>
        <verse osisID='1Kgs.20.19'>Тези излязоха от града: слугите на областните управители и войската, която ги следваше.</verse>
        <verse osisID='1Kgs.20.20'>И всеки уби човека насреща си; и арамейците побягнаха, и Израил ги преследва; а арамейският цар Венадад избяга на кон с конниците.</verse>
        <verse osisID='1Kgs.20.21'>Тогава израилевият цар излезе и нападна конете и колесниците, и нанесе на арамейците голямо поражение.</verse>
        <verse osisID='1Kgs.20.22'>А пророкът дойде при израилевия цар и му каза: Иди, укрепи се и размисли, и виж какво трябва да направиш; защото при завръщането на годината царят на Арам отново ще излезе против теб.</verse>
        <verse osisID='1Kgs.20.23'>А слугите на арамейския цар му казаха: Техните богове са планински богове, затова ни надвиха; но ако се бием против тях в равнината, непременно ще им надвием.</verse>
        <verse osisID='1Kgs.20.24'>Но направи това нещо: махни царете, всеки от мястото му, и вместо тях постави управители;</verse>
        <verse osisID='1Kgs.20.25'>и събери войска, колкото войската, която ти загина, кон за кон и колесница за колесница. Тогава ще се бием против тях в равнината и непременно ще им надвием. И той послуша гласа им, и направи така.</verse>
        <verse osisID='1Kgs.20.26'>И при завръщането на годината Венадад събра арамейците и се изкачи в Афек, за да се бие срещу Израил.</verse>
        <verse osisID='1Kgs.20.27'>И израилевите синове бяха преброени и снабдени с храна, и отидоха срещу тях. И израилевите синове се разположиха на стан срещу тях като две малки стада кози, а арамейците изпълниха земята.</verse>
        <verse osisID='1Kgs.20.28'>Тогава Божият човек дойде и говори на израилевия цар, и каза: Така казва ГОСПОД: Понеже арамейците казаха: ГОСПОД е Бог на планините, а не Бог на долините. -- затова ще предам в ръката ти цялото това голямо множество, и ще познаете, че Аз съм ГОСПОД.</verse>
        <verse osisID='1Kgs.20.29'>И те стояха на стан едни срещу други седем дни. А на седмия ден боят започна и израилевите синове избиха от арамейците сто хиляди пешаци в един ден.</verse>
        <verse osisID='1Kgs.20.30'>А останалите избягаха в Афек, в града, и стената падна върху двадесет и седемте хиляди мъже, които бяха останали. И Венадад избяга и влезе в града, и се криеше от стая в стая.</verse>
        <verse osisID='1Kgs.20.31'>Тогава слугите му му казаха: Ето сега, чули сме, че царете от израилевия дом са милостиви царе; моля те, нека сложим вретище около слабините си и въжета на главите си, и да излезем при израилевия цар. Може би ще те остави да живееш.</verse>
        <verse osisID='1Kgs.20.32'>И те се препасаха с вретище около слабините си и сложиха въжета на главите си, и дойдоха при израилевия цар, и казаха: Слугата ти Венадад казва: Моля те, остави ме да живея. А той каза: Жив ли е още? Брат ми е.</verse>
        <verse osisID='1Kgs.20.33'>А мъжете приеха това като добър знак и побързаха да повторят това, което излезе от устата му, и казаха: Да, Венадад ти е брат! И той каза: Идете, доведете го. Тогава Венадад излезе при него и той го качи на колесницата.</verse>
        <verse osisID='1Kgs.20.34'>И Венадад му каза: Градовете, които баща ми взе от твоя баща, ще ти ги върна; и ти можеш да си направиш улици в Дамаск, както баща ми направи в Самария. А Ахав отговори: Ще те пусна да си отидеш с този договор. Така той направи договор с него и го пусна.</verse>
        <verse osisID='1Kgs.20.35'>А един човек от учениците на пророците каза на другаря си чрез ГОСПОДНОТО слово: Моля те, удари ме. Но човекът отказа да го удари.</verse>
        <verse osisID='1Kgs.20.36'>Тогава той му каза: Понеже не послуша гласа на ГОСПОДА, ето, щом си тръгнеш от мен, ще те убие лъв. И щом той тръгна от него, един лъв го намери и го уби.</verse>
        <verse osisID='1Kgs.20.37'>И той срещна друг човек и каза: Моля те, удари ме. И човекът го удари, удари го и го нарани.</verse>
        <verse osisID='1Kgs.20.38'>Тогава пророкът отиде и застана на пътя на царя, и се предреши с превръзка на очите си.</verse>
        <verse osisID='1Kgs.20.39'>И когато царят минаваше, той извика към царя и каза: Слугата ти отиде сред сражението; и ето, един човек се отби настрана и доведе един човек при мен, и каза: Пази този човек; ако по някакъв начин се изгуби, тогава твоят живот ще бъде вместо неговия живот, или ще платиш един талант сребро.</verse>
        <verse osisID='1Kgs.20.40'>Но докато слугата ти се занимаваше тук и там, той изчезна. А израилевият цар му каза: Тази е присъдата ти, ти сам я реши.</verse>
        <verse osisID='1Kgs.20.41'>Тогава той бързо махна превръзката от очите си и израилевият цар го разпозна, че беше от пророците.</verse>
        <verse osisID='1Kgs.20.42'>А той му каза: Така казва ГОСПОД: Понеже ти пусна от ръката си човека, когото Аз бях определил за проклятие, затова твоят живот ще бъде вместо неговия живот и твоят народ — вместо неговия народ.</verse>
        <verse osisID='1Kgs.20.43'>И израилевият цар отиде у дома си мрачен и огорчен и дойде в Самария.</verse>
      </chapter>
      <chapter osisID='1Kgs.21'>
        <verse osisID='1Kgs.21.1'>А след тези събития стана това: езраелецът Навутей имаше лозе в Езраел, до двореца на Ахав, царя на Самария.</verse>
        <verse osisID='1Kgs.21.2'>И Ахав говори на Навутей и каза: Дай ми лозето си да ми стане зеленчукова градина, понеже е близо до къщата ми. А вместо него ще ти дам по-добро лозе или, ако ти се вижда добре, ще ти дам стойността му в пари.</verse>
        <verse osisID='1Kgs.21.3'>Но Навутей каза на Ахав: Да не ми даде ГОСПОД да ти дам наследството на бащите си!</verse>
        <verse osisID='1Kgs.21.4'>И Ахав дойде в къщата си мрачен и огорчен заради думата, която езраелецът Навутей му беше говорил, като каза: Няма да ти дам наследството на бащите си. И легна на леглото си и обърна лицето си, и не яде хляб.</verse>
        <verse osisID='1Kgs.21.5'>А жена му Езавел дойде при него и му каза: Защо е толкова мрачен духът ти и не ядеш хляб?</verse>
        <verse osisID='1Kgs.21.6'>А той й каза: Защото говорих с езраелеца Навутей и му казах: Дай ми лозето си за пари или, ако искаш, ще ти дам друго лозе вместо него. Но той каза: Няма да ти дам лозето си.</verse>
        <verse osisID='1Kgs.21.7'>Тогава жена му Езавел му каза: Ти ли царуваш сега над Израил? Стани, яж хляб и нека е весело сърцето ти. Аз ще ти дам лозето на езраелеца Навутей!</verse>
        <verse osisID='1Kgs.21.8'>И тя написа писма от името на Ахав и ги запечата с печата му, и изпрати писмата до старейшините и до благородните, които бяха в града му, които живееха с Навутей.</verse>
        <verse osisID='1Kgs.21.9'>А в писмата писа и каза: Провъзгласете пост и поставете Навутей отпред пред народа.</verse>
        <verse osisID='1Kgs.21.10'>И поставете пред него двама мъже, лоши хора, да свидетелстват против него и да кажат: Ти похули Бога и царя. После го изведете навън и го убийте с камъни да умре.</verse>
        <verse osisID='1Kgs.21.11'>И мъжете от града му, старейшините и благородните, които живееха в града му, направиха както Езавел им беше изпратила заповед, както беше написано в писмата, които им беше изпратила.</verse>
        <verse osisID='1Kgs.21.12'>Прогласиха пост и поставиха Навутей отпред пред народа.</verse>
        <verse osisID='1Kgs.21.13'>И влязоха двама мъже, лоши хора, и седнаха пред него; и лошите хора свидетелстваха против него, против Навутей, пред народа и казаха: Навутей похули Бога и царя. И го изведоха извън града и го убиха с камъни и той умря.</verse>
        <verse osisID='1Kgs.21.14'>И изпратиха до Езавел и казаха: Навутей беше убит с камъни и умря.</verse>
        <verse osisID='1Kgs.21.15'>И когато Езавел чу, че Навутей е бил убит с камъни и е умрял, Езавел каза на Ахав: Стани, присвои си лозето на езраелеца Навутей, което той отказа да ти даде за пари; защото Навутей вече не е жив, а умря.</verse>
        <verse osisID='1Kgs.21.16'>И когато Ахав чу, че Навутей е умрял, Ахав стана, за да слезе в лозето на езраелеца Навутей да го присвои.</verse>
        <verse osisID='1Kgs.21.17'>Тогава ГОСПОДНОТО слово беше към тесвиеца Илия и каза:</verse>
        <verse osisID='1Kgs.21.18'>Стани, слез да посрещнеш израилевия цар Ахав, който е в Самария; ето, той е в лозето на Навутей, където слезе, за да го присвои.</verse>
        <verse osisID='1Kgs.21.19'>И му говори и кажи: Така казва ГОСПОД: Уби ли, а също и присвои ли? И му говори и кажи: Така казва ГОСПОД: На мястото, където кучетата лизаха кръвта на Навутей, кучетата ще лижат и твоята кръв, да, твоята!</verse>
        <verse osisID='1Kgs.21.20'>А Ахав каза на Илия: Намери ли ме, враже мой? А Илия отговори: Намерих те, защото си се продал да вършиш зло пред ГОСПОДА.</verse>
        <verse osisID='1Kgs.21.21'>Ето, Аз ще докарам зло върху теб и ще измета след теб. Ще изтребя от Ахав всеки от мъжки пол, и роба, и свободния в Израил.</verse>
        <verse osisID='1Kgs.21.22'>И ще направя дома ти като дома на Еровоам, сина на Нават, и като дома на Вааса, сина на Ахия, заради гнева, с който ме разгневи, и защото въведе Израил в грях.</verse>
        <verse osisID='1Kgs.21.23'>Също и за Езавел говори ГОСПОД и каза: Кучетата ще изядат Езавел пред стената на Езраел.</verse>
        <verse osisID='1Kgs.21.24'>Който от Ахав умре в града, ще го изядат кучетата, а който умре на полето, ще го изядат небесните птици.</verse>
        <verse osisID='1Kgs.21.25'>Наистина нямаше никой като Ахав, който така се продаде да върши зло пред ГОСПОДА, защото жена му Езавел го подбуждаше.</verse>
        <verse osisID='1Kgs.21.26'>И той постъпваше много гнусно, като следваше идолите, точно както бяха правили аморейците, които ГОСПОД беше изгонил пред израилевите синове.</verse>
        <verse osisID='1Kgs.21.27'>И когато Ахав чу тези думи, той раздра дрехите си и сложи вретище на тялото си и пости, и лежеше във вретище, и ходеше унило.</verse>
        <verse osisID='1Kgs.21.28'>Тогава ГОСПОДНОТО слово беше към тесвиеца Илия и каза:</verse>
        <verse osisID='1Kgs.21.29'>Виждаш ли как Ахав се смири пред Мен? Понеже се смири пред Мен, няма да докарам злото в неговите дни; в дните на сина му ще докарам злото върху дома му.</verse>
      </chapter>
      <chapter osisID='1Kgs.22'>
        <verse osisID='1Kgs.22.1'>И минаха три години без война между Арам и Израил.</verse>
        <verse osisID='1Kgs.22.2'>А в третата година юдовият цар Йосафат слезе при израилевия цар.</verse>
        <verse osisID='1Kgs.22.3'>И израилевият цар каза на слугите си: Знаете ли, че Рамот-Галаад е наш, а ние си мълчим и не го вземаме от ръката на арамейския цар?</verse>
        <verse osisID='1Kgs.22.4'>И той каза на Йосафат: Ще дойдеш ли с мен на бой в Рамот-Галаад? И Йосафат каза на израилевия цар: Аз съм като теб, моят народ — като твоя народ, моите коне — като твоите коне.</verse>
        <verse osisID='1Kgs.22.5'>И Йосафат каза на израилевия цар: Моля те, допитай се първо до ГОСПОДНОТО слово.</verse>
        <verse osisID='1Kgs.22.6'>Тогава израилевият цар събра пророците, около четиристотин мъже, и им каза: Да отида ли на бой срещу Рамот-Галаад, или да не отида? А те казаха: Изкачи се, и Господ ще го предаде в ръката на царя!</verse>
        <verse osisID='1Kgs.22.7'>Но Йосафат каза: Тук няма ли повече ГОСПОДЕН пророк, за да се допитаме чрез него?</verse>
        <verse osisID='1Kgs.22.8'>И израилевият цар каза на Йосафат: Има още един човек, чрез когото можем да се допитаме до ГОСПОДА, но аз го мразя, защото не пророкува добро за мен, а само зло — Михей, сина на Емла. А Йосафат каза: Нека не говори така царят!</verse>
        <verse osisID='1Kgs.22.9'>Тогава израилевият цар повика един скопец и каза: Доведи бързо Михей, сина на Емла.</verse>
        <verse osisID='1Kgs.22.10'>А израилевият цар и юдовият цар Йосафат седяха всеки на престола си, облечени в одеждите си, на едно открито място при входа на самарийската порта и всичките пророци пророкуваха пред тях.</verse>
        <verse osisID='1Kgs.22.11'>Тогава Седекия, синът на Ханаана, си направи железни рогове и каза: Така казва ГОСПОД: С тези ще бодеш арамейците, докато ги довършиш.</verse>
        <verse osisID='1Kgs.22.12'>И всичките пророци пророкуваха така и казваха: Изкачи се в Рамот-Галаад и ще успееш, защото ГОСПОД ще го предаде в ръката на царя.</verse>
        <verse osisID='1Kgs.22.13'>И пратеникът, който отиде да повика Михей, му говори и каза: Ето сега, думите на пророците единодушно са добри за царя. Моля те, нека и твоята дума да бъде като думата на един от тях, и ти говори добро!</verse>
        <verse osisID='1Kgs.22.14'>А Михей каза: Жив е ГОСПОД — каквото ми каже ГОСПОД, това ще говоря!</verse>
        <verse osisID='1Kgs.22.15'>И когато дойде при царя, царят му каза: Михей, да отидем ли на бой в Рамот-Галаад, или да не отидем? А той му каза: Изкачи се и ще успееш, защото ГОСПОД ще го предаде в ръката на царя.</verse>
        <verse osisID='1Kgs.22.16'>Тогава царят му каза: Колко пъти да те заклевам да не ми говориш нищо друго освен истината в ГОСПОДНОТО Име!</verse>
        <verse osisID='1Kgs.22.17'>Тогава той каза: Видях целия Израил пръснат по планините като овце, които нямат овчар. И ГОСПОД каза: Тези нямат господар. Нека се върнат всеки у дома си с мир.</verse>
        <verse osisID='1Kgs.22.18'>Тогава израилевият цар каза на Йосафат: Не ти ли казах, че няма да пророкува добро за мен, а зло?</verse>
        <verse osisID='1Kgs.22.19'>А Михей каза: Затова чуй ГОСПОДНОТО слово: Видях ГОСПОДА, седнал на престола Си, и цялото небесно войнство стоеше около Него от дясната Му страна и от лявата Му страна.</verse>
        <verse osisID='1Kgs.22.20'>И ГОСПОД каза: Кой ще примами Ахав, за да се изкачи и да падне в Рамот-Галаад? И един каза едно, а друг каза друго.</verse>
        <verse osisID='1Kgs.22.21'>Тогава излезе един дух и застана пред ГОСПОДА, и каза: Аз ще го примамя.</verse>
        <verse osisID='1Kgs.22.22'>И ГОСПОД му каза: Как? А той каза: Ще изляза и ще бъда лъжлив дух в устата на всичките му пророци. И ГОСПОД каза: Примами го и ще сполучиш; излез и направи така.</verse>
        <verse osisID='1Kgs.22.23'>И сега, ето, ГОСПОД е сложил лъжлив дух в устата на всички тези твои пророци и ГОСПОД е говорил зло за теб.</verse>
        <verse osisID='1Kgs.22.24'>Тогава Седекия, синът на Ханаана, се приближи и удари Михей по бузата, и каза: Откъде мина ГОСПОДНИЯТ дух от мен, за да говори на теб?</verse>
        <verse osisID='1Kgs.22.25'>А Михей каза: Ето, ще видиш това в онзи ден, когато ще бягаш от стая в стая, за да се криеш.</verse>
        <verse osisID='1Kgs.22.26'>Тогава израилевият цар каза: Хвани Михей и го върни при градоначалника Амон и при царския син Йоас;</verse>
        <verse osisID='1Kgs.22.27'>и кажи: Така казва царят: Хвърлете този в затвора и го хранете с хляб на скръб и вода на скръб, докато се върна в мир.</verse>
        <verse osisID='1Kgs.22.28'>А Михей каза: Ако някога се върнеш в мир, ГОСПОД не е говорил чрез мен. И каза: Чуйте, всички народи!</verse>
        <verse osisID='1Kgs.22.29'>И израилевият цар и юдовият цар Йосафат се изкачиха в Рамот-Галаад.</verse>
        <verse osisID='1Kgs.22.30'>И израилевият цар каза на Йосафат: Аз ще се предреша и ще вляза в битката, а ти облечи одеждите си. Така израилевият цар се предреши и влезе в битката.</verse>
        <verse osisID='1Kgs.22.31'>А арамейският цар беше заповядал на тридесет и двамата началници на колесниците си и беше казал: Не се бийте нито с малък, нито с голям, а само с израилевия цар!</verse>
        <verse osisID='1Kgs.22.32'>И когато началниците на колесниците видяха Йосафат, казаха: Сигурно това е израилевият цар! — и се отклониха към него, за да се бият. Но Йосафат извика,</verse>
        <verse osisID='1Kgs.22.33'>и когато началниците на колесниците видяха, че не беше израилевият цар, го оставиха и не го преследваха.</verse>
        <verse osisID='1Kgs.22.34'>А един човек запъна лъка си, без да цели, и улучи израилевия цар между ставите на бронята му. И той каза на водача на колесницата си: Обърни ръцете си и ме изведи от битката, защото съм ранен.</verse>
        <verse osisID='1Kgs.22.35'>И в онзи ден битката се засили; и царят се удържа прав в колесницата срещу арамейците, а вечерта умря и кръвта от раната течеше на дъното на колесницата.</verse>
        <verse osisID='1Kgs.22.36'>И при залез слънце през стана се разнесе вик и се каза: Всеки в града си и всеки в земята си!</verse>
        <verse osisID='1Kgs.22.37'>Така царят умря и го докараха в Самария и погребаха царя в Самария.</verse>
        <verse osisID='1Kgs.22.38'>После измиха колесницата при самарийския водоем и кучетата лижеха кръвта му, където се къпеха блудниците, според словото на ГОСПОДА, което Той беше говорил.</verse>
        <verse osisID='1Kgs.22.39'>А останалите дела на Ахав и всичко, което той извърши, и къщата от слонова кост, която построи, и всичките градове, които построи, не са ли записани в Книгата на летописите на израилевите царе?</verse>
        <verse osisID='1Kgs.22.40'>И Ахав легна при бащите си, а вместо него се възцари синът му Охозия.</verse>
        <verse osisID='1Kgs.22.41'>А Йосафат, синът на Аса, се възцари над Юда в четвъртата година на израилевия цар Ахав.</verse>
        <verse osisID='1Kgs.22.42'>Йосафат беше на тридесет и пет години, когато се възцари, и царува двадесет и пет години в Ерусалим. Името на майка му беше Азува, дъщеря на Силей.</verse>
        <verse osisID='1Kgs.22.43'>Той ходи във всичките пътища на баща си Аса; не се отклони от тях, като вършеше това, което беше право пред ГОСПОДА. Само високите места не се премахнаха; народът още жертваше и кадеше по високите места.</verse>
        <verse osisID='1Kgs.22.44'>И Йосафат имаше мир с израилевия цар.</verse>
        <verse osisID='1Kgs.22.45'>А останалите дела на Йосафат и юначествата, които извърши, и как воюваше, не са ли записани в Книгата на летописите на юдовите царе?</verse>
        <verse osisID='1Kgs.22.46'>И той измете от земята остатъка от посветените блудници, които бяха останали във времето на баща му Аса.</verse>
        <verse osisID='1Kgs.22.47'>А тогава в Едом нямаше цар; един управител беше цар.</verse>
        <verse osisID='1Kgs.22.48'>Йосафат направи тарсийски кораби, за да отидат в Офир за злато, но не отидоха, защото корабите се разбиха в Есион-Гавер.</verse>
        <verse osisID='1Kgs.22.49'>Тогава Охозия, синът на Ахав, каза на Йосафат: Нека моите слуги отидат с твоите слуги на корабите. Но Йосафат не се съгласи.</verse>
        <verse osisID='1Kgs.22.50'>И Йосафат легна при бащите си и беше погребан при бащите си в града на баща си Давид, а вместо него се възцари синът му Йорам.</verse>
        <verse osisID='1Kgs.22.51'>Охозия, синът на Ахав, се възцари над Израил в Самария в седемнадесетата година на юдовия цар Йосафат и царува над Израил две години.</verse>
        <verse osisID='1Kgs.22.52'>Той върши зло пред ГОСПОДА и ходи в пътя на баща си и в пътя на майка си, и в пътя на Еровоам, сина на Нават, който въведе Израил в грях.</verse>
        <verse osisID='1Kgs.22.53'>И той служи на Ваал и му се поклони, и разгневи ГОСПОДА, Израилевия Бог, според всичко, което беше вършил баща му.</verse>
      </chapter>
    </div></osisText>
</osis>