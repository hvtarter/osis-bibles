<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='GLA2' xml:lang='gd'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='GLA2'>
        <title>Gaelic Scripture (Manx Gaelic)</title>
        <contributor>
	The Unbound Bible
	Biola University: Administrative Computing
	13800 Biola Ave.
	La Mirada, CA 90639
	United States of America
	562-903-4722 
    </contributor>
        <creator/>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>The Manx Gaelic Scripture. They include Esther, Jonah, Matthew, Luke, and John. This looks like it has been scanned in, so there are probably a few spelling errors. Manx was spoken on the Isle of Man in Great Britain. The Ethnologue lists Manx as having no native speakers.</description>
        <publisher>FREE BIBLE SOFTWARE GRUOP</publisher>
        <type type='OSIS'>Bible</type>
        <identifier type='OSIS'>GLA2</identifier>
        <source>ftp://unboundftp.biola.edu/pub/manx_gaelic.zip</source>
        <language type='IETF'>gd</language>
        <relation/>
        <coverage>provide the bible to the world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>Lioar sheeloghe Yeesey Creest, mac Ghavid, mac Abraham</verse>
        <verse osisID='Matt.1.2'>Hooar Abraham Isaac, as hooar Isaac Jacob, as hooar Jacob Judas as e vraaraghyn.</verse>
        <verse osisID='Matt.1.3'>As hooar Judas Phares as Zarah rish Thamar, as hooar Phales Esrom, as hooar Esrom  Aram.</verse>
        <verse osisID='Matt.1.4'>As hooar Aram Aminadab, as hooar Aminadab Naason, as hooar Naason Salmon</verse>
        <verse osisID='Matt.1.5'>As hooar Salmon Booz rish Rachab, as hooar Booz Obed rish Ruth, as hooar Obed  Jesse.</verse>
        <verse osisID='Matt.1.6'>As hooar Jesse David yn ree, as hooar David yn ree Solomon reeish v'er ny ve ben  Urias.</verse>
        <verse osisID='Matt.1.7'>As hooar Solomon Roboam, as hooar Roboam Abia, as hooar Abia Asa:</verse>
        <verse osisID='Matt.1.8'>As hooar Asa Josaphat, as hooar Josaphat Joram, as hooar Joram Ozias.</verse>
        <verse osisID='Matt.1.9'>As hooar Ozias Joatham, as hooar Joatham Achaz, as hooar Achaz Ezekias.</verse>
        <verse osisID='Matt.1.10'>As hooar Ezekias Manasses, as hooar Manasses Amon, as hooar Amon Josias.</verse>
        <verse osisID='Matt.1.11'>As hooar Josias Jechonias as e vraaraghyn, mysh traa yn chappeeys Babylonagh.</verse>
        <verse osisID='Matt.1.12'>As rish earish yn chappeeys Babylon agh hooar Jechonias Salathiel, as hooar Salathiel  Zorobabel.</verse>
        <verse osisID='Matt.1.13'>As hooar Zorobabel Abiud, as hooar Abiud Eliakim, as hooar Eliakim Azor.</verse>
        <verse osisID='Matt.1.14'>As hooar Azor Sadoc, as hooar Sadoc Achim, as hooar Achim Eliud.</verse>
        <verse osisID='Matt.1.15'>As hooar Eliud Eliazar, as hooar Eliazar Matthan, as hooar Matthan Jacob.</verse>
        <verse osisID='Matt.1.16'>As hooar Jacob Joseph sheshey Voirrey, j'eeish ruggyr Yeesey, ta enmyssit Creest.</verse>
        <verse osisID='Matt.1.17'>Myr shen ta ooilley ny sheelogheyn veih Abraham gys David, kiare sheelogheyn  jeig: as veih David derrey'n chappeeys ayns Babylon, kiare sheelogheyn jeig: as veih'n  chappeeys ayns Babylon derrey Creest kiare sheelogheyn jeig.</verse>
        <verse osisID='Matt.1.18'>Nish shoh myr haink (Yeesey) Creest er y theihll: Erreish da e voir Moirrey  ve nasht rish Joseph, roish my daink ad dy vaghey cooidjagh, v'ee ry-akin dy ve corrym  liorish yn Spyrryd Noo.</verse>
        <verse osisID='Matt.1.19'>As myr va Joseph e sheshey ny ghooinney cairal, as neu-wooiagh dy choyrt ee gys  nearey foshlit, v'eh smooinaghtyn dy scarrey</verse>
        <verse osisID='Matt.1.20'>Agh choud as va ny reddyn shoh er e aigney, cur-my-ner haink ainle y Chiarn huggey  ayns ashlish, gra, Yoseph, vac Ghavid, ny bee aggle ort dy ghoaill hood Moirrey dty  ven: son shen t'er ny ghientyn aynjee, te jeh'n Spyrryd Noo.</verse>
        <verse osisID='Matt.1.21'>As ver ee mac son y theihll, as nee oo genmys eh Yeesey, son sauee eh e phobble  veih nyn beccaghyn.</verse>
        <verse osisID='Matt.1.22'>(Shoh myr va er ny chooilleeney ooilley ny loayr y Chiarn liorish y phadeyr,  gra</verse>
        <verse osisID='Matt.1.23'>Cur-my-ner nee moidyn gientyn, as ver ee mac son y theihll, as nee ad genmys  eh Emmanuel, ta shen dy ghra, Jee marin.)</verse>
        <verse osisID='Matt.1.24'>Tra va Joseph eisht er n'irree veih cadley, ren eh myr va ainle y Chiarn er chur  roish, as ghow eh thie e ven:</verse>
        <verse osisID='Matt.1.25'>As cha row veg echey dy yannoo r'ee, derrey hug ee e ynrycan mac son y theihll,  as denmys eh yn ennym echey Yeesey.</verse>
      </chapter>
      <chapter osisID='Matt.2'>
        <verse osisID='Matt.2.1'>Nish tra rug Yeesey ayns Bethlehem dy Yudea, rish lhing ree Herod, cur-my-ner haink  deiney-creeney veih'n shiar gys Jerusalem,</verse>
        <verse osisID='Matt.2.2'>Gra, Cre vel ree ny Hewnyn t'er jeet er y theihll? son honnick shin y rollage  echey ayns y shiar, as ta shin er jeet dy chur ooashley da.</verse>
        <verse osisID='Matt.2.3'>Tra cheayll ree Herod shoh, v'eh dy mooar seaghnit, as ooilley Jerusalem marish.</verse>
        <verse osisID='Matt.2.4'>As tra v'eh er symney cooidjagh ooilley ny ard-saggyrtyn, as scrudeyryn y phobble,  denee eh jeu cre'n raad va Creest dy heet er y theihll.</verse>
        <verse osisID='Matt.2.5'>As dooyrt adsyn rish, Ayns Bethlehem dy Yudea: son shoh myr te scruit liorish  y phadeyr:</verse>
        <verse osisID='Matt.2.6'>As uss Vethlehem ayns cheer Yudea, cha nee oo sloo ta mastey princeyn Yuda: son  assyd's hig Kiannoort nee reill my phobble Israel.</verse>
        <verse osisID='Matt.2.7'>Eisht hug Herod fys follit er ny deiney creeney, as deysht eh ad dy imneagh mychione  y traa haink yn rollage rish.</verse>
        <verse osisID='Matt.2.8'>As hug eh ad gys Bethlehem, gra, Immee-jee, as shir-jee magh dy jeidjagh son y  lhiannoo, as tra vees shiu er gheddyn magh eh, tar-jee lesh fys hym's, dy voddym's  neesht cheet as ooashley 'choyrt da.</verse>
        <verse osisID='Matt.2.9'>Erreish daue v'er chlashtyn y ree, jimmee ad rhymboo, as cur-my-ner hie yn rollage  honnick ad ayns y shiar er e toshiaght roue, derrey haink ee, as hass ee erskyn yn  ynnyd raad va'n lhiannoo.</verse>
        <verse osisID='Matt.2.10'>Tra honnick ad y rollage, va boggey erskyn-towse orroo.</verse>
        <verse osisID='Matt.2.11'>As goll stiagh 'sy thie, hooar ad y lhiannoo marish Moirrey e voir, as gliooney  sheese, hug ad ooashley da as fosley ny tashtaghyn oc, heb ad giootyn da; airh, as  frankincense, as myrrh.</verse>
        <verse osisID='Matt.2.12'>As myr va Jee er chur raaue daue ayns ashlish, gyn ad dy hyndaa gys Herod, ghow  ad raad elley gys nyn jeer hene.</verse>
        <verse osisID='Matt.2.13'>As tra v'ad er n'immeeaght, cur-my-ner haink ainle y Chiarn gys Joseph ayns ashlish,  gra, Trog ort, gow yn lhiannoo as e voir, cosne royd gys Egypt, as fuirree ayns shen  derrey ver-yms fys hood: son shirree Herod y lhiannoo dy stroie eh.</verse>
        <verse osisID='Matt.2.14'>Eisht dirree eh, as ghow eh yn lhiannoo, as e voir ayns yn oie, as hie eh roish  er-chea gys Egypt:</verse>
        <verse osisID='Matt.2.15'>As shen-y raad v'eh derrey baase Herod: as shoh myr va cooilleenit shen loayr  y Chiarn liorish y phadeyr, gra, Magh ass Egypt deie mee er my vac.</verse>
        <verse osisID='Matt.2.16'>Eisht Herod toiggal dy row eh mollit liorish ny deiney-creeney, v'eh erskyn-towse  eulyssagh, as hug eh magh sarey, as varr eh ooilley ny lhiennoo-mec v'ayns Bethlehem,  as ayns ooilley ny ardjyn shen, veih daa vlein dy eash as fo, corrym rish y traa  v'eh dy imneagh er vriaght jeh ny deiney creeney.</verse>
        <verse osisID='Matt.2.17'>Shen y traa va cooilleenit ny va loayrit liorish Jeremy yn phadeyr, gra,</verse>
        <verse osisID='Matt.2.18'>Ayns Rama va eam treih er ny chlashtyn, yllaghey as keayney, as dobberan hrimshagh,  Rachel keayney son e cloan, as gobbal dy ve er ny gherjaghey, er-yn-oyr nagh row  ad er-mayrn.</verse>
        <verse osisID='Matt.2.19'>Agh lurg baase Herod, cur-my-ner haink ainle y Chiarn ayns ashlish gys Joseph  ayns Egypt,</verse>
        <verse osisID='Matt.2.20'>Gra, Irree, as gow yn lhiannoo as e voir, as immee gys cheer Israel: son t'adsyn  marroo va shleeuit er bioys y lhiannoo.</verse>
        <verse osisID='Matt.2.21'>As dirree eh, as ghow eh yn lhiannoo as e voir, as haink eh gys cheer Israel.</verse>
        <verse osisID='Matt.2.22'>Agh clashtyn dy row Archelaus reill ayns Judea, ayns ynnyd e ayr Herod, va aggle  er dy gholl gys shen: agh myr va Jee er chur roish ayns ashlish, hyndaa eh gys ardjyn  Ghalilee.</verse>
        <verse osisID='Matt.2.23'>As jimmee eh dy chummal ayns ard-valley enmyssit Nazareth: as shoh myr va cooilleenit  shen loayr ny phadeyryn, Bee eh enmyssit ny Nazarene.</verse>
      </chapter>
      <chapter osisID='Matt.3'>
        <verse osisID='Matt.3.1'>Ayns ny laghyn shen haink Ean Bashtey, preacheil ayns faasagh Yudea,</verse>
        <verse osisID='Matt.3.2'>As gra, Gow-jee arrys: son ta reeriaght Yee er gerrey.</verse>
        <verse osisID='Matt.3.3'>Son shoh eshyn va loayrit jeh liorish y phadeyr Esaias, gra, Coraa fer geamagh  ayns yn aasagh, Kiartee-jee raad y Chiarn, jean-jee ny cassanyn echey jeeragh.</verse>
        <verse osisID='Matt.3.4'>As v'ec Ean cheddin coamrey dy fynney chamel, as cryss liare mysh e veeghyn; as  va e veaghey locustyn as mill feie.</verse>
        <verse osisID='Matt.3.5'>Eisht hie magh huggey Jerusalem as ooilley Judea, as Ooilley yn cheer mygeayrt  Jordan.</verse>
        <verse osisID='Matt.3.6'>As goaill-rish nyn beccaghyn v'ad er nyn mashtey liorish ayns Jordan.</verse>
        <verse osisID='Matt.3.7'>Agh tra honnick eh ymmodee jeh ny Phariseeyn as ny Sadduceeyn cheet gys e vashtey,  dooyrt eh roo, O shiuish heeloghe dy ard-nieughyn, quoi t'er chur raaue diu dy hea  veih yn jymmoose ta ry-heet?</verse>
        <verse osisID='Matt.3.8'>Cur-jee magh nish er-y-fa shen messyn cooie dy arrys.</verse>
        <verse osisID='Matt.3.9'>As ny smooinee-jee dy ghra, riu hene, Ta Abraham ain son nyn ayr: son ta mee gra  riu, dy vel Jee pooaral eer jeh ny claghyn shoh dy hroggal seose cloan da Abraham</verse>
        <verse osisID='Matt.3.10'>As nish hene ta'n teigh er ny choyrt gys fraue ny biljyn: shen-y-fa ta dy chooilley  villey nagh vel gymmyrkey magh mess mie, dy ve giarit sheese as tilgit ayns yn aile.</verse>
        <verse osisID='Matt.3.11'>Ta mish dy jarroo bashtey shiu lesh ushtey gys arrys: agh t'eshyn ta cheet my  yei ny s'pooaral ny mish, ny braagyn echey cha vel mee feeu dy ymmyrkey: bashtee  eshyn shiu lesh y Spyrryd Noo as lesh aile.</verse>
        <verse osisID='Matt.3.12'>Ta'n cleayst echey ayns e laue, as nee eh dy bollagh e laare-vooie y ghlenney,  as gowee eh e churnaght stiagh ayns e hie-tashtee: agh loshtee eh yn choau lesh aile  nagh bee er ny vooghey.</verse>
        <verse osisID='Matt.3.13'>Eisht haink Yeesey veih Galilee gys Jordan, dy ve bashtit liorish Ean.</verse>
        <verse osisID='Matt.3.14'>Agh va Ean noi shen, gra, Ta feme aym's dy ve er my vashtey liort's, as vel uss  cheet hym's?</verse>
        <verse osisID='Matt.3.15'>Dreggyr Yeesey, as dooyrt eh rish, Cur raad dou nish: son shoh myr te cooie dooin  dy chooilley chairys y chooilleeney. Eisht lhig eh da.</verse>
        <verse osisID='Matt.3.16'>As lurg da Yeesey ve bashtit, hie eh seose jeeragh ass yn ushtey: as cur-my-ner  va ny niaughyn er nyn vosley er-e-skyn, as honnick eh Spyrryd Yee cheet neose myr  calmane, as soie er.</verse>
        <verse osisID='Matt.3.17'>As cur-my-ner, coraa veih niau, gra, Shoh my vac ennoil, jeh ta mee dy mooar  soiaghey.</verse>
      </chapter>
      <chapter osisID='Matt.4'>
        <verse osisID='Matt.4.1'>Eisht va Yeesey er ny leeideil liorish Spyrryd Yee gys yn aasagh, dy v'er ny violaghey  liorish y drogh-spyrryd.</verse>
        <verse osisID='Matt.4.2'>As tra v'eh er drostey da-eed laa as da-eed oie v'eh ny lurg shen accryssagh.</verse>
        <verse osisID='Matt.4.3'>As haink y mioleyder huggey, gra, My she mac Yee oo, cur sarey da ny claghyn shoh  dy ve jeant nyn arran.</verse>
        <verse osisID='Matt.4.4'>Agh dreggyr eshyn, gra, Te, scruit, Cha nee liorish arran ny lomarcan nee dooinney  beaghey, agh liorish dy chooilley ockle ta cheet magh ass beeal Yee.</verse>
        <verse osisID='Matt.4.5'>Eisht ghow y drogh-spyrryd lesh seose eh gys yn ard-valley casherick, as hoie  eh eh er beinn toor syrjey yn chiamble,</verse>
        <verse osisID='Matt.4.6'>As dooyrt eh rish, My she Mac Yee oo tilg oo hene sheese: son te scruit, Ver eh  currym da e ainleyn my-dty-chione, as ayns nyn laueyn nee ad oo y ymmyrkey, nagh  bwoaill oo ec traa erbee dty chass noi chlagh.</verse>
        <verse osisID='Matt.4.7'>Dooyrt Yeesey rish, Te scruit myrgeddin, Cha jean oo yn Chiarn dty Yee y violaghey.</verse>
        <verse osisID='Matt.4.8'>Reesht hug y drogh-spyrryd lesh eh seose er slieau feer ard, as yeeagh eh da ooilley  reeriaghtyn y theihll as y ghloyr oc:</verse>
        <verse osisID='Matt.4.9'>As dooyrt eh rish, Ooilley shoh ver-ym's dhyt's, my huittys oo sheese, as ooashley  chur dou.</verse>
        <verse osisID='Matt.4.10'>Eisht dooyrt Yeesey rish, Ass my enish oo, Noid-ny-hanmey: son te scruit, Ver  oo ooashley da'n Chiarn dty Yee, as eshyn ynrycan nee oo shirveish.</verse>
        <verse osisID='Matt.4.11'>Eisht daag y drogh-spyrryd eh, as cur-my-ner haink ainleyn as ren ad shirveish  er.</verse>
        <verse osisID='Matt.4.12'>Nish tra cheayll Yeesey dy row Ean ny phryssoonagh, jimmee eh dy lhiattee gys  Galilee.</verse>
        <verse osisID='Matt.4.13'>As faagail Nazareth, haink eh dy chummal ayns Capernaum, ta rish oirr ny marrey,  rish ardjyn Zabulon as Nephthalim:</verse>
        <verse osisID='Matt.4.14'>As shoh myr va cooilleenit shen ny loayr Esaias yn phadeyr, gra</verse>
        <verse osisID='Matt.4.15'>Thalloo Zabulon, as thalloo Nephthalim, er slyst ny marrey, cheu elley dy Yordan,  Galilee ny Ashoonee:</verse>
        <verse osisID='Matt.4.16'>Ta'n pobble va nyn soie ayns dorraghys, er vakin soilshey mooar: as orroosyn  va nyn soie ayns cheer as scadoo'n vaaish, ta soilshey er n'irree seose.</verse>
        <verse osisID='Matt.4.17'>Veih yn traa shen ren Yeesey toshiaght dy phreacheil, as dy ghra, Gow-jee arrys,  son ta reeriaght niau er-gerrey.</verse>
        <verse osisID='Matt.4.18'>As myr va Yeesey shooyl liorish keayn Ghalilee, honnick eh daa vraar, Simon  va enmyssit Peddyr, as Andreays e vraar, cur magh lieen 'sy cheayn: (son v'ad nyn  eeasteyryn)</verse>
        <verse osisID='Matt.4.19'>As dooyrt eh roo, Eiyr-jee orrym's, as neem's shiu nyn eeasteyryn dy gheiney.</verse>
        <verse osisID='Matt.4.20'>As chelleeragh daag ad nyn lieenteenyn, as deiyr ad er.</verse>
        <verse osisID='Matt.4.21'>As goll er e hoshiaght veih shen, honnick eh daa vraar elley, Jamys mac Zebedee  as Ean e vraar, ayns lhong marish Zebedee nyn ayr, karraghey nyn lieen: as deie eh  orroo.</verse>
        <verse osisID='Matt.4.22'>As chelleeragh daag ad y lhong as nyn ayr, as deiyr ad er.</verse>
        <verse osisID='Matt.4.23'>As hie Yeesey mygeayrt ooilley Galilee, gynsaghey ayns nyn gialteenyn, as preacheil  sushtal y reeriaght, as lheihys dy chooilley hingys, as dy chooilley ghoghan mastey'n  pobble.</verse>
        <verse osisID='Matt.4.24'>As hie goo jeh magh trooid ooilley Syria: as hug ad lhieu huggey ooilley ny aslayntee,  fo doghanyn as pianyn, adsyn va seaghnit lesh drogh-spyrrydyn, sleih ass nyn geeayl,  as an-lheiltee, as ren eh ad y lheihys.</verse>
        <verse osisID='Matt.4.25'>As deiyr er chaglym mooar dy leih veih Galilee, as Decapolis, as Jerusalem, as  Judea, as veih cheu elley dy Yordan.</verse>
      </chapter>
      <chapter osisID='Matt.5'>
        <verse osisID='Matt.5.1'>As fakin lheid ny earrooyn dy leih, hie eh seose er slieau: as tra v'eh er hoie sheese,  haink e ynseydee huggey</verse>
        <verse osisID='Matt.5.2'>As hrog eh seose e choraa, as dynsee eh ad, gra,</verse>
        <verse osisID='Matt.5.3'>Bannit t'adsyn ta imlee ayns spyrryd: son lhieusyn reeriaght niau.</verse>
        <verse osisID='Matt.5.4'>Bannit t'adsyn ta dobberan: son bee ad er nyn gherjaghey.</verse>
        <verse osisID='Matt.5.5'>Bannit t'adsyn ta meen surransagh: son bee yn thalloo oc ayns eiraght.</verse>
        <verse osisID='Matt.5.6'>Bannit t'adsyn ta accryssagh as paagh lurg yn ynrickys: son bee ad er nyn yannoo  magh.</verse>
        <verse osisID='Matt.5.7'>Bannit ta'n vooinjer vyghinagh: son bee myghin er ny hoilshaghey daue.</verse>
        <verse osisID='Matt.5.8'>Bannit t'adsyn ta glen ayns cree: son ver ad Jee my-ner.</verse>
        <verse osisID='Matt.5.9'>Bannit t'adsyn ta tayrn sleih gys shee: son bee ad enmyssit nyn gloan dy Yee.</verse>
        <verse osisID='Matt.5.10'>Bannit t'adsyn ta surranse tranlaase er graih cairys: son lhieusyn reeriaght  niau.</verse>
        <verse osisID='Matt.5.11'>Bannit ta shiuish tra vees shiu oltooanit, as tranlaasit, as dy chooilley ghrogh-ghoo  currit ass nyn lieh dy aggairagh er y choontey aym's.</verse>
        <verse osisID='Matt.5.12'>Gow-jee boggey, as bee-jee erskyn towse gennal: son s'mooar ta nyn leagh ayns  niau: son shoh myr ren ad tranlaase er ny phadeyryn va rhymbiu.</verse>
        <verse osisID='Matt.5.13'>Shiuish sollan y thallooin: agh my ta'n sollan er choayl e vlass, kys hig e  vree ayn reesht? cha vel ymmyd erbee sodjey ny chour, agh dy ve tilgit magh, as stampit  fo cassyn deiney.</verse>
        <verse osisID='Matt.5.14'>Shiuish soilshey yn theihll Cha vod ard-valley ta soit er cronk ve follit.</verse>
        <verse osisID='Matt.5.15'>Chamoo ta sleih foaddey cainle, as dy choyrt ee fo saagh; agh ayns cainleyr,  as t'ee cur soilshey da'n slane lught-thie.</verse>
        <verse osisID='Matt.5.16'>Lhig da'n soilshey euish myr shen soilshean fenish deiney, dy vod ad fakin ny  obbraghyn mie eu, as gloyr y choyrt da nyn ayr t'ayns niau.</verse>
        <verse osisID='Matt.5.17'>Ny smooinee-jee dy daink mish dy chur naardey yn leigh as ny phadeyryn: cha  nee dy chur naardey haink mee, agh dy chooilleeney.</verse>
        <verse osisID='Matt.5.18'>Son dy firrinagh ta mee gra riu, Derrey nee yn aer as yn ooir lheie ersooyl,  cha bee un ockle, ny'n floag sloo er ny ghoaill veih'n leigh, derrey vees ooilley  jeant mie.</verse>
        <verse osisID='Matt.5.19'>Quoi-erbee er-y-fa shen vrishys unnane jeh ny annaghyn sloo shoh, as ynsys myr  shen, bee eh enmyssit yn fer sloo ayns reeriaght niau: agh quoi erbee nee nyn yannoo  as nyn ynsaghey, bee eh enmyssit mooar ayns reeriaght niau.</verse>
        <verse osisID='Matt.5.20'>Son ta mee gra riu, Mannagh bee yn ynrickys euish erskyn ynrickys ny Scrudeyryn  as ny Phariseeyn, cha vod shiu er aght erbee goll stiagh ayns reeriaght niau.</verse>
        <verse osisID='Matt.5.21'>Ta shiu er chlashtyn dy row eh er ny ghra rish nyn shenn-ayryn, Cha jean oc dunverys:  as quoi-erbee nee dunverys, hig eh fo kerraghey yn vriwnys.</verse>
        <verse osisID='Matt.5.22'>Agh ta mish gra riuish, Quoi-erbee ta fargagh rish e vraar gyn oyr, dy jig eshyn  neesht fo kerraghey yn vriwnys: as quoi erbee jir rish e vraar, Raca: dy jig eh fo  briwnys yn ard-whuaiyl: agh quoi-erbee jir, Uss ommydan, dy bee eh ayns gaue aile  niurin,</verse>
        <verse osisID='Matt.5.23'>Shen-y-fa tra hebbys oo dty oural ec yn altar, my chooinys oo ayns shen dy vel  nhee erbee ec dty vraar dt'oi</verse>
        <verse osisID='Matt.5.24'>Faag ayns shen dty oural roish yn altar, as immee royd, jean coardail rish dty  vraar hoshiaght, as eisht tar, as cheb dty oural.</verse>
        <verse osisID='Matt.5.25'>Coard dy tappee rishyn ta streeu rhyt, choud as vees shiu goll cooidjagh er y  raad, er-aggle dy der eshyn oo fo laue yn vriw, as dy der yn briw oo fo currym y  tidoor, as dy bee oo tilgit ayns pryssoon.</verse>
        <verse osisID='Matt.5.26'>Dy firrinagh ta mee gra rhyt, Nagh jig oo magh ass shen, derrey t'ou er n'eeck  yn farling s'jerree.</verse>
        <verse osisID='Matt.5.27'>Ta shiu er chlashtyn dy row eh er ny ghra rish nyn shenn-ayryn, Cha brish oo  poosey.</verse>
        <verse osisID='Matt.5.28'>Agh ta mish gra riu, Quoi-erbee ta jeeaghyn er ben, dy chur saynt j'ee, dy vel  eh er vrishey poosey r'ee hannah ayns e chree.</verse>
        <verse osisID='Matt.5.29'>As my ta dty hooill yesh dy dty hayrn gys peccah, pluck assyd ee, as tilg void  ee: son te ny share dhyt unnane jeh dty hooillyn y choayl, na dty slane corp dy ve  tilgit ayns niurin.</verse>
        <verse osisID='Matt.5.30'>As my ta dty laue yesh dy dty hayrn gys peccah, giare jeed, as tilg void ee:  son te ny share dhyt unnane jeh dty oltyn y choayl, na dty slane corp dy ve tilgit  ayns niurin.</verse>
        <verse osisID='Matt.5.31'>Ve er ny ghra, Quoi-erbee ver e ven voish, lhig da screeuyn-scarree y chur jee.</verse>
        <verse osisID='Matt.5.32'>Agh ta mish gra riu, Quoi-erbee scarrys rish e ven, agh son oyr maarderys, dy  vel eh cur urree poosey y vrishey: as quoi-erbee phoosys ish ta scart, t'eh ny vaarderagh.</verse>
        <verse osisID='Matt.5.33'>Myrgeddin ta shiu er chlashtyn dy row eh er ny ghra rish nyn shenn-ayryn, Cha  jean oo loo-oaiagh y ghoaill, agh cooilleenee oo gys y Chiarn dty vreearaghyn.</verse>
        <verse osisID='Matt.5.34'>Agh ta mish gra riu, Ny loo-jee er aght erbee; edyr liorish niau, son she stoyl-reeoil  Yee eh:</verse>
        <verse osisID='Matt.5.35'>Ny liorish y thalloo, son shen stoyl e choshey: ny liorish Jerusalem, son shen  ard-valley yn Ard-ree.</verse>
        <verse osisID='Matt.5.36'>Chamoo looys oo liorish dty chione, er-yn-oyr nagh vod oo un renaig y yannoo  bane ny doo.</verse>
        <verse osisID='Matt.5.37'>Agh lhig da'n ghlare eu ve, She, she, Cha nee, cha nee: son cre-erbee ta harrish  shoh, te cheet veih yn olk.</verse>
        <verse osisID='Matt.5.38'>Ta shiu er chlashtyn dy row eh er ny ghra, Sooill son sooill, as feeackyl son  feeackyl.</verse>
        <verse osisID='Matt.5.39'>Agh ta mish gra riu, Ny shir-jee aggair y chooilleeney: agh quoi-erbee woaillys  oo er y lieckan yesh, chyndaa huggey yn lieckan elley.</verse>
        <verse osisID='Matt.5.40'>As my ta fer erbee dy dty eignagh ec y leigh, as goaill ersooyl dty chooat, lhig  dty chloagey lesh myrgeddin.</verse>
        <verse osisID='Matt.5.41'>As quoi-erbee chionnys ort dy gholl un veeley marish, gow marish jees.</verse>
        <verse osisID='Matt.5.42'>Cur dasyn ta jannoo aghin hood, as veihsyn ta shirrey geeasaght void, ny chyndaa  ersooyl.</verse>
        <verse osisID='Matt.5.43'>Ta shiu er chlashtyn dy row eh er ny ghra, Ver oo graih da dty naboo, as feoh  da dty noid.</verse>
        <verse osisID='Matt.5.44'>Agh ta mish gra riu, Bee-jee dooie da nyn noidyn, bannee-jee adsyn ta gwee mollaght  diu, jean-jee mie dauesyn ta cur dwoaie diu, as gow-jee padjer er nyn son ocsyn ta  dy goanlyssagh jannoo tranlaase erriu:</verse>
        <verse osisID='Matt.5.45'>Dy vod shiu ve cloan nyn Ayr t'ayns niau, son t'eshyn cur er e ghrian girree  er mie as sie, as cur fliaghey neose er y vooinjer chairagh as neu-chairagh.</verse>
        <verse osisID='Matt.5.46'>Son my ta shiu graihagh orroosyn ta graihagh erriuish, cre'n leagh ta nyn gour?  nagh vel eer ny publicanee jannoo yn lheid cheddin?</verse>
        <verse osisID='Matt.5.47'>My she da nyn mraaraghyn ny lomarcan ta shiu coyrt oltaghey-bea, cre smoo ta  shiu dy yannoo na feallagh elley? nagh vel ny eer publicanee jannoo myr shen?</verse>
        <verse osisID='Matt.5.48'>Bee-jee shiuish er-y-fa shen slane-ynrick, eer myr ta nyn Ayr t'ayns niau slane-ynrick.</verse>
      </chapter>
      <chapter osisID='Matt.6'>
        <verse osisID='Matt.6.1'>Gow-jee tastey, nagh jean shiu nyn  ghiastyllys fenish deiney, dy ve er ny akin lioroo:  er-nonney cha vow shiu leagh veih'n Ayr eu t'ayns niau.</verse>
        <verse osisID='Matt.6.2'>Shen-y-fa tra t'ou jannoo dty ghiastyllys, ny jean cayrn y heidey royd, myr ny  crauee oalsey ayns ny margaghyn, as ayns ny straidyn, er-chee cosney moylley'n theay.  Dy firrinagh ta mee gra riu, Shen nyn leagh.</verse>
        <verse osisID='Matt.6.3'>Agh tra t'ou uss jannoo dty ghiastyllys, ny lhig da fys y ve ec dty laue-chiare  cre ta dty laue yesh dy yannoo:</verse>
        <verse osisID='Matt.6.4'>Dy vod dty yeirk ve follit: as nee dty Ayr ta fakin ny ta jeant dy follit, dty  leagh y chur dhyt dy foshlit.</verse>
        <verse osisID='Matt.6.5'>As tra vees oo goaill padjer, cha jean oo myr ny crauee-oalsey: son shynney  lhieu syn shassoo seose ayns ny margaghyn, as ayns king ny straidyn dy ghoaill padjer,  er-chee dy v'er ny akin liorish deiney. Dy firrinagh ta mee gra riu, dy vel ad er  gheddyn nyn leagh.</verse>
        <verse osisID='Matt.6.6'>Agh uss, tra t'ou goaill padjer, immee stiagh ayns dty hiamyr; as dooney dty ghorrys,  guee gys dty Ayr dy follit, as nee dty Ayr ta fakin ny ta jeant dy follit, leagh  y chur dhyt dy foshlit.</verse>
        <verse osisID='Matt.6.7'>As ayns nyn badjeryn, ny gow-jee lhieu harrish as harrish myr ny Ashoonee: son  er-lhieu dy vow ad clashtyn liorish nyn ymmodee goan fardalagh.</verse>
        <verse osisID='Matt.6.8'>Ny bee-jee shiuish er-y fa shen goll roosyn: son ta fys ec nyn Ayr cre ta nyn  ymmyrch, roish my jean shiu aghin huggey</verse>
        <verse osisID='Matt.6.9'>Shen y fa er yn aght shoh gow-jee padjer: Ayr ain t'ayns niau, Casherick dy row  dty ennym.</verse>
        <verse osisID='Matt.6.10'>Dy jig dty reeriaght. Dty aigney dy row jeant er y thalloo, myr te ayns niau.</verse>
        <verse osisID='Matt.6.11'>Cur dooin nyn arran jiu as gagh laa.</verse>
        <verse osisID='Matt.6.12'>As leih dooin nyn loghtyn, myr ta shin leih dauesyn ta jannoo loghtyn nyn 'oi.</verse>
        <verse osisID='Matt.6.13'>As ny leeid shin ayns miolagh, agh livrey shin veih olk: Son lhiat's y reeriaght,  as y phooar, as y ghloyr, son dy bragh, Amen.</verse>
        <verse osisID='Matt.6.14'>Son my leihys shiuish da deiney nyn loghtyn, leihee nyn Ayr flaunyssagh myrgeddin  diuish.</verse>
        <verse osisID='Matt.6.15'>Agh mannagh leihee shiuish da deiney nyn loghtyn, cha jean yn Ayr eu nyn loghtyn  y leih diuish.</verse>
        <verse osisID='Matt.6.16'>As tra vees shiu trostey, ny bee-jee groymagh myr ny crauee-oalsey, son t'adsyn  caghlaa cummey nyn eddin, er-chee deiney dy chur tastey da'n trostey oc. Ta mee shickyrys  diu, dy nee shoh (ooilley) nyn leagh.</verse>
        <verse osisID='Matt.6.17'>Agh uss, tra t'ou trostey, jean dty chione y ooillaghey, as dty eddin y oonlaghey:</verse>
        <verse osisID='Matt.6.18'>Nagh bee oo ry-akin liorish deiney dy hrostey, agh liorish dty Ayr t'ayns folliaght:  as nee dty Ayr ta fakin ayns folliaght, uss y chooilleeney dy foshlit.</verse>
        <verse osisID='Matt.6.19'>Ny stoyr-jee seose berchys diu hene er y thalloo, raad ta'n lhemeen as y mergey  cur-mow, as raad ta maarlee brishey stiagh as geid:</verse>
        <verse osisID='Matt.6.20'>Agh stoyr-jee seose berchys diu hene ayns niau, raad nagh vel y lhemeen ny'n  mergey cur mow, as raad nagh vel maarlee brishey stiagh as geid.</verse>
        <verse osisID='Matt.6.21'>Son raad ta nyn stoyr, shen-y-raad vees y cree eu myrgeddin.</verse>
        <verse osisID='Matt.6.22'>Ta yn tooill soilshey yn chorp: shen-y-fa my ta'n tooill gyn foill, bee soilshey  ec ooilley dty chorp.</verse>
        <verse osisID='Matt.6.23'>Agh my ta assee er dty hooill, bee dty slane corp ayns dorraghys. My ta'n soilshey  ta aynyd's er-y-fa shen ny ghorraghys, nagh mooar yn dorraghys eh!</verse>
        <verse osisID='Matt.6.24'>Cha vod dooinney erbee daa vainshter y hirveish: son edyr ver eh dwoaie da'n  derrey yeh, as graih da'n jeh elley; ny bee eh jeidjagh da'n derrey yeh,ny soiaghey  beg jeh'n jeh elley. Cha vod shiu Jee as Mammon y hirveish.</verse>
        <verse osisID='Matt.6.25'>Er-yn-oyr shoh ta mee gra riu, Ny bee Jee ro-imneagh son nyn mea, cre ee-ys,  ny cre iu-ys shiu: ny foast son nyn girp cre ver shiu miu: Nagh vel y vea ny smoo  dy ve soit jeh na'n beaghey, as y corp na'n coamrey?</verse>
        <verse osisID='Matt.6.26'>Cur-jee my-ner eeanlee yn aer: son cha vel ad cuirr ny buinn, ny chymsaghey stiagh  ayns soaltyn; foast ta nyn Ayr flaunyssagh dyn meaghey ad. Nagh vel shiuish foddey  share na adsyn?</verse>
        <verse osisID='Matt.6.27'>Quoi jiuish liorish imnea erbee oddys un chubit y chur gys e yrjid hene?</verse>
        <verse osisID='Matt.6.28'>As cre'n-fa ta shiu imneagh son coamraghyn? Gow-jee tastey jeh lilleeyn ny magheragh  kys t'ad gaase; cha vel ad tooilleil, chamoo t'ad sneeu.</verse>
        <verse osisID='Matt.6.29'>As foast ta mee gra riu, nagh row Solomon hene ayns ooilley e ghloyr er ny choamrey  myr unnane jeu shoh.</verse>
        <verse osisID='Matt.6.30'>My ta Jee er-y-fa shen myr shoh coamrey blaa ny magheragh, ta jiu ayn, as mairagh  ceaut ayns yn oghe, nagh jean eh foddey smoo shiuish y choamrey, O gheiney faase  chredjuagh?</verse>
        <verse osisID='Matt.6.31'>Ny bee-jee er-y-fa shen imneagh, gra, Cre nee mayd gee? ny cre nee mayd giu?  ny kys yiow mayd coamrey?</verse>
        <verse osisID='Matt.6.32'>(Son lurg ooilley ny reddyn shoh ta ny Ashoonee imneagh) agh ec yn Ayr flaunyssagh  euish ta fys, dy vel shiu feme dy chooilley nhee jeu shoh.</verse>
        <verse osisID='Matt.6.33'>Agh shir-jee hoshiaght reeriaght Yee as e chairys, as bee shiu jeant magh lesh  ooilley ny reddyn shoh.</verse>
        <verse osisID='Matt.6.34'>Ny bee-jee er-y-fa shen ayns imnea erbee son y laa mairagh, son tra hig y laa  mairagh, hig e chiarail marish s'lioar da'n laa t'ayn e heaghyn hene.</verse>
      </chapter>
      <chapter osisID='Matt.7'>
        <verse osisID='Matt.7.1'>Ny jean-jee briwnys, as cha bee shiu er nyn mriwnys.</verse>
        <verse osisID='Matt.7.2'>Son lesh y vriwnys cheddin ta shiuish briwnys, bee shiu hene er nyn mriwnys: as  lesh y towse ta shiuish towse, bee eh er ny howse diu reesht.</verse>
        <verse osisID='Matt.7.3'>As cre'n-fa t'ou cronnaghey yn brinneen t'ayns sooill dty vraarey, agh cha vel  geill ayd da'n darrag t'ayns dty hooill hene?</verse>
        <verse osisID='Matt.7.4'>Ny kys jir oo rish dty vraar, Lhig dou yn brinneen y ghoaill ass dty hooill, as  cur-my-ner ta darrag ayns dty hooill hene?</verse>
        <verse osisID='Matt.7.5'>Er-crauee-oalsey, tilg hoshiaght yn darrag ass dty hooill hene; as eisht nee oo  dy baghtal fakin dy ghoaill yn brinneen ass sooill dty vraarey.</verse>
        <verse osisID='Matt.7.6'>Ny cur-jee shen ny ta casherick da ny moddee, chamoo hilgys shiu ny pearlyn  eu roish muckyn, er-aggle dy stamp ad orroo fo chosh, as dy jyndaa ad reesht, as  shiu y lhottey.</verse>
        <verse osisID='Matt.7.7'>Yeearree-jee, as yiow shiu: shir-jee, as nee shiu feddyn: cronk-jee, as yiow  shiu fosley.</verse>
        <verse osisID='Matt.7.8'>Son ta dy chooilley unnane ta geearree, geddyn: as y fer ta shirrey feddyn: as  dasyn ta cronkal, bee'n dorrys er ny osley.</verse>
        <verse osisID='Matt.7.9'>Ny quoi yn dooinney ny mast' euish, ver clagh da e vac, my hirrys eh arran?</verse>
        <verse osisID='Matt.7.10'>Ny my hirrys eh eeast, der eh ard-nieu da?</verse>
        <verse osisID='Matt.7.11'>Shen-y-fa my ta fys euish ta nyn beccee, kys dy choyrt giootyn mie da nyn gloan,  cre woad smoo nee'n Ayr eu t'ayns niau nheeghyn mie y choyrt dauesyn ta jannoo aghin  huggey.</verse>
        <verse osisID='Matt.7.12'>Shen-y-fa dy chooilley nhee cre erbee bailliuish deiney dy yannoo riuish, jean-jee  shiuish y lheid cheddin roosyn: son shoh yn leigh as ny phadeyryn</verse>
        <verse osisID='Matt.7.13'>Immee-jee stiagh er y ghiat coon; son lhean ta'n giat, as feayn ta'n raad ta  leeideil gys toyrt-mow, as shimmey ta goll er:</verse>
        <verse osisID='Matt.7.14'>Er-yn-oyr dy nee chion ta'n giat, as coon ta'n raad ta leeideil gys bea, as s'tiark  ad ta dy haaghey eh.</verse>
        <verse osisID='Matt.7.15'>Bee-jee er nyn dwoaie jeh phadeyryn foalsey, ta cheet hiu ayns coamrey keyrragh,  agh cheu-sthie t'ad nyn moddee-oaldey jollyssagh.</verse>
        <verse osisID='Matt.7.16'>Ver shiu enney orroo liorish nyn messyn. Vel mess y villey-feeyney er ny heiy  jeh drineyn, ny mess y villey-figgagh jeh onnaneyn?</verse>
        <verse osisID='Matt.7.17'>Myr shen ta dagh billey mie tilgey mess mie: agh ta drogh-villey tilgey drogh  vess.</verse>
        <verse osisID='Matt.7.18'>Cha vod billey mie drogh-vess y chur magh: ny drogh-villey mess mie.</verse>
        <verse osisID='Matt.7.19'>Bee dy chooilley villey nagh vel gymmyrkey magh mess mie, giarit sheese, as ceaut  ayns yn aile.</verse>
        <verse osisID='Matt.7.20'>Shen-y-fa liorish nyn messyn ver shiu enney orroo.</verse>
        <verse osisID='Matt.7.21'>Cha nee dy chooilley unnane jir rhym's, Hiarn, Hiarn, hed stiagh er reeriaght  niau: agh eshyn ta jannoo aigney my Ayrey t'ayns niau.</verse>
        <verse osisID='Matt.7.22'>Jir ymmodee rhym's 'sy laa shen, Hiarn, Hiarn, nagh vel shin er n'yannoo phadeyrys  ayns dt'ennym's? as ayns dt'ennym er chastey drogh-spyrrydyn? as ayns dt'ennym er  n'yannoo ymmodee obbraghyn yindyssagh?</verse>
        <verse osisID='Matt.7.23'>As eisht neem's fockley-magh orroo, Cha row aym rieau ainjys erbee erriu: reue-jee  voym, O shiuish ghrogh-yantee.</verse>
        <verse osisID='Matt.7.24'>Quoi-erbee er-y-fa shen ta clashtyn ad shoh my ghoan's, as jannoo ymmyd mie  jeu soylee-ym eh gys dooinney creeney hrog e hie er creg:</verse>
        <verse osisID='Matt.7.25'>As haink y fliaghey neose, as dhatt ny thooillaghyn, as heid ny geayghyn, as  cheau ad er y thie shen: as cha huitt eh, son dy row yn undin echey er creg.</verse>
        <verse osisID='Matt.7.26'>As dy chooilley unnane ta clashtyn ad shoh my ghoan's, as nagh vel jannoo ymmyd  mie jeu, bee eh er ny hoylaghey gys dooinney ommijagh, hrog e hie er y gheinnagh:</verse>
        <verse osisID='Matt.7.27'>As huitt y fliaghey, as dhatt ny thooillaghyn, as heid ny geayghyn, as cheau  ad er y thie shen: as huitt eh, as s'mooar va e lhieggey!</verse>
        <verse osisID='Matt.7.28'>As haink eh gy-kione, erreish da Yeesey v'er loayrt ny goan shoh, dy row yn pobble  ayns ard-yindys jeh'n ynsaghey echey.</verse>
        <verse osisID='Matt.7.29'>Son dynsee eh ad myr fer ayns slane pooar, as cha nee myr ny Scrudeyryn.</verse>
      </chapter>
      <chapter osisID='Matt.8'>
        <verse osisID='Matt.8.1'>Tra v'eh er jeet neose jeh'n clieau, deiyr earrooyn mooarey dy leih er.</verse>
        <verse osisID='Matt.8.2'>As cur-my-ner haink lourane, as hug eh ooashley da, gra, Hiarn, my she dt'aigney  eh, foddee oo mish y yannoo glen.</verse>
        <verse osisID='Matt.8.3'>As heeyn Yeesey magh e laue, as venn eh rish, gra, My aigney's eh, bee er dty  ghlenney. As chelleeragh va'n louraanys echey er ny ghlenney.</verse>
        <verse osisID='Matt.8.4'>As dooyrt Yeesey rish, Jeeagh nagh n'insh oo shoh da dooinney erbee, agh immee  royd, as jeeagh oo hene da'n taggyrt, as cheb yn oural doardee Moses son feanish  daue.</verse>
        <verse osisID='Matt.8.5'>As tra va Yeesey er n'gholl stiagh ayns Capernaum, haink centurion huggey, guee  er,</verse>
        <verse osisID='Matt.8.6'>As gra, Hiarn, ta my er-mooinjerey ny lhie ching ec y thie jeh'n chingys-craaee,  ayns stayd feer treih.</verse>
        <verse osisID='Matt.8.7'>As dooyrt Yeesey rish, Hig-yms, as nee'm eh y lheihys.</verse>
        <verse osisID='Matt.8.8'>As dreggyr yn centurion, gra, Hiarn, cha vel mee feeu oo dy heet stiagh fo my  chlea: agh ynrycan loayr y fockle, as bee my harvaant er ny lheihys.</verse>
        <verse osisID='Matt.8.9'>Son ta mish mee hene my ghooinney ayns pooar, as sidooryn aym foym: as ta mee  gra rish y dooinney shoh, Immee, as t'eh goll: as rish fer elley, Tar, as t'eh cheet:  as rish my harvaant, Jean shoh, as t'eh dy yannoo eh.</verse>
        <verse osisID='Matt.8.10'>Tra cheayll Yeesey shoh, ghow eh yindys, as dooyrt eh roosyn va geiyrt er, Dy  firrinagh ta mee gra riu, Lheid y credjue lajer shoh, cha vel mee er gheddyn ayns  Israel hene.</verse>
        <verse osisID='Matt.8.11'>As ta mee gra riu, dy jig ymmodee veih yn niar as veih yn neear, as dy soie ad  sheese marish Abraham, as Isaac, as Jacob, ayns reeriaght niau.</verse>
        <verse osisID='Matt.8.12'>Agh bee cloan y reeriaght er nyn yiooldey magh gys y dorraghys sodjey-mooie:  ayns shen vees keayney as snaggeraght feeacklyn.</verse>
        <verse osisID='Matt.8.13'>As dooyrt Yeesey rish y centurion, Immee royd, as 'naght myr t'ou er chredjal,  myr shen dy jig oo jeh. As va e er-mooinjerey er ny lheihys ayns yn oor cheddin.</verse>
        <verse osisID='Matt.8.14'>As tra va Yeesey er jeet stiagh ayns thie Pheddyr, honnick eh moir e ven ny  lhie, as ching ayns y chiassaghey.</verse>
        <verse osisID='Matt.8.15'>As venn eh rish y laue eck, as daag yn chiassaghey ee: as ren ee girree, as shirveish  orroo.</verse>
        <verse osisID='Matt.8.16'>Tra va'n fastyr er jeet, hug ad lhien huggey ymmodee va drogh-spyrrydyn ayndoo:  as deiyr eh magh ny spyrrydyn lesh fockle, as laanee eh ooilley ny va ching.</verse>
        <verse osisID='Matt.8.17'>Myr shoh va cooilleenit shen ny loayr Esaias y phadeyr, gra, Ghow eh-hene er  ny aslayntyn ainyn, as dymmyrk eh nyn ghoghanyn.</verse>
        <verse osisID='Matt.8.18'>Nish tra honnick Yeesey earrooyn mooarey dy leih mygeayrt y mysh, hug eh sarey  dy gholl gys y cheu elley.</verse>
        <verse osisID='Matt.8.19'>As haink scrudeyr dy row huggey, as dooyrt eh rish, Vainshter, eiyr-yms ort raad  erbee dy jed oo.</verse>
        <verse osisID='Matt.8.20'>As dooyrt Yeesey rish, Ta tuill ec ny shynnee, as idd ec eeanlee yn aer, agh  cha vel ec mac y dooinney wheesh boayl aaght son e chione.</verse>
        <verse osisID='Matt.8.21'>As dooyrt fer elley jeh e ynseydee rish, Hiarn, lhig dou hoshiaght goll thie  dy oanluckey my ayr.</verse>
        <verse osisID='Matt.8.22'>Agh dooyrt Yeesey rish, Eiyr orrym's, as lhig da ny merriu nyn merriu y oanluckey.</verse>
        <verse osisID='Matt.8.23'>As tra v'eh er ghoaill lhuingys, hie e ynseydee marish.</verse>
        <verse osisID='Matt.8.24'>As cur-my-ner hrog sterrym mooar ayns yn aarkey, myr shen dy row ny tonnyn brishey  harrish y lhong: agh v'eshyn ny chadley.</verse>
        <verse osisID='Matt.8.25'>As haink e ynseydee huggey, as ghooisht ad eh, gra, Hiarn, saue shin: bee mayd  caillit.</verse>
        <verse osisID='Matt.8.26'>As dooyrt eh roo, Cre'n-fa ta shiu agglagh, shiuish dy chredjue moal? Eisht dirree  eh, as hug eh yn gheay, as yn aarkey fo-harey as va kiuney vooar ayn.</verse>
        <verse osisID='Matt.8.27'>Agh ghow ny deiney yindys, gra, Cre'n dooinney eh shoh, dy vel ny eer geayghyn  as y faarkey ayns biallys da!</verse>
        <verse osisID='Matt.8.28'>As tra v'eh er jeet gys y cheu elley, gys cheer ny Gergesenee haink daa ghooinney  va drogh-spyrrydyn ayndoo magh ny whail, veih mastey ny hoiaghyn, as cha keoi shen  v'ad, nagh by-lhoys da dooinney erbee goaill yn raad shen.</verse>
        <verse osisID='Matt.8.29'>As cur-my-ner deie ad, gra, Cre'n eie t'ayd orrin, Yeesey Vac Yee? vel oo er  jeet dy nyn dorchaghey roish y traa?</verse>
        <verse osisID='Matt.8.30'>As tammylt voue va beiyhaghey griagh mooar dy vuckyn.</verse>
        <verse osisID='Matt.8.31'>As ghuee ny drogh-spyrrydyn er, gra, My eiyrys oo magh shin, lhig dooin goll  stiagh ayns ny muckyn.</verse>
        <verse osisID='Matt.8.32'>As dooyrt eh roo, Gow-jee reue. As tra v'ad er jeet ass ny deiney, hie ad stiagh  ayns y ghriagh dy vuckyn: as cur-my-ner roie yn slane griagh gour nyn mullee lesh  yn eaynee gys y cheayn, as v'ad baiht ayns ny ushtaghyn.</verse>
        <verse osisID='Matt.8.33'>As roie ny bochillyn roue, as haink ad gys yn ard-valley, as dinsh ad dy chooilley  nhee: as mychione ny deiney va seaghnit lesh ny drogh-spyrrydyn.</verse>
        <verse osisID='Matt.8.34'>As cur-my-ner, haink y slane ard-valley magh quail Yeesey, as tra honnick ad  eh, ghuee ad er, eh dy gholl roish ass ny ardjyn oc.</verse>
      </chapter>
      <chapter osisID='Matt.9'>
        <verse osisID='Matt.9.1'>As ghow eh lhuingys, as hioill eh harrish, as haink eh gys e ard-valley hene.</verse>
        <verse osisID='Matt.9.2'>As cur-my-ner, hug ad lhieu huggey dooinney doghanit lesh y chingys craaee, ny  lhie er lhiabbee: as Yeesey goaill tastey jeh'n chredjue oc, dooyrt eh rish y varter,  Vac, bee dy yien mie, ta dty pheccaghyn er ny leih dhyt.</verse>
        <verse osisID='Matt.9.3'>Er shoh, dooyrt shiartanse jeh ny scrudeyryn roo hene, T'eh shoh loayrt goan mollaghtagh.</verse>
        <verse osisID='Matt.9.4'>As Yeesey toiggal ny smooinaghtyn oc, dooyrt, Cre'n-fa ta drogh smooinaghtyn troggal  ayns ny creeaghyn eu?</verse>
        <verse osisID='Matt.9.5'>Son cre sassey dy ghra, Ta dty pheccaghyn er ny leih dhyt? ny dy ghra, Irree seose  as shooill?</verse>
        <verse osisID='Matt.9.6'>Agh dy vod fys y ve eu, dy vel pooar ec Mac y dooinney er y thalloo dy leih peccaghyn:  (eisht dooyrt eh rish y varter) Irree, trog lhiat dty lhiabbee, as immee royd gys  dty hie.</verse>
        <verse osisID='Matt.9.7'>As dirree eh seose as jimmee eh gys e hie.</verse>
        <verse osisID='Matt.9.8'>Agh tra honnick y pobble shoh, ghow ad yindys, as hug ad moylley da Jee, v'er  choyrt lheid y phooar da deiney.</verse>
        <verse osisID='Matt.9.9'>As tra yn Yeesey er n'gholl veih shen, honnick eh dooinney va enmyssit Mian, ny  hoie ec boayrd y cheesh: as dooyrt eh rish, Eiyr orrym's. As dirree eh seose, as  deiyr eh er.</verse>
        <verse osisID='Matt.9.10'>As haink eh gy-kione, myr va Yeesey ny hoie ec bee ayns y thie, cur-my-ner  haink ymmodee publicanee as peccee, as hoie ad sheese marishyn as marish e ynseydee.</verse>
        <verse osisID='Matt.9.11'>Tra honnick ny Phariseeyn shoh, dooyrt ad rish e ynseydee, Cre'n-fa ta'n mainshter  eu gee marish publicanee as peccee?</verse>
        <verse osisID='Matt.9.12'>Agh cheayll Yeesey ad, as dooyrt eh roo, Cha vel feme ocsyn ta slane er yn er-lhee,  agh ec sleih chingey.</verse>
        <verse osisID='Matt.9.13'>Agh immee-jee shiuish, as ynsee-jee cre ta dy ve toiggit liorish y raa shoh,  S'bare lhiam myghin na oural: son cha daink mish dy eamagh er y vooinjer chairagh,  agh er peccee gys arrys.</verse>
        <verse osisID='Matt.9.14'>Eisht haink huggey ynseydee Ean, as dooyrt ad, Cre'n-fa ta shinyn as ny Phariseeyn  trostey dy mennick, agh cha vel y vooinjer ayd's trostey?</verse>
        <verse osisID='Matt.9.15'>As dooyrt Yeesey roo, Vod caarjyn y dooinney-poosee dobberan, choud as ta dooinney  yn phoosee maroo? agh hig ny laghyn, tra vees dooinney yn phoosee er ny ghoaill ersooyl  voue, as shen y traa nee ad trostey.</verse>
        <verse osisID='Matt.9.16'>Cha vel dooinney erbee cur peesh dy eaddagh noa er shenn gharmad: son ta'n pheesh  goaill e laane ass y gharmad, as ta'n assee wheesh shen smessey,</verse>
        <verse osisID='Matt.9.17'>Chamoo ta sleih coyrt feeyn noa ayns shenn voteilyn: er-nonney ta ny boteilyn  scoltey, as ta'n feeyn er ny gheayrtey, as ta ny boteilyn dy choayl orroo; agh t'ad  cur feeyn noa ayns boteilyn noa, as t'ad ny neesht sauchey.</verse>
        <verse osisID='Matt.9.18'>Choud as v'eh loayrt ny goan shoh roo, cur-my-ner haink fer-reill, as hug eh  ooashley da, gra, Ta m'inneen eer nish paartail: agh tar, as cur dty laue urree,  as bee ee bio.</verse>
        <verse osisID='Matt.9.19'>As hrog Yeesey, as deiyr eh er, as myr shen ren e ynseydee.</verse>
        <verse osisID='Matt.9.20'>(As cur-my-ner haink ben cheu-e-chooylloo, va doghanit lesh roie-folley rish  daa vlein jeig, as venn ee rish oirr e gharmad.</verse>
        <verse osisID='Matt.9.21'>Son dooyrt ee r'ee hene, My oddym agh bentyn rish e gharmad bee-ym er my lheihys.</verse>
        <verse osisID='Matt.9.22'>Agh hyndaa Yeesey mygeayrt, as tra honnick eh ee, dooyrt eh, Inneen bee dy yien  mie; ta dty chredjue er dty laanaghey. As va'n ven er ny lheihys veih yn oor shen  magh.)</verse>
        <verse osisID='Matt.9.23'>As tra va Yeesey er jeet stiagh ayns thie yn er-reill, as tra honnick eh ny bardoonee,  as y cheshaght ooilley 'syn un chiaull.</verse>
        <verse osisID='Matt.9.24'>Dooyrt eh roo, Scugh-jee, son cha vel y ven-aeg marroo, agh ny cadley. As hie  ad son craidey mysh.</verse>
        <verse osisID='Matt.9.25'>As tra va'n sleih er skeayley, hie eh stiagh, as ghow eh ee er laue, as dirree  yn ven-aeg.</verse>
        <verse osisID='Matt.9.26'>As hie goo magh jeh shoh trooid ooilley yn cheer.</verse>
        <verse osisID='Matt.9.27'>As tra va Yeesey er n'immeeaght veih shen, deiyr daa ghooinney doal er gyllagh  as gra, Jean myghin orrin, Vac</verse>
        <verse osisID='Matt.9.28'>As tra v'eh er jeet stiagh ayns y thie, haink ny deiney doal huggey: as dooyrt  Yeesey roo, Vel shiu credjal dy voddym shoh y yannoo? Dooyrt adsyn rish, Ta Hiarn.</verse>
        <verse osisID='Matt.9.29'>Eisht venn eh rish ny sooillyn oc, gra Cordail rish nyn gredjue dy row nyn aghin  eu.</verse>
        <verse osisID='Matt.9.30'>As va ny sooillyn oc er nyn vosley, as hug Yeesey currym gyere orroo, gra, Jeeagh  Jee nagh vow dooinney erbee fys er.</verse>
        <verse osisID='Matt.9.31'>Agh tra v'adsyn er n'gholl roue, hug ad goo jeh magh trooid ooilley yn cheer  shen.</verse>
        <verse osisID='Matt.9.32'>Erreish daue shoh v'er n'gholl ersooyl, cur-my-ner, hug ad lhieu huggey dooinney  balloo va drogh-spyrryd ayn.</verse>
        <verse osisID='Matt.9.33'>As tra va'n drogh-spyrryd er ny chastey, ren y balloo loayrt: as ghow yn pobble  yindys, gra, Cha row rieau lheid shoh er ny akin ayns Israel.</verse>
        <verse osisID='Matt.9.34'>Agh dooyrt ny Phariseeyn, Liorish yn ard ghrogh-spyrryd t'eshyn castey drogh-spyrrydyn.</verse>
        <verse osisID='Matt.9.35'>As hie Yeesey mygeayrt ooilley ny ard-valjyn as ny baljyn-cheerey oc, gynsaghey  ayns ny kialteenyn oc, as preacheil sushtal yn reeriaght, as lheihys dy chooilley  hingys, as dy chooilley ghoghan mastey'n pobble.</verse>
        <verse osisID='Matt.9.36'>Agh tra honnick eh yn chaglym mooar dy leih, v'eh er ny veiyghey lesh chymmey  orroo, er-yn-oyr dy row ad tooillit, as er nyn skeayley noon as noal, myr kirree  fegooish bochilley.</verse>
        <verse osisID='Matt.9.37'>Eisht dooyrt eh rish e ynseydee, Ta'n fouyr dy jarroo palchey, agh s'coan ta  ny beayneeyn.</verse>
        <verse osisID='Matt.9.38'>Guee-jee shiuish, er-y-fa shen, er Chiarn y fouyr, eh dy chur magh labreeyn gys  y fouyr echey.</verse>
      </chapter>
      <chapter osisID='Matt.10'>
        <verse osisID='Matt.10.1'>As tra v'eh er n-eamagh er e ghaa ostyl jeig huggey, hug eh daue pooar harrish spyrrydyn  neu-ghlen dy chastey ad, as dy lheihys dy chooilley vonney dy hingys, as dy chooilley  ghoghan.</verse>
        <verse osisID='Matt.10.2'>As shoh va enmyn yn daa ostyl yeig; Yn chied-er, Simon, ta enmyssit Peddyr, as  Andreays e vraar, Jamys mac Zebedee, as Ean y braar echeysyn</verse>
        <verse osisID='Matt.10.3'>Philip as Parlane, Thomase, as Mian yn publican, Jamys mac Alpheus, as Lebbeus  va slennooit Thaddeus.</verse>
        <verse osisID='Matt.10.4'>Simon yn Canaanite, as Yuaase Iscariot, ren myrgeddin eh y vrah.</verse>
        <verse osisID='Matt.10.5'>Yn ghaa-yeig shoh hug Yeesey magh, as doardee eh daue, gra, Ny immee-jee raad  ny Hashoonee, ny gys ard-valjyn ny Samaritanee.</verse>
        <verse osisID='Matt.10.6'>Agh immee-jee hoshiaght gys kirree cailjey thie Israel.</verse>
        <verse osisID='Matt.10.7'>As myr vees shiu goll, jean-jee preacheil, gra, Ta reeriaght niau er-gerrey.</verse>
        <verse osisID='Matt.10.8'>Slaanee-jee sleih chingey, glen-jee ny louranee, jean-jee ny merriu y aa-vioghey,  as drogh-spyrrydyn y chastey: nastee ta shiu er gheddyn, as dy nastee cur-jee veue.</verse>
        <verse osisID='Matt.10.9'>Ny kiare-jee son airh, ny argid, ny prash y ve eu ayns nyn sporranyn:</verse>
        <verse osisID='Matt.10.10'>Ny spagey son y raad, ny daa chooat, ny braagyn, ny lorg: (son ta'n obbree toilliu  e veaghey).</verse>
        <verse osisID='Matt.10.11'>As ard-valley ny balley erbee dy jed shiu stiagh ayn, Jean-jee briaght quoi ayn  ta feeu, as marishyn gow-jee aaght derrey hed shiu reue.</verse>
        <verse osisID='Matt.10.12'>As tra hed shiu stiagh ayns thie, bannee-jee daue.</verse>
        <verse osisID='Matt.10.13'>As my vees y thie feeu, lhig da'n shee eu cheet er: agh mannagh bee eh feeu,  lhig da'n shee eu chyndaa hiu hene reesht.</verse>
        <verse osisID='Matt.10.14'>As quoi-erbee nagh der oltaghey bea diu, as nash der geill da ny goan eu: tra  aagys shiu yn thie ny'n ard-valley shen, crie-jee veue joan nyn goshey.</verse>
        <verse osisID='Matt.10.15'>Dy firrinagh ta mee gra riu, Dy bee eh ny sassey da cheer Sodom as Gomorrah,  ec laa ny briwnys, na da'n ard-valley shen.</verse>
        <verse osisID='Matt.10.16'>Cur-my-ner ta mish dy choyrt shiu magh myr kirree mastey moddee oaldey: Bee-jee  er-y-fa shen tastagh myr ard-nieughyn, as oney myr calmaneyn.</verse>
        <verse osisID='Matt.10.17'>Agh bee-jee er nyn dwoaie roish deiney, son livrey-ee ad shiu seose gys ny coonceilyn,  as scuitchee ad shiu ayns nyn quaiylyn oc.</verse>
        <verse osisID='Matt.10.18'>As bee shiu er nyn goyrt fenish kiannoortyn as reeaghyn er y choontey aym's,  myr shoh gymmyrkey feanish dauesyn, as da ny Ashoonee.</verse>
        <verse osisID='Matt.10.19'>Agh tra ver ad stiagh shiu, ny bee-jee imneagh cre'n aght, ny cre nee shiu gra,  son bee eh er ny choyrt diu ayns yn oor cheddin cre nee shiu y ghra.</verse>
        <verse osisID='Matt.10.20'>Son cha nee shiuish ta loayrt, agh spyrryd yn Ayr eu ta loayrt ayndiu.</verse>
        <verse osisID='Matt.10.21'>As livreyee braar seose e vraar gys baase, as yn ayr e lhiannoo: as nee cloan  girree magh noi nyn ayr as nyn moir, as bee ad feanishyn baaish orroo.</verse>
        <verse osisID='Matt.10.22'>As ver yn ymmodee feoh diu er coontey yn ennym aym's: agh eshyn nee shassoo magh  gys y jerrey, bee eh er ny hauail.</verse>
        <verse osisID='Matt.10.23'>Agh tra nee ad tranlaase erriu ayns un ard-valley, cosne-jee reue gys ard-valley  elley: son ta mee shickyrys diu, nagh bee shiu er n'gholl harrish ard-valjyn Israel  derrey vees Mac y dooinney er jeet.</verse>
        <verse osisID='Matt.10.24'>Cha vel y scoillar erskyn e vainshter ny'n charvaant erskyn e hiarn.</verse>
        <verse osisID='Matt.10.25'>S'lioar da'n scoillar dy ve myr e vainshter, as y charvaant myr e hiarn: my t'ad  er cheau Beelzebub er mainshter y thie, cre woad smoo nee ad e vooinjer y oltooaney.</verse>
        <verse osisID='Matt.10.26'>Ny gow-jee er-y-fa shen aggle roue: son cha vel nhee erbee follit nagh jir gys  soilshey: ny nhee erbee keillit, nagh jig er-ash.</verse>
        <verse osisID='Matt.10.27'>Shen ta mish dy insh diu ayns folliaght fockle-jee shiuish magh eh dy foshlit:  as shen ta shiu er chlashtyn myr hannish voym's, jean-jee y phreacheil er mullagh  ny dhieyn.</verse>
        <verse osisID='Matt.10.28'>As ny bee aggle erriu rouesyn varrys y corp, agh nagh jarg er yn annym y varroo:  agh bee-jee ayns aggle smoo roishyn oddys annym as callin neesht y stroie ayns niurin.</verse>
        <verse osisID='Matt.10.29'>Nagh vel daa sparroo er nyn greck son farling? as cha duitt unnane oc marroo  er y thalloo fegooish oardagh yn Ayr eu.</verse>
        <verse osisID='Matt.10.30'>Agh ta eer renaigyn nyn ghing ooilley er nyn earroo.</verse>
        <verse osisID='Matt.10.31'>Ny bee-jee shiuish er-y-fa shen ayns aggle, ta ny smoo dy ve soit jiuish na jeh  ymmodee sperriu.</verse>
        <verse osisID='Matt.10.32'>Quoi-erbee er-y-fa shen ghoys rhym's kiongoyrt rish deiney, goym's rishyn myrgeddin  kiongoyrt rish my Ayr t'ayns niau.</verse>
        <verse osisID='Matt.10.33'>Agh quoie-erbee obbys mish kiongoyrt rish deiney, eshyn neem's myrgeddin y obbal  kiongoyrt rish my Ayr t'ayns niau.</verse>
        <verse osisID='Matt.10.34'>Ny smooinee-jee dy daink mish dy chur lhiam shee er y thalloo: cha daink mee  dy chur lhiam shee, agh cliwe.</verse>
        <verse osisID='Matt.10.35'>Son ta mish er jeet dy scarrey dooinney veih e ayr, as yn inneen veih e moir,  as y ven-chleuin veih e moir-'sy-leigh</verse>
        <verse osisID='Matt.10.36'>As noidyn dooinney vees adsyn jeh'n lught-thie echey hene.</verse>
        <verse osisID='Matt.10.37'>Eshyn ta ny s'graihee er ayr ny moir na orrym's, cha vel eh feeu jee'm: as eshyn  ta ny s'graihee er mac ny inneen na orrym's cha vel eh feeu jee'm.</verse>
        <verse osisID='Matt.10.38'>As eshyn nagh jean e chrosh y ymmyrkey, as geiyrt orrym's, cha vel eh feeu jee'm.</verse>
        <verse osisID='Matt.10.39'>Eshyn ta aggindagh e vioys y hauail, caillee eh eh: agh eshyn chaillys e vioys  er my ghraih's, nee eh eh y hauail.</verse>
        <verse osisID='Matt.10.40'>Eshyn ta soiaghey jiuish, t'eh soiaghey jeem's: as eshyn ta soiaghey jeem's,  t'eh soiaghey jehsyn t'er my choyrt.</verse>
        <verse osisID='Matt.10.41'>Eshyn ta cur oltaghey-bea da phadeyr ayns ennym phadeyr, yiow eh leah phadeyr  as eshyn ta cur oltaghey-bea da dooinney cairagh ayns ennym dooinney cairagh, yiow  eh leagh dooinney cairagh.</verse>
        <verse osisID='Matt.10.42'>As quoi-erbee ver agh cappan dy ushtey feayr da unnane jeh'n vooinjer veggey  shoh dy iu, son dy vel eh credjal aynym's, dy firrinagh ta mee gra riu, nagh jean  eh er aght erbee e leagh y choayl.</verse>
      </chapter>
      <chapter osisID='Matt.11'>
        <verse osisID='Matt.11.1'>As haink eh gy-kione, erreish da Yeesey v'er choyrt ny curmyn shoh da e ghaa ostyl  jeig dy jagh eh veih shen dy ynsaghey, as dy phreacheil ayns ny ard-valjyn mygeayrt.</verse>
        <verse osisID='Matt.11.2'>Nish tra va Ean er chlashtyn ayns y phryssoon jeh obbraghyn Chreest, hug eh jees  jeh e ynseydee hene er chaghteraght huggey,</verse>
        <verse osisID='Matt.11.3'>Dy ghra rish, Nee uss eh va dy heet ny vel shin dy yeeaghyn son fer elley?</verse>
        <verse osisID='Matt.11.4'>Dreggyr Yeesey as dooyrt eh roo, Immee-jee, as soilshee-jee da Ean ny reddyn ta  shiu dy chlashtyn as dy akin:</verse>
        <verse osisID='Matt.11.5'>Ta ny doail geddyn nyn soilshey, as ny croobee shooyll, ny louraanee er nyn ghlenney,  ny beuyr clashtyn, ny merriu er nyn mioghey, as yn sushtal er ny phreacheil da ny  boghtyn.</verse>
        <verse osisID='Matt.11.6'>As bannit ta eshyn nagh jean beg y hoiaghey jeem's.</verse>
        <verse osisID='Matt.11.7'>As myr v'ad goll roue, ren Yeesey toshiaght dy ghra rish y pobble mychione Ean,  Cre hie shiu magh gys yn aasagh dy akin? Nee cuirtlagh criht lesh y gheay?</verse>
        <verse osisID='Matt.11.8'>Agh cre hie shiu magh dy akin? Dooinney coamrit ayns garmad moyrnagh? Cur-my-ner,  t'adsyn ta ceau coamrey moyrnagh ayns cooyrtyn reeoil.</verse>
        <verse osisID='Matt.11.9'>Agh cre hie shiu magh dy akin? Nee phadeyr? dy jarroo ta mee gra riu, as fer syrjey  na phadeyr.</verse>
        <verse osisID='Matt.11.10'>Son shoh eh, my-e-chione te scruit, Cur-my-ner ta mee cur my haghter magh royd,  dy chiartaghey'n raad kiongoyrt rhyt.</verse>
        <verse osisID='Matt.11.11'>Dy firrinagh ta mee gra riu, ny mast' ocsyn t'er ve ruggit jeh mraane, cha vel  fer syrjey na Ean Bashtey er droggal: ny-yeih ta'n fer sloo t'ayns reeriaght niau  ny syrjey na eshyn.</verse>
        <verse osisID='Matt.11.12'>As er-dy laghyn Ean Bashtey derrey nish, ta sleih chionney stiagh gys reeriaght  niau, as t'adsyn ta cheet lesh jeeanid cosney stiagh ayn.</verse>
        <verse osisID='Matt.11.13'>Son ren ooilley ny phadeyryn as y leigh phadeyrys derrey Ean.</verse>
        <verse osisID='Matt.11.14'>As my ta shiu booiagh goaill-rish, shoh Elias va ry-hoi cheet.</verse>
        <verse osisID='Matt.11.15'>Eshyn ta cleayshyn echey dy chlashtyn lhig da clashtyn.</verse>
        <verse osisID='Matt.11.16'>Agh cre gys nee'm yn cheeloghe shoh y hoylaghey? T'ad goll-rish cloan ta nyn  soie ayns ny margaghyn, as geamagh da ny sheshaghyn oc.</verse>
        <verse osisID='Matt.11.17'>As gra, Ta shin er n'yannoo bingys diu, as cha vel shiu er ghaunsin: ta shin  er hroggal bardoon diu, as cha vel shiu er ghobberan.</verse>
        <verse osisID='Matt.11.18'>Son cha daink Ean gee ny giu, as t'ad gra, Ta drogh-spyrryd ayn.</verse>
        <verse osisID='Matt.11.19'>Haink Mac yn dooinney gee as giu, as t'ad gra, Cur-my-ner dooinney jollyssagh,  as iuder feeyney, carrey dy publicanee as dy pheccee: agh ta creenaght er ny heyrey  liorish e cloan hene.</verse>
        <verse osisID='Matt.11.20'>Eisht ren eh toshiaght dy phlaiynt er ny ard-valjyn, ayndoo va'n chooid smoo  jeh e obbraghyn yindyssagh er nyn yannoo, er-yn-oyr nagh ghow ad arrys.</verse>
        <verse osisID='Matt.11.21'>Smerg dhyt's Chorazin, smerg dhyt's Vethsaida: son dy beagh ny obbraghyn yindyssagh  er ny ve jeant ayns Tyre as Sidon t'er ny ve jeant ayndiuish, veagh ad er ghoaill  arrys foddey er-dy-henney ayns aanrit-sack as leoie</verse>
        <verse osisID='Matt.11.22'>Agh ta mee gra riu, Dy bee kerraghey s'eddrym er ny choyrt er Tyre as Sidon ec  laa ny briwnys, na vees er ny choyrt erriuish.</verse>
        <verse osisID='Matt.11.23'>As uss, Chapernaum, ta dty ooashley roshtyn gys niau, bee oo er dty hilgey sheese  gys niurin: son dy beagh ny obbraghyn yindyssagh er ve jeant ayns Sodom, t'er ve  jeant aynyd's, veagh eh er ve er-mayrn gys y laa t'ayn jiu.</verse>
        <verse osisID='Matt.11.24'>Agh ta mee gra riu, dy bee kerraghey sassey er ny choyrt er thalloo Sodom ec  laa ny briwnys, na vees ort's.</verse>
        <verse osisID='Matt.11.25'>Ec y traa shen dreggyr Yeesey as dooyrt eh, Ta mee cur booise dhyt, O Ayr,  Hiarn niau as thalloo, er-yn-oyr dy vel oo er cheiltyn ny reddyn shoh vouesyn ta  creeney as tushtagh, as dy vel oo er hoilshaghey ad da oikanyn.</verse>
        <verse osisID='Matt.11.26'>Shen dy jarroo myr te, Ayr, son shen myr ve mie ayns dty hilley's.</verse>
        <verse osisID='Matt.11.27'>Ta dy chooilley nhee er ny livrey dooys liorish my Ayr: as cha nhione da dooinney  erbee yn Mac, agh yn Ayr: chamoo shione da dooinney erbee yn Ayr, agh y Mac, as eshyn  da s'gooidsave lesh yn Mac eh y hoilshaghey.</verse>
        <verse osisID='Matt.11.28'>Tar-jee hym's ooilley shiuish ta deinagh as trome laadit, as neem's shiu y  ooraghey.</verse>
        <verse osisID='Matt.11.29'>Gow-jee my whing erriu, as ynsee-jee voym's, son ta mee meen as imlee ayns cree:  as yiow shiu fea da nyn amneenyn.</verse>
        <verse osisID='Matt.11.30'>Son ta my whing aashagh, as my errey eddrym.</verse>
      </chapter>
      <chapter osisID='Matt.12'>
        <verse osisID='Matt.12.1'>Ec y traa shen hie Yeesey trooid magher arroo-er y doonaght, as va e ostyllyn accryssagh,  as ghow ad toshiaght dy phluckey ny jeeassyn arroo, as dy ee.</verse>
        <verse osisID='Matt.12.2'>Agh tra honnick ny Phariseeyn ad, dooyrt ad rish, Cur-my-ner ta dty vooinjer's  jannoo shen nagh vel lowal dy ve jeant er y doonaght.</verse>
        <verse osisID='Matt.12.3'>Agh dooyrt eshyn roo, Nagh vel shiuish er lhaih cre ren David, tra v'eh hene as  e heshaght accryssagh.</verse>
        <verse osisID='Matt.12.4'>Kys hie eh stiagh ayns thie Yee, as d'ee eh yn arran casherick, nagh row lowit  dasyn dy ee, agh da ny saggyrtyn ny-lomarcan?</verse>
        <verse osisID='Matt.12.5'>Er-nonney, nagh vel shiu er lhaih ayns y leigh, kys er laghyn y doonaght ta ny  saggyrtyn ayns y chiamble brishey yn doonaght, as foast cha vel peccah er ny choyrt  ass nyn lieh?</verse>
        <verse osisID='Matt.12.6'>Agh ta mish gra riuish, dy vel ayns shoh fer syrjey na'n chiamble.</verse>
        <verse osisID='Matt.12.7'>Agh dy beagh fys er ve euish, cre ta er ny hoiggal liorish y raa shoh, Share lhiam  myghin na oural, cha beagh shiu er gheyrey yn vooinjer neu-chyndagh.</verse>
        <verse osisID='Matt.12.8'>Son ta Mac y dooinney ny Hiarn er y doonaght hene.</verse>
        <verse osisID='Matt.12.9'>As tra v'eh er n'gholl veih shen, hie eh stiagh ayns nyn synagogue.</verse>
        <verse osisID='Matt.12.10'>As cur-my-ner, va dooinney ayns shen va'n laue echey er shyrgaghey: as, dy vod  dagh oyr plaiynt y ve oc noi Yeesey, denee ad jeh, gra, Vel eh lowal dy lheihys er  laghyn y doonaght?</verse>
        <verse osisID='Matt.12.11'>As dooyrt eh roo, Quoi yn dooinney ny mast' eu, vees un cheyrrey echey, as my  huittys ee ayns jeeg er y doonaght, nagh daare eh greme urree, as nagh drog eh ass  ee?</verse>
        <verse osisID='Matt.12.12'>Nagh vel dooinney eisht foddey share na keyrrey? Shen-y-fa te lowal dy yannoo  mie er y doonaght.</verse>
        <verse osisID='Matt.12.13'>Eisht dooyrt eh rish y dooinney, Sheeyn magh dty laue: as heeyn eh magh ee; as  va'n laue echey er ny lheihys myr y laue elley.</verse>
        <verse osisID='Matt.12.14'>Eisht hie ny Phariseeyn magh, as hug ad nyn goyrle dy-cheilley n'oi, kys oddagh  ad eh y stroie.</verse>
        <verse osisID='Matt.12.15'>Agh tra va fys ec Yeesey er, jimmee eh veih shen: as deiyr earrooyn mooarey dy  leih er, as ren eh ad ooilley y lheihys.</verse>
        <verse osisID='Matt.12.16'>As hug eh currym daue, gyn ad dy vrah eh:</verse>
        <verse osisID='Matt.12.17'>As shoh myr va cooilleenit shen ny loayr Esaias y phadeyr, gra,</verse>
        <verse osisID='Matt.12.18'>Cur-my-ner, my hirveishagh hene ta mee er reih, my er-graihagh hene, eer taitnys  my anmey: ver-yms yn spyrryd aym's ersyn, as soilshee eh briwnys da ny Ashoonee.</verse>
        <verse osisID='Matt.12.19'>Cha bee eh streeuagh ny anveaagh, chamoo chluinnys fer erbee e choraa ayns ny  straidyn.</verse>
        <verse osisID='Matt.12.20'>Cuirtlagh vroojit cha jean eh y vrishey, as y bite giare-cheaut cha der eh ass,  derrey ver eh magh briwnys ayns barriaght.</verse>
        <verse osisID='Matt.12.21'>As ayns yn ennym echeysyn nee ny Ashoonee treishteil.</verse>
        <verse osisID='Matt.12.22'>Eisht hug ad lhieu huggey dooinney seaghoit lesh drogh-spyrryd, doal as balloo:  as ren eh eh y lheihys, myr shen dy ren eshyn va doal as balloo chammah loayrt as  fakin.</verse>
        <verse osisID='Matt.12.23'>As ghow ooilley yn pobble yindys, as dooyrt ad, Nagh nee shoh mac Ghavid?</verse>
        <verse osisID='Matt.12.24'>Agh tra cheayll ny Phariseeyn shoh, dooyrt ad, Cha vel eh shoh castey drogh spyrrydyn,  agh liorish Beelzebub prince ny drogh-spyrrydyn.</verse>
        <verse osisID='Matt.12.25'>As Yeesey toiggal ny smooinaghtyn oc, dooyrt roo, Ta dy chooilley reeriaght ta  girree magh n'oi hene goll naardey: as ard-valley ny thie erbee ta girree-magh fo-my-cheilley,  cha vod ad shassoo.</verse>
        <verse osisID='Matt.12.26'>As my ta Satan castey Satan, t'eh girree-magh n'oi hene: kys eisht oddys y reeriaght  echey shassoo?</verse>
        <verse osisID='Matt.12.27'>As my ta mish liorish Beelzebub castey drogh-spyrrydyn, quoi liorish ta nyn mooinjer  hene dy chastey ad? adsyn er-y-fa shen vees ny briwnyn eu.</verse>
        <verse osisID='Matt.12.28'>Agh my ta mish liorish spyrryd Yee castey drogh-spyrrydyn, eisht ta reeriaght  Yee er jeet hiuish.</verse>
        <verse osisID='Matt.12.29'>Er-nonney, kys oddys fer goll stiagh ayns thie yn treanagh, as e chooid y ghoaill  er-niart, mannagh geulee eh hoshiaght yn treanagh, as eisht nee eh e hie y roostey?</verse>
        <verse osisID='Matt.12.30'>Eshyn nagh vel lhiam, t'eh m'oi: as eshyn nagh vel chymsaghey marym, t'eh skeayley.</verse>
        <verse osisID='Matt.12.31'>Shen-y-fa ta mee gra riu, Bee dy chooilley pheccah as raa mollaghtagh er ny  leih da deiney: agh goan mollaghtagh noi yn Spyrryd Noo cha bee er nyn leih da deiney.</verse>
        <verse osisID='Matt.12.32'>As quoi-erbee loayrys fockle noi Mac y dooinney, bee eh er ny leih da: agh quoi  erbee loayrys noi yn Spyrryd Noo, cha bee eh er ny leih da, edyr 'sy theihll shoh,  ny 'sy theihll ta ry-heet.</verse>
        <verse osisID='Matt.12.33'>Edyr jean-jee yn billey mie, as e vess mie; er-nonney jean-jee yn billey olk,  as e vess olk: son liorish e vess, ta enney er ny choyrt er y villey.</verse>
        <verse osisID='Matt.12.34'>O shiuish heeloghe dy ard-nieughyn, kys oddys shiuish ta olk shiu hene, reddyn  mie y loayrt? son ass laanid y chree ta'n beeal loayrt.</verse>
        <verse osisID='Matt.12.35'>Ta dooinney mie ass stoyr mie yn chree echey, cur magh reddyn mie: as drogh ghooinney  ass y drogh-stoyr cur magh drogh reddyn.</verse>
        <verse osisID='Matt.12.36'>Agh ta mee gra riu, Dy chooilley ghrogh-ockle nee deiney y loayrt, dy der ad  coontey er y hon ec laa ny briwnys.</verse>
        <verse osisID='Matt.12.37'>Son liorish dty ghoan bee oo er dty heyrey, as liorish dty ghoan bee oo er dty  gheyrey.</verse>
        <verse osisID='Matt.12.38'>Eisht dreggyr shiartanse jeh ny scrudeyryn as jeh ny Phariseeyn, gra, Vainshter,  baillhien cowrey y akin void.</verse>
        <verse osisID='Matt.12.39'>Agh dreggyr eshyn, as dooyrt eh roo, Ta drogh-heeloghe as neu-ghooghyssagh shirrey  cowrey, agh cha bee cowrey erbee er ny chur daue, agh cowrey yn adeyr Jonas.</verse>
        <verse osisID='Matt.12.40'>Son myr va Jonas three laghyn as three oieghyn ayns bolg y whale: myr shen bee  Mac y dooinney three laghyn as three oieghyn ayns cree yn thallooin.</verse>
        <verse osisID='Matt.12.41'>Nee deiney Nineveh girree seose ayns briwnys, as y cheeloghe shoh y gheyrey,  er-yn-oyr dy ghow ad arrys ec preacheil Yonas, as cur-my-ner, ta fer syrjey na Jonas  ayns shoh.</verse>
        <verse osisID='Matt.12.42'>Nee ben-rein y jiass girree seose ayns briwnys noi yn cheeloghe shoh, as ad y  gheyrey: son haink ish veih ardjyn sodjey magh y thallooin, dy chlashtyn creenaght  Solomon, as cur-my-ner ta fer s'ooasle na Solomon ayns shoh.</verse>
        <verse osisID='Matt.12.43'>Tra ta'n spyrryd neu-ghlen er n'gholl ass dooinney, t'eh shooyll trooid faasaghyn  fadane, chee aash, agh ayns fardail.</verse>
        <verse osisID='Matt.12.44'>Eisht t'eh gra, Chyndaa-ym gys my hie, ass haink mee; as tra t'eh cheet, t'eh  dy gheddyn eh follym, sceabit, as soit magh dy stooamey.</verse>
        <verse osisID='Matt.12.45'>Eisht t'eh goll, as cur lesh marish shiaght spyrrydyn elley ta ny smessey na  eh hene, as t'ad goll shagh as cummal ayns shen: as ta stayd yerrinagh yn dooinney  shen ny s'doogh na'n toshiaght. Eer myr shoh hig eh dy ve er y cheeloghe vee chrauee  shoh.</verse>
        <verse osisID='Matt.12.46'>Choud as v'eh foast loayrt rish y pobble, cur-my-ner va e voir as e vraaraghyn  nyn shassoo mooie, shirrey loayrt rish.</verse>
        <verse osisID='Matt.12.47'>Eisht dooyrt fer rish, Cur-my-ner, ta dty voir as dty vraaraghyn nyn shassoo  mooie, shirrey loayrt rhyt.</verse>
        <verse osisID='Matt.12.48'>Agh dreggyr eshyn yn fer dinsh shoh da, gra, Quoi my voir? as quoi my vraaraghyn?</verse>
        <verse osisID='Matt.12.49'>As heeyn eh magh e laue lhieusyn va sheer geiyrt er, as dooyrt eh, Cur-my-ner  my voir, as my vraaraghyn.</verse>
        <verse osisID='Matt.12.50'>Son quoi-erbee nee aigney my Ayrey t'ayns niau, eh shen my vraar, as my huyr  as my voir.</verse>
      </chapter>
      <chapter osisID='Matt.13'>
        <verse osisID='Matt.13.1'>Yn laa cheddin hie Yeesey magh ass y thie, as hoie eh sheese rish oirr ny  marrey.</verse>
        <verse osisID='Matt.13.2'>As va earrooyn mooarey dy leih er nyn jaglym cooidjagh huggey, myr shen dy jagh  eh er board lhong, as hoie eh sheese, as va ooilley yn pobble nyn shassoo er y traie.</verse>
        <verse osisID='Matt.13.3'>As loayr eh mooarane reddyn roo ayns coraaghyn-dorraghey, gra, Cur-jee my-ner,  hie correyder magh dy chuirr.</verse>
        <verse osisID='Matt.13.4'>As myr v'eh cuirr, huitt paart jeh'n rass rish oirr y raad, as haink ny eeanlee,  as d'ee ad seose eh.</verse>
        <verse osisID='Matt.13.5'>Huitt paart er thalloo cloaie, raad nagh row mooarane ooir as daase eh er-y-chooyl,  er-yn-oyr nagh row diunid hallooin echey:</verse>
        <verse osisID='Matt.13.6'>As tra ghow yn ghrian niart, ve fiojit; as er-yn-oyr nagh row eh er n'ghoaill  fraue, ren eh shymley ersooyl.</verse>
        <verse osisID='Matt.13.7'>As huitt paart mastey drineyn: as daase ny drineyn seose as phloogh ad eh.</verse>
        <verse osisID='Matt.13.8'>Agh huitt cooid elley jeh ayns thalloo mie, as dymmyrk eh mess, paart keead-filley  paart three-feed-filley, as paart jeih fillaghyn as feed.</verse>
        <verse osisID='Matt.13.9'>Eshyn ta cleayshyn echey dy chlashtyn, lhig da clashtyn.</verse>
        <verse osisID='Matt.13.10'>As haink e ostyllyn huggey, as dooyrt ad rish, Cre'n-fa t'ou loayrt roo ayns  coraaghyn-dorraghey?</verse>
        <verse osisID='Matt.13.11'>Dreggyr eshyn, as dooyrt eh roo, Er-yn-oyr dy vel eh er ny choyrt diuish folliaghtyn  reeriaght niau y hoiggal, agh dauesyn cha vel eh er ny choyrt.</verse>
        <verse osisID='Matt.13.12'>Son quoi-erbee ta echey, dasyn vees er ny choyrt, as bee towse s'feoiltey er  ny choyrt da: agh quoi-erbee nagh vel echey, veihsyn vees shen ny ta echey, er ny  ghoaill ersooyl.</verse>
        <verse osisID='Matt.13.13'>Shen-y-fa ta mee loayrt roo ayns coraaghyn-dorraghey: er-yn-oyr, ga dy vel ad  fakin, cha vel ad cur-my-ner: as clashtyn cha vel ad cur geill, chamoo t'ad toiggal.</verse>
        <verse osisID='Matt.13.14'>As ayndoosyn ta cooilleenit phadeyrys Esaias, ta gra, Ayns clashtyn, cluinnee  shiu, agh cha jean shiu toiggal: as ayns fakin, hee shiu, agh cha der shiu my-ner</verse>
        <verse osisID='Matt.13.15'>Son ta cree yn phobble shoh er n'aase roauyr, as ta ny cleayshyn oc moal dy chlashtyn,  as ny sooillyn oc t'ad er n'yeigh; er-aggle dy vaikagh ad lesh nyn sooillyn, as dy  gluinnagh ad lesh nyn gleayshyn, as dy doiggagh ad lesh nyn gree, as dy beagh ad  er nyn jyndaa, as dy jinnin ad y lheihys</verse>
        <verse osisID='Matt.13.16'>Agh bannit ta ny sooillyn euish, son t'ad fakin, as ny cleayshyn eu, son t'ad  clashtyn.</verse>
        <verse osisID='Matt.13.17'>Son dy firrinagh ta mee gra riu, dy vel ymmodee phadeyryn as deiney cairagh er  ve aignagh dy akin ny reddyn ta shiuish dy akin, agh cha vel ad er vakin ad: as dy  chlashtyn ny reddyn ta shiuish dy chlashtyn, agh cha vel ad er chlashtyn ad.</verse>
        <verse osisID='Matt.13.18'>Clasht-jee er-y-fa shen coraa-dorraghey yn chorreyder.</verse>
        <verse osisID='Matt.13.19'>Quoi-erbee ta clashtyn goo yn reeriaght, as nagh vel dy hoiggal eh, ta'n drogh  er cheet, as tayrtyn lesh shen ny va cuirt ayns e chree: shoh eh ghow yn rass rish  oirr y raad.</verse>
        <verse osisID='Matt.13.20'>Agh eshyn ghow yn rass ayns ynnydyn claghagh, shen eh ta clashtyn y goo, as jeeragh  lesh boggey dy ghoaill eh:</verse>
        <verse osisID='Matt.13.21'>Foast cha vel fraue echey ayn hene agh t'eh cummal rish son tammylt: agh tra  ta seaghyn as tranlaase cheet er, er coontey yn ghoo chelleeragh ta e chredjue failleil.</verse>
        <verse osisID='Matt.13.22'>Eshyn myrgeddin ghow yn rass mastey ny drineyn, yn fer ta clashtyn y goo: as  ta kiarail y theihll shoh, as molteyrys berchys plooghey yn goo, as te cheet dy ve  ne vessoil.</verse>
        <verse osisID='Matt.13.23'>Agh eshyn ghow yn rass ayns thalloo mie, shen eh ta clashtyn y goo as dy hoigg  eh, as t'eh tilgey mess, as gymmyrkey, paart keead-filley, paart three feed, as paart  jeih fillaghyn as feed.</verse>
        <verse osisID='Matt.13.24'>Coraa-dorraghey elley loayr eh roo gra, Ta reeriaght niau er ny hoylaghey gys  dooinney chuirr rass mie ayns e vagher:</verse>
        <verse osisID='Matt.13.25'>Agh choud as va sleih nyn gadley haink e noid, as chuirr eh coggyl mastey y churnaght,  as jimmee eh roish.</verse>
        <verse osisID='Matt.13.26'>Agh tra va'n chass er n'aase, as e n'gholl my-yeish, eisht haink y coggyl rish  myrgeddin.</verse>
        <verse osisID='Matt.13.27'>Er shen haink fir-vooinjerey yn er-thie, as dooyrt ad rish, Vainshter, nagh chuirr  uss rass mie ayns dty vagher? cre voish eisht ta'n coggyl t'ayn?</verse>
        <verse osisID='Matt.13.28'>Dooyrt eshyn roo, Noid t'er n'yannoo shoh. Dooyrt ny fir-vooinjerey rish, Nailt  eisht shin dy gholl as dy ghaartlian ass eh?</verse>
        <verse osisID='Matt.13.29'>As dooyrt eshyn, Cha naill-ym; er aggle ayns gaartlian yn coggyl, dy n'astyrt  shiu yn churnaght myrgeddin ass ny fraueyn marish.</verse>
        <verse osisID='Matt.13.30'>Lhig-jee daue ny-neesht gaase cooidjagh derrey'n fouyr: as ayns earish yn ouyr  jir-yms rish ny beayneeyn, Chymsee-jee cooidjagh hoshiaght yn coggyl ayns bunneeyn  ry-hoi lostey; agh tayrn-jee yn churnaght stiagh ayns my hoalt.</verse>
        <verse osisID='Matt.13.31'>Coraa-dorraghey elley loayr eh roo, gra, Ta reeriaght niau goll-rish grine  dy rass mustard ghow dooinney, as chuirr eh ayns e vagher eh.</verse>
        <verse osisID='Matt.13.32'>As ga dy nee eh sloo jeh dy chooilley rass: foast tra te er n'aase, eh smoo ta  mastey lossreeyn, as te cheet dy ve ny villey: myr shen dy vel eeanlee yn aer cheet  as goaill fastee ayns ny banglaneyn echey.</verse>
        <verse osisID='Matt.13.33'>Coraa-dorraghey elley loayr eh roo, Ta reeriaght niau goll-rish soorid ren  ben y ghoaill as coodaghey seose ayns three towseyn dy veinn, derrey va'n clane soorit.</verse>
        <verse osisID='Matt.13.34'>Ooilley ny goan shoh loayr Yeesey rish y pobble ayns coraaghyn-dorraghey, as  fegooish coraa-dorraghey, cha loayr eh roo:</verse>
        <verse osisID='Matt.13.35'>As shoh myr va cooilleenit shen loayr y phadeyr, gra, Foshlym my veeal dy loayrt  coraaghyn-dorraghey, soilshee-ym magh reddyn t'er ve follit er-dy hoshiaght y theihll.</verse>
        <verse osisID='Matt.13.36'>Eisht hug Yeesey yn cheshaght ersooyl, as hie eh stiagh ayns y thie: as haink  huggey adsyn va sheer marish, gra, Soilshee dooin coraa dorraghey coggyl yn vagheragh.</verse>
        <verse osisID='Matt.13.37'>Dreggyr eshyn as dooyrt eh roo Eshyn chuirr yn rass mie, Mac yn dooinney:</verse>
        <verse osisID='Matt.13.38'>Yn magher yn seihll: yn rass mie cloan y reeriaght: agh y coggyl cloan y drogh-er:</verse>
        <verse osisID='Matt.13.39'>Yn noid chuirr ad yn Jouyl: yn fouyr jerrey yn theihll: as ny beayneeyn ny ainleyn.</verse>
        <verse osisID='Matt.13.40'>Myr, er-y-fa shen, ta'n coggyl er ny haglym, as er ny lostey ayns yn aile; shen  myr vees eh ec jerrey'n theihll.</verse>
        <verse osisID='Matt.13.41'>Ver yn Mac dooinney magh e ainleyn, as teiyee ad ass e reeriaght dy chooilley  nhee ta tayrn sleih gys peccah, as adsyn ta cur rish yn olk;</verse>
        <verse osisID='Matt.13.42'>As tilgee ad ad ayns coirrey aileagh: ayns shen vees keayney as snaggeraght feeacklyn.</verse>
        <verse osisID='Matt.13.43'>Eisht nee yn chloan chairagh soilshean magh myr y ghrian, ayns reeriaght nyn  Ayrey. Eshyn ta cleayshyn echey dy chlashtyn, lhig da clashtyn.</verse>
        <verse osisID='Matt.13.44'>Reesht ta reeriaght niau goll-rish berchys follit ayns magher: yn verchys cheddin  tra ta dooinney dy gheddyn magh t'eh dy choodaghey eh, as ayns boggey jeh t'eh goll  as creck ooilley ny t'echey, as kionnaghey yn magher cheddin.</verse>
        <verse osisID='Matt.13.45'>Reesht ta reeriaght niau dy ve soylit rish marchan va shirrey pearlyn costal:</verse>
        <verse osisID='Matt.13.46'>As tra v'eh er gheddyn un phearl dy phrice vooar, hie eh, as chreck eh ooilley  ny v'echey, as chionnee eh eh.</verse>
        <verse osisID='Matt.13.47'>Reesht ta reeriaght niau goll-rish lieen va cuirt 'sy cheayn as haare jeh dy  chooilley horch dy eeast.</verse>
        <verse osisID='Matt.13.48'>As tra ve lane, hayrn ad eh gys thalloo, as hoie ad sheese, as haggil ad yn eeast  mie ayns siyn, agh cheau ad yn drogh eeast ersooyl.</verse>
        <verse osisID='Matt.13.49'>Shen myr vees eh ec jerrey yn theihll: hig ny ainleyn magh, as scarree ad yn  vee chrauee veih mastey yn chloan chairal;</verse>
        <verse osisID='Matt.13.50'>As tilgee ad ad ayns coirrey dy aile: ayns shen vees keayney as snaggeraght feeacklyn.</verse>
        <verse osisID='Matt.13.51'>Dooyrt Yeesey roo, Vel shiu er hoiggal ooilley ny reddyn shoh? Dooyrt adsyn rish,  Ta shin, Hiarn.</verse>
        <verse osisID='Matt.13.52'>Eisht dooyrt eh roo, Shen-y-fa ta dy chooilley scrudeyr, ta ynsit gys reeriaght  niau, goll-rish dooinney ta ny er-thie (mie) ta cur magh ass e hashtaghyn reddyn  noa as shenn.</verse>
        <verse osisID='Matt.13.53'>As haink eh gy-kione, tra va Yeesey erreish ny coraaghyn-dorraghey shoh y loayrt,  dy jimmee eh veih shen.</verse>
        <verse osisID='Matt.13.54'>As tra v'eh er jeet gys e heer hene, dynsee eh ad ayns ny synagogueyn oc, ayns  wheesh as dy row ad atchimagh, as dy dooyrt ad, Cre voish ta creenaght as mirrillyn  y dooinney shoh?</verse>
        <verse osisID='Matt.13.55'>Nagh nee shoh mac y teyr? Nagh vel e voir enmyssit Moirrey, as e vraaraghyn Jamys  as Joses, as Simon, as Judas?</verse>
        <verse osisID='Matt.13.56'>As nagh vel ny shayraghyn echey ooilley marin? cre voish eisht ta ooilley ny  reddyn t'ec y dooinney shoh?</verse>
        <verse osisID='Matt.13.57'>As v'ad jymmoosagh rish. Agh dooyrt Yeesey roo, Cha vel phadeyr gyn ooashley,  agh ayns e heer hene, as ayns e hie hene.</verse>
        <verse osisID='Matt.13.58'>As cha nhimmey mirril dobbree eh ayns shen, kyndagh rish y vee-chredjue oc.</verse>
      </chapter>
      <chapter osisID='Matt.14'>
        <verse osisID='Matt.14.1'>Ec y traa shen cheayll Herod yn Tetrarch jeh goo Yeesey,</verse>
        <verse osisID='Matt.14.2'>As dooyrt eh rish e ir-oik, Shoh Ean Bashtey, t'eh er n'irree veih ny merriu,  as er-yn-oyr shen ta mirrillyn er nyn obbraghey</verse>
        <verse osisID='Matt.14.3'>Son va Herod er ghoaill Ean, as er choyrt eh ayns geulaghyn 'sy phryssoon, er  coontey Herodias ben e vraar Philip.</verse>
        <verse osisID='Matt.14.4'>Son va Ean er ghra rish, Te noi yn leigh, ee dy ve ayd son ben.</verse>
        <verse osisID='Matt.14.5'>As tra baillish v'er choyrt eh gy-baase v'eh ayns aggle roish y pobble, er-yn-oyr  dy row ad dy ghoaill eh son phadeyr.</verse>
        <verse osisID='Matt.14.6'>Agh er y laa v'er ny reayll corrym rish y laa ruggyr Herod, ghaunse inneen Herodias  ayns yn enish oc, as ghow Herod lane boggey j'ee.</verse>
        <verse osisID='Matt.14.7'>Er shen ghiall eh lesh breearrey, dy choyrt-jee cre erbee hirragh ee.</verse>
        <verse osisID='Matt.14.8'>As dooyrt ish, myr va e moir er chur roee, Cur dou ayns shoh kione Ean Bashtey  er claare.</verse>
        <verse osisID='Matt.14.9'>As by-hrimshey lesh y ree: ny-yeih e coontey yn vreearrey, as y vooinjer v'ec  gien marish, doardee eh (yn kione) dy v'er ny livrey huic.</verse>
        <verse osisID='Matt.14.10'>As hug eh fys yn kione dy ve giarit jeh Ean ayns y phryssoon.</verse>
        <verse osisID='Matt.14.11'>As va'n kione er ny choyrt er claare as livreit gys y ven-aeg, as hug ish lh'ee  eh gys e moir.</verse>
        <verse osisID='Matt.14.12'>As haink e ynseydee, as hrog ad y corp, as doanluck ad eh, as hie ad, as dinsh  ad da Yeesey.</verse>
        <verse osisID='Matt.14.13'>Tra cheayll Yeesey jeh, ghow eh lhuingys, as jimmee eh veih shen gys ynnyd  faasagh er-lheh: as tra cheayll y pobble jeh, deiyr ad er ry nyn gosh ass ny ard-valjyn.</verse>
        <verse osisID='Matt.14.14'>As hie Yeesey magh, as honnick eh chaglym mooar dy leih, as v'eh er ny veiyghey  lesh chymmey orroo, as laanee eh adsyn va ching.</verse>
        <verse osisID='Matt.14.15'>As tra va'n fastyr er, haink e ostyllyn huggey, gra, She boayl faasagh shoh,  as te nish lesh yn anmys; lhig y raad da'n cheshaght, dy vod ad goll roue gys ny  baljyn cheerey, as beaghey y chionnaghey daue hene.</verse>
        <verse osisID='Matt.14.16'>Agh dooyrt Yeesey roo, Cha lhiass daue goll roue cur-jee shiuish beaghey daue</verse>
        <verse osisID='Matt.14.17'>As dooyrt ad rish, Cha vel ain ayns shoh agh queig bwilleenyn, as daa eeast.</verse>
        <verse osisID='Matt.14.18'>Dooyrt eshyn, Cur-jee lhieu ad ayns shoh hym's.</verse>
        <verse osisID='Matt.14.19'>As doardee eh yn pobble dy hoie sheese er y faiyr, as ghow eh ny queig bwilleenyn  as y daa eeast, as yeeagh eh seose gys niau, as vannee eh, as vrish eh, as hug eh  ny bwilleenyn da ny ostyllyn, as hirveish adsyn ad er y pobble.</verse>
        <verse osisID='Matt.14.20'>As ren ad ooilley gee, as v'ad jeant magh: as hrog ad jeh'n fooilliagh daag ad,  lane daa vaskad jeig.</verse>
        <verse osisID='Matt.14.21'>As adsyn v'er n'ee v'ad queig thousane dooinney, cheu-mooie jeh mraane as cloan.</verse>
        <verse osisID='Matt.14.22'>As chelleeragh hug Yeesey er e ostyllyn goaill lhuingys, as goll harrish gys  y cheu elley roish, choud as v'eshyn lhiggey yn raad da'n pobble.</verse>
        <verse osisID='Matt.14.23'>As tra v'eh er chur y pobble ersooyl, hie eh-hene er-lheh seose er slieau, dy  ghoaill padjer: as tra va'n fastyr er jeet, v'eh ayns shen ny-lomarcan.</verse>
        <verse osisID='Matt.14.24'>Agh va'n lhong nish ayns mean ny marrey, eiyrit noon as noal lesh ny tonnyn:  son va'n gheay nyn 'oi.</verse>
        <verse osisID='Matt.14.25'>As ayns y chiarroo arrey jeh'n oie, haink Yeesey huc, shooyll er y cheayn.</verse>
        <verse osisID='Matt.14.26'>As tra honnick ny ostyllyn eh shooyll er y cheayn, v'ad atchimagh, gra, She scaan  t'ayn; as deie ad magh ayns aggle.</verse>
        <verse osisID='Matt.14.27'>Agh chelleeragh loayr Yeesey roo, gra, Bee-jee dy yien mie, she mish t'ayn, ny  gow-jee aggle.</verse>
        <verse osisID='Matt.14.28'>As dreggyr Peddyr eh, gra, Hiarn, my she oo t'ayn, abbyr rhym cheet hood er yn  ushtey.</verse>
        <verse osisID='Matt.14.29'>As dooyrt eh, Tar royd. As tra va Peddyr er jeet neose ass y lhong, huill eh  er yn ushtey, dy gholl gys Yeesey.</verse>
        <verse osisID='Matt.14.30'>Agh gennaghtyn yn gheay rastagh, v'eh agglit: as aarloo dy gholl fo, dyllee eh,  gra, Hiarn, saue mee.</verse>
        <verse osisID='Matt.14.31'>As ayns y tullogh, heeyn Yeesey magh e laue, as haare eh eh, as dooyrt eh rish,  O ghooinney faase-chredjuagh, cre'n-fa v'ou mee-ouryssagh?</verse>
        <verse osisID='Matt.14.32'>As tra v'ad er n'gholl er-board y lhong, huitt yn gheay.</verse>
        <verse osisID='Matt.14.33'>Eisht haink yn cheshaght-lhuingey, as hug ad ooashley da, gra, Ayns firrinys  oo Mac Yee.</verse>
        <verse osisID='Matt.14.34'>As tra v'ad er jeet harrish, haink ad gys cheer Ghennesaret.</verse>
        <verse osisID='Matt.14.35'>As tra hoig cummaltee yn voayl shen quoi v'eh, hug ad fys magh gys ooilley yn  cheer mygeayrt, as hug ad lhieu huggey ooilley adsyn va doghanit.</verse>
        <verse osisID='Matt.14.36'>As ghuee ad er, ynrycan dy ventyn rish oirr e gharmad: as whilleen as venn rish,  v'ad er nyn lheihys.</verse>
      </chapter>
      <chapter osisID='Matt.15'>
        <verse osisID='Matt.15.1'>Eisht haink gys Yeesey scrudeyryn as Phariseeyn veih Jerusalem, gra,</verse>
        <verse osisID='Matt.15.2'>Cre'n-fa ta dty ostyllyn brishey oardaghyn y chanstyr? son cha vel ad niee nyn  laueyn ec goaill beaghey.</verse>
        <verse osisID='Matt.15.3'>Agh dreggyr eshyn, as dooyrt eh roo, Cre'n-oyr ta shiuish brishey sarey Yee liorish  nyn oardaghyn?</verse>
        <verse osisID='Matt.15.4'>Son hug Jee sarey, gra, Cur arrym da dty ayr as da dty voir: as, Eshyn ta gwee  mollaght er ayr ny moir, lhig da ve currit dy baase.</verse>
        <verse osisID='Matt.15.5'>Agh ta shiuish gra, Quoi-erbee jir rish ayr ny moir, Yn chooid-choonee shen oddagh  uss jerkal rish voym's, te gioot er ny chasherickey gys Jee.</verse>
        <verse osisID='Matt.15.6'>As nagh lhiass da cooney sodjey 'choyrt da e ayr ny e voir. Ta shiu myr shoh jannoo  sarey Yee gyn vree liorish ny oardaghyn eu.</verse>
        <verse osisID='Matt.15.7'>Chrauee-oalsey, s'mie ren Esaias phadeyrys jiuish, gra,</verse>
        <verse osisID='Matt.15.8'>Ta'n pobble shoh tayrn er-gerrey dou lesh nyn meeal, as cur ooashley dou lesh  nyn meillyn, agh ta'n cree oc foddey voym.</verse>
        <verse osisID='Matt.15.9'>Agh ayns fardail t'ad cur ooashley dou, gynsaghey son y goo aym's oardaghyn deiney.</verse>
        <verse osisID='Matt.15.10'>As deie eh er y pobble, as dooyrt eh roo, Eaisht-jee as toig-jee.</verse>
        <verse osisID='Matt.15.11'>Cha nee shen ta goll stiagh ayns veeal ta jannoo dooinney neu-ghlen: agh ny ta  cheet magh ass y veeal, shen ta jannoo neu-ghlen jeh.</verse>
        <verse osisID='Matt.15.12'>Eisht haink e ostyllyn huggey, as dooyrt ad rish, Vel fys ayd dy rowl ny Phariseeyn  jymmoosagh, tra cheayll ad raa shoh?</verse>
        <verse osisID='Matt.15.13'>Agh dreggyr eshyn, as dooyrt eh, Bee dy chooilley villey, nagh vel my Ayr flaunyssagh  er hoiaghey, er ny astyrt ass ny fraueyn.</verse>
        <verse osisID='Matt.15.14'>Lhig-jee daue: she leeideilee doal ad ta kione y vooinjer ghoal. As my ta'n doal  shooyll kione y doal, tuittee ad ny-neesht ayns y jeeg.</verse>
        <verse osisID='Matt.15.15'>Eisht dreggyr Peddyr, as dooyrt eh rish, Soilshee dooinyn yn coraa-dorraghey  shoh.</verse>
        <verse osisID='Matt.15.16'>Dooyrt Yeesey rish, Vel shiuish neesht foast fegooish tushtey?</verse>
        <verse osisID='Matt.15.17'>Nagh vel shiu foast toiggal, cre-erbee ta goit stiagh ayns y veeal, dy vel eh  goll sheese ayns y volg, as goll magh trooid y chorp?</verse>
        <verse osisID='Matt.15.18'>Agh ta ny reddyn ta cheet magh ass y veeal, cheet veih'n chree, as t'ad shen  jannoo dooinney neu-ghlen.</verse>
        <verse osisID='Matt.15.19'>Son magh veih'n chree ta cheet drogh smooinaghtyn, dunverys, brishey-poosey,  maarderys, maarlys, feanish foalsey, goan mollaghtagh.</verse>
        <verse osisID='Matt.15.20'>Ad shoh ny reddyn ta jannoo dooinney neu-ghlen: agh dy ee lesh laueyn nagh ve  nieet, cha vel shen jannoo dooinney neu-ghlen.</verse>
        <verse osisID='Matt.15.21'>Eisht hie Yeesey veih shen, as jimmee eh gys ardjyn Tyre as Sidon.</verse>
        <verse osisID='Matt.15.22'>As cur-my-ner va ben va ny Canaanite, haink magh ass ny ardjyn shen, geamagh  as gra, Jean myghin orrym, O Hiarn, vac Ghavid; s'mooar ta my inneen er ny torchaghey  lesh drogh-spyrryd.</verse>
        <verse osisID='Matt.15.23'>Agh cha dug eh fockle dy ansoor jee. As haink e ostyllyn, as ghuee ad er, gra,  Lhig y raad j'ee, son t'ee gyllagh nyn yei.</verse>
        <verse osisID='Matt.15.24'>Agh dreggyr eshyn, as dooyrt eh, Cha vel mish er my choyrt, agh gys kirree-cailjey  thie Israel.</verse>
        <verse osisID='Matt.15.25'>Eisht haink ee, as hug, ee ooashley da, gra, Hiarn, cooin lhiam.</verse>
        <verse osisID='Matt.15.26'>Agh dreggyr eh, as dooyrt eh, Cha vel eh cooie arran ny clienney y ghoaill, as  y hilgey eh gys ny moddee.</verse>
        <verse osisID='Matt.15.27'>S'feer shen, Hiarn, dooyrt ish: foast ta ny moddee gee jeh'n vrooillagh ta tuittym  jeh boayrd nyn mainshter.</verse>
        <verse osisID='Matt.15.28'>Er shen dansoor Yeesey, as dooyrt eh r'ee, O ven, s'mooar ta dty chredjue: yn  aghin t'ou dy yeearree dy row ayd. As va'n inneen eck er ny lheihys veih'n oor cheddin.</verse>
        <verse osisID='Matt.15.29'>As jimmee Yeesey veih shen, as haink eh er-gerrey da faarkey Ghalilee, as hie  eh seose er slieau, as hoie eh ayns shen.</verse>
        <verse osisID='Matt.15.30'>As haink earrooyn mooarey dy leih huggey, as nyn mast' oc va croobee, doail,  balloo, baccee, as ymmodee elley, as hug ad ad nyn lhie ec cassyn Yeesey, as ren  eh ad y lheihys.</verse>
        <verse osisID='Matt.15.31'>Ayns wheesh as dy ghow ooilley'n pobble yindys, tra honnick ad ny balloo loayrt,  ny baccee slane, ny croobee shooyll as ny doail fakin, as ren ad Jee Israel y ghloyraghey.</verse>
        <verse osisID='Matt.15.32'>Eisht deie Yeesey er e ostyllyn, as dooyrt eh, Ta chymmey aym er y pobble,  er-yn-oyr dy vel ad er ve marym nish three laa, as cha vel monney beaghey oc dy ghoaill:  as cha der-ym ad ersooyl nyn drostey, er aggle dy gannooinee ad er y raad.</verse>
        <verse osisID='Matt.15.33'>Dooyrt e ostyllyn rish, Cre raad yiow mayd wheesh shen dy arran 'syn aasagh,  as  magh lheid yn earroo mooar dy leih?</verse>
        <verse osisID='Matt.15.34'>Dooyrt Yeesey roo, Cre-woad bwilleen t'eu? Dooyrt adsyn, Shiaght, as kuse fardalagh  dy eeastyn beggey.</verse>
        <verse osisID='Matt.15.35'>As doardee eh da'n pobble dy hoie er y thalloo.</verse>
        <verse osisID='Matt.15.36'>As ghow eh ny shiaght bwilleenyn, as ny eeastyn, as hug e booise, as vrish eh,  as hug eh ad da e ostyllyn, as hirveish adsyn er y pobble ad.</verse>
        <verse osisID='Matt.15.37'>As ren ad ooilley gee, as v'ad er nyn yannoo magh: as hrog ad jeh'n fooilliagh  va er-mayrn lane shiaght baskadyn.</verse>
        <verse osisID='Matt.15.38'>As v'adsyn ren gee, kiare thousane dooinney, marish mraane as cloan.</verse>
        <verse osisID='Matt.15.39'>As hug eh ersooyl yn pobble, as ghow eh lhuingys, as haink eh gys ardjyn Vagdala.</verse>
      </chapter>
      <chapter osisID='Matt.16'>
        <verse osisID='Matt.16.1'>As haink ny Phariseeyn as ny Sadduceeyn dy phrowal eh, as hir ad er, eh dy yeeaghyn  cowrey ennagh daue veih niau.</verse>
        <verse osisID='Matt.16.2'>Dreggyr eshyn, as dooyrt eh roo, Tra ta'n fastyr er, jir shiuish, Bee emshyr aalin  ayn: son dy vel jirgid 'syn aer.</verse>
        <verse osisID='Matt.16.3'>As ayns y voghrey, Bee emshyr vroghe ayn jiu; son ta'n aer jiarg as dullyr. O  shiuish chrauee-oalsey, ta toiggal eu kys dy ghoaill baght jeh neeal yn aer, as nagh  vod shiu baght y ghoaill jeh cowraghyn ny hearishyn?</verse>
        <verse osisID='Matt.16.4'>She drogh-heeloghe as neu-ghooghyssagh ta shirrey cowrey, as cha bee cowrey er  ny chur daue, agh cowrey yn adeyr Jonas. As daag eh ad, as jimmee eh roish.</verse>
        <verse osisID='Matt.16.5'>Nish tra va e ostyllyn er n'aagail y cheu elley, v'ad er yarrood arran y chur</verse>
        <verse osisID='Matt.16.6'>Eisht dooyrt Yeesey roo, Gow-jee twoaie, as bee-jee er nyn arrey noi soorid  ny Phariseeyn as ny Sadduceeyn.</verse>
        <verse osisID='Matt.16.7'>As loayr ad re-cheilley, gra, Ta shoh er yn oyr nagh dug shin lhien arran.</verse>
        <verse osisID='Matt.16.8'>Tra hoig Yeesey shoh, dooyrt eh roo, Gheiney faase-chredjuagh, cre'n-fa ta shiu  resooney riu hene son nagh dug shiu lhieu arran?</verse>
        <verse osisID='Matt.16.9'>Nagh vel shiu foast toiggal, as nagh vel cooinaghtyn eu er ny queig bwilleenyn  ren magh ny queig thousaneyn, as cre whilleen baskad d'ooilliagh v'eu?</verse>
        <verse osisID='Matt.16.10'>Ny er ny shiaght bwilleenyn ren magh ny kiare thousaneyn, as cre-woad baskad hrog  shiu?</verse>
        <verse osisID='Matt.16.11'>Kys te nagh vel shiu goaill eu hene nagh nee er arran va mee cheet, agh shiu  dy ghoaill twoaie jeh soorid ny Phariseeyn as ny Sadduceeyn?</verse>
        <verse osisID='Matt.16.12'>Eisht hoig ad nagh dug eh raaue daue noi soorid arran, agh noi ynsagh ny Phariseeyn  as ny Sadduceeyn.</verse>
        <verse osisID='Matt.16.13'>Tra va Yeesey er jeet gys ardjyn Cesarea Philippi, denee eh jeh e ostyllyn,  gra, Cre ta deiney dy ghra my-mychione's, Mac y dooinney, quoi mee hene?</verse>
        <verse osisID='Matt.16.14'>Dooyrt adsyn, Ta paart gra dy nee Ean Bashtey oo, as paart Elias, as ta feallagh  elley gra dy nee Jeremias oo, ny fer jeh ny phadeyryn.</verse>
        <verse osisID='Matt.16.15'>Dooyrt eshyn roo, Agh quoi ta shiuish gra, dy vel mee?</verse>
        <verse osisID='Matt.16.16'>Dreggyr Simon Peddyr, as dooyrt eh, Uss yn Creest, Mac y Jee bio.</verse>
        <verse osisID='Matt.16.17'>Dansoor Yeesey, as dooyrt eh rish, Bannit t'ou uss Simon mac Jona: son cha nee  feill as fuill t'er hoilshaghey shoh dhyt's agh my Ayr t'ayns niau.</verse>
        <verse osisID='Matt.16.18'>As ta mee myrgeddin gra rhyt, Dy nee uss Peddyr, as dy nee er y chreg shoh trog-ym's  my agglish: as cha vow giattyn niurin yn varriaght urree.</verse>
        <verse osisID='Matt.16.19'>As ver-yms dhyt's ogheryn reeriaght niau: as cre-erbee chianglys oo er y thalloo,  bee eh kianlt ayns niau: as cre-erbee eayslys oo er y thalloo, bee eh er ny eaysley  ayns niau.</verse>
        <verse osisID='Matt.16.20'>Eisht hug eh currym er e ostyllyn gyn ad dy insh da dooinney erbee, dy nee eshyn  va Yeesey yn Creest.</verse>
        <verse osisID='Matt.16.21'>Veih yn traa shen magh ren Yeesey toshiaght dy hoilshaghey da e ostyllyn, kys  dy beign da goll seose gys Jerusalem, as goll fo mooarane surranse veih'n chanstyr,  as ny ard-saggyrtyn, as ny scrudeyryn, as dy beagh eh er ny choyrt gy baase, agh  dy n'irragh eh reesht er y trass laa.</verse>
        <verse osisID='Matt.16.22'>Eisht ghow Peddyr eh er-lheh, as ghow eh toshiaght dy choyrlaghey eh, gra, Foddey  dy row eh void, Hiarn, lheid shoh dy haghyrt dhyt.</verse>
        <verse osisID='Matt.16.23'>Agh hyndaa eshyn, as dooyrt eh rish Peddyr, Ass my enish, y violeyder, t'ou cur  ribbey ayns my raad: son cha vel ennaghtyn ayd jeh ny reddyn ta bentyn rish Jee,  agh jeh ny reddyn ta bentyn rish deiney.</verse>
        <verse osisID='Matt.16.24'>Eisht dooyrt Yeesey rish e ostyllyn My ta dooinney erbee aggindagh geiyrt orrym's,  lhig da eh-hene y obbal, as e chrosh y hroggal, as geiyrt orrym.</verse>
        <verse osisID='Matt.16.25'>Son quoi-erbee baillish e vioys y hauail, caillee eh eh: as quoi-erbee chaillys  e vioys er my ghraih's, sauee eh eh.</verse>
        <verse osisID='Matt.16.26'>Son cre'n vondeish t'ec dooinney, my chosnys eh yn seihll ooilley, as e annym  hene y choayl? ny cre nee dooinney y choyrt ayns coonrey son e annym?</verse>
        <verse osisID='Matt.16.27'>Son hig Mac y dooinney ayns gloyr e Ayrey, as e ainleyn casherick marish: as  ec y traa shen cooilleenee eh da dy chooilley ghooinney cordail rish e obbraghyn.</verse>
        <verse osisID='Matt.16.28'>Dy firrinagh ta mee gra riu, Dy vel paart nyn shassoo ayns shoh, nagh jean blashtyn  er y baase, derrey hee ad Mac y dooinney cheet ayns e reeriaght.</verse>
      </chapter>
      <chapter osisID='Matt.17'>
        <verse osisID='Matt.17.1'>As ec kione shey laa, ghow Yeesey Peddyr, as Jamys, as Ean e vraar, as hug eh lesh  ad er-lheh seose er slieau ard,</verse>
        <verse osisID='Matt.17.2'>As va'n cummey echey er ny chaghlaa kiongoyrt roo, as ren yn eddin echey soilshean  myr y ghrian, as va'n coamrey echey gial myr y soilshey.</verse>
        <verse osisID='Matt.17.3'>As cur-my-ner, honnick ad Moses as Elias taggloo rish.</verse>
        <verse osisID='Matt.17.4'>Eisht dreggyr Peddyr as dooyrt eh rish Yeesey, Hiarn, s'maynrey dooin dy hannaghtyn  ayns shoh: my she dty aigney's eh, lhig dooin ayns shoh troggal three cabbaneyn:  cabbane er dty hon's, as cabbane son Moses, as cabbane son Elias.</verse>
        <verse osisID='Matt.17.5'>Choud as v'eh foast loayrt, ren bodjal sollys skeayley harrystoo: as cur-my-ner  haink coraa ass y vodjal, gra, Shoh my vac ennoil, ayn ta mee goaill slane taitnys,  eaisht-jee rishyn.</verse>
        <verse osisID='Matt.17.6'>As tra cheayll ny ostyllyn eh, huitt ad sheese er nyn eddin gys y thalloo, son  s'mooar yn aggle v'orroo.</verse>
        <verse osisID='Matt.17.7'>As haink Yeesey as venn eh roo, as dooyrt eh, Trog-jee erriu, as ny gow-jee aggle.</verse>
        <verse osisID='Matt.17.8'>As tra hrog ad seose nyn sooillyn, cha vaik ad fer erbee, agh Yeesey ny-lomarcan.</verse>
        <verse osisID='Matt.17.9'>As myr v'ad cheet neose jeh'n clieau hug Yeesey currym orroo, gra, Ny insh-jee  yn ashlish da unnane erbee, derrey vees Mac yn dooinney er n'irree veih ny merriu.</verse>
        <verse osisID='Matt.17.10'>As denee e ostyllyn jeh, gra, Cre'n-oyr jir ny scrudeyryn dy vel Elias dy heet  hoshiaght?</verse>
        <verse osisID='Matt.17.11'>Dansoor Yeesey as dooyrt eh roo, Hig Elias dy jarroo hoshiaght, as lhiassee eh  dy chooilley nhee:</verse>
        <verse osisID='Matt.17.12'>Agh ta mish gra riu, dy vel Elias er jeet hannah, as cha dug ad geill da, agh  t'ad er ghellal rish lurg nyn aigney hene as er yn aght cheddin nee Mac y dooinney  neesht surranse lioroo.</verse>
        <verse osisID='Matt.17.13'>Eisht hoig e Ostyllyn dy nee er Ean Bashtey v'eh cheet.</verse>
        <verse osisID='Matt.17.14'>As tra v'ad er jeet gys y cheshaght, haink huggey dooinney dy row, gliooney  sheese as gra,</verse>
        <verse osisID='Matt.17.15'>Hiarn, jean chymmey er my vac, son t'eh ass e cheeayl, as dy mooar seaghnit:  son t'eh dy mennick tuittym ayns yn aile, as dy mennick ayns yn ushtey.</verse>
        <verse osisID='Matt.17.16'>As hug mee lhiam eh gys dty ostyllyn, as cha yarg ad eh y lheihys.</verse>
        <verse osisID='Matt.17.17'>Dansoor Yeesey as dooyrt eh, O heeloghe vee-chredjuagh as roonagh, caid ta mish  dy ve meriu? caid ta mee dy hurranse diu? cur lhiat eh hym's ayns shoh.</verse>
        <verse osisID='Matt.17.18'>As vaggyr Yeesey er y drogh-spyrryd, as hie eh magh ass: as va'n lhiannoo er  ny lheihys veih'n oor shen.</verse>
        <verse osisID='Matt.17.19'>Eisht haink e ostyllyn gys Yeesey er-lheh, as dooyrt ad, Cre liorish nagh voddagh  shinyn eh y lheihys?</verse>
        <verse osisID='Matt.17.20'>Dooyrt Yeesey roo, Kyndagh rish nyn gredjue moal: son dy firrinagh ta mee gra  riu, Dy beagh nyn gredjue wheesh grine dy rass mustard, jirragh shiu rish y slieau  shoh, Scugh veih shoh noon gys shid, as nee eh scughey: as cha bee nhee erbee ro-ghoillee  diu.</verse>
        <verse osisID='Matt.17.21'>Ny-yeih cha vel y dooghys shoh dy ghrogh-spyrrydyn dy ve castit, agh liorish  padjer as trostey.</verse>
        <verse osisID='Matt.17.22'>As choud as v'ad ayns Galilee, dooyrt Yeesey roo, Bee Mac y dooinney er ny  vrah gys laueyn deiney:</verse>
        <verse osisID='Matt.17.23'>As ver ad eh gy-baase, as y trass laa nee eh girree reesht: as v'ad feer trimshagh.</verse>
        <verse osisID='Matt.17.24'>As tra v'ad er jeet gys Capernaum, haink y vooinjer va troggal argid y cheesh  gys Peddyr, gra, Nagh vel y mainshter euish geeck y cheesh?</verse>
        <verse osisID='Matt.17.25'>Dooyrt eshyn, Dy row. As tra v'eh er jeet stiagh ayns y thie, va Yeesey ro-laue  rish, gra, Cre t'ou smooinaghtyn, Simon, quoi jeh ta reeaghyn y thallooin troggal  custom ny keesh? jeh nyn gloan hene, ny jeh joarreeyn?</verse>
        <verse osisID='Matt.17.26'>Dooyrt Peddyr rish, Jeh joarreeyn. Dooyrt Yeesey rishyn, Eisht ta'n chloan seyr.</verse>
        <verse osisID='Matt.17.27'>Ny-yeih, son nagh bee cumys er ny chur hooin, immee uss gys y cheayn, as lhig  sheese dooan, as trog y chied eeast hig hood: as tra vees oo er vosley e veeal, yiow  peesh dy argid ayn; shen gow, as eeck eh er my hon's as er dty hon hene.</verse>
      </chapter>
      <chapter osisID='Matt.18'>
        <verse osisID='Matt.18.1'>Ec y traa cheddin haink e ostyllyn gys Yeesey, gra, Quoi syrjey ta ayns reeriaght  niau?</verse>
        <verse osisID='Matt.18.2'>As deie Yeesey er lhiannoo beg, as hoie eh eh kiongoyrt roo</verse>
        <verse osisID='Matt.18.3'>As dooyrt eh, Dy firrinagh ta mee gra riu, Mannagh jean shiu chyndaa, as cheet  dy ve myr cloan veggey, cha jed shiu stiagh ayns reeriaght niau.</verse>
        <verse osisID='Matt.18.4'>Quoi-erbee er-y-fa shen, nee eh-hene y injillaghey myr y lhiannoo beg shoh, eh  syrjey vees ayns reeriaght niau.</verse>
        <verse osisID='Matt.18.5'>As quoi-erbee nee soiaghey jeh lheid y lhiannoo beg shoh ayns yn ennym aym's, t'eh  jannoo soiaghey jeem's.</verse>
        <verse osisID='Matt.18.6'>Agh quoi-erbee ver oyr da unnane jeh'n vooinjer veggey shoh ta credjal aynym's  dy huittym (veih'n chredjue) veagh eh ny baare da dy beagh clagh-wyllin er ve croghit  mysh e wannal, as eh dy ve baiht ayns diunid ny marrey.</verse>
        <verse osisID='Matt.18.7'>Smerg da'n theihll kyndagh rish oyryn peccah: son shegin da nyn lheid 've ayn;  agh smerg da'n dooinney, liorish ta'n loght cheet.</verse>
        <verse osisID='Matt.18.8'>Shen-y-fa my ta dty laue ny dty chass hene dy dty hayrn gys yn olk, giare jeed,  as tilg void ad; te ny share dhyt goll stiagh ayns bea croobagh ny baccagh, na daa  laue ny daa chass y ve ayd, as oo dy ve tilgit ayns yn aile dy bragh farraghtyn.</verse>
        <verse osisID='Matt.18.9'>As my ta dty hooill dy dty hayrn gys peccah, pluck assyd, as tilg void ee: te  ny share dhyt goll stiagh ayns bea lesh un hooill, na daa hooill y ve ayd, as oo  dy ve tilgit ayns aile niurin.</verse>
        <verse osisID='Matt.18.10'>Cur-jee twoaie nagh soie shiu beg jeh unnane jeh'n vooinjer veggey shoh: son ta  mee gra riu, dy vel ny ainleyn ocsyn ayns niau, kinjagh cur-my-ner eddin my Ayr flaunyssagh.</verse>
        <verse osisID='Matt.18.11'>Son ta Mac y dooinney er jeet dy hauail shen ny va caillit.</verse>
        <verse osisID='Matt.18.12'>Cre ta shiu smooinaghtyn? My ta keead keyrrey ec dooinney, as unnane jeu v'er  n'gholl er-shaghryn, nagh vel eh faagail yn chiare-feed as yn nuy-jeig, as goll gys  ny sleityn, as shirrey yn cheyrrey chailjey?</verse>
        <verse osisID='Matt.18.13'>As my she shen dy vel eh dy gheddyn ee, dy firrinagh ta mee gra riu, dy vel eh  goaill ny smoo dy voggey jeh'n cheyrrey shen, ny jeh'n chiare-feed as yn nuy-jeig,  nagh jagh er-shaghryn.</verse>
        <verse osisID='Matt.18.14'>Er yn aght cheddin, cha nee aigney nyn Ayr t'ayns niau eh, unnane jeh'n vooinjer  veggey shoh dy herraghtyn.</verse>
        <verse osisID='Matt.18.15'>Myrgeddin my nee dty vraar aggair dhyt, immee as insh da e oill eddyr shiu  hene nyn-lomarcan: my eaishtys eh rhyt, t'ou er chosney dty vraar.</verse>
        <verse osisID='Matt.18.16'>Agh mannagh n'eaisht eh rhyt, eisht gow mayrt fer ny jees elley, ayns beeal ghaa  ny three dy eanishyn dy vod dy chooilley ockle ve jeant mie.</verse>
        <verse osisID='Matt.18.17'>As mannagh der eh geill dauesyn, insh eh da'n agglish: agh mannagh der eh geill  da'n agglish, jeeagh er myr an-chreestee as myr publican.</verse>
        <verse osisID='Matt.18.18'>Dy firrinagh ta mee gra riu, Cre erbee nee shiuish y chiangley er y thalloo,  bee eh kianlt ayns niau: as cre-erbee nee shiu y eaysley er y thalloo, bee eh er  ny eaysley ayns niau.</verse>
        <verse osisID='Matt.18.19'>Reesht ta mee gra riu, my nee jees jiuish coardail er y thalloo 'syn un aghin  bee nyn aghin er ny chooilleeney liorish my Ayr t'ayns niau.</verse>
        <verse osisID='Matt.18.20'>Son raad ta ghaa ny three er nyn jaglym cooidjagh ayns m'ennym's, shen y raad  ta mish nyn mastey.</verse>
        <verse osisID='Matt.18.21'>Eisht haink Peddyr huggey, as dooyrt eh, Hiarn, cre cha mennick as ta orrym's  leih da my vraar, tra yioym aggair liorish? nee choud as shiaght keayrtyn?</verse>
        <verse osisID='Matt.18.22'>Dooyrt Yeesey rish, Cha vel mish gra rhyt, Choud as shiaght keayrtyn: agh choud  as three-feed as jeih keayrtyn shiaght.</verse>
        <verse osisID='Matt.18.23'>Shen-y-fa ta reeriaght niau er ny hoylaghey gys ree dy row, baillish coontey  rish e harvaantyn.</verse>
        <verse osisID='Matt.18.24'>As tra v'eh er n'yannoo toshiaght dy choontey, haink fer huggey va lhiastyn da  jeih thousane talent.</verse>
        <verse osisID='Matt.18.25'>Agh son wheesh as nagh row echey dy eeck, doardee e hiarn eh dy ve creckit as  e ven, as e chloan, as ooilley ny v'echey, as e eeaghyn dy ve eeckit.</verse>
        <verse osisID='Matt.18.26'>Huitt y charvaant er-y-fa shen sheese, as ghuee eh er, gra, Cur daill dou, Hiarn,  as nee'm ooilley y eeck dhyt.</verse>
        <verse osisID='Matt.18.27'>Eisht va chiarn y charvaant shen er ny veiyghey lesh chymmey, as ren eh feaysley  er, as leih eh da ny v'eh dy lhiastyn.</verse>
        <verse osisID='Matt.18.28'>Agh hie yn charvaant cheddin magh, as hooar eh fer jeh e heshaghyn-sharvaant  va lhiastyn keead ping da: as haare eh greme er, as ghow eh eh er y scoarnagh, gra,  Eeck shen ny t'ou dy lhiastyn.</verse>
        <verse osisID='Matt.18.29'>As huitt e heshey-harvaant sheese ec e chassyn, as ghuee eh er, gra, Cur daill  dou as nee'm ooilley y eeck dhyt.</verse>
        <verse osisID='Matt.18.30'>Agh cha lhiggagh eh lesh: agh hie eh, as hilg eh eh ayns pryssoon, derrey eeckagh  eh ny v'eh dy lhiastyn.</verse>
        <verse osisID='Matt.18.31'>Myr shen tra honnick e heshaghyn-sharvaant kys hie eh er, ghow ad dy feer olk  rish, as haink ad, as dinsh ad da nyn jiarn ooilley ny va er daghyrt.</verse>
        <verse osisID='Matt.18.32'>Eisht deie e hiarn er, as dooyrt eh rish, O ghrogh harvaant, leih mish dhyt's  yn slane lhiastynys shen, er-yn-oyr dy ren oo lheid yn aghin hym:</verse>
        <verse osisID='Matt.18.33'>Nagh lhisagh uss myrgeddin as chymmey er ve ayd er dty heshey-harvaant, eer myr  va chymmey aym's ort's?</verse>
        <verse osisID='Matt.18.34'>As va e hiarn jymmoosagh, as livrey eh seose eh gys laue y tidoor ny phryssoonagh,  derrey eeckagh eh ooilley ny v'eh dy lhiastyn.</verse>
        <verse osisID='Matt.18.35'>Er yn aght shoh myrgeddin nee my Ayr flaunyssagh riuish, mannagh leihee shiu  veih nyn greeaghyn dy chooilley ghooinney da e vraar e loghtyn.</verse>
      </chapter>
      <chapter osisID='Matt.19'>
        <verse osisID='Matt.19.1'>As haink eh gy-kione, erreish da Yeesey v'er loayrt ny goan shoh, dy jimmee eh veih  Galilee, as dy daink eh gys ardjyn Yudea, er cheu elley dy Yordan:</verse>
        <verse osisID='Matt.19.2'>As deiyr earrooyn mooarey dy leih er, ren eh ad y lheihys ayns shen.</verse>
        <verse osisID='Matt.19.3'>Haink ny Phariseeyn huggey myrgeddin dy phrowal eh, as dooyrt ad rish, Vel eh  lowal da dooinney e ven y chur er sooyl son dy chooilley oyr?</verse>
        <verse osisID='Matt.19.4'>Dreggyr eshyn, as dooyrt eh roo, Nagh vel shiu er lhaih, eshyn chroo ad ec y toshiaght,  dy chroo eh ad fyrrynagh as bwoirrynagh?</verse>
        <verse osisID='Matt.19.5'>As dooyrt eh roo, Er-yn-oyr shoh nee dooinney faagail e ayr as e voir, as lhiannee  eh gys e ven: as bee ad ny-neesht un eill.</verse>
        <verse osisID='Matt.19.6'>Shen-y-fa cha vel ad ny sodjey jees, agh yn un eill. Cre-erbee er-y-fa shen ta  Jee er chur cooidjagh, ny lhig da dooinney erbee y scarrey veih-my-cheilley.</verse>
        <verse osisID='Matt.19.7'>Dooyrt adsyn rish, Cre'n-oyr eisht doardee Moses screeuyn-scarree y choyrt, as  y ven y chur ersooyl?</verse>
        <verse osisID='Matt.19.8'>Dooyrt eshyn roo, kyndagh rish creoghys nyn greeaghyn, lhow Moses diu nyn mraane  y chur ersooyl: agh ec y toshiaght cha row eh myr shen.</verse>
        <verse osisID='Matt.19.9'>As ta mish gra riu, Quoi-erbee scarrys rish e ven, cheu-mooie jeh son maarderys,  as phoosys ben elley, t'eh brishey-poosey: as quoi-erbee phoosys ish ta scarrit,  t'eh brishey poosey:</verse>
        <verse osisID='Matt.19.10'>Dooyrt e ostyllyn rish, My she shoh yn chooish eddyr dooinney as e ven, cha  vel eh mie dy phoosey.</verse>
        <verse osisID='Matt.19.11'>Agh dooyrt eshyn roo, Cha nee dy chooilley ghooinney oddys shen y ghoaill er,  agh adsyn ny-lomarcan daue te er ny choyrt.</verse>
        <verse osisID='Matt.19.12'>Son ta deiney gennish ayn, rug myr shen veih brein nyn mayrey: as ta deiney gennish  ayn, v'er nyn yannoo gennish liorish deiney: as ta deiney gennish ayn, t'er n'yannoo  ad-hene gennish er graih reeriaght niau. Eshyn oddys shoh y ghoaill er, lhig da 'ghoaill eh.</verse>
        <verse osisID='Matt.19.13'>Eisht hug ad lhieu huggey cloan veggey, dy chur e laueyn orroo, as dy vannaghey  ad: as hug e ostyllyn oghsan daue.</verse>
        <verse osisID='Matt.19.14'>Agh dooyrt Yeesey, Sur-jee cloan aegey, as ny jean-jee ad y lhiettal dy heet hym's:  son jeh nyn lheid ta reeriaght niau.</verse>
        <verse osisID='Matt.19.15'>As hug eh e laueyn orroo, as jimmee eh veih shen.</verse>
        <verse osisID='Matt.19.16'>As cur-my-ner, haink fer huggey, as dooyrt eh rish, Vainshter vie, cre'n obbyr  ne lhisins y yannoo dy chosney yn vea veayn?</verse>
        <verse osisID='Matt.19.17'>As dooyrt eshyn rish, Cre'n-fa t'ou genmys mish mie? cha vel ayn ny ta mie, agh  unnane, ynrycan Jee: agh my sailts goll stiagh ayns bea, freill ny annaghyn.</verse>
        <verse osisID='Matt.19.18'>Dooyrt eshyn rish, Cre ny annaghyn? Dooyrt Yeesey, Cha jean oo dunverys, Cha  brish oo poosey, Cha jean oo geid, Cha n'ymmyrk oo feanish foalsey,</verse>
        <verse osisID='Matt.19.19'>Cur arrym da dty ayr as da dty voir: as, Ver oo graih da dty naboo myr dhyt hene.</verse>
        <verse osisID='Matt.19.20'>Dooyrt y dooinney aeg rish, Ooilley ny annaghyn shoh ta mee er vreayll veih my  aegid: cre sodjey t'orrym dy vannoo?</verse>
        <verse osisID='Matt.19.21'>Dooyrt Yeesey rish, My sailt ve dy firrinagh mie, immee, as creck, as cur ny  t'ayd da ny boghtyn, as bee berchys ayd ayns niau; as tar as eiyr orrym's.</verse>
        <verse osisID='Matt.19.22'>Agh tra cheayll yn dooinney aeg yn raa shen, hie eh ersooyl dy trimshagh: son  va state mooar hallooin echey.</verse>
        <verse osisID='Matt.19.23'>Eisht dooyrt Yeesey rish e ostyllyn, Dy firrinagh ta mee gra riu, S'doillee  hed dooinney berchagh stiagh ayns reeriaght niau.</verse>
        <verse osisID='Matt.19.24'>As reesht ta mee gra riu, Te ny sassey da camel goll trooid croae snaidey, na  da dooinney berchagh dy gholl stiagh ayns reeriaght Yee.</verse>
        <verse osisID='Matt.19.25'>Tra cheayll e ostyllyn shoh, ghow ad yindys erskyn-towse, gra, Quoi eisht oddys  ve er ny hauail?</verse>
        <verse osisID='Matt.19.26'>Agh yeeagh Yeesey orroo, as dooyrt eh roo, Gys deiney ta shoh neu-phossible,  agh da Jee ta dy chooilley nhee possible.</verse>
        <verse osisID='Matt.19.27'>Eisht dreggyr Peddyr, as dooyrt eh rish, Cur-my-ner, ta shinyn er dreigeil  ooilley, as er n'eiyrt ort's; cre yiow mainyn er-y-fa shen.</verse>
        <verse osisID='Matt.19.28'>Dooyrt Yeesey roo, Dy firrinagh ta mee gra riu, 'Sy stayd noa, tra nee Mac y  dooinney soie er stoyl-reeoil e ghloyr, dy jean shiuish myrgeddin t'er n'eiyrt orrym's  soie er daa stoyl-reeoil yeig, briwnys daa heeloghe yeig Israel.</verse>
        <verse osisID='Matt.19.29'>As dy chooilley unnane t'er hreigeil thieyn, ny braaraghyn, ny shayraghyn, ny  ayr, ny moir, ny ben, ny cloan, ny thalloo, er graih m'ennym's, yiow ad keead filley,  as eiraght ayns y vea veayn.</verse>
        <verse osisID='Matt.19.30'>Agh bee ymmodee jeusyn ta hoshiaght, er-jerrey; as jeusyn ta er-jerrey hoshiaght.</verse>
      </chapter>
      <chapter osisID='Matt.20'>
        <verse osisID='Matt.20.1'>Son ta reeriaght niau casley rish dooinney va ny er-thie, hie magh dy moghey dy ailley  labreeyn son e gharey-feeyney.</verse>
        <verse osisID='Matt.20.2'>As tra v'eh er choardail rish ny labreeyn son ping 'sy laa, hug eh ad stiagh ayns  e gharey-feeyney.</verse>
        <verse osisID='Matt.20.3'>As hie eh magh mysh y trass oor, as honnick eh feallagh elley shassoo nyn daaue  'syn ynnyd-margee,</verse>
        <verse osisID='Matt.20.4'>As dooyrt eh roo, Immee-jee shiuish myrgeddin gys y gharey-feeyney, as cre erbee  ta cair, shen yiow shiu. As hie ad rhymboo.</verse>
        <verse osisID='Matt.20.5'>Reesht hie eh magh mysh y cheyoo as yn nuyoo oor, as ren eh er yn aght cheddin.</verse>
        <verse osisID='Matt.20.6'>As mysh yn un oor jeig, hie eh magh, as hooar eh feallagh elley shassoo nyn daaue,  as dooyrt eh roo, Cre'n-fa ta shiu nyn shassoo ayns shoh fey ny laa nyn daaue?</verse>
        <verse osisID='Matt.20.7'>Dooyrt adsyn rish, Er-yn-oyr nagh vel dooinney erbee er vailley shin. Dooyrt eshyn  roo, Immee-jee shiuish myrgeddin gys y gharey-feeyney, as yiow shiu cre-erbee ta  cair.</verse>
        <verse osisID='Matt.20.8'>Myr shen tra va'n fastyr er jeet, dooyrt chiarn y gharey-feeyney rish y stiurt  echey, Eie er ny labreeyn, as cur daue nyn vaill, goaill toshiaght veih yn vooinjer  s'jerree gys y chied eallagh.</verse>
        <verse osisID='Matt.20.9'>As tra haink feallagh yn un oor jeig hooar ad dagh dooinney jeu ping y pheesh.</verse>
        <verse osisID='Matt.20.10'>Agh tra haink y chied eallagh, heill ad dy voghe ad ny smoo, as hooar adsyn myrgeddin  dagh dooinney e phing.</verse>
        <verse osisID='Matt.20.11'>As tra v'ad er ghoaill eh, ren ad tallagh noi yn er-thie.</verse>
        <verse osisID='Matt.20.12'>Gra, Cha vel yn vooinjer s'jerree shoh er n'obbraghey agh un oor, as t'ou er  n'yannoo ad corrym rooinyn ta er n'ymmyrkey yn errey as chiass y laa.</verse>
        <verse osisID='Matt.20.13'>Agh dreggyr eshyn fer jeu, gra, Heshey vie, cha vel mish jannoo aggair dhyt:  nagh choard uss rhym's son ping?</verse>
        <verse osisID='Matt.20.14'>Trog shen ny ta lhiat, as immee royd: m'aigney's eh dy choyrt da'n fer s'jerree  shoh, myr ta mee er chur dhyt's.</verse>
        <verse osisID='Matt.20.15'>Nagh vel eh lowal dou dy yannoo cre saillym rish my chooid hene? vel dty hooill's  olk, er-yn-oyr dy vel mish mie?</verse>
        <verse osisID='Matt.20.16'>Myr shen bee adsyn ta er-jerrey hoshiaght, as adsyn ta hoshiaght er-jerrey: son  shimmey t'er nyn eam, agh s'tiark t'er nyn reih.</verse>
        <verse osisID='Matt.20.17'>As myr va Yeesey goll seose gys Jerusalem, ghow eh yn daa ostyl yeig dy lhiattee  er y raad, as dooyrt eh roo,</verse>
        <verse osisID='Matt.20.18'>Cur-my-ner ta shin goll seose gys Jerusalem, as bee Mac y dooinney er ny vrah  gys ny ard-saggyrtyn, as gys ny scrudeyryn, as deyree ad eh gy-baase.</verse>
        <verse osisID='Matt.20.19'>As livreyee ad seose eh gys ny Ashoonee, as nee ad faghid er, as eh y scuitchal,  as y chrossey: as er y trass laa nee eh girree reesht (veih ny merriu).</verse>
        <verse osisID='Matt.20.20'>Eisht haink huggey moir cloan Zebedee, as e mec maree, cur ooashley da, as  shirrey aghin er.</verse>
        <verse osisID='Matt.20.21'>As dooyrt eh r'ee, Cre ta dty yeearree? Dooyrt ish rish, Giall daue shoh my ghaa  vac dy hoie, yn derrey yeh er dty laue yesh, as y jeh elley er dty laue hoshtal ayns  dty reeriaght.</verse>
        <verse osisID='Matt.20.22'>Agh dreggyr Yeesey as dooyrt eh, Cha vel fys eu hene cre ta shiu dy yeearree.  Vod shiu giu jeh'n cappan ta mish giu jeh, as v'er nyn mashtey lesh y bashtey ta  mish dy ve bashtit lesh? Dooyrt adsyn rish, Foddee mayd.</verse>
        <verse osisID='Matt.20.23'>As dooyrt eh roo, Iuee shiu dy jarroo jeh my chappan, as bee shiu er nyn mashtey  lesh y bashtey ta mish dy ve bashtit lesh: agh dy hoie er my laue yesh, as er my  laue hoshtal, cha vel shen lhiam's dy-choyrt, agh ny-lomarcan dauesyn er nyn son  te kiarit liorish my Ayr.</verse>
        <verse osisID='Matt.20.24'>As tra cheayll yn jeih shoh, v'ad feer jymmoosagh rish y daa vraar.</verse>
        <verse osisID='Matt.20.25'>Agh deie Yeesey orroo huggey, as dooyrt eh, Ta fys eu dy vel princeyn ny Hashoonee  gymmyrkey chiarnys harrystoo, as ta ny ard-gheiney gymmyrkey reill orroo.</verse>
        <verse osisID='Matt.20.26'>Agh cha bee shillish myr shen: agh quoi-erbee jiuish baillish ve ooasle, lhig  da ve nyn shirveishagh.</verse>
        <verse osisID='Matt.20.27'>As quoi-erbee baillish ve yn ard-ghooinney nyn mast' eu, lhig da ve yn charvaant  eu.</verse>
        <verse osisID='Matt.20.28'>Myr nagh daink yn Mac dooinney dy ve shirveishit er, agh dy hirveish, as dy chur  e vioys ny lhiassaghey son ymmodee.</verse>
        <verse osisID='Matt.20.29'>As tra v'ad er n'immeeaght veih Jericho deiyr earrooyn mooarey dy leih er.</verse>
        <verse osisID='Matt.20.30'>As cur-my-ner, va daa ghooinney doal nyn soie rish oirr yn raad, as tra cheayll  ad dy row Yeesey goll shaghey, deie ad, gra, Jean myghin orrin, O Hiarn, vac Ghavid.</verse>
        <verse osisID='Matt.20.31'>As hooar yn pobble foill daue, ad dy ve nyn-dhost: agh deie adsyn wheesh shen  smoo, gra, Jean myghin orrin, O Hiarn, vac Ghavid.</verse>
        <verse osisID='Matt.20.32'>As hass Yeesey, as deie eh orroo, as dooyrt eh, Cre bailliu mee dy yannoo er  ny son eu?</verse>
        <verse osisID='Matt.20.33'>Dooyrt adsyn rish, Hiarn, dy vod ny sooillyn ain v'er nyn vosley.</verse>
        <verse osisID='Matt.20.34'>Myr shen va chymmey ec Yeesey orroo, as venn eh rish ny sooillyn oc: as chelleeragh  hooar ny sooillyn oc nyn soilshey, as deiyr ad er.</verse>
      </chapter>
      <chapter osisID='Matt.21'>
        <verse osisID='Matt.21.1'>As tra v'ad tayrn er-gerrey da Jerusalem, as dy row ad er jeet gys Bethphage, gys  cronk ny Oliveyn, hug Yeesey jees jeh e ostyllyn er chaghteraght,</verse>
        <verse osisID='Matt.21.2'>As dooyrt eh roo, Immee-jee gys y balley-cheerey ta shiu dy akin, as chelleeragh  yiow shiu assyl kianlt as lhiy maree: feayshil-jee as cur-jee lhieu ad hym's.</verse>
        <verse osisID='Matt.21.3'>As my loayrys dooinney erbee veg riu, abbyr-jee shiuish, Ta feme ec y Chiarn orroo;  as chelleeragh lhiggee eh yn raad daue.</verse>
        <verse osisID='Matt.21.4'>Va ooilley shoh jeant, dy voddagh shen ve cooilleenit va loayrit liorish y phadeyr  gra,</verse>
        <verse osisID='Matt.21.5'>Insh-jee da inneen Sion, Cur-my-ner, ta dty ree cheet hood dy imlee, as ny hoie  er assyl, as er lhiy sharragh assyl.</verse>
        <verse osisID='Matt.21.6'>As hie adsyn rhymboo, as ren ad myr va Yeesey er n'oardaghey daue.</verse>
        <verse osisID='Matt.21.7'>As hug ad lhieu yn assyl as y lhiy, as hug ad orroo nyn eaddeeyn, as hug ad eshyn  ny hoie orroo.</verse>
        <verse osisID='Matt.21.8'>As ren earrooyn mooarey dy leih skeayley nyn gharmadyn er y raad; yiare feallagh  elley banglaneyn jeh ny biljyn, as skeayl ad ad er y raad.</verse>
        <verse osisID='Matt.21.9'>As deie yn pobble hie roish, as adsyn haink ny yei, gra, Hosanna gys mac Ghavid:  bannit t'eshyn ta cheet ayns ennym y Chiarn, Hosanna ayns yn yrjid.</verse>
        <verse osisID='Matt.21.10'>As tra v'eh er jeet gys Jerusalem, va ooilley yn ard-valley ayns anvea, gra, Quoi  eh shoh?</verse>
        <verse osisID='Matt.21.11'>Dooyrt y pobble, Shoh Yeesey yn phadeyr, ta veih Nazareth ayns Galilee.</verse>
        <verse osisID='Matt.21.12'>As hie Yeesey stiagh ayns chiamble Yee, as deiyr eh magh ooilley adsyn va creck  as kionnaghey ayns y chiamble, as hilg eh harrish ny buird ocsyn va caghlaa argid,  as ny stuill ocsyn va creck calmaneyn.</verse>
        <verse osisID='Matt.21.13'>As dooyrt eh roo, Te scruit, Bee my hie's enmyssit thie yn phadjer, agh ta shiuish  er n'yannoo eh ny ooig dy vaarlee.</verse>
        <verse osisID='Matt.21.14'>As haink ny doail as ny croobee huggey gys y chiamble, as ren eh ad y lheihys.</verse>
        <verse osisID='Matt.21.15'>As tra honnick ny ard-saggyrtyn as ny scruderyn ny reddyn yindyssagh v'eh dy  yannoo, as ny paitchyn geamagh ayns y chiamble, as gra, Hosanna gys mac Ghavid, v'ad  feer chorree.</verse>
        <verse osisID='Matt.21.16'>As dooyrt ad rish, Vel oo clashtyn cre t'ad shoh dy ghra? Dooyrt Yeesey roo,  Ta mee; nagh lhaih shiuish rieau, Magh ass beill oikanyn as cloan er y cheeagh t'ou  er gheddyn moylley firrinagh?</verse>
        <verse osisID='Matt.21.17'>As daag eh ad, as hie eh magh ass yn ard-valley gys Bethany, as ghow eh aaght  ayns shen.</verse>
        <verse osisID='Matt.21.18'>Nish ayns y voghrey, myr v'eh goll reesht gys yn ard-valley, v'eh accryssagh.</verse>
        <verse osisID='Matt.21.19'>As tra honnick eh billey-figgagh er y raad, haink eh huggey, as cha dooar eh  monney er, agh ynrycan duillagyn, as dooyrt eh rish, Nar aase mess erbee ort's veih  shoh magh er son dy bragh. As chelleeragh ren y billey-figgagh fioghey ersooyl.</verse>
        <verse osisID='Matt.21.20'>As tra honnick e ostyllyn shoh, ghow ad yindys, gra, Cre cha leah as ta'n billey  figgagh er chreenagh roish?</verse>
        <verse osisID='Matt.21.21'>Dreggyr Yeesey, as dooyrt eh roo, Dy firrinagh ta mee gra riu, My vees shiu credjuagh,  as gyn ve fo mee-ourys erbee, nee shiu cha nee ynrycan shoh ta jeant rish y villey-figggagh,  agh my jir shiu rish y slieau shoh, Bee er dty scughey, as er dty hilgey ayns y cheayn; bee eh er ny yannoo.</verse>
        <verse osisID='Matt.21.22'>As cre-erbee nee shiu geearree ayns padjer, lesh credjue, yiow shiu eh.</verse>
        <verse osisID='Matt.21.23'>As tra v'eh er jeet stiagh ayns y chiamble, haink ny ard-saggyrtyn as shanstyr  yn phobble huggey myr v'eh gynsaghey, gra, Cre'n phooar t'ayd's dy yannoo ny reddyn  shoh? as quoi hug yn phooar shoh dhyt?</verse>
        <verse osisID='Matt.21.24'>As dreggyr Yeesey as dooyrt eh roo, Fenym's jiuish un red; as my inshys shiu  dou eh, inshym's myrgeddin diuish, cre'n phooar t'aym dy yannoo ny reddyn shoh.</verse>
        <verse osisID='Matt.21.25'>Bashtey Ean, cre voish ve? veih niau, ny veih deiney? As loayr ad nyn mast' oc  hene, gra, My jir mayd, Veih niau; jir eshyn rooin, Cre'n-fa eisht nagh chred shiu  eh?</verse>
        <verse osisID='Matt.21.26'>Agh my jir mayd, Veih deiney; ta aggle orrin roish y pobble; son ta dy chooilley  ghooinney goaill Ean son phadeyr.</verse>
        <verse osisID='Matt.21.27'>As dreggyr ad Yeesey, as dooyrt ad, Cha vod mayd ginsh. As dooyrt eh roo, Chamoo  ta mish ginsh diuish, cre'n phooar t'aym, dy yannoo ny reddyn shoh.</verse>
        <verse osisID='Matt.21.28'>Agh cre ta shiu dy smooinaghtyn? Va dooinney dy row as daa vac echey, as haink  eh gys yn er-shinney, as dooyrt eh, Vac, Immee as obbree jiu ayns my gharey-feeyney.</verse>
        <verse osisID='Matt.21.29'>Dreggyr eshyn as dooyrt eh, Cha jem: agh ny lurg shen ghow eh arrys, as hie eh.</verse>
        <verse osisID='Matt.21.30'>As haink eh gys e vac saa, as loayr eh rish myrgeddin. As dreggyr eshyn, as dooyrt  eh, Hem, vainshter; as cha jagh eh.</verse>
        <verse osisID='Matt.21.31'>Quoi jeu shoh ny-neesht ren aigney e ayrey? Dooyrt adsyn rish, Yn mac shinney.  Dooyrt Yeesey roo, Dy firrinagh ta mee gra riu, dy jed ny publicanee as ny drogh.  vraane stiagh ayns reeriaght Yee reue-ish.</verse>
        <verse osisID='Matt.21.32'>Son haink Ean hiuish ayns raad y chairys, as cha chred shiu eh: agh chred ny  publicanee as ny drogh-vraane eh. As ga dy vaik shiu shoh, cha ghow shiu arrys ny  lurg shen, dy chredjal ayn.</verse>
        <verse osisID='Matt.21.33'>Eaisht-jee rish coraa-dorraghey elley: Va fer-thie dy row ren garey-feeyney  y hoiaghey, as ren eh cleigh y yannoo mysh, as chleiy eh press-feeyney ayn, as hrog  eh toor, as hoie eh eh rish tannys, as hie eh gys cheer foddey.</verse>
        <verse osisID='Matt.21.34'>As tra va earish ny mess tayrn er-gerrey, hug eh e ir-vooinjerey gys y tannys,  dy gheddyn jeh'n mess echey.</verse>
        <verse osisID='Matt.21.35'>As ghow yn tannys e ir-vooinjerey, as woaill ad fer, as varr ad fer elley, as  chlagh ad fer elley.</verse>
        <verse osisID='Matt.21.36'>Reesht hug eh magh sharvaantyn elley ny s'lhee na'n chied eallagh: as ghell ad  roosyn er yn aght cheddin.</verse>
        <verse osisID='Matt.21.37'>Agh er-jerrey ooilley hug eh huc e vac, gra, Bee ad arrymagh da my vac.</verse>
        <verse osisID='Matt.21.38'>Agh tra honnick y tannys yn mac dooyrt ad nyn mast' oc hene, Shoh'n eirey, tar-jee,  lhig dooin eh y varroo, as bee'n eiraght echey lhien hene.</verse>
        <verse osisID='Matt.21.39'>As ghow ad eh, as hilg ad eh magh ass y gharey-feeyney, as varr ad eh.</verse>
        <verse osisID='Matt.21.40'>Tra hig er-y-fa shen Chiarn y gharey-feeyney, Cre nee eh rish yn tannys shen?</verse>
        <verse osisID='Matt.21.41'>Dooyrt adsyn rish, Stroie-ee eh fegooish myghin ny drogh-gheiney shen, as nee  eh soiaghey yn garey-feeyney rish tannys elley, livrey-ys ny messyn da ayns nyn imbagh  cooie.</verse>
        <verse osisID='Matt.21.42'>Dooyrt Yeesey roo, Nagh lhaih shiu rieau ayns goo Yee, Yn chlagh ren ny masoonee  y vee-lowal, ta'n chlagh cheddin er jeet dy ve yn ard-chlagh chorneilagh: shoh jannoo  yn Chiarn, as te yindyssagh ayns ny sooillyn ainyn?</verse>
        <verse osisID='Matt.21.43'>Shen-y-fa ta mish gra riu, Dy bee reeriaght Yee er ny ghoaill veue-ish, as er  ny choyrt da ashoon ymmyrkys magh yn mess echey.</verse>
        <verse osisID='Matt.21.44'>As quoi-erbee huittys er y chlagh shen bee eh er ny vroo: agh er quoi-erbee huittys  y chlagh shen, nee ee cha meen as joan jeh.</verse>
        <verse osisID='Matt.21.45'>As tra va ny ard-saggyrtyn as ny Phariseeyn erreish ny coraaghyn-dorraghey echey  y chlashtyn, dennee ad dy nee jeusyn v'eh loayrt.</verse>
        <verse osisID='Matt.21.46'>Agh tra v'ad shleeuit er goaill eh v'ad ayns aggle roish y pobble, er-yn-oyr  dy row ad jeeaghyn er dy ve ny adeyr.</verse>
      </chapter>
      <chapter osisID='Matt.22'>
        <verse osisID='Matt.22.1'>As dreggyr Yeesey, as loayr eh roo reesht liorish coraaghyn-dorraghey, gra,</verse>
        <verse osisID='Matt.22.2'>Ta reeriaght Yee er ny hoylaghey gys ree dy row, ren bannish son e vac</verse>
        <verse osisID='Matt.22.3'>As hug eh magh e harvaantyn dy eamagh orroosyn va cuirt gys y vannish: as cha  balliu cheet.</verse>
        <verse osisID='Matt.22.4'>Reesht hug eh magh sharvaantyn elley, gra, Abbyr-jee roosyn ta cuirt, Cur-my-ner  ta mee er n'aarlaghey my yinnair: ta my ghew as my veiyn beiyht marroo, as dy chooilley  nhee ullee; tar-jee gys y vannish.</verse>
        <verse osisID='Matt.22.5'>Agh hoie adsyn beg jeh as hie ad rhymboo, fer gys e state-hallooin, as fer elley  gys e varchantys</verse>
        <verse osisID='Matt.22.6'>As ghow yn chooid elley ny sharvaantyn echey, as ghell ad dy elgyssagh roo, as  varr ad ad.</verse>
        <verse osisID='Matt.22.7'>Agh tra cheayll y ree jeh v'eh feer chorree: as hug eh magh e heshaghtyn caggee,  as stroie eh ny dunveryn shen, as losht eh yn ard-valley oc.</verse>
        <verse osisID='Matt.22.8'>Eisht dooyrt eh rish e harvaantyn, Ta'n vannish aarloo, agh y vooinjer va cuirt  cha row ad feeu.</verse>
        <verse osisID='Matt.22.9'>Gow-jee magh er-y-fa shen gys ny raaidyn mooarey, as whilleen as yiow shiu, cuir-jee  gys y vannish.</verse>
        <verse osisID='Matt.22.10'>As hie ny sharvaantyn shen magh gys ny raaidyn-mooarey, as ren ad whilleen as  haink nyn raad y haglym cooidjagh, chammah sie as mie: as va thie ny banshey er ny  lhieeney lesh goaldee.</verse>
        <verse osisID='Matt.22.11'>As tra haink y ree stiagh dy akin ny goaldee, honnick eh dooinney ayns shen  nagh row garmad-banshey er:</verse>
        <verse osisID='Matt.22.12'>As dooyrt eh rish, Heshey vie, kys haink uss stiagh ayns shoh, fegooish garmad-banshey?  As cha row fockle echey dy ghra.</verse>
        <verse osisID='Matt.22.13'>Eisht dooyrt y ree rish ny sharvaantyn, Kiangle-jee eh laue as cass, as gow-jee  eh ersooyl, as tilg-jee eh ayns y dorraghys sodjey-mooie: shen-y-raad vees keayney  as snaggeraght feeacklyn.</verse>
        <verse osisID='Matt.22.14'>Son shimmey t'er nyn eam, agh s'tiark t'er nyn reih.</verse>
        <verse osisID='Matt.22.15'>Eisht hie ny Phariseeyn, as hug ad nyn goyrle dy cheilley, kys dy ghoaill vondeish  er ayns e ghoan.</verse>
        <verse osisID='Matt.22.16'>As hug ad magh huggey shiartanse jeusyn v'ad hene er n'ynsaghey marish ny Herodianee,  gra, Vainshter, ta fys ain dy vel oo firrinagh, as dy vel oo gynsaghey raad Yee syn  ynrickys, chamoo t'ou ayns aggle roish dooinney erbee: son cha vel oo soiaghey jeh persoon deiney.</verse>
        <verse osisID='Matt.22.17'>Insh dooin er-y-fa shen, Cre t'ou uss smooinaghtyn, Vel eh lowal keesh y eeck  da Cesar mannagh vel?</verse>
        <verse osisID='Matt.22.18'>Agh dennee Yeesey yn foalsaght oc, as dooyrt eh, Cre'n-fa ta shiu shirrey vondeish  y ghoaill orrym, shiuish chrauee-oalsey?</verse>
        <verse osisID='Matt.22.19'>Jeeagh-jee dou argid y cheesh: as yeeagh ad ping da.</verse>
        <verse osisID='Matt.22.20'>As dooyrt eh roo, Quoi ta'n jalloo as y screeu shoh cowraghey?</verse>
        <verse osisID='Matt.22.21'>Dooyrt adsyn rish, Cesar. Eisht dooyrt eh roo, Eeck-jee er-y-fa shen da Cesar  shen ny ta lesh Cesar: as da Jee, shen ny ta lesh Jee.</verse>
        <verse osisID='Matt.22.22'>Tra cheayll ad shoh ghow ad yindys as daag ad eh, as hie ad rhymboo.</verse>
        <verse osisID='Matt.22.23'>Yn laa cheddin haink huggey ny Sadduceeyn, ta gra, Nagh vel irree-seose reesht  veih ny merriu dy ve ayn, as denee ad jeh</verse>
        <verse osisID='Matt.22.24'>Gra, Vainshter, ta Moses er ghra, My ta dooinney geddyn baase gyn cloan, dy vel  e vraar dy phoosey yn ven echey, as dy hroggal seose sluight gys e vraar.</verse>
        <verse osisID='Matt.22.25'>Nish va ny mast' ain shiaght braaraghyn, as phoose y braar shinney, as geddyn  baase gyn cloan, daag eh e ven da e nah vraar.</verse>
        <verse osisID='Matt.22.26'>As hooar y nah vraar myrgeddin baase as y trass, gys y chiaghtoo.</verse>
        <verse osisID='Matt.22.27'>As er-jerrey ooilley hooar y ven baase myrgeddin.</verse>
        <verse osisID='Matt.22.28'>Shen-y-fa ec yn irree-reesht, quoi jeh'n chiaght vees ee echey son ben, son v'ee  poost roo ooilley.</verse>
        <verse osisID='Matt.22.29'>Dreggyr Yeesey as dooyrt eh roo, Ta shiu fo marranys, as cha vel toiggal eu jeh  goo ny jeh pooar Yee.</verse>
        <verse osisID='Matt.22.30'>Son ec yn irree-reesht, cha vel ad poosey, ny er nyn goyrt ayns poosey; agh t'ad  myr ainleyn Yee t'ayns niau.</verse>
        <verse osisID='Matt.22.31'>Agh mychione irree-reesht ny merriu, nagh vel shiu er lhaih shen va loayrit riu  liorish Jee, gra,</verse>
        <verse osisID='Matt.22.32'>Mish Jee Abraham, as Jee Isaac, as Jee Yacob? cha vel Jee Jee ny merriu, agh  Jee ny bioee.</verse>
        <verse osisID='Matt.22.33'>As tra cheayll y pobble shoh, ghow ad yindys jeh'n ynsaghey echey.</verse>
        <verse osisID='Matt.22.34'>Agh tra va ny Phariseeyn er chlashtyn dy row eh er chur ny Sadduceeyn nyn dhost,  v'ad er nyn jaglym cooidjagh.</verse>
        <verse osisID='Matt.22.35'>As denee fer jeu ard-ynsit 'sy leigh, question jeh, dy phrowal eh, gra,</verse>
        <verse osisID='Matt.22.36'>Vainshter, cre yn ard-anney ayns y leigh?</verse>
        <verse osisID='Matt.22.37'>Dooyrt Yeesey rish, Ver oo graih da'n Chiarn dty Yee lesh ooilley dty chree as  lesh ooilley dty annym, as lesh ooilley dt'aigney.</verse>
        <verse osisID='Matt.22.38'>Shoh yn chied as yn ard-anney.</verse>
        <verse osisID='Matt.22.39'>As ta'n nah anney casley rish, Ver oo graih da dty nahoo myr dhyt hene.</verse>
        <verse osisID='Matt.22.40'>Yn daa anney shoh bun y leigh as ny phadeyryn.</verse>
        <verse osisID='Matt.22.41'>Choud as va ny Phariseeyn er nyn jaglym cooidjagh, denee Yeesey jeu,</verse>
        <verse osisID='Matt.22.42'>Gra, Cre ta nyn smooinaghtyn my chione Creest? quoi da mac eh? Dooyrt adsyn rish,  Mac Ghavid.</verse>
        <verse osisID='Matt.22.43'>Dooyrt eshyn roo, Kys eisht dy vel David liorish yn spyrryd genmys eh ny Hiarn,  gra,</verse>
        <verse osisID='Matt.22.44'>Dooyrt y Chiarn rish my Hiarn's, Soie uss er my laue yesh, derrey neem's dty  noidyn stoyl dty choshey?</verse>
        <verse osisID='Matt.22.45'>My ta David eisht genmys eh ny Hiarn, kys t'eh yn mac echey?</verse>
        <verse osisID='Matt.22.46'>As cha row dooinney ny vod oc son ansoor y chur da, chamoo by-lhoys da fer erbee  jeu (veih'n laa shen magh) question erbee sodjey y chur huggey.</verse>
      </chapter>
      <chapter osisID='Matt.23'>
        <verse osisID='Matt.23.1'>Eisht loayr Yeesey rish y pobble, as rish e ostyllyn,</verse>
        <verse osisID='Matt.23.2'>Gra, Ta ny scrudeyryn as ny Phariseeyn nyn soie ayns stoyl Voses.</verse>
        <verse osisID='Matt.23.3'>Ooilley er-y-fa shen cre-er-bee nee ad y oardaghey diu dy reayll, freill-jee,  as jean-jee eh; agh ny jean-jee lurg ny obbraghyn oc: son t'ad gra, agh cha vel ad  jannoo.</verse>
        <verse osisID='Matt.23.4'>Son t'ad kiangley erraghyn tromey as doillee dy ve er nyn ymmyrkey, as dyn goyrt  ad er geayltyn deiney, agh cha lhie ad hene wheesh mair roo dy hroggal ad.</verse>
        <verse osisID='Matt.23.5'>Agh ooilley nyn obbraghyn t'ad dy yannoo dy ve cronnit liorish deiney: t'ad jannoo  lhean ny phylactereeyn oc, as ceau chemmallyn mooarey er nyn gharmadyn,</verse>
        <verse osisID='Matt.23.6'>As shynney lhieu ny ard ynnydyn-soie ec cuirraghyn, as ny ard-stuill ayns ny synagogueyn,</verse>
        <verse osisID='Matt.23.7'>As sleih dy vannaghey daue ayns ny margaghyn, as dy ve enmyssit liorish deiney,  Rabbi, Rabbi.</verse>
        <verse osisID='Matt.23.8'>Agh ny bee-jee shiuish enmyssit Rabbi: son ta un vainshter eu, ta shen dy ghra,  Creest, as ta shiuish ooilley nyn mraaraghyn.</verse>
        <verse osisID='Matt.23.9'>As ny enmys-jee dooinney erbee ny mast' eu, Yn ayr: son ta un er ynrycan nyn Ayr,  eer eh t'ayns niau.</verse>
        <verse osisID='Matt.23.10'>Chamoo gow-jee erriu dy ve mainshteryn, son ta un er nyn Mainshter, eer Creest.</verse>
        <verse osisID='Matt.23.11'>Agh eshyn syrjey ta nyn mast' eu, bee eh nyn shirveishagh.</verse>
        <verse osisID='Matt.23.12'>Son quoi-erbee ta dy mooaralagh soiaghey seose eh-hene, bee eh er ny injillaghey,  agh eshyn ta dy injillaghey eh-hene, bee eh er ny hoiaghey seose.</verse>
        <verse osisID='Matt.23.13'>Agh smerg diuish scrudeyryn as Phariseeyn, chrauee oalsey; son ta shiu dooney  seose reeriaght niau noi deiney: cha vel shiu goll stiagh shiu hene, as ta shiu dyn  lhiettal adsyn ta aggindagh er goll stiagh.</verse>
        <verse osisID='Matt.23.14'>Smerg diu scrudeyryn as Phariseeyn, chrauee-oalsey; son ta shiu cleiy fo thieyn  mraane-treoghe, as son scaa dy chraueeaght lhiggey erriu dy ve kinjagh ayns padjer:  shen-y-fa ta kerraghey strimmey nyn gour.</verse>
        <verse osisID='Matt.23.15'>Smerg diu scrudeyryn as Phariseeyn, chrauee-oalsey; son ta shiu goll mygeayrt  keayn as thalloo, dy hayrn agh un yoarree gys y chredjue eu hene, as tra t'eh er  jyndaa hiu, ta shiu dy yannoo eh ny lhiannoo dy niurin ghaa wheesh smessey na shiu  hene.</verse>
        <verse osisID='Matt.23.16'>Smerg diu leeideilee doal, ta gra, Quoi-erbee looys liorish y chiamble, nagh  vel eh veg: agh quoi-erbee looys liorish airh y chiamble, t'eh kianlt gys e vreearrey.</verse>
        <verse osisID='Matt.23.17'>O shiuish vee-cheeayllee as doail: son quoi s'ooasle ta, yn airh, ny'n chiamble  ta casherickey yn airh.</verse>
        <verse osisID='Matt.23.18'>As quoi-erbee looys liorish yn altar, nagh vel eh veg: agh quoi-erbee looys liorish  y gioot t'er yn altar, t'eh kianlt gys e vreearrey.</verse>
        <verse osisID='Matt.23.19'>O shiuish vee-cheayllee as doail: son quoi s'ooasle ta yn gioot, ny'n altar ta  casherickey'n gioot?</verse>
        <verse osisID='Matt.23.20'>Quoi-erbee er-y-fa shen looys liorish yn altar, t'eh loo liorish yn altar hene,  as liorish dy chooilley nhee ta chebbit er.</verse>
        <verse osisID='Matt.23.21'>As quoi-erbee looys liorish y chiamble, t'eh loo liorish y chiamble, as liorishyn  ta cummal ayn.</verse>
        <verse osisID='Matt.23.22'>As eshyn looys liorish niau, t'eh loo liorish stoyl-reeoil Yee, as liorishyn  ta ny hoie er.</verse>
        <verse osisID='Matt.23.23'>Smerg diu scrudeyryn as Phariseeyn, chrauee-oalsey; son ta shiu geeck jaghee  jeh mynthey, anise as cummin, agh cha vel shiu er chooilleeney currymyn s'ymmyrchee  yn leigh, cairys, myghin as firrinys: ad shoh lhisagh shiu v'er n'yannoo, fegooish  y chooid elley y aagail gyn jannoo.</verse>
        <verse osisID='Matt.23.24'>Shiuish leeideilee doal, ta sheeley veue yn char-chuilag, agh sluggee shiu camel.</verse>
        <verse osisID='Matt.23.25'>Smerg diu scrudeyryn as Phariseeyn, chrauee-oalsey: son ta shiu glenney yn cappan  as y claare er cheu-mooie, agh cheu sthie t'ad lane dy hranlaase as dy neu-heeltys.</verse>
        <verse osisID='Matt.23.26'>Pharisee ghoal, glen hoshiaght cheu-sthie yn chappan as y chlaare, dy vod y cheu-mooie  ve glen myrgeddin</verse>
        <verse osisID='Matt.23.27'>Smerg diu scrudeyryn as Phariseeyn, chrauee-oalsey; son ta shiu goll-rish oaiagh  yn t'er nyn ghiallaghey, ta dy jarroo jeeaghyn aalin er cheu-mooie, agh cheu-sthie  t'ad lane dy chraueyn ny merriu, as jeh dy chooilley eajeeys.</verse>
        <verse osisID='Matt.23.28'>Shen myr ta shiuish neesht er cheu-mooie cairagh ayns shilley deiney, agh cheu-sthie  ta shiu lane dy chraueeaght-oalsey as dy vee-chairys.</verse>
        <verse osisID='Matt.23.29'>Smerg diu scrudeyryn as Phariseeyn, chrauee oalsey, son dy vel shiu troggal oaiaghyn  ny phadeyryn, as soiaghey magh lhiaghtyn ny deiney cairagh.</verse>
        <verse osisID='Matt.23.30'>As gra, Dy beagh shinyn er ve ayns laghyn nyn ayraghyn, cha beagh shin er ve  nyn baarteeasyn maroosyn ayns fuill ny phadeyryn.</verse>
        <verse osisID='Matt.23.31'>Shen-y-fa ta shiu nyn veanishyn noi eu hene, ny nee shiuish yn sluight ocsyn  hug ny phadeyryn dy baase.</verse>
        <verse osisID='Matt.23.32'>Lhieen-jee seose eisht towse nyn ayraghyn.</verse>
        <verse osisID='Matt.23.33'>Shiuish ard-nieughyn, sheeloghe dy ard-nieughyn, kys oddys shiu kerraghey niurin  y scapail?</verse>
        <verse osisID='Matt.23.34'>Shen-y-fa, cur-my-ner, ta mish coyrt hiu phadeyryn, as deiney creeney, as scrudeyryn;  as paart jeu nee shiu y varroo, as y chrossey, as paart jeu nee shiu y scuitchal  ayns nyn guaiylyn, as geiyrt ad veih ard-valley gys ard-valley:</verse>
        <verse osisID='Matt.23.35'>Dy vod ooilley yn uill chairagh hie er deayrtey er y thalloo tuittym erriu, veih  fuilt Abel cairagh, gys fuill Zecharias, mac Varachias, eh ren shiu y varroo eddyr  y chiamble as yn altar.</verse>
        <verse osisID='Matt.23.36'>Dy firrinagh ta mee gra riu, Dy jig dy-chooilley nhee jeu shoh er y cheeloghe  shoh.</verse>
        <verse osisID='Matt.23.37'>O Yerusalem, Yerusalem, uss ta cur dy baase ny phadeyryn, as claghey adsyn t'er  nyn goyrt er chaghteraght hood, cre cha mennick as va mish aggindagh v'er haglym  dty chloan cooidjagh, myr ta kiark goaill stiagh e hein, fo my skianyn, as cha jinnagh  shiu!</verse>
        <verse osisID='Matt.23.38'>Cur-my-ner, ta'n thie eu faagit diu follym-faase.</verse>
        <verse osisID='Matt.23.39'>Son ta mee gra riu, Nagh vaik shiu mish maghey shoh, derrey jirrys shiu, Bannit  ta eshyn ta cheet ayns ennym y Chiarn.</verse>
      </chapter>
      <chapter osisID='Matt.24'>
        <verse osisID='Matt.24.1'>As hie Yeesey magh as jimmee eh veih'n  chiamble; as haink e ostyllyn huggey dy ghoaill  baght marish jeh aalid y chiamble.</verse>
        <verse osisID='Matt.24.2'>As dooyrt Yeesey roo, Nagh vaik shiu ooilley ny reddyn shoh? dy firrinagh ta mee  gra riu, Nagh bee faagit un chlagh er clagh elley, nagh bee er ny lhieggal.</verse>
        <verse osisID='Matt.24.3'>As myr v'eh ny hoie er cronk ny Oliveyn, haink e ostyllyn huggey er-lheh, gra,  Insh dooin, cuin vees ny reddyn shoh? as cre'n cowrey vees jeh'n cheet ayd, as jeh  jerrey yn theihll?</verse>
        <verse osisID='Matt.24.4'>As dreggyr Yeesey as dooyrt eh roo, Cur-jee twoaie nagh moll dooinney erbee shiu.</verse>
        <verse osisID='Matt.24.5'>Son hig ymmodee ayns my ennym's, gra, Mish yn Creest: as nee ad ymmodee y volley.</verse>
        <verse osisID='Matt.24.6'>As cluinnee shiu jeh caggaghyn, as jeh imraaghyn dy chaggaghyn: jeeagh nagh bee  shiu seaghnit: son shegin da dy chooilley nhee jeu shoh cheet gys kione, agh cha  bee yn jerrey foast.</verse>
        <verse osisID='Matt.24.7'>Son nee ashoon girree-magh noi ashoon, as reeriaght noi reeriaght: as bee gennaghyn  as crampyn, as craaghyn-thallooin ayns ymmodee ynnydyn.</verse>
        <verse osisID='Matt.24.8'>Bee ooilley shoh toshiaght seaghyn diu.</verse>
        <verse osisID='Matt.24.9'>Eisht livreyee ad shiu seose dy ve seaghnit, as marree ad shiu: as bee dy chooilley  ashoon dwoaiagh erriu er coontey yn ennym aym's.</verse>
        <verse osisID='Matt.24.10'>As eisht nee ymmodee scarrey rish nyn gredjue, as brahee ad, as ver ad feoh yn  derrey yeh da'n jeh elley.</verse>
        <verse osisID='Matt.24.11'>As nee ymmodee phadeyryn-foalsey girree seose, as mooarane y volley.</verse>
        <verse osisID='Matt.24.12'>As er-yn-oyr dy jean olkys bishaghey, nee graih-ghiastyllagh ymmodee feayraghey.</verse>
        <verse osisID='Matt.24.13'>Agh bee eshyn, nee tannaghtyn firrinagh gys y jerrey, er ny hauail.</verse>
        <verse osisID='Matt.24.14'>As bee sushtal yn reeriaght er ny phreacheil ayns ooilley yn seihll, son feanish  da dy chooilley ashoon, as eisht nee yn jerrey cheet.</verse>
        <verse osisID='Matt.24.15'>Tra hee shiu er-y-fa shen eajeeys yn traartys, ta loayrit jeh liorish Daniel  y phadeyr, ny hassoo ayns yn ynnyd casherick, (eshyn ta lhaih, lhig da tastey 'ghoaill).</verse>
        <verse osisID='Matt.24.16'>Eisht lhig dauesyn t'ayns Judea chea gys ny sleityn.</verse>
        <verse osisID='Matt.24.17'>Eshyn t'er mullagh y thie, ny lhig da cheet neose dy ghoaill marish nhee erbee  ass e hie:</verse>
        <verse osisID='Matt.24.18'>As ny lhig dasyn t'ayns y vagher chyndaa back, dy chur lesh e eaddagh.</verse>
        <verse osisID='Matt.24.19'>As smerg dauesyn ta torragh, as dauesyn ta cur keeagh ayns ny laghyn shen.</verse>
        <verse osisID='Matt.24.20'>Agh guee-jee shiuish nagh bee shiu eginit dy hea ayns y gheurey, ny er y doonaght.</verse>
        <verse osisID='Matt.24.21'>Son bee seaghyn mooar ec y traa shen, lheid as nagh row er-dy hoshiaght y theihll  gys y traa t'ayn nish, as lheid as nagh bee dy bragh arragh.</verse>
        <verse osisID='Matt.24.22'>As mannagh beagh ny laghyn shen dy leah harrish, cha beagh dooinney bio er ny  hauail: agh er graih yn chloan reiht, bee ny laghyn shen dy leah harrish.</verse>
        <verse osisID='Matt.24.23'>Eisht my jir dooinney erbee riu, Cur my-ner, ta Creest ayns shoh, ny ayns shid;  ny cred-jee eh.</verse>
        <verse osisID='Matt.24.24'>Son nee Creestyn foalsey, as phadeyryn foalsey girree, as cowraghyn mooarey as  yindyssyn y hoilshaghey, ayns wheesh (my oddagh eh ve) dy jinnagh ad molley yn eer  chloan reiht.</verse>
        <verse osisID='Matt.24.25'>Cur-my-ner, ta mish er n'insh diu ro laue.</verse>
        <verse osisID='Matt.24.26'>Shen-y-fa my jir ad riu, T'eh ayns yn aasagh, ny gow-jee magh: cur-my-ner, t'eh  ayns ny shamyryn follit, ny cred-jee eh.</verse>
        <verse osisID='Matt.24.27'>Son myr ta'n tendreil cheet ass y shiar, as cur soilshey choud as gys y sheear:  myr shen neesht vees cheet Mac y dooinney.</verse>
        <verse osisID='Matt.24.28'>Son cre-erbee yn raad vees yn convayrt, shen y raad bee ny urlee er nyn jaglym  cooidjagh.</verse>
        <verse osisID='Matt.24.29'>Chelleeragh lurg seaghyn ny laghyn shen, hig dorraghys er y ghrian, as cha  der yn eayst e soilshey, as tuittee rollageyn yn aer, as bee pooaraghyn yn aer er  nyn graa.</verse>
        <verse osisID='Matt.24.30'>As eisht bee cowrey Mac y dooinney er ny akin ayns yn aer as ec y traa shen nee  ooilley sheelogheyn y thallooin dobberan, as hee ad yn Mac dooinney cheet ayns bodjallyn  yn aer, lesh pooar as gloyr vooar.</verse>
        <verse osisID='Matt.24.31'>As ver eh magh e ainleyn lesh yn trumpet dy ard-choraa, as nee ad e chloan reiht  y haglym cooidjagh veih ny kiare geayghyn, veih'n derrey ard fo'n aer gys yn ard  elley.</verse>
        <verse osisID='Matt.24.32'>Ynsee-jee eisht coraa-dorraghey veih'n villey-figgagh: tra ta'n banglane echey  foast oor, as cur magh duillagyn, ta fys eu dy vel y sourey er-gerrey.</verse>
        <verse osisID='Matt.24.33'>Er yn aght cheddin shiuish, tra hee shiu ooilley ny reddyn shoh, toig-jee dy  vel eh er-gerrey, dy jarroo ec ny dorryssyn.</verse>
        <verse osisID='Matt.24.34'>Dy firrinagh ta mee gra riu, Cha bee yn cheeloghe shoh harrish, derrey vees dy  chooilley nhee jeu shoh cooilleenit.</verse>
        <verse osisID='Matt.24.35'>Nee yn aer as yn ooir cherraghtyn, agh my ghoan's cha jean cherraghtyn.</verse>
        <verse osisID='Matt.24.36'>Agh er y laa as yn oor shen, cha vel fys ec dooinney erbee, cha vel ec ainleyn  niau, agh ec my Ayr ny-lomarcan.</verse>
        <verse osisID='Matt.24.37'>Agh myr va laghyn Noe, myr shen myrgeddin vees cheet Mac y dooinney.</verse>
        <verse osisID='Matt.24.38'>Son myr ayns ny laghyn va roish y thooilley, v'ad gee as giu, poosey as coyrt  ayns poosey, derrey yn laa hie Noe stiagh ayns yn arg,</verse>
        <verse osisID='Matt.24.39'>As cha dug ad tastey, derrey haink y thooilley as ghow eh ad ooilley ersooyl;  myr shen myrgeddin vees cheet Mac y dooinney.</verse>
        <verse osisID='Matt.24.40'>Shen y traa vees daa ghooinney ayns y vagher, bee fer goit as fer faagit.</verse>
        <verse osisID='Matt.24.41'>Bee daa ven blieh ec y wyllin, yn derrey yeh goit, as y jeh elley faagit.</verse>
        <verse osisID='Matt.24.42'>Shen-y-fa bee-jee er nyn arrey, son cha vel fys eu er yn oor tra hig nyn Jiarn.</verse>
        <verse osisID='Matt.24.43'>Agh shoh toig-jee, dy beagh fys er ve ec mainshter y thie cre'n oor veagh y maarliagh  er jeet, veagh eh er e arrey, as cha beagh eh er lhiggey da brishey stiagh er hie.</verse>
        <verse osisID='Matt.24.44'>Shen-y-fa bee-jee shiuish myrgeddin ullee: son ec lheid yn oor as nagh vel shiu  smooinaghtyn er, hig yn Mac dooinney.</verse>
        <verse osisID='Matt.24.45'>Quoi eisht yn charvaant firrinagh as creeney shen, ta e Hiarn er n'yannoo ny  er reill er e vooinjer, dy chur daue nyn meaghey ayns traa cooie?</verse>
        <verse osisID='Matt.24.46'>Bannit ta'n charvaant cheddin. yiow e Hiarn, tra hig eh, jannoo myr shen.</verse>
        <verse osisID='Matt.24.47'>Dy firrinagh ta mee gra riu, dy livreyee eh gys y churrym echeysyn ooilley e  chooid.</verse>
        <verse osisID='Matt.24.48'>Agh my jir y drogh-harvaant shen ayns e chree, Ta my Hiarn lhiggey shaghey yn  cheet echey,</verse>
        <verse osisID='Matt.24.49'>As toshiaght y yannoo dy woalley e heshaghyn-sharvaant, as dy ee as dy iu marish  ny meshtallee.</verse>
        <verse osisID='Matt.24.50'>Hig Chiarn y charvaant shen ec laa nagh bee eh jeeaghyn er e hon, as ayns oor  nagh bee eh twoaiagh jeh;</verse>
        <verse osisID='Matt.24.51'>As giaree eh eh veih-my-cheilley, as pointee eh e chronney marish ny crauee oalsey:  ayns shen vees keayney as snaggeraght feeacklyn.</verse>
      </chapter>
      <chapter osisID='Matt.25'>
        <verse osisID='Matt.25.1'>Eisht bee reeriaght niau er ny hoylaghey gys jeih moidynyn, ghow ny lampyn oc, as  hie magh quail y dooinney poosee.</verse>
        <verse osisID='Matt.25.2'>As va queig jeu creeney, as queig ommijagh.</verse>
        <verse osisID='Matt.25.3'>Hug adsyn va ommijagh lhieu ny lampyn oc, agh cha dug ad lhieu ooil maroo:</verse>
        <verse osisID='Matt.25.4'>Agh hug y vooinjer chreeney lhieu ooil ayns ny siyn oc marish nyn lampyn.</verse>
        <verse osisID='Matt.25.5'>Choud as v'ad fieau er y dooinney poosee, huitt ad ooilley er saveenagh as cadley.</verse>
        <verse osisID='Matt.25.6'>As ec main-oie va eam er ny choyrt, Cur-my-ner ta'n dooinney-poosee cheet, gow-jee  magh ny whail.</verse>
        <verse osisID='Matt.25.7'>Eisht dirree ooilley ny moidynyn shen, as hooar ad aarloo nyn lampyn.</verse>
        <verse osisID='Matt.25.8'>As dooyrt y vooinjer ommijagh rish y vooinjer chreeney, Cur-jee dooinyn jeh'n  ooil euish, son ta ny lampyn ain goll ass.</verse>
        <verse osisID='Matt.25.9'>Agh dreggyr y vooinjer chreeney, gra, Cha der; er-aggle nagh bee dy liooar ain  dooin hene as diuish neesht: share diu roie hucsyn ta creck, as kionnaghey diu hene.</verse>
        <verse osisID='Matt.25.10'>As choud as v'ad goll dy chionnaghey haink y dooinney-poosee, as hie yn vooinjer  va aarloo stiagh marish gys y vannish, as va'n dorrys jeight.</verse>
        <verse osisID='Matt.25.11'>Ny lurg shen haink ny moidynyn elley gra, Hiarn, Hiarn, foshil dooin.</verse>
        <verse osisID='Matt.25.12'>Agh dreggyr eshyn as dooyrt eh, Dy firrinagh ta mee gra riu, nagh voddym goaill  riu.</verse>
        <verse osisID='Matt.25.13'>Bee-jee er nyn dwoaie er-y-fa shen son cha vel fys eu er y laa ny'n oor, nee  Mac y dooinney cheet.</verse>
        <verse osisID='Matt.25.14'>Son ta reeriaght niau myr dooinney va mysh goaill jurnah gys cheer foddey,  deie er e harvaantyn hene, as livrey eh daue e chooid:</verse>
        <verse osisID='Matt.25.15'>As da fer hug eh queig talentyn, da fer elley jees, as da fer elley unnane, da  dy chooilley ghooinney rere roshtyn e hushtey, as chelleeragh ghow eh e yurnah.</verse>
        <verse osisID='Matt.25.16'>Eisht hie yn fer v'er gheddyn ny queig talentyn, as ren eh dellal lhieu, as chossyn  eh queig talentyn elley.</verse>
        <verse osisID='Matt.25.17'>As myrgeddin eshyn v'er gheddyn jees, chossyn eh neesht jees elley.</verse>
        <verse osisID='Matt.25.18'>Agh eshyn va lesh yn un talent, hie eh as chleiy eh ayns y thalloo, as dollee  eh argid e hiarn.</verse>
        <verse osisID='Matt.25.19'>Agh lurg foddey dy hraa haink chiarn ny sharvaantyn shen, as ren eh coontey roo.</verse>
        <verse osisID='Matt.25.20'>As haink eshyn v'er gheddyn ny queig talentyn, as hug eh lesh queig talentyn  elley, gra, Hiarn, livrey uss dooys queig talentyn: cur-my-ner, ta mee er chosney  queig talentyn elley lhieu.</verse>
        <verse osisID='Matt.25.21'>Dooyrt e hiarn rish, S'mie t'ou er n'yannoo, harvaant vie as firrinagh; t'ou  er ny ve firrinagh ayns y veggan, livrey-yms mooarane gys dty churrym: immee uss  stiagh gys boggey dty hiarn.</verse>
        <verse osisID='Matt.25.22'>Haink eshyn myrgeddin v'er gheddyn yn daa halent, as dooyrt eh, Hiarn, livrey  uss dooys daa halent: cur-my-ner, ta mee er chosney daa halent elley lhieu.</verse>
        <verse osisID='Matt.25.23'>Dooyrt e hiarn rish, S'mie t'ou er n'yannoo, harvaant vie as firrinagh: t'ou  er ny ve firrinagh ayns y veggan, livrey-yms mooarane gys dty churrym: immee uss  stiagh gys boggey dty hiarn.</verse>
        <verse osisID='Matt.25.24'>Agh y fer v'er gheddyn yn un talent haink eh, as dooyrt eh, Hiarn, va fys aym's  dy nee dooinney creoi oo; buinn raad nagh ren oo cuirr, as chaglym raad nagh ren  oo skeayley.</verse>
        <verse osisID='Matt.25.25'>As ghow mee aggle, as hie mee as dollee mee dty halent ayns y thalloo: jeeagh,  shoh dhyt dty chooid hene.</verse>
        <verse osisID='Matt.25.26'>Dreggyr e hiarn, as dooyrt eh rish, Harvaant vee-chairagh as neu-harroogh, va  fys ayd's dy row mish buinn raad nagh ren mee cuirr, as chaglym raad nagh ren mee  skeayley.</verse>
        <verse osisID='Matt.25.27'>Lhisagh oo er-y-fa shen v'er chur my argid magh er-use, as eisht tra harrin,  oddin v'er gheddyn my chooid hene lesh bishaghey.</verse>
        <verse osisID='Matt.25.28'>Gow-jee er-y-fa shen yn talent veihsyn, as cur-jee eh dasyn ta jeih talentyn  echey.</verse>
        <verse osisID='Matt.25.29'>Son da dy chooilley ghooinney ta kuse echey vees er ny choyrt, as yiow eh ny  smoo: agh veihsyn nagh vel echey vees er ny ghoaill ersooyl eer shen ny ta echey.</verse>
        <verse osisID='Matt.25.30'>As tilg-jee yn charvaant neu-harroogh ayns y dorraghys sodjey-mooie: ayns shen  vees keayney as snaggeraght feeacklyn.</verse>
        <verse osisID='Matt.25.31'>Tra hig Mac y dooinney ayns e ghloyr, as ooilley e ainleyn casherick marish,  shen y traa hoie-ys eh er stoyl-reeoil e ghloyr.</verse>
        <verse osisID='Matt.25.32'>As kiongoyrt rish vees dy chooilley ashoon er nyn jaglym; as scarree eh ad veih-my-cheilley,  myr ta bochilley scarrey eddyr e chirree as ny goair:</verse>
        <verse osisID='Matt.25.33'>As soie-ee eh ny kirree er e laue-yesh, agh ny goair er e laue-chiare.</verse>
        <verse osisID='Matt.25.34'>Eisht jir y ree roosyn er e laue-yesh, Tar-jee chloan vannit my Ayrey, gow-jee  eiraght 'sy reeriaght ta kiarit diu er-dy hoshiaght y theihll.</verse>
        <verse osisID='Matt.25.35'>Son va mee accryssagh, as hug shiu beaghey dou: va mee paagh, as hug shiu jough  dou: va mee my yoarree, as ghow shiu stiagh mee:</verse>
        <verse osisID='Matt.25.36'>Rooisht, as ren shiu m'y choamrey: va mee ching, as haink shiu dy my yeeaghyn:  va mee ayns pryssoon, as haink shiu hym.</verse>
        <verse osisID='Matt.25.37'>Eisht nee'n chloan chairagh eh y reggyrt, gra, Hiarn, cuin honnick shin oo accryssagh,  as dy dug shin beaghey dhyt? ny paagh, as dy dug shin jough dhyt?</verse>
        <verse osisID='Matt.25.38'>Cuin honnick shin oo dty yoarree, as dy-ghow shin stiagh oo? ny rooisht, as dy  ren shin dty choamrey?</verse>
        <verse osisID='Matt.25.39'>Ny cuin honnick shin oo ching, ny ayns pryssoon, as dy daink shin dy dty yeeaghyn?</verse>
        <verse osisID='Matt.25.40'>As freggyree yn Ree, as jir eh roo, Dy firrinagh ta mee gra riu, Ayns wheesh  as dy vel shiu er n'yannoo eh son y fer sloo jeu shoh my vraaraghyn, ta shiu er n'yannoo  eh er my hon's.</verse>
        <verse osisID='Matt.25.41'>Eisht jir eh roosyn myrgeddin er y laue-chiare, Immee-jee voym, chloan churstey  gys yn aile dy bragh farraghtyn, kiarit son y drogh-spyrryd as e ainleyn.</verse>
        <verse osisID='Matt.25.42'>Son va mee accryssagh, as cha dug shiu beaghey dou: va mee paagh, as cha dug  shiu jough dou:</verse>
        <verse osisID='Matt.25.43'>Va mee my yoarree, as cha ghow shiu stiagh mee: rooisht, as cha ren shiu m'y  choamrey: ching, as ayns pryssoon, as cha daink shiu dy my yeeaghyn.</verse>
        <verse osisID='Matt.25.44'>Eisht nee adsyn myrgeddin eh y reggyrt, gra, Hiarn, cuin honnick shin oo accryssagh,  ny paagh, ny dty yoarree, ny rooisht, ny ching, ny ayns pryssoon, as nagh chooin  shin lhiat?</verse>
        <verse osisID='Matt.25.45'>Eisht nee eh nyn reggyrt, gra, Dy firrinagh ta mee gra riu, Ayns wheesh as nagh  ren shiu eh son unnane jeh'n vooinjer sloo jeu shoh, cha ren shiu eh er my hon's.</verse>
        <verse osisID='Matt.25.46'>As hed ad shoh ersooyl gys y kerraghey dy bragh farraghtyn: agh y chloan chairagh  gys y vea veayn.</verse>
      </chapter>
      <chapter osisID='Matt.26'>
        <verse osisID='Matt.26.1'>As haink eh gy-kione erreish da Yeesey ve er loayrt ooilley ny goan shoh, dy dooyrt  eh rish e ostyllyn,</verse>
        <verse osisID='Matt.26.2'>Ta fys eu lurg daa laa dy bee feailley ny caisht, as dy bee yn Mac dooinney er  ny vrah dy ve er ny chrossey.</verse>
        <verse osisID='Matt.26.3'>Eisht va ny ard-saggyrtyn as ny scrudeyryn as shanstyr y phobble er nyn jaglym  cooidjagh gys thie yn ard-saggyrt va enmyssit Caiaphas.</verse>
        <verse osisID='Matt.26.4'>As hug ad nyn goyrle dy cheilley, my chione Yeesey y ghoaill dy follit, as dy  choyrt eh gy-baase.</verse>
        <verse osisID='Matt.26.5'>Agh dooyrt ad, Cha nee er laa ny feailley, er-aggle dy bee irree-magh ayn mastey'n  pobble.</verse>
        <verse osisID='Matt.26.6'>Nish tra va Yeesey ayns Bethany, ayns thie Simon yn lourane,</verse>
        <verse osisID='Matt.26.7'>Haink huggey ben lesh box alabaster dy ooil feer chostal, as gheayrt ee eh er  e chione, myr v'eh ny hoie ec bee.</verse>
        <verse osisID='Matt.26.8'>Agh tra honnick e ostyllyn shoh, v'ad jymmoosagh, gra, Cre'n-fa va'n jummal shoh  jeant?</verse>
        <verse osisID='Matt.26.9'>Son oddagh yn ooil shoh v'er ny ve creckit son mooarane, as er ny choyrt da ny  boghtyn.</verse>
        <verse osisID='Matt.26.10'>Tra hoig Yeesey shoh, dooyrt eh roo, Kys dy vel shiu boirey yn ven? son t'ee er  n'yannoo obbyr vie orrym's.</verse>
        <verse osisID='Matt.26.11'>Son ta ny boghtyn eu kinjagh meriu, agh mish cha vel eu kinjagh.</verse>
        <verse osisID='Matt.26.12'>Son liorish dy vel ee er gheayrtey yn ooil shoh er n y chorp, t'ee er n'yannoo  eh cour my oanluckey.</verse>
        <verse osisID='Matt.26.13'>Dy firrinagh ta mee gra riu, Cre theihll y raad vees yn sushtal shoh er ny phreacheil,  dy bee shoh myrgeddin ta'n ven shoh er n'yannoo, er ny imraa ayns cooinaghtyn j'ee.</verse>
        <verse osisID='Matt.26.14'>Eisht hie fer jeh'n daa ostyl yeig, va enmyssit Yuaase Iscariot, gys ny ard-saggyrtyn.</verse>
        <verse osisID='Matt.26.15'>As dooyrt eh roo, Cre ver shiu dooys, as livrey-ym diuish eh? As choard ad rish  son jeih peeshyn as feed dy argid.</verse>
        <verse osisID='Matt.26.16'>As veih'n traa shen v'eh shirrey caa dy vrah eh.</verse>
        <verse osisID='Matt.26.17'>Nish er y chied laa jeh feailley yn arran-caisht, haink e ostyllyn gys Yeesey  as dooyrt ad rish, Cre'n raad sailt shin dy yannoo aarloo er dty hon dy ee yn eayn  caisht?</verse>
        <verse osisID='Matt.26.18'>As dooyrt eh, Gow-jee gys yn ard-valley gys lheid y dooinney shen, as abbyr-jee  rish, Ta'n mainshter gra, Ta my hraa er gerrey, freill-ym y chaisht ec dty hie's  marish my ostyllyn.</verse>
        <verse osisID='Matt.26.19'>As ren adsyn myr va Yeesey er n'oardaghey daue, as daarlee ad yn eayn-caisht.</verse>
        <verse osisID='Matt.26.20'>Nish tra va'n fastyr er-jeet, hoie eh sheese marish yn daa ostyl yeig.</verse>
        <verse osisID='Matt.26.21'>As myr v'ad gee, dooyrt eh, Dy firrinagh ta mee gra riu, dy jean fer jiuish mish  y vrah.</verse>
        <verse osisID='Matt.26.22'>As v'ad dy mooar seaghnit, as ren ad toshiaght dagh fer jeu dy ghra rish, Hiarn,  nee orrym's t'ou cheet?</verse>
        <verse osisID='Matt.26.23'>As dansoor eshyn, gra, eshyn ta thummey e laue marym ayns y chlaare, eh shen  nee mish y vrah.</verse>
        <verse osisID='Matt.26.24'>Ta Mac y dooinney goll, myr te scruit jeh: agh smerg da'n dooinney shen liorish  vees Mac y dooinney er ny vrah: s'mie veagh eh son y dooinney shen mannagh row eh  rieau er jeet er y theihll.</verse>
        <verse osisID='Matt.26.25'>Eisht dansoor Yuaase, ren y vrah eh, as dooyrt eh, Vainshter, nee mish eh? Dooyrt  eshyn rish, T'ou er ghra eh.</verse>
        <verse osisID='Matt.26.26'>As myr v'ad gee, ghow Yeesey arran as vannee eh  as vrish eh eh, as hug eh  eh da ny ostyllyn, gra, Gow-jee, ee-jee, shoh my chorp's.</verse>
        <verse osisID='Matt.26.27'>As ghow eh yn cappan, as hug eh booise, as hug eh eh daue, gra, iu-jee ooilley  jeh shoh.</verse>
        <verse osisID='Matt.26.28'>Son shoh my uill's jeh'n conaant noa, t'er ny gheayrtey son ymmodee son leih  peccaghyn.</verse>
        <verse osisID='Matt.26.29'>Agh ta mee gra riu, Nagh n'iu-ym maghey shoh jeh mess y villey-feeyney, derrey'n  laa iu-ym eh ass-y-noa meriu ayns reeriaght my Ayrey.</verse>
        <verse osisID='Matt.26.30'>As tra v'ad er ghoaill arrane-moyllee hie ad magh gys cronk ny Oliveyn.</verse>
        <verse osisID='Matt.26.31'>Eisht dooyrt Yeesey roo, Failee yn credjue euish ooilley noght kyndagh rhym's:  son te scruit, Bwoaill-ym's yn bochilley, as bee kirree yn chioltane er nyn skeayley.</verse>
        <verse osisID='Matt.26.32'>Agh erreish dou v'er n'irree reesht, hem reu gys Galilee.</verse>
        <verse osisID='Matt.26.33'>Dansoor Peddyr as dooyrt eh rish, Ga dy vaill credjue dy chooilley ghooinney  kyndagh rhyt's, cha vaill my chredjue's dy bragh.</verse>
        <verse osisID='Matt.26.34'>Dooyrt Yeesey rish, Dy firrinagh ta mee gra rhyt , Noght hene roish gerrym chellee,  dy nob uss mish three keayrtyn.</verse>
        <verse osisID='Matt.26.35'>Dooyrt Peddyr rish, Dy beign dou goll dy baase mayrt, cha nobbin oo. As er yn  aght cheddin loayr ooilley ny ostyllyn.</verse>
        <verse osisID='Matt.26.36'>Eisht haink Yeesey maroo gys ynnyd va enmyssit Gethsemane, as dooyrt eh rish  ny ostyllyn, Soie-jee shiuish ayns shoh, choud as hem's gys padjer 'sy voayl shid.</verse>
        <verse osisID='Matt.26.37'>As ghow eh marish Peddyr, as daa vac Zebedee, as ren eh toshiaght dy ve trimshagh  as trome-chreeagh.</verse>
        <verse osisID='Matt.26.38'>Eisht dooyrt eh roo, Ta my annym feer trimshagh, dy jarroo gys y baase: fuirree-jee  ayns shoh as freill-jee arrey marym.</verse>
        <verse osisID='Matt.26.39'>As hie eh red beg sodjey, as huitt eh sheese er e eddin, as ghow eh padjer, as  dooyrt eh, O my Ayr, my oddys eh 've, lhig da'n cappan shoh goll shagh-ym: ny-yeih  cha nee m'aigney's, agh dty aigney's dy row jeant.</verse>
        <verse osisID='Matt.26.40'>As haink eh gys ny ostyllyn, as hooar eh ad nyn gadley, as dooyrt eh rish Peddyr,  Kys ta shoh, nagh voddagh shiu arrey y reayll marym un oor?</verse>
        <verse osisID='Matt.26.41'>Bee-jee er nyn dwoaie as gow-jee padjer, nagh duitt shiu ayns miolagh: ta'n spyrryd  dy jarroo arryltagh, agh ta'n eill annoon.</verse>
        <verse osisID='Matt.26.42'>Hie eh roish reesht yn nah cheayrt, as ghow eh padjer, gra, O my Ayr, mannagh  vod yn cappan shoh goll shagh-ym, fegooish mee dy iu eh, dty aigney's dy row jeant.</verse>
        <verse osisID='Matt.26.43'>As haink eh as hooar eh ad nyn gadley reesht: son va ny sooillyn oc trome.</verse>
        <verse osisID='Matt.26.44'>As daag eh ad, as hie eh roish reesht as ghow eh padjer yn trass cheayrt, gra  ny goan cheddin.</verse>
        <verse osisID='Matt.26.45'>Eisht haink eh gys e ostyllyn, as dooyrt eh roo, Caddil-jee nish, as gow-jee  nyn vea; cur-my-ner ta'n oor tayrn er-gerrey, as ta'n Mac dooinney er ny vrah gys  laueyn peccee.</verse>
        <verse osisID='Matt.26.46'>Irree-jee, as lhig dooin goll: cur-my-ner t'eshyn er-gerrey dooin ta dy my vrah.</verse>
        <verse osisID='Matt.26.47'>As choud as v'eh foast loayrt, cur my-ner, haink Yuaase, fer jeh'n daa ostyl  yeig, as va sheshaght vooar marish lesh cliwenyn as luirg veih ny ard-saggyrtyn as  shanstyr y phobble</verse>
        <verse osisID='Matt.26.48'>Nish hug eshyn v'er vrah eh, cowrey daue, gra, Quoi-erbee ver-yms paag da, shen  eh, cum-jee eh dy shickyr.</verse>
        <verse osisID='Matt.26.49'>As chelleeragh haink eh gys Yeesey, as dooyrt eh, Dy vannee dhyt, Vainshter;  as phaag eh eh.</verse>
        <verse osisID='Matt.26.50'>As dooyrt Yeesey rish, My heshey, cre'n-fa t'ou er jeet? Eisht haink ad, as ghreimm  ad er Yeesey, as ghow ad eh.</verse>
        <verse osisID='Matt.26.51'>As cur-my-ner heeyn fer jeusyn va marish Yeesey magh e laue, as hayrn eh e chliwe,  as woaill eh fer-mooinjerey yn ard saggyrt, as ghiare eh yn chleaysh jeh.</verse>
        <verse osisID='Matt.26.52'>Eisht dooyrt Yeesey rish, Cur seose dty chliwe reesht 'sy fine: son nee adsyn  ooilley ta goaill y cliwe, cherraghtyn liorish y chliwe.</verse>
        <verse osisID='Matt.26.53'>Vel uss smooinaghtyn nagh voddym's nish guee gys my Ayr, as yinnagh eh chelleeragh  hym erskyn daa legion jeig dy ainleyn?</verse>
        <verse osisID='Matt.26.54'>Agh kys eisht vees ny scriptyryn er nyn gooilleeney, dy nee shoh myr te dy ve?</verse>
        <verse osisID='Matt.26.55'>Ayns yn oor cheddin dooyrt Yeesey rish y pobble, Vel shiu er jeet magh myr noi  maarliagh, lesh cliwenyn as luirg dy my ghoaill? hoie mee meriu gagh-laa gynsaghey  ayns y chiamble, as cha ren shiu my ghoaill.</verse>
        <verse osisID='Matt.26.56'>Agh va ooilley shoh jeant, dy voddagh scriptyryn ny phadeyryn ve cooilleenit.  Eisht ren ooilley ny ostyllyn treigeil eh, as cosney roue.</verse>
        <verse osisID='Matt.26.57'>As leeid y vooinjer v'er ghoaill Yeesey eh ersooyl gys Caiaphas yn ard saggyrt,  raad va ny scrudeyryn as y chanstyr er nyn jaglym cooidjagh.</verse>
        <verse osisID='Matt.26.58'>Agh deiyr Peddyr er foddey ny yei, gys thie yn ard-saggyrt, as hie eh stiagh,  as hoie eh marish y vooinjer dy yeeaghyn cre'n erree harragh er.</verse>
        <verse osisID='Matt.26.59'>Nish yn ny ard-saggyrtyn as y chanstyr as ooilley yn choonceil, shirrey feanishyn  foalsey noi Yeesey dy choyrt eh gy-baase.</verse>
        <verse osisID='Matt.26.60'>Agh cha dooar ad veg: ga dy daink ymmodee feanishyn foalsey, foast cha dooar  ad veg. Ec y jerrey haink daa eanish foalsey,</verse>
        <verse osisID='Matt.26.61'>As dooyrt ad, T'eh shoh er ghra, Ta'n phooar aym's dy lhieggal chiamble Yee,  as dy hroggal eh reesht ayns three laa.</verse>
        <verse osisID='Matt.26.62'>As hass yn ard-saggyrt seose, as dooyrt eh rish, Nagh vel oo cur ansoor? cre  shoh t'ad dy lhiassaghey dt'oi?</verse>
        <verse osisID='Matt.26.63'>Agh va Yeesey ny-host. As dreggyr yn ard-saggyrt as dooyrt eh rish, Ta mee cur  currym ort liorish y Jee bio, oo dy insh  dooin, nee oo yn Creest mac Yee?</verse>
        <verse osisID='Matt.26.64'>Dooyrt Yeesey rish, T'ou uss er ghra eh: ny-yeih ta mish gra riu, Ny lurg shoh  hee shiu Mac y dooinney ny hoie er laue yesh yn phooar, as cheet ayns bodjallyn yn  aer.</verse>
        <verse osisID='Matt.26.65'>Eisht raip yn ard-saggyrt e choamrey, gra, ren er loayrt goan mollaghtagh, cre'n  feme sodjey t'ain er feanishyn? cur-my-ner, nish ta shiu er chlashtyn e ghoan mollaghtagh.</verse>
        <verse osisID='Matt.26.66'>Cre ta shiu smooinaghtyn jeh? Dansoor ad, as dooyrt ad, T'eh toilchin dy ve er  ny choyrt gy-baase.</verse>
        <verse osisID='Matt.26.67'>Eisht cheau ad shellaghyn ayns e eddin, as woaill ad eh, as woaill feallagh elley  eh lesh bassyn nyn laueyn.</verse>
        <verse osisID='Matt.26.68'>Gra, Jean phadeyrys dooin, uss yn Creest, quoi ta dy dty woalley?</verse>
        <verse osisID='Matt.26.69'>Nish va Peddyr ny hoie cheu-mooie jeh'n cheshaght ayns y halley: as haink ben  aeg huggey, gra, V'ou uss myrgeddin marish Yeesey dy Ghalilee.</verse>
        <verse osisID='Matt.26.70'>Agh dob eh kiongoyrt roo ooilley, gra, Cha s'aym cre t'ou dy ghra.</verse>
        <verse osisID='Matt.26.71'>As tra v'eh er gholl magh ayns y phorch, honnick ben-aeg elley eh, as dooyrt  ee roosyn v'ayns shen, V'eh shoh myrgeddin marish Yeesey dy Nazareth.</verse>
        <verse osisID='Matt.26.72'>As reesht dob eh lesh loo, Cha nione dou yn dooinney.</verse>
        <verse osisID='Matt.26.73'>As tammylt ny lurg shen haink huggey paart jeh'n cheshaght, as dooyrt ad rish  Peddyr, Shickyr she fer jeu oo, son ta dty ghlare dy dty vrah.</verse>
        <verse osisID='Matt.26.74'>Eisht ren eh toshiaght dy ghweeaghyn as dy loo, gra, Cha nione dou yn dooinney.  As chelleeragh ren y kellagh gerrym.</verse>
        <verse osisID='Matt.26.75'>As chooinee Peddyr er ny goan va Yeesey er ghra rish, Roish gerrym y chellee,  obbee uss mish three keayrtyn. As hie eh magh as cheayn eh dy sharroo.</verse>
      </chapter>
      <chapter osisID='Matt.27'>
        <verse osisID='Matt.27.1'>Tra va'n moghrey er jeet rish, hug ooilley ny ard-saggyrtyn as shanstyr yn phobble  nyn goyrle dy cheilley, dy choyrt eh gy-baase.</verse>
        <verse osisID='Matt.27.2'>As erreish daue v'er chiangley eh, leeid ad eh ersooyl, as livrey ad eh gys Pontius  Pilate yn kiannoort,</verse>
        <verse osisID='Matt.27.3'>Tra honnick eisht Yuaase ren y vrah eh, dy row eh er ny gheyrey, ghow eh arrys,  as hug eh lesh reesht ny jeih peeshyn as feed dy argid gys ny ard-saggyrtyn as y  chanstyr,</verse>
        <verse osisID='Matt.27.4'>Gra, Ta mee er n'yannoo peccah, ayns dy vel mee er vrah yn uill neu-chyndagh.  As dooyrt adsyn, Cre ta shen dooinyn? jeeagh uss da shen.</verse>
        <verse osisID='Matt.27.5'>As hilg eh sheese ny peeshyn argid ayns y chiamble, as jimmee eh roish, as hie  eh as ren eh eh-hene y chroghey.</verse>
        <verse osisID='Matt.27.6'>As ghow ny ard-Saggyrtyn ny peeshyn argid, as dooyrt ad, Cha vel eh lowal dy choyrt  ad mastey tashtaghyn y chiamble er-yn-oyr dy nee leagh foalley t'ayn.</verse>
        <verse osisID='Matt.27.7'>As ghow ad coyrle, as chionnee ad lhieu magher yn phasheyder, dy oanluckey joarreeyn  ayn.</verse>
        <verse osisID='Matt.27.8'>Shen-y-fa va'n magher shen enmyssit, Yn magher-foalley, gys y laa t'ayn jiu.</verse>
        <verse osisID='Matt.27.9'>(Shen y traa va cooilleenit ny va loayrit liorish Jeremy yn phadeyr, gra, As ghow  ad ny jeih peeshyn as feed dy argid, yn phrice echeysyn v'er ny phriceil, eshyn hug  cloan Isra price er:</verse>
        <verse osisID='Matt.27.10'>As hug ad ad son magher yn phasheyder, myr va'n Chiarn er n'oardaghey dou).</verse>
        <verse osisID='Matt.27.11'>As hass Yeesey fenish y chiannoort, as denee yn kiannoort jeh, gra, Nee uss ree  ny Hewnyn? As dooyrt Yeesey rish, T'ou uss dy ghra eh.</verse>
        <verse osisID='Matt.27.12'>As tra v'eh er ny chassid liorish ny ard-saggyrtyn as y chanstyr, cha dug eh  ansoor erbee daue.</verse>
        <verse osisID='Matt.27.13'>Eisht dooyrt Pilate rish, Nagh vel oo clashtyn cre whilleen red t'ad shoh cur  stiagh</verse>
        <verse osisID='Matt.27.14'>As cha dug eh un ockle dy ansoor da, ayns wheesh as dy ghow yn kiannoort yindys  mooar.</verse>
        <verse osisID='Matt.27.15'>Nish ec y feailley shen va'n kiannoort cliaghtey feaysley daue pryssoonagh erbee  dy bailloo.</verse>
        <verse osisID='Matt.27.16'>As va oc ec y traa shen ard-phryssoon agh va enmyssit Barabbas.</verse>
        <verse osisID='Matt.27.17'>Shen-y-fa tra v'ad er nyn jaglym cooidjagh, dooyrt Pilate roo, Quoi sailliu mee  dy eaysley diu? Barabbas, ny Yeesey, ta enmyssit Creest?</verse>
        <verse osisID='Matt.27.18'>Son va fys echey dy nee ayns goanlys v'ad er chur stiagh eh.</verse>
        <verse osisID='Matt.27.19'>Erreish da soie er stoyl y vriwnys, hug e ven fys huggey, gra, Ny bee veg ayd's  dy yannoo rish y dooinney cairagh shen: son s'mooar ta mee er hurranse jiu ayns my  chadley, er y choontey echeysyn.</verse>
        <verse osisID='Matt.27.20'>Agh choyrlee ny ard-saggyrtyn as shanstyr y phobble ad dy yannoo aghin son Barabbas,  as Yeesey y choyrt gy-baase.</verse>
        <verse osisID='Matt.27.21'>Dansoor y kiannoort as dooyrt eh roo, Quoi jeh'n jees sailliu mee dy eaysley  diu? Dooyrt adsyn, Barabbas.</verse>
        <verse osisID='Matt.27.22'>Dooyrt Pilate roo, Cre nee'm eisht rish Yeesey, ta enmyssit Creest? Dooyrt ad  ooilley rish, Lhig da v'er ny chrossey.</verse>
        <verse osisID='Matt.27.23'>As dooyrt y kiannoort, Cre'n-oyr, cre'n olk t'eh er n'yannoo? Agh deie adsyn  ny smoo, gra, Lhig da v'er ny chrossey.</verse>
        <verse osisID='Matt.27.24'>Tra honnick Pilate nagh dug ad geill da e choyrle, agh dy row ad aarloo dy  irree-magh, ghow eh ushtey, as niee eh e laueyn kiongoyrt rish y pobble, gra, Ta  mish neu-chyndagh jeh fuill yn phersoon cairagh shen, jeeagh-jee shiuish da.</verse>
        <verse osisID='Matt.27.25'>Eisht dansoor ooilley yn pobble, gra, Yn uill echey dy row orrinyn, as er nyn  gloan.</verse>
        <verse osisID='Matt.27.26'>Eisht deayshil eh Barabbas daue; as erreish da Yeesey ve scuitchit, hug eh  briwnys er dy v'er ny chrossey.</verse>
        <verse osisID='Matt.27.27'>Eisht hug sidooryn y chiannoort lhieu Yeesey gys halley ny briwnys, as deie ad  er slane sheshaght ny sidooryn.</verse>
        <verse osisID='Matt.27.28'>As rooisht ad eh, as hug ad er coamrey scarleod.</verse>
        <verse osisID='Matt.27.29'>As fee attey dy ghrineyn hug ad eh mysh e chione, as cuirtlagh ayns e laue-yesh:  as gliooney kiongoyrt rish dooyrt ad ayns craid, Dy vannee dhyt, Ree ny Hewnyn.</verse>
        <verse osisID='Matt.27.30'>As cheau ad shellaghyn er, as ghow ad y chuirtlagh, as woaill ad eh er y chione</verse>
        <verse osisID='Matt.27.31'>As erreish daue v'er n'yannoo (nyn saie) craid er, ghow ad yn coamrey reeoil  jeh as hug ad e gharmad hene er, as leeid ad eh ersooyl dy chrossey eh.</verse>
        <verse osisID='Matt.27.32'>As myr haink ad magh, hooar ad dooinney jeh Cyrene, enmyssit Simon: eshyn ren  ad y eaginaghey dy ymmyrkey e chrosh.</verse>
        <verse osisID='Matt.27.33'>As tra v'ad er jeet gys ynnyd ta enmyssit Golgotha, ta shen dy ghra, Ynnyd bollag.</verse>
        <verse osisID='Matt.27.34'>Hug ad da vinegar dy iu, as gall ny-chione: as tra v'eh er vlashtyn eh, cha baillish  giu.</verse>
        <verse osisID='Matt.27.35'>As ren ad eh y chrossey, as rheynn ad e gharmadyn, tilgey lottyn: as shoh myr  va cooilleenit shen loayr y phadeyr, Rheynn ad my gharmadyn nyn mast' oc, as er my  chooat ren ad lottyn y hilgey.</verse>
        <verse osisID='Matt.27.36'>As hoie ad sheese as dreill ad arrey er ayns shen.</verse>
        <verse osisID='Matt.27.37'>As hoie ad erskyn e chione oyr e vaaish scruit, SHOH YEESEY REE NY HEWNYN.</verse>
        <verse osisID='Matt.27.38'>Eisht va daa vaarliagh er ny chrossey marish: yn derrey yeh er y laue-yesh, as  y jeh elley er y laue-chiare.</verse>
        <verse osisID='Matt.27.39'>As doltooan y vooinjer va goll shaghey eh, craa nyn ghing.</verse>
        <verse osisID='Matt.27.40'>As gra, Uss ta lhieggal y chiamble, as dy hroggal eh reesht ayns three laa, saue  oo hene: my she mac Yee oo, tar neose jeh'n chrosh.</verse>
        <verse osisID='Matt.27.41'>Myr shen neesht ren ny ard saggyrtyn craidey mysh, marish ny scrudeyryn as y  chanstyr, as dooyrt ad,</verse>
        <verse osisID='Matt.27.42'>Haue eh feallagh elley, eh-hene cha vod eh sauail: my she ree Israel eh, lhig  da cheet neose jeh'n chrosh, as nee mayd credjal ayn.</verse>
        <verse osisID='Matt.27.43'>Hreisht eh ayns Jee; lhig da eh y livrey nish my saillish eh: son dooyrt eh,  She mac Yee mee.</verse>
        <verse osisID='Matt.27.44'>Hilg ny maarlee myrgeddin v'er nyn grossey marish yn lheid cheddin er.</verse>
        <verse osisID='Matt.27.45'>Nish veih yn cheyoo oor, va dorraghys harrish ooilley yn cheer, gys yn nuyoo  oor.</verse>
        <verse osisID='Matt.27.46'>As mygeayrt yn nuyoo oor, deie Yeesey lesh ard-choraa, gra, ELI, ELI, LAMA SABACTHANI?  ta shen dy ghra, My Yee, My Yee, cre'n-fa t'ou er my hreigeil?</verse>
        <verse osisID='Matt.27.47'>Dooyrt paart jeusyn va nyn shassoo ayns shen, tra cheayll ad shen, Ta'n dooinney  shoh geamagh er Elias.</verse>
        <verse osisID='Matt.27.48'>As chelleeragh roie fer jeu, as ghow eh sponge as lhieen eh eh lesh vinegar,  as hug eh eh er cuirtlagh, as heeyn eh eh huggey dy iu.</verse>
        <verse osisID='Matt.27.49'>Dooyrt y vooinjer elley, Faag-jee veue eh, hee mayd jig Elias dy hauail eh.</verse>
        <verse osisID='Matt.27.50'>Tra va Yeesey er n'eamagh reesht lesh ard-choraa, phaart eh..</verse>
        <verse osisID='Matt.27.51'>As cur-my-ner, va'n coodaghey va eddyr, y chiamble as yn ynnyd casherick raipit  veih-my-cheilley, veih'n vullagh gys y laare; as ren y thalloo craa, as ny creggyn  scoltey.</verse>
        <verse osisID='Matt.27.52'>As va ny oaiaghyn er nyn vosley, as ren ymmodee jeh kirp ny nooghyn va nyn gadley,  girree seose,</verse>
        <verse osisID='Matt.27.53'>As cheet ass ny oaiaghyn oc lurg yn irree-seose-reesht echey, hie ad stiagh ayns  yn ard-valley casherick, as hoilshee ad ad hene da ymmodee.</verse>
        <verse osisID='Matt.27.54'>Nish tra honnick yn captan, as adsyn va marish freayll arrey er Yeesey, yn craa  thallooin, as ny reddyn v'er jeet gy-kione, ghow ad aggle mooar, gra, Dy firrinagh  shoh va Mac Yee.</verse>
        <verse osisID='Matt.27.55'>As va ymmodee mraane ayns shen (va jeeaghyn er tammylt voue) va er n'eiyrt er  Yeesey veih Galilee dy hirveish er.</verse>
        <verse osisID='Matt.27.56'>Nyn mast' oc va Moirrey Malaine, as Moirrey moir Yamys as Voses, as moir cloan  Zebedee.</verse>
        <verse osisID='Matt.27.57'>Tra va'n fastyr er jeet, haink dooinney berchagh ass Arimathea, va enmyssit Joseph  va myrgeddin eh-hene credjal ayns Yeesey.</verse>
        <verse osisID='Matt.27.58'>Hie eh shoh gys Pilate, as ren eh aghin son corp Yeesey: eisht doardee Pilate  yn corp dy ve er ny livrey.</verse>
        <verse osisID='Matt.27.59'>As tra va Joseph er n'ghoaill y corp hoill eh eh ayns aanrit glen,</verse>
        <verse osisID='Matt.27.60'>As doanluck eh eh ayns yn oaie noa echey hene, v'eh er chleiy ass y chreg: as  rowl eh clagh vooar er beeal yn oaie, as jimmee eh roish.</verse>
        <verse osisID='Matt.27.61'>As va Moirrey Malaine, as Moirrey elley, nyn soie jeeragh er yn oaie.</verse>
        <verse osisID='Matt.27.62'>Nish yn nah laa lurg laa yn aarlaghey haink ny ard-saggyrtyn as ny Phariseeyn  cooidjagh gys Pilate,</verse>
        <verse osisID='Matt.27.63'>Gra, Vainshter, ta cooinaghtyn ain dy dooyrt yn molteyr shen, choud as v'eh foast  bio, Lurg three laa neem's girree reesht.</verse>
        <verse osisID='Matt.27.64'>Cur sarey er-y-fa shen yn oaie dy ve jeant shickyr, derrey yn trass laa, er-aggle  dy jig e ostyllyn ayns yn oie, as dy geid ad eh ersooyl, as dy jir ad rish yn pobble,  T'eh er n'irree veih ny merriu: myr shen bee yn molteyrys s'jerree ny smessey na'n  chied volteyrys.</verse>
        <verse osisID='Matt.27.65'>Dooyrt Pilate roo, Ta watch eu immee-jee reue, jean-jee cha shickyr jeh as oddys  shiu.</verse>
        <verse osisID='Matt.27.66'>Myr shen hie ad, as ren ad yn oaie shickyr, sealal y chlagh, as soiaghey watch.</verse>
      </chapter>
      <chapter osisID='Matt.28'>
        <verse osisID='Matt.28.1'>Tra va'n doonaght harrish, as y vadran cheet rish er y chied laa jeh'n chiaghtin,  haink Moirrey Malaine, as Moirrey elley dy voddagh ad yn oaie y akin.</verse>
        <verse osisID='Matt.28.2'>As cur-my-ner va craa thallooin mooar ayn; son va ainle y Chiarn er jeet neose  veih niau, as er jeet as er rowlal back yn chlagh jeh beeal yn oaie, as er hoie urree.</verse>
        <verse osisID='Matt.28.3'>Va'n eddin echey goll-rish y tendreil, as e choamrey gial myr y sniaghtey.</verse>
        <verse osisID='Matt.28.4'>As ayns aggle roish va ny arreyderyn er creau, as haink ad dy ve myr deiney marroo.</verse>
        <verse osisID='Matt.28.5'>As dreggyr yn ainle, as dooyrt eh rish ny mraane, Ny gow-jee aggle: son ta fys  aym's dy vel shiu shirrey Yeesey, v'er ny chrossey.</verse>
        <verse osisID='Matt.28.6'>Cha vel eh ayns shoh, son t'eh er n'irree myr dooyrt eh-hene: tar-jee, jeeagh-jee  er yn ynnyd raad va'n Chiarn oanluckit.</verse>
        <verse osisID='Matt.28.7'>As immee-jee dy tappee, as insh-jee da e ostyllyn, dy vel eh er n'irree veih ny  merriu; as cur-my-ner, t'eh goll reue gys Galilee, ayns shen hee shiu eh, cur-my-ner,  ta mish er n'insh diu.</verse>
        <verse osisID='Matt.28.8'>As jimmee ad dy tappee veih'n oaie lesh aggle as boggey mooar, as roie ad dy chur  lhieu yn naight gys e ostyllyn.</verse>
        <verse osisID='Matt.28.9'>As myr v'ad goll dy insh eh da e ostyllyn, cur-my-ner haink Yeesey nyn guail,  gra, Dy vannee diu. As haink ad, as huitt ad sheese ec e chassyn, lesh nyn laueyn  orroo, cur ooashley da.</verse>
        <verse osisID='Matt.28.10'>Eisht dooyrt Yeesey roo, Ny gow-jee aggle: immee-jee, as abbyr-jee rish my vraaraghyn  ad dy gholl gys Galilee, as ayns shen hee ad mee.</verse>
        <verse osisID='Matt.28.11'>Nish myr v'ad goll, cur-my-ner, haink shiartanse jeh'n arrey gys yn ard-valley,  as dinsh ad da ny ard-saggyrtyn ooilley ny va er daghyrt.</verse>
        <verse osisID='Matt.28.12'>As tra v'adsyn as y chanstyr er nyn jaglym cooidjagh, as er chur nyn goyrle dy  cheilley hug ad sym mooar dy argid da ny sidooryn,</verse>
        <verse osisID='Matt.28.13'>Gra, Abbyr-jee shiuish, Haink e ostyllyn ayns yn oie, as gheid ad eh ersooyl  choud as va shin nyn gadley.</verse>
        <verse osisID='Matt.28.14'>As my chlinnys y kiannoort jeh, nee mayd eshyn y vreagey as shiuish y heyrey.</verse>
        <verse osisID='Matt.28.15'>Myr shen ghow ad yn argid, as ren ad myr va currit roue: as ta'n raa shoh dy  cadjin er ny insh magh mastey ny Hewnyn gys y laa t'ayn jiu.</verse>
        <verse osisID='Matt.28.16'>Eisht hie yn un ostyl yeig roue gys Galilee, gys slieau raad va Yeesey er n'oardaghey  daue.</verse>
        <verse osisID='Matt.28.17'>As tra honnick ad eh, hug ad ooashley da: agh va paart jeu fo mee-ourys.</verse>
        <verse osisID='Matt.28.18'>As haink Yeesey, as loayr eh roo, gra, Ta dy chooilley phooar er ny chur dou  ayns niau as er y thalloo.</verse>
        <verse osisID='Matt.28.19'>Immee-jee er-y-fa shen, as ynsee-jee dy chooilley ashoon, as bashtee-jee ad  ayns ennym yn Ayr, as y Vac, as y spyrryd Noo:</verse>
        <verse osisID='Matt.28.20'>Gynsaghey daue dy reayll dy chooilley nhee cre-erbee ta mish er chur ayns sarey  diu: as cur-my-ner, ta mish meriu kinjagh, eer gys jerrey yn theihll.</verse>
      </chapter>
    </div></osisText>
</osis>