<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='GLA2' xml:lang='gd'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='GLA2'>
        <title>Gaelic Scripture (Manx Gaelic)</title>
        <contributor>
	The Unbound Bible
	Biola University: Administrative Computing
	13800 Biola Ave.
	La Mirada, CA 90639
	United States of America
	562-903-4722 
    </contributor>
        <creator/>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>The Manx Gaelic Scripture. They include Esther, Jonah, Matthew, Luke, and John. This looks like it has been scanned in, so there are probably a few spelling errors. Manx was spoken on the Isle of Man in Great Britain. The Ethnologue lists Manx as having no native speakers.</description>
        <publisher>FREE BIBLE SOFTWARE GRUOP</publisher>
        <type type='OSIS'>Bible</type>
        <identifier type='OSIS'>GLA2</identifier>
        <source>ftp://unboundftp.biola.edu/pub/manx_gaelic.zip</source>
        <language type='IETF'>gd</language>
        <relation/>
        <coverage>provide the bible to the world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
  <div type='book' osisID='John'>
      <chapter osisID='John.1'>
        <verse osisID='John.1.1'>Ayns y toshiaght va'n Goo, as va'n Goo marish Jee, as va'n Goo Jee.</verse>
        <verse osisID='John.1.2'>Va'n Goo cheddin ayns y toshiaght marish Jee.</verse>
        <verse osisID='John.1.3'>Liorishyn va dy chooilley nhee er ny yannoo; as n'egooish cha row nhee erbee jeant va er ny yannoo;</verse>
        <verse osisID='John.1.4'>Aynsyn va bea, as va'n vea soilshey deiney.</verse>
        <verse osisID='John.1.5'>As ren y soilshey soilshean ayns y dorraghys, as cha ren y dorraghys goaill-rish.</verse>
        <verse osisID='John.1.6'>Va dooinney er ny choyrt veih Jee va enmyssit Ean.</verse>
        <verse osisID='John.1.7'>Haink eh shoh son feanish, dy ymmyrkey feanish jeh'n toilshey, liorishyn dy vod dagh dy chooilley ghooinney credjal.</verse>
        <verse osisID='John.1.8'>Cha nee eh va'n soilshey shen, agh v'eh er ny choyrt dy ymmyrkey feanish jeh'n toilshey shen.</verse>
        <verse osisID='John.1.9'>Shen va'n soilshey firrinagh, ta soilshean ayns dy chooilley ghooinney ta cheet er y theihll.</verse>
        <verse osisID='John.1.10'>V'eh ayns y theihll as va'n seihll er ny yannoo liorishyn, as y seihll cha dug enney er.</verse>
        <verse osisID='John.1.11'>Haink eh gys e vooinjer hene, agh cha ren e vooinjer hene soiaghey jeh.</verse>
        <verse osisID='John.1.12'>Agh whilleen as ren soiaghey jeh, dauesyn hug eh pooar dy ve nyn mec dy Yee, eer dauesyn ta credjal ayns yn ennym echey:</verse>
        <verse osisID='John.1.13'>Va er nyn ruggey, cha nee jeh fuill, ny jeh aigney ny foalley, ny jeh aigney dooinney, agh jeh Jee.</verse>
        <verse osisID='John.1.14'>As ghow yn Goo er dooghys ny foalley, as ren eh baghey nyn mast' ain (as hug shin my-ner yn ghloyr echey, yn ghloyr myr jeh'n ynrycan Mac er-ny-gheddyn jeh'n Ayr) lane dy ghrayse as dy irrinys.</verse>
        <verse osisID='John.1.15'>(Dymmyrk Ean feanish jeh, as deie eh, gra, Shoh eh jeh ren mish loayrt, T'eshyn ta cheet my yei er ny hoiaghey roym; son v'eh roym)</verse>
        <verse osisID='John.1.16'>As jeh'n slane towse echey ta shin ooilley er gheddyn ayrn, as grayse er grayse.</verse>
        <verse osisID='John.1.17'>Son va'n leigh er ny choyrt liorish Moses agh haink grayse as firrinys liorish Yeesey Creest.</verse>
        <verse osisID='John.1.18'>Cha vel unnane erbee er vakin Jee ec traa erbee; yn ynrycan Mac v'er ny-gheddyn, ta ayns oghrish yn Ayr, eshyn t'er hoilshaghey eh.</verse>
        <verse osisID='John.1.19'>As shoh feanish Ean, tra hug ny Hewnyn saggyrtyn as Leyiteyn veih Jerusalem dy enaght jeh, Quoi oo hene?</verse>
        <verse osisID='John.1.20'>As ghow eh rish, as cha dob eh; agh ghow eh rish, Cha nee mish yn Creest.</verse>
        <verse osisID='John.1.21'>As denee ad jeh, Quoi eisht? Nee oo Elias? As dooyrt eshyn, Cha nee. Nee oo yn phadeyr shen? As dansoor eh, Cha nee.</verse>
        <verse osisID='John.1.22'>Eisht dooyrt ad rish, Quoi oo? dy vod mayd ansoor y choyrt dauesyn t'er choyrt shin: Cre t'ou gra my-dty-chione hene?</verse>
        <verse osisID='John.1.23'>Dooyrt eh, Mish coraa fer fockley magh ayns yn aasagh, Kiartee-jee raad y Chiarn, myr dooyrt y phadeyr Esaias.</verse>
        <verse osisID='John.1.24'>As v'adsyn v'er nyn goyrt, jeh ny Phariseeyn.</verse>
        <verse osisID='John.1.25'>As denee ad jeh, as dooyrt ad rish, Cre'n-fa t'ou bashtey eisht mannagh  nee oo yn Creest, ny Elias, ny'n phadeyr shen?</verse>
        <verse osisID='John.1.26'>Dreggyr Ean ad, gra, Ta mish bashtey lesh ushtey: agh ta fer shassoo nyn mast' eu, nagh vel enney eu er;</verse>
        <verse osisID='John.1.27'>Eshyn eh ta cheet my yei, agh t'er ny hoiaghey roym, kiangley ny braagyn echey cha vel mish feeu dy eaysley.</verse>
        <verse osisID='John.1.28'>Va ny reddyn shoh jeant ayns Bethabara er cheu elley jeh Jordan, raad va Ean bashtey</verse>
        <verse osisID='John.1.29'>Yn nah laa honnick Ean Yeesey cheet ny whail, as dooyrt eh, Cur-my-ner Eayn Yee, ta goaill ersooyl peccah yn theihll.</verse>
        <verse osisID='John.1.30'>Shoh eshyn mychione dooyrt mee, My yei ta dooinney cheet, t'er ny hoiaghey roym; son v'eh roym.</verse>
        <verse osisID='John.1.31'>As cha row enney aym's er: agh dy beagh eh er ny hoilshaghey da Israel, shen-y-fa haink mish bashtey lesh ushtey.</verse>
        <verse osisID='John.1.32'>As dymmyrk Ean feanish, gra, Honnick mee yn Spyrryd cheet neose veih niau myr calmane, as tannaghtyn er.</verse>
        <verse osisID='John.1.33'>As cha dug mish enney er: agh eshyn ren mish y choyrt dy vashtey lesh ushtey, dooyrt eh shen rhym, Ersyn hee oo yn Spyrryd cheet neose as tannaghtyn er, shen eh ta bashtey lesh y Spyrryd Noo.</verse>
        <verse osisID='John.1.34'>As honnick mee eh, as dymmyrk mee feanish, dy nee shoh Mac Yee.</verse>
        <verse osisID='John.1.35'>Yn nah laa reesht va Ean ny hassoo, as jees jeh e ynseydee:</verse>
        <verse osisID='John.1.36'>As yeeagh eh er Yeesey, myr v'eh shooyl, as dooyrt eh, Cur-my-ner Eayn Yee.</verse>
        <verse osisID='John.1.37'>As cheayll yn daa ynseydagh eh loayrt, as deiyr ad er Yeesey.</verse>
        <verse osisID='John.1.38'>Eisht hyndaa Yeesey, as honnick eh ad geiyrt er, as dooyrt eh roo, Cre ta shiu dy hirrey? Dooyrt adsyn rish, Rabbi (ta shen dy ghra, 'sy ghlare ainyn,Vainshter) cre raad t'ou baghey?</verse>
        <verse osisID='John.1.39'>Dooyrt eh roo, Tar-jee as hee shiu. Haink ad as honnick ad c'raad v'eh baghey, as duirree ad marish yn laa shen: son ve mysh y jeihoo oor.</verse>
        <verse osisID='John.1.40'>Eer jeh'n jees cheayll Ean loayrt, as deiyr er, va Andreays, braar Simon Peddyr.</verse>
        <verse osisID='John.1.41'>Hooar eshyn hoshiaght e vraar hene Simon, as dooyrt eh rish, Ta shin er gheddyn yn Messias ta shen dy ghra, Yn Creest.</verse>
        <verse osisID='John.1.42'>As hug eh lesh eh gys Yeesey. As tra honnick Yeesey eh, dooyrt eh, Uss Simon mac Jona: bee oo enmyssit Cephas, ta shen dy ghra Peddyr.</verse>
        <verse osisID='John.1.43'>Yn laa er-giyn she aigney Yeesey ve dy gholl magh gys Galilee, as hooar eh Philip, as dooyrt eh rish, Eiyr orrym.</verse>
        <verse osisID='John.1.44'>Nish va Philip veih Bethsaida, ard valley Andreays as Peddyr.</verse>
        <verse osisID='John.1.45'>Veeit Philip rish Nathanael, as dooyrt eh rish, Ta shin er gheddyn eshyn, jeh ren Moses ayns y leigh, as ny phadeyryn scrieu, Yeesey dy Nazareth, mac Yoseph.</verse>
        <verse osisID='John.1.46'>As dooyrt Nathanael rish, Vod nhee erbee mie cheet magh ass Nazareth? Dooyrt Philip rish, Tar royd as hee oo.</verse>
        <verse osisID='John.1.47'>Honnick Yeesey Nathanael cheet ny whail, as dooyrt eh jehsyn, Cur-my-ner Israelite firrinagh, ayn nagh vel molteyrys erbee.</verse>
        <verse osisID='John.1.48'>Dooyrt Nathanael rish, Cre'n enney t'ayd orrym's? Dreggyr Yeesey as dooyrt eh rish, Roish my deie Philip ort, tra v'ou fo yn villey-figgagh, honnick mee oo.</verse>
        <verse osisID='John.1.49'>Dreggyr Nathanael as dooyrt eh rish, Rabbi, oo mac Yee, oo ree Israel.</verse>
        <verse osisID='John.1.50'>Dreggyr Yeesey as dooyrt eh rish, Er-y-fa dy dooyrt mee rhyt, dy vaik mee oo fo'n villey-figgagh, vel oo credjal? hee oo reddyn smoo na ad shoh.</verse>
        <verse osisID='John.1.51'>As dooyrt eh rish, Dy firrinagh firrinagh ta mee gra riu, Ny lurg shoh hee shiu niau foshlit, as ainleyn Yee goll seose as cheet neose er Mac y dooinney.</verse>
      </chapter>
      <chapter osisID='John.2'>
        <verse osisID='John.2.1'>AS er y trass laa va poosey ayns Cana dy Ghalilee; as va moir Yeesey ayns shen.</verse>
        <verse osisID='John.2.2'>As va chammah Yeesey cuirt, as e ynseydee, gys y vannish.</verse>
        <verse osisID='John.2.3'>As tra v'ad laccal feeyn, dooyrt moir Yeesey rish, Cha vel feeyn oc.</verse>
        <verse osisID='John.2.4'>Dooyrt Yeesey r'ee, Ven, cre t'ain dy yannoo rish shen? cha vel my oor foast er jeet.</verse>
        <verse osisID='John.2.5'>Dooyrt e voir rish y vooinjer, Jean-jee shiuish cre-erbee jir eh riu.</verse>
        <verse osisID='John.2.6'>As va soit ayns shen shey siyn cloaie ry-hoi ushtey, lurg cliaghtey ny Hewnyn son glenney, cummal ghaa ny three dy firkinyn y pheesh.</verse>
        <verse osisID='John.2.7'>Dooyrt Yeesey roo, Lhieen-jee ny siyn lesh ushtey. As lhieen ad ad seose gys yn oirr.</verse>
        <verse osisID='John.2.8'>As dooyrt eh roo, Tayrn-jee nish, as cur-jee lhieu gys mainshter ny cuirraghyn. As hug ad lhieu eh.</verse>
        <verse osisID='John.2.9'>Tra va mainshter ny cuirraghyn er vlashtyn er yn ushtey va chyndait gys, feeyn, as nagh row fys echey cre voish ve (agh va fys ec ny sharvaantyn va tayrn yn ushtey~ deie mainshter ny cuirraghyn er y dooinney phoosee</verse>
        <verse osisID='John.2.10'>As dooyrt eh rish, Ta dy chooilley ghooinney ec y toshiaght soiaghey magh feeyn mie; as tra ta deiney er n'iu dy mie, eisht feeyn smessey: agh t'ou uss er vreayll y feeyn mie derrey nish.</verse>
        <verse osisID='John.2.11'>Yn toshiaght shoh dy virrilyn ren Yeesey ayns Cana dy Ghalilee, as hoilshee eh magh e ghloyr; as ren e ynseydee credjal ayn.</verse>
        <verse osisID='John.2.12'>Ny lurg shen, hie eh-hene, as e voir, as e vraaraghyn, as e ynseydee sheese gys Capernaum; as cha nhimmey laa duirree ad ayns shen.</verse>
        <verse osisID='John.2.13'>As va Caisht ny Hewnyn er-gerrey, as hie Yeesey seose gys Jerusalem,</verse>
        <verse osisID='John.2.14'>As hooar eh ayns y chiamble feallagh va creck dew, as kirree, as calmaneyn, as y vooinjer va caghlaa argid nyn soie:</verse>
        <verse osisID='John.2.15'>As tra v'eh er n'yannoo kip dy choyrdyn keylley, deiyr eh ad ooilley ass y chiamble, as ny kirree, as ny dew; as spreih eh magh yn argid ocsyn va caghlaa, as hilg eh harrish ny buird;</verse>
        <verse osisID='John.2.16'>As dooyrt eh roosyn va creck calmaneyn, Ersooyl-jee lesh ny reddyn shoh, ny jean-jee thie my Ayrey ny hie margee.</verse>
        <verse osisID='John.2.17'>As chooinee e ynseydee dy row eh scruit, Ta graih jeean dty hie er my chur mow.</verse>
        <verse osisID='John.2.18'>Eisht dreggyr ny Hewnyn, as dooyrt ad rish, Cre'n cowrey t'ou dy yeeaghyn dooin, fakin dy vel oo jannoo ny reddyn</verse>
        <verse osisID='John.2.19'>Dreggyr Yeesey as dooyrt eh roo, Lhieg-jee yn chiamble shoh, as trog-yms eh reesht ayns three laa.</verse>
        <verse osisID='John.2.20'>Eisht dooyrt ny Hewnyn, Shey bleeaney as da-eed va'n chiamble shoh dy hroggal, as Jean uss troggal eh ayns three laa?</verse>
        <verse osisID='John.2.21'>Agh mychione chiamble e chorp hene loayr eshyn.</verse>
        <verse osisID='John.2.22'>Shen-y-fa tra v'eh er n'irree veih ny merriu, chooinee ny ynseydee dy row eh er ghra shoh roo: as chred ad yn scriptyr, as y raa va Yeesey er loayrt.</verse>
        <verse osisID='John.2.23'>Nish tra v'eh ec Jerusalem ec y chaisht, rish earish ny feailley, ren ymmodee credjal ayns yn ennym echey, tra honnick ad y mirrilyn v'eh er n'yannoo.</verse>
        <verse osisID='John.2.24'>Agh cha hreisht Yeesey eh-hene orroo, er-yn-oyr dy row enney echey er dy chooilley ghooinney,</verse>
        <verse osisID='John.2.25'>As nagh row feme echey er unnane erbee dy ymmyrkey feanish jeh dooinney: son va ys echey cre va ayns dooinney.</verse>
      </chapter>
      <chapter osisID='John.3'>
        <verse osisID='John.3.1'>VA dooinney jeh ny Phariseeyn enmyssit Nicodemus, Dy ard-ghooinney mastey ny Hewnyn:</verse>
        <verse osisID='John.3.2'>Haink eh shoh gys Yeesey ayns yn oie, as dooyrt eh rish, Rabbi, ta fys ain dy nee fer-ynsee as t'er jeet veih Jee: son cha vod dooinney erbee ny mirrilyn shen y yannoo t'ou uss dy yannoo, mannagh bee Jee marish.</verse>
        <verse osisID='John.3.3'>Dreggyr Yeesey as dooyrt eh rish, Dy firrinagh firrinagh ta mee gra rhyt, Mannagh bee dooinney er ny ruggey reesht, cha vod eh reeriaght Yee y akin.</verse>
        <verse osisID='John.3.4'>Dooyrt Nicodemus rish, Kys oddys dooinney v'er ny ruggey tra t'eh shenn? vod eh goll stiagh yn nah cheayrt ayns brein, e vayrey, as cheet er y theihll?</verse>
        <verse osisID='John.3.5'>Dreggyr Yeesey, Dy firrinagh firrinagh ta mee gra rhyt, Mannagh bee dooinney er ny ruggey jeh ushtey as jeh'n spyrryd, cha vod eh goll stiagh ayns reeriaght Yee.</verse>
        <verse osisID='John.3.6'>Shen t'er ny ruggey jeh'n eill, te foalley; as shen t'er ny ruggey jeh'n Spyrryd, te spyrrydoil.</verse>
        <verse osisID='John.3.7'>Ny gow yindys dy dooyrt mee rhyt, Shegin diu v'er nyn ruggey reesht.</verse>
        <verse osisID='John.3.8'>Ta'n gheay sheidey raad saillee, as t'ou clashtyn y sheean eck, agh cha s'ayd cre voish t'ee cheet, ny cre'n raad t'ee goll: myr shen ta dy chooilley unnane t'er ny ruggey Jeh'n Spyrryd.</verse>
        <verse osisID='John.3.9'>Dreggyr Nicodemus as dooyrt eh rish, Kys oddys ny reddyn shoh y ve?</verse>
        <verse osisID='John.3.10'>Dreggyr Yeesey as dooyrt eh rish, Vel uss dty er-ynsee ayns Israel, as nagh vel toiggal ayd jeh ny reddyn shoh?</verse>
        <verse osisID='John.3.11'>Dy firrinagh firrinagh ta mee gra rhyt, ta shin loayrt shen ta fys ain er, as gymmyrkey feanish Jeh ny ta shin er vakin; as cha vel shiu soiaghey jeh'n eanish ain.</verse>
        <verse osisID='John.3.12'>My ta mish er loayrt riu jeh reddyn seihltagh, as nagh vel shiu dy my chredjal, kys nee shiu my chredjal my loayr-ym riu jeh reddyn flaunyssagh?</verse>
        <verse osisID='John.3.13'>As cha vel dooinney erbee er gholl seose gys niau, agh eshyn haink neose veih niau, eer yn Mac dooinney ta ayns niau.</verse>
        <verse osisID='John.3.14'>As myr ren Moses yn ard-nieu y hroggal seose ayns yn aasagh, myr shen shegin da Mac y dooinney v'er ny hroggal seose:</verse>
        <verse osisID='John.3.15'>Nagh jean quoi-erbee ta credjal ayn cherraghtyn, agh dy bee yn vea ta dy bragh farraghtyn echey.</verse>
        <verse osisID='John.3.16'>Son lheid y ghraih shen hug Jee da'n theihll, dy dug eh e ynrycan Vac v'er ny gheddyn, nagh jinnagh quoi-erbee chred jagh aynsyn cherraghtyn, agh yn vea ta dy bragh farraghtyn y chosney.</verse>
        <verse osisID='John.3.17'>Son cha dug Jee e vac gys y theihll, dy gheyrey yn seihll; agh dy voddagh y seihll liorishyn v'er ny hauail.</verse>
        <verse osisID='John.3.18'>Eshyn ta credjal ayn, cha vel eh er ny gheyrey: agh eshyn nagh vel credjal ayn, t'eh er ny gheyrey hannah, er-yn-oyr nagh vel eh er chredjal ayns ennym yn ynrycan Mac v'er ny gheddyn dy Yee.</verse>
        <verse osisID='John.3.19'>As shoh yn vriwnys, dy vel soilshey er jeet gys y theihll, as dy row deiney ny s'graihee er y dorraghys (na er y toilshey, er-y fa dy row nyn obbraghyn olk.</verse>
        <verse osisID='John.3.20'>Son ta dy chooilley unnane ta jannoo dy holk, cur feoh da'n toilshey, chamoo t'eh cheet gys y toilshey, son nagh jig brah er ny obbraghyn echey.</verse>
        <verse osisID='John.3.21'>Agh eshyn ta jannoo firrinys, t'eh cheet gys y toilshey, dy vod e obbraghyn v'er nyn soilshaghey magh, dy vel ad er nyn obbraghey ayns Jee.</verse>
        <verse osisID='John.3.22'>Ny lurg shoh haink Yeesey as e ynseydee gys cheer Yudea, as duirree eh ayns shen maroo, as ren eh bashtey.</verse>
        <verse osisID='John.3.23'>As va Ean myrgeddin bashtey ayns Enon, er-gerrey da Salem, er-y-fa dy row palchey dy ushtey ayns shen: as haink ad as v'ad er nyn mashtey.</verse>
        <verse osisID='John.3.24'>Son cha row Ean foast tilgit ayns pryssoon.</verse>
        <verse osisID='John.3.25'>Eisht dirree question eddyr paart jeh ynseydee Ean as ny Hewnyn, mychione bashtey.</verse>
        <verse osisID='John.3.26'>As haink ad gys Ean, as dooyrt ad rish Rabbi, eshyn va mayrt er cheu elley dy Yordan, da ren oo feanish y ymmyrkey, cur my-ner, t'eshyn bashtey, as ta dy chooilley ghooinney cheet huggey.</verse>
        <verse osisID='John.3.27'>Dreggyr Ean as dooyrt eh, Cha vod dooinney nhee erbee y ghoaill er hene, mannagh bee eh er ny choyrt da veih niau.</verse>
        <verse osisID='John.3.28'>Ren shiuish shiu hene feanish y ymmyrkey lhiam, dy dooyrt mee, Cha nee mish yn Creest, agh dy vel mee er my choyrt roish.</verse>
        <verse osisID='John.3.29'>Eshyn dooinney yn phoosee ta ben y phoosee echey: agh ta carrey dooinney yn phoosee ta ny hassoo as geaishtagh rish, goaill boggey mooar jeh coraa yn dooinney poosee: ta shoh my voggey's er-y-fa shen jeant magh.</verse>
        <verse osisID='John.3.30'>Shegin dasyn bishaghey, agh shegin dooys parail.</verse>
        <verse osisID='John.3.31'>Eshyn ta cheet veih'n yrjid, t'eh er skyn ooilley: eshyn ta jeh yn thalloo, t'eh thallooinagh, as loayrt jeh'n thalloo: eshyn ta cheet veih niau, t'eh erskyn ooilley.</verse>
        <verse osisID='John.3.32'>As y red t'eh er vakin as er chlashtyn, shen t'eh gymmyrkey feanish jeh; as cha vel dooinney erbee soiaghey jeh'n eanish echey.</verse>
        <verse osisID='John.3.33'>Eshyn t'er n'yannoo soiaghey jeh'n eanish echey, t'eh er chur y seal echey huggey, dy vel Jee firrinagh.</verse>
        <verse osisID='John.3.34'>Son t'eshyn ta Jee er choyrt, loayrt goan Yee: son cha nee liorish towse ta Jee cur y Spyrryd da.</verse>
        <verse osisID='John.3.35'>Ta'n Ayr graihagh er y Mac, as t'eh er chur dy chooilley nhee fo yn laue echey.</verse>
        <verse osisID='John.3.36'>Eshyn ta credjal ayns y Mac, ta'n vea ta dy bragh farraghtyn echey: as eshyn nagh vel credjal yn Mac, cha vaik eh yn vea, agh nee Jymmoose Yee tannaghtyn er.</verse>
      </chapter>
      <chapter osisID='John.4'>
        <verse osisID='John.4.1'>TRA va fys ec y Chiarn er-y-fa shen, kys va ny Phariseeyn er chlashtyn dy row Yeesey jannoo as bashtey ny sliee dy eiyrtyssee na va Ean.</verse>
        <verse osisID='John.4.2'>(Ga nagh row Yeesey hene bashtey, agh e ynseydee)</verse>
        <verse osisID='John.4.3'>Daag eh Judea, as jimmee eh reesht gys Galilee.</verse>
        <verse osisID='John.4.4'>As beign da goll trooid Samaria.</verse>
        <verse osisID='John.4.5'>Eisht haink eh gys ard-valley dy Samaria, ta enmyssit Sychar, er-gerrey da'n pheesh dy halloo hug Jacob da e vac Joseph.</verse>
        <verse osisID='John.4.6'>Nish va chibbyr Yacob ayns shen. Myr va Yeesey er-y-fa shen skee lesh e yurnah, hoie eh sheese ayns shen liorish y chibbyr: as ve mysh y cheyoo oor.</verse>
        <verse osisID='John.4.7'>Haink ben dy Samaria dy hayrn ushtey: dooyrt Yeesey r'ee, Cur dou jough.</verse>
        <verse osisID='John.4.8'>Son va ny ostyllyn er n'gholl gys y valley dy chionnaghey beaghey.</verse>
        <verse osisID='John.4.9'>Eisht dooyrt y ven dy Samaria rish,Kys dy vel uss, ta dty Hew, shirrey jough orrym's, ta my ven dy Samaria? son cha vel veg y dellal ec ny Hewnyn rish ny Samaritanee.</verse>
        <verse osisID='John.4.10'>Dreggyr Yeesey, as dooyrt eh r'ee, Dy beagh fys ayd's er gioot Yee, as quoi eh ta gra rhyt, Cur jough dou! veagh oo er hirrey ersyn, as veagh eh er chur dhyt ushtey bio.</verse>
        <verse osisID='John.4.11'>Dooyrt y ven rish, Vainshter, cha vel red erbee ayd dy hayrn lesh, as ta'n chibbyr dowin: cre voish eisht ta'n ushtey bio shen ayd?</verse>
        <verse osisID='John.4.12'>Vel uss ny s'ooasle na'n ayr ain Jacob, hug dooin y chibbyr shoh, as diu j'ee eh hene, as e chloan, as y maase echey?</verse>
        <verse osisID='John.4.13'>Dreggyr Yeesey as dooyrt eh r'ee, Quoi-erbee iu-ys jeh'n ushtey shoh bee eh paagh reesht:</verse>
        <verse osisID='John.4.14'>Agh quoi-erbee iu-ys jeh'n ushtey ver-yms da, cha bee eh dy bragh paagh: agh bee yn ushtey ver-ym da ny farrane ushtey ayn nee geill gys y vea ta dy bragh farraghtyn.</verse>
        <verse osisID='John.4.15'>Dooyrt y ven rish, Vainshter, cur dooys yn ushtey shoh, nagh bee'm paagh, as nagh jig-ym ayns shoh dy hayrn.</verse>
        <verse osisID='John.4.16'>Dooyrt Yeesey r'ee, Immee as eie er dty heshey, as tar ayns shoh.</verse>
        <verse osisID='John.4.17'>Dreggyr y ven as dooyrt ee, Cha vel sheshey aym. Dooyrt Yeesey r'ee, t'ou er ghra dy mie, Cha vel sheshey aym:</verse>
        <verse osisID='John.4.18'>Son ta queig deiney er ny ve ayd, as eshyn t'ayd nish, cha nee dty heshey-poost eh: ayns shen t'ou er ghra yn irriney,</verse>
        <verse osisID='John.4.19'>Dooyrt y ven rish, Vainshter, ta mee cur tastey dy nee phadeyr oo.</verse>
        <verse osisID='John.4.20'>Ren ny ayraghyn ain ooashlaghey Jee er y clieau shoh; as ta shiuish gra, dy nee ayns Jerusalem ta'n boayl raad lhisagh sleih ooashlaghey.</verse>
        <verse osisID='John.4.21'>Dooyrt Yeesey r'ee, Ven, cred mish, ta'n oor cheet tra nagh jean shiu er y clieau shoh, ny foast ec Jerusalem ooashley 'choyrt da'n Ayr.</verse>
        <verse osisID='John.4.22'>Ta shiuish cur ooashley da, cha s'eu cre: ta fys ainyn cre ta shin cur ooashley da; son ta saualtys jeh ny Hewnyn.</verse>
        <verse osisID='John.4.23'>Agh ta'n oor cheet, as nish ayn dy jean ny ooashleyderyn firrinagh ooashlaghey yn Ayr ayns Spyrryd as ayns firrinys: son ta'n Ayr shirrey nyn lheid oc shoh dy chur ooashley da.</verse>
        <verse osisID='John.4.24'>Ta Jee ny Spyrryd, as shegin dauesyn ta ooashlaghey eh, ooashley y choyrt da ayns Spyrryd as ayns firrinys.</verse>
        <verse osisID='John.4.25'>Dooyrt y ven rish, Ta fys aym dy vel Messias cheet ta enmyssit Creest: tra hig eshyn, inshee eh dooin dy chooilley nhee.</verse>
        <verse osisID='John.4.26'>Dooyrt Yeesey r'ee, She mish ta loayrt rhyt eh shen.</verse>
        <verse osisID='John.4.27'>As er shen haink e ostyllyn, as ghow ad yindys dy row eh taggloo rish y ven: foast cha dooyrt dooinney erbee, Cre t'ou dy hirrey? ny, Cre'n-fa t'ou taggloo r'ee?</verse>
        <verse osisID='John.4.28'>Daag yn ven eisht yn saagh-ushtey eck, as hie ee rhymbee gys y valley, as dooyrt ee rish ny deiney</verse>
        <verse osisID='John.4.29'>Tarjee as hee shiu dooinney t'er n'insh dou ooilley ny ren mee rieau: nagh nee shoh yn Creest?</verse>
        <verse osisID='John.4.30'>Eisht hie ad magh ass y valley as haink ad huggey.</verse>
        <verse osisID='John.4.31'>Ayns y traa shen ghuee e ostyllyn er, gra, Vainshter, gow beaghey.</verse>
        <verse osisID='John.4.32'>Agh dooyrt eshyn roo, Ta bee aym's dy ee nagh vel fys euish er.</verse>
        <verse osisID='John.4.33'>Shen-y-fa dooyrt ny ostyllyn yn derrey yeh rish y jeh elley, Vel dooinney erbee er chur lesh nhee erbee huggey dy ee?</verse>
        <verse osisID='John.4.34'>Dooyrt Yeesey roo, Yn beaghey aym's eh, dy yannoo yn aigney echeysyn t'er my choyrt, as dy chooilleeney yn obbyr echey.</verse>
        <verse osisID='John.4.35'>Nagh vel shiu gra, dy vel kiare meeghyn foast, as eisht ta'n fouyr cheet? cur-my ner ta mish gra riu, Trog-jee seose nyn sooillyn, as jeeagh-jee er ny magheryn; son t'ad bane hannah son y fouyr.</verse>
        <verse osisID='John.4.36'>As ta'n beaynee geddyn faill, as chaglym mess gys y vea veayn: dy vod chammah yn correyder as y beaynee boggey y ghoaill cooidjagh.</verse>
        <verse osisID='John.4.37'>As ayns shoh ta'n raa shen firrinagh, Ta fer cuirr, as fer elley buinn.</verse>
        <verse osisID='John.4.38'>Hug mish shiu magh dy vuinn cooid nagh ren shiu y laboragh: ta deiney elley er laboragh, as ta shiuish er gholl stiagh er y laboraght oc.</verse>
        <verse osisID='John.4.39'>As ren ymmodee jeh Samaritanee yn ard-valley shen credjal ayn, kyndagh rish raa yn ven, ren feanish y ymmyrkey, Dinsh eh dou ooilley ny ren mee rieau.</verse>
        <verse osisID='John.4.40'>Myr shoh tra va ny Samaritanee el jeet huggey, ghuee ad er, eh dy uirriaght maroo: as duirree eh ayns shen daa laa.</verse>
        <verse osisID='John.4.41'>As ren ymmodee elley credjal ayn e coontey e ghoo hene;</verse>
        <verse osisID='John.4.42'>As dooyrt ad rish y ven, Nish ta shin credjal, cha nee son y raa ayd's; son ta shiu hene er chlashtyn eh, as ta fys ain, dy nee shoh dy jarroo yn Creest Saualtagh y theihll.</verse>
        <verse osisID='John.4.43'>Nish lurg daa laa jimmee eh veih shen, as hie eh roish gys Galilee:</verse>
        <verse osisID='John.4.44'>Son ren Yeesey hene feanish y ymmyrkey, nagh vel ooashley ec phadeyr ayns e heer hene,</verse>
        <verse osisID='John.4.45'>Tra v'eh eisht er jeet gys Galilee, ren ny Galileanee mooar jeh, liorish dy row ad er vakin ooilley ny ren eh ec Jerusalem, ec y feailley: son v'adsyn er ve ec y feailley.</verse>
        <verse osisID='John.4.46'>Myr shen haink Yeesey reesht gys Cana ayns Galilee, raad v'eh er hyndaa yn ushtey gys feeyn. As va chiarn dy row, va'n mac echey ching ec Capernaum.</verse>
        <verse osisID='John.4.47'>Tra cheayll eh dy row Yeesey er jeet veih Judea gys Galilee, hie eh huggey, as ghuee eh er, eh dy heet neose dy lheihys e vac: son v'eh raad y vaaish.</verse>
        <verse osisID='John.4.48'>Eisht dooyrt Yeesey rish, Mannagh vaik shiu cowraghyn as yindyssyn, cha jean shiu credjal.</verse>
        <verse osisID='John.4.49'>Dooyrt y chiarn rish, Vainshter, tar neose roish my vow my lhiannoo baase.</verse>
        <verse osisID='John.4.50'>Dooyrt Yeesey rish, Immee royd; ta dty vac bio. As chred y dooinney yn ockle va Yeesey er loayrt rish, as hie eh roish.</verse>
        <verse osisID='John.4.51'>As tra v'eh nish goll sheese, haink ny sharvaantyn echey ny whail, as dinsh ad da, gra, Ta dty vac bio.</verse>
        <verse osisID='John.4.52'>Eisht denee eh jeu cre'n oor ren eh toshiaght dy choural: as dooyrt ad rish, Jea ec y chiaghtoo oor daag y chiassaghey eh.</verse>
        <verse osisID='John.4.53'>Myr shen va fys ec yn ayr dy nee ayns yn oor cheddin va Yeesey er ghra rish, Ta dty vac bio; as ren eh-hene credjal as ooilley e hie.</verse>
        <verse osisID='John.4.54'>Shoh neesht yn nah virril ren Yeesey, tra v'eh er jeet veih Judea gys Galilee.</verse>
      </chapter>
      <chapter osisID='John.5'>
        <verse osisID='John.5.1'>NY lurg shoh va feailley ny Hewnyn, as hie Yeesey seose gys Jerusalem.</verse>
        <verse osisID='John.5.2'>Nish ta ec Jerusalem liorish giat ny geyrragh, loghan, ta enmyssit ayns y ghlare Hebrewnagh Bethesda, ta queig porchyn er.</verse>
        <verse osisID='John.5.3'>Ayndoo shoh va nyn lhie ymmodee dy leih dourinagh, doail, baccee, shirgeydee, as v'ad fieau er gleashaght yn ushtey.</verse>
        <verse osisID='John.5.4'>Son va ainle goll sheese ec lheid y traa shen ayns yn ushtey, as seiy yn ushtey: quoi erbee eisht va hoshiaght goll sheese lurg seiy yn ushtey, v'eh er ny laanaghey jeh doghan erbee dy row er.</verse>
        <verse osisID='John.5.5'>As va ayns shen dooinney dy row, va doghan er ve er rish hoght bleeaney jeig as feed.</verse>
        <verse osisID='John.5.6'>Tra honnick Yeesey eh ny lhie, as fys echey dy row eh er ve myr shen ry-foddey dy hraa, dooyrt eh rish, Nailt ve er dty laanaghey?</verse>
        <verse osisID='John.5.7'>Dreggyr yn annooinagh eh, Vainshter, cha vel dooinney erbee aym, tra ta'n ushtey seiyt, dy my cur sheese ayns y loghan: agh choud as ta mee cheet, ta fer elley goll sheese roym.</verse>
        <verse osisID='John.5.8'>Dooyrt Yeesey rish, Trog ort, gow seose dty lhiabbee as jean shooyll.</verse>
        <verse osisID='John.5.9'>As er-y-chooyl va'n dooinney er ny lheihys, as ghow eh seose e lhiabbee, as huill eh: as er y laa shen va'n doonaght.</verse>
        <verse osisID='John.5.10'>Dooyrt ny Hewnyn er-y-fa shen rishyn v'er ny lheihys, She laa yn doonaght t'ayn; cha vel eh lowal dhyt gymmyrkey dty lhiabbee.</verse>
        <verse osisID='John.5.11'>Dreggyr eshyn ad, Eshyn ren m'y laanaghey, dooyrt eh shen rhym, Trog dty lhiabbee as shooill.</verse>
        <verse osisID='John.5.12'>Eisht denee ad jeh, Quoi va yn dooinney shen dooyrt rhyt, Trog dty lhiabbee as shooill?</verse>
        <verse osisID='John.5.13'>As cha row fys echeysyn v'er ny lheihys, quoi v'eh: son va Yeesey er gholl dy lhiattee, liorish dy row chaglym mooar dy leih ayns y voayl shen.</verse>
        <verse osisID='John.5.14'>Ny lurg shen hooar Yeesey eh ayns y chiamble, as dooyrt eh rish, Cur-my-ner, t'ou er dty laanaghey: ny jean peccah ny smoo, er-aggle dy jig red smessey ort.</verse>
        <verse osisID='John.5.15'>Jimmee yn dooinney roish, as dinsh eh da ny Hewnyn dy nee Yeesey v'er laanaghey eh.</verse>
        <verse osisID='John.5.16'>As er-yn-oyr shen ren ny Hewnyn tranlaase er Yeesey, as v'ad shirrey eh y choyrt gy-baase, er-y-fa dy row eh er n'yannoo ny red dyn shoh er laa yn doonaght.</verse>
        <verse osisID='John.5.17'>Agh dreggyr Yeesey ad, Ta my Ayr gobbraghey derrey nish: as ta mish gobbraghey.</verse>
        <verse osisID='John.5.18'>Shen-y-fa va ny Hewnyn wheesh shen smoo shleeuit er cur dy baase eh; er-yn-oyr dy row eh cha nee ynrycan er vrishey yn doonaght, agh er ghra myrgeddin dy nee Jee va'n Ayr echey, jannoo eh-hene corrym rish Jee.</verse>
        <verse osisID='John.5.19'>Eisht dreggyr Yeesey, as dooyrt eh roo, Dy firrinagh firrinagh ta mee gra riu, Cha vod y Mac nhee erbee y yannoo jeh hene, agh ny t'eh fakin yn Ayr dy yannoo: son cre-erbee t'eshyn dy yannoo, ta'n Mac jannoo myrgeddin.</verse>
        <verse osisID='John.5.20'>Son ta'n Ayr graihagh er y Mac, as t'eh soilshaghey da dy chooilley nhee t'eh hene dy yannoo: as soilshee eh da obbragh yn smoo na ad shoh, dy vod shiu yindys y ghoaill.</verse>
        <verse osisID='John.5.21'>Son myr ta'n Ayr troggal seose, as cur bioys da ny merriu: eer myr shen ta'n Mac bioghey yn vooinjer saillish.</verse>
        <verse osisID='John.5.22'>Son cha vel yn Ayr briwnys dooinney erbee; agh t'eh er livrey dy chooilley vriwnys gys y Mac:</verse>
        <verse osisID='John.5.23'>Dy voddagh dy chooilley ghooinney ooashley y choyrt da'n Mac, myr t'ad cur ooashley da'n Ayr. Eshyn nagh vel cur ooashley da'n Mac, cha vel eh coyrt ooashley da'n Ayr ren y choyrt eh.</verse>
        <verse osisID='John.5.24'>Dy firrinagh firrinagh ta mee gra riu, Eshyn ta clashtyn my ghoo's, as credjal ayn syn t'er my choyrt, ta'n vea ta dy bragh farraghtyn echey, as cha jig eh gys coayl-anmey: agh t'eh er gholl veih baase gys bea.</verse>
        <verse osisID='John.5.25'>Dy firrinagh firrinagh ta mee gra riu, Ta'n oor cheet, as nish ayn, tra nee ny merriu clashtyn coraa Mac Yee: as bee adsyn chlinnys er nyn mioghey.</verse>
        <verse osisID='John.5.26'>Son 'naght myr ta ec yn Ayr bioys ayn hene; myr shen t'eh er choyrt da'n Mac bioys y ve echey ayn hene;</verse>
        <verse osisID='John.5.27'>As t'eh er choyrt da pooar dy yannoo briwnys myrgeddin, er-y-fa dy nee Mac y dooinney eh.</verse>
        <verse osisID='John.5.28'>Ny gow-jee yindys jeh shoh: son ta'n oor cheet, tra chlinnys ooilley ny t'ayns ny oaiaghyn e choraa,</verse>
        <verse osisID='John.5.29'>As hig ad magh; adsyn t'er n'yannoo dy mie, gys irree-seose-reesht y vea; as adsyn t'er n'yannoo dy olk, gys irree-seose reesht y choayl-anmey.</verse>
        <verse osisID='John.5.30'>Cha voddym jee'm pene nhee erbee y yannoo: myr ta mee clashtyn, ta mee briwnys: as ta my vriwnys cairagh, er-yn-oyr nagh vel mee shirrey my aigney hene, agh aigney yn Ayr t'er my choyrt.</verse>
        <verse osisID='John.5.31'>My ta mee gymmyrkey feanish jee'm pene, cha vel my eanish firrinagh.</verse>
        <verse osisID='John.5.32'>Ta fer elley ta gymmyrkey feanish jee'm, as ta fys aym dy vel yn eanish t'eh dy ymmyrkey jee'm firrinagh.</verse>
        <verse osisID='John.5.33'>Hug shiuish fys gys Ean, as dymmyrk eh feanish gys yn irriney.</verse>
        <verse osisID='John.5.34'>Agh cha vel mish goaill fenish veih dooinney: agh shoh ta mee dy ghra, dy vod shiu v'er nyn sauail.</verse>
        <verse osisID='John.5.35'>V'eshyn ny hoilshey gial as sollys: as va shiu booiagh son earish boggey 'ghoaill ayns y soilshey echey.</verse>
        <verse osisID='John.5.36'>Agh ta feanish stroshey aym's na Ean: son ny obbraghyn hug my Ayr dou dy chooilleeney, ny obbraghyn cheddin ta mee dy yannoo, t'ad gymmyrkey feanish jee'm, dy vel yn Ayr er my choyrt.</verse>
        <verse osisID='John.5.37'>As ta'n Ayr hene t'er my choyrt, er n'ymmyrkey feanish jee'm. Cha vel shiuish er chlashtyn e choraa ec traa erbee, ny er vakin e chaslys.</verse>
        <verse osisID='John.5.38'>As cha vel eu yn goo echeysyn tannaghtyn ayndiu: son eshyn t'eh er choyrt, aynsyn cha vel shiu credjal.</verse>
        <verse osisID='John.5.39'>Ronsee-jee ny scriptyryn, son ayndoosyn ta shiu smooinaghtyn dy vel y vea veayn eu, as she ad shen ta gymmyrkey feanish jeem's.</verse>
        <verse osisID='John.5.40'>As cha vel shiu booiagh cheet hym's, dy vod yn vea y ve eu.</verse>
        <verse osisID='John.5.41'>Cha vel mish soiaghey jeh ooashley deiney.</verse>
        <verse osisID='John.5.42'>Agh ta toiggal aym jiuish, nagh vel graih Yee ayndiu.</verse>
        <verse osisID='John.5.43'>Ta mish er jeet ayns ennym my Ayrey, as cha vel shiu goaill rhym: my hig fer elley ayns e ennym hene, rishyn nee shiu goaill.</verse>
        <verse osisID='John.5.44'>Kys oddys shiuish credjal ta geddyn ooashley yn derrey yeh veih yn jeh elley, as nagh vel shirrey yn ooashley ta veih Jee ny lomarcan?</verse>
        <verse osisID='John.5.45'>Ny smooinee-jee dy jean-yms plaiynt erriu gys yn Ayr: ta ayn ta plaiynt nyn 'oi eu, eer Moses, ayn ta shiu treishteil.</verse>
        <verse osisID='John.5.46'>Son dy beagh shiu er chredjal Moses, veagh shiu er chredjal aynym's; son scrieu eh jeem's.</verse>
        <verse osisID='John.5.47'>Agh mannagh gred shiu ny screeuyn echeysyn, kys nee shiu credjal ny goan aym's?</verse>
      </chapter>
      <chapter osisID='John.6'>
        <verse osisID='John.6.1'>NY lurg shoh hie Yeesey harrish faarkey Ghalilee, ny Tiberias.</verse>
        <verse osisID='John.6.2'>As deiyr earroo mooar dy leih er, er-y-fa dy vaik ad ny mirrilyn ren eh orroosyn va doghanit.</verse>
        <verse osisID='John.6.3'>As hie Yeesey seose er slieau, as hoie eh ayns shen marish e ostyllyn.</verse>
        <verse osisID='John.6.4'>As va'n Chaisht, feailley ny Hewnyn er gerrey.</verse>
        <verse osisID='John.6.5'>Tra va Yeesey eisht er hroggal seose e hooillyn, as fakin earroo mooar dy leih cheet huggey, dooyrt eh rish Philip, Cre-voish oddys mayd arran y chionnaghey, dy yannoo magh ad shoh?</verse>
        <verse osisID='John.6.6'>(As shoh dooyrt eh dy phrowal eh: son v'eh hene kiarit cre dy yannoo.)</verse>
        <verse osisID='John.6.7'>Dreggyr Philip eh, Cha bee feeagh daa cheead ping dy arran dy liooar daue, dy vod dagh unnane oc kuse y ghoaill.</verse>
        <verse osisID='John.6.8'>Dooyrt fer jeh ny ostyllyn echey, Andreays, braar Simon Peddyr, rish,</verse>
        <verse osisID='John.6.9'>Ta scollag ayns shoh ta queig bwilleenyn oarn echey, as daa eeast veggey; agh cre t'ad shen mastey whilleen?</verse>
        <verse osisID='John.6.10'>As dooyrt Yeesey, Cur-jee er ny deiney soie sheese. Nish va lane faiyr ayns yn ynnyd. Myr shen hoie ny deiney sheese ayns earroo mysh queig thousaneyn.</verse>
        <verse osisID='John.6.11'>As ghow Yeesey ny bwilleenyn, as tra v'eh er chur booise, rheynn eh ad er e ostyllyn, as rheynn adsyn ad orroosyn myr v'ad soie; as myrgeddin jeh ny eeastyn wheesh as bailloo.</verse>
        <verse osisID='John.6.12'>Tra v'ad jeant magh, dooyrt eh rish e ostyllyn, Jean-jee yn vrooilliagh ta er-mayrn y haglym cooidjagh nagh bee nhee erbee caillit.</verse>
        <verse osisID='John.6.13'>Er shen ren ad eh y haglym, as lhieen ad daa vaskad jeig lesh fooilliagh ny queig bwilleenyn oarn, va er-mayrn erreish daue v'er n'ee.</verse>
        <verse osisID='John.6.14'>Eisht dooyrt ny deiney shen, tra v'ad er vakin y mirril va Yeesey er n'yannoo. She shoh ayns firrinys yn phadeyr shen va ry-hoi cheet gys y theihll.</verse>
        <verse osisID='John.6.15'>Tra dennee Yeesey er-y-fa shen dy darragh ad, as dy goghe ad eh er-niart, dy yannoo eh ny ree, hie eh seose reesht er slieau eh-hene ny-lomarcan.</verse>
        <verse osisID='John.6.16'>As tra va'n fastyr er, hie e ostyllyn sheese gys y cheayn.</verse>
        <verse osisID='John.6.17'>As ghow ad lhuingys, as haink ad harrish y cheayn gys Capernaum: as ve nish dorraghey, as cha row Yeesey er jeet huc.</verse>
        <verse osisID='John.6.18'>As dhatt y keayn lesh niart stermagh ny geayee.</verse>
        <verse osisID='John.6.19'>Myr shen tra v'ad er n'ymmyrt mysh kiare veeilley, honnick ad Yeesey shooyl er y cheayn, as tayrn er-gerrey da'n lhong: as ghow ad aggle.</verse>
        <verse osisID='John.6.20'>Agh dooyrt eshyn roo, She mish t'ayn, ny bee aggle erriu.</verse>
        <verse osisID='John.6.21'>Eisht ghow ad eh dy arryltagh stiagh ayns y lhong: as chelleeragh va'n lhong ec y thalloo raad v'ad goll.</verse>
        <verse osisID='John.6.22'>Yn laa er-giyn, tra honnick yn pobble va nyn shassoo cheu elley jeh'n cheayn nagh row baatey erbee elley ayns shen, cheu-mooie jeh'n un vaatey shen va ny ostyllyn er n'ghoaill, as nagh jagh Yeesey maroosyn ayns y vaatey, agh dy row ny ostyllyn er n'gholl ersooyl nyn-lomarcan:</verse>
        <verse osisID='John.6.23'>(Ny-yeih va baatyn elley er jeet veih Tiberias, er-gerrey da'n boayl ren ad arran y ee ayn, erreish da'n Chiarn v'er chur booise.)</verse>
        <verse osisID='John.6.24'>Tra honnick y pobble er-y-fa shen nagh row Yeesey ayns shen, ny e ostyllyn, ghow adsyn myrgeddin lhuingys, as haink ad gys Capernaum, briaght son Yeesey.</verse>
        <verse osisID='John.6.25'>As tra hooar ad eh er y cheu elley jeh'n cheayn, dooyrt ad rish, Rabbi, cuin haink oo ayns shoh?</verse>
        <verse osisID='John.6.26'>Dreggyr Yeesey ad, as dooyrt eh, Dy firrinagh firrinagh ta mee gra riu, Ta shiu dy my hirrey's, cha nee er-yn-oyr dy vaik shiu ny mirrilyn, agh son dy d'ee shiu jeh ny bwilleenyn, as dy row shiu jeant magh.</verse>
        <verse osisID='John.6.27'>Ny bee-jee imneagh son y beaghey ta cherraghtyn, agh son y beaghey shen ta tannaghtyn gys y vea veayn, nee yn Mac dooinney y choyrt diu: son eshyn ta Jee yn Ayr er chowraghey.</verse>
        <verse osisID='John.6.28'>Eisht dooyrt ad rish, Cre nee mainyn, dy vod mayd obbraghyn Yee y yannoo?</verse>
        <verse osisID='John.6.29'>Dreggyr Yeesey as dooyrt eh roo, Shoh obbyr Yee, shiu dy chredjal aynsyn t'eh er choyrt.</verse>
        <verse osisID='John.6.30'>Dooyrt ad er-y-fa shen rish, Cre'n cowrey t'ou dy yeeaghyn eisht, dy vod mayd fakin as credjal aynyd? cre ta dty obbyr?</verse>
        <verse osisID='John.6.31'>D'ee ny ayraghyn ain manna ayns yn aasagh; myr te scruit, Hug eh daue arran veih niau dy ee.</verse>
        <verse osisID='John.6.32'>Eisht dooyrt Yeesey roo, Dy firrinagh firrinagh ta mee gra riu, Cha dug Moses diu yn arran shen veih niau, agh my Ayr ta coyrt diu yn arran firrinagh veih niau.</verse>
        <verse osisID='John.6.33'>Son arran Yee eshyn ta cheet neose veih niau, as ta cur e vioys son y theihll.</verse>
        <verse osisID='John.6.34'>Eisht dooyrt ad rish, Cur dooinyn dy bragh yn arran shoh.</verse>
        <verse osisID='John.6.35'>As dooyrt Yeesey roo, Mish arran y vea: eshyn ta cheet hym's, cha bee eh dy bragh accryssagh; as eshyn ta credjal aynym, cha bee eh dy bragh paagh.</verse>
        <verse osisID='John.6.36'>Agh ta mish er ghra riu, dy vel shiu myrgeddin er my akin's, as nagh vel shiu credjal.</verse>
        <verse osisID='John.6.37'>Hig adsyn ooilley hym's ta'n Ayr dy chur dou; as eshyn ta cheet hym, cha jeanym er aght erbee y yiooldey voym.</verse>
        <verse osisID='John.6.38'>Son haink mish neose veih niau, cha nee dy yannoo my aigney hene, agh yn aigney echeysyn ren m'y choyrt.</verse>
        <verse osisID='John.6.39'>As shoh aigney yn Ayr ta er my choyrt, jeh ooilley ny hug eh dou nagh gaillin veg, agh dy droggin eh seose reesht ec y laa jerrinagh.</verse>
        <verse osisID='John.6.40'>As shoh yn aigney echeysyn ta er my choyrt, dy chooilley unnane ta fakin y Mac as credjal ayn, yn vea dy bragh farraghtyn dy ve echey: as trog-yms seose eh ec y laa jerrinagh.</verse>
        <verse osisID='John.6.41'>Eisht va ny Hewnyn jymmoosagh rish, er-y-fa dy dooyrt eh, Mish arran y vea haink neose veih niau.</verse>
        <verse osisID='John.6.42'>As dooyrt ad, Nagh nee shoh Yeesey Mac Yoseph, yn ayr as y voir echey shione dooin? kys eisht dy vel eh gra, Haink mee neose veih niau?</verse>
        <verse osisID='John.6.43'>Dreggyr Yeesey er-y-fa shen as dooyrt eh roo, Ny lhig da jymmoose ve ny mast' eu.</verse>
        <verse osisID='John.6.44'>Cha vod dooinney erbee cheet hym's, mannagh jean yn Ayr t'er my choyrt y hayrn eh: as trog-yms seose eh ec y laa jerrinagh.</verse>
        <verse osisID='John.6.45'>Te scruit ayns ny phadeyryn, As bee ad ooilley ynsit liorish Jee. Dy chooilley ghooinney er-y-fa shen t'er chlashtyn, as er n'ynsaghey veih yn Ayr, t'eh cheet hym's.</verse>
        <verse osisID='John.6.46'>Cha nee dy vel dooinney erbee er va kin yn Ayr, cheu-mooie jehsyn ta veih Jee, t'eh shen er vakin yn Ayr.</verse>
        <verse osisID='John.6.47'>Dy firrinagh firrinagh ta mee gra riu, Eshyn ta credjal ayn-yms ta'n vea ta dy bragh farraghtyn echey.</verse>
        <verse osisID='John.6.48'>Mish arran y vea.</verse>
        <verse osisID='John.6.49'>D'ee ny ayraghyn euish manna ayns yn aasagh, as t'ad marroo.</verse>
        <verse osisID='John.6.50'>Shoh yn arran ta cheet neose veih niau, dy vod dooinney gee jeh, as gyn baase y gheddyn.</verse>
        <verse osisID='John.6.51'>Mish yn arran bio, haink neose veih niau: my ee-ys dooinney erbee jeh'n arran shoh, bee eh bio son dy bragh: as yn arran neem's y choyrt, she my eill eh, ver-yms son bioys y theihll.</verse>
        <verse osisID='John.6.52'>Va ec ny Hewnyn er-y-fa shen argane nyn mast oc hene, gra, Kys oddys y dooinney shoh cur dooin e eill dy ee?</verse>
        <verse osisID='John.6.53'>Eisht dooyrt Yeesey roo, Dy firrinagh focklagh ta mee gra riu, Mannagh jean shiu feill yn Mac dooinney y ee, as e uill y iu, cha vel y vea eu ayndiu.</verse>
        <verse osisID='John.6.54'>Eshyn ta gee my eill, as giu my uill, ta'n vea veayn echey, as trog-yms seose eh ec y laa jerrinagh.</verse>
        <verse osisID='John.6.55'>Son dy firrinagh she bee my eill, as dy firrinagh she jough my uill.</verse>
        <verse osisID='John.6.56'>Eshyn ta gee my eill as giu my uill, t'eh baghey aynym's, as mish aynsyn</verse>
        <verse osisID='John.6.57'>Myr ta'n Ayr bio er my choyrt's, as ta mee bio liorish yn Ayr: myr shen neesht vees eshyn ta dy my ee's, bio liorym.</verse>
        <verse osisID='John.6.58'>Shoh yn arran haink neese veih niau; cha nee myr ren ny ayraghyn eu manna y ee, as t'ad marroo: bee eshyn ta gee jeh'n arran shoh, bio son dy bragh.</verse>
        <verse osisID='John.6.59'>Ny goan shoh loayr eh ayns y synagogue, myr v'eh gynsaghey ayns Capernaum.</verse>
        <verse osisID='John.6.60'>Dooyrt ymmodee er-y-fa shen jeh e eiyrtee, tra cheayll ad shoh, Shoh raa creoi, quoi oddys y chlashtyn eh?</verse>
        <verse osisID='John.6.61'>Tra va fys ec Yeesey ayn hene dy row e eiyrtee jymmoosagh son shoh, dooyrt eh roo, Vel shoh cheet ayns raad y chredjue eu?</verse>
        <verse osisID='John.6.62'>Cre my hee shiu Mac y dooinney goll seose raad v'eh roie?</verse>
        <verse osisID='John.6.63'>She yn spyrryd ta bioghey, cha vel yn eill jannoo veg y vie: ny goan ta mish dy loayrt riu, t'ad spyrryd as t'ad bea.</verse>
        <verse osisID='John.6.64'>Agh ta paart jiuish nagh vel credjal. Son va fys ec Yeesey er-dyn toshiaght, quoi v'ad nagh row credjal, as quoi yinnagh eh y vrah.</verse>
        <verse osisID='John.6.65'>As dooyrt eh, Shen-y-fa dooyrt mish riu, nagh vod dooinney erbee cheet hym's mannagh bee eh er ny choyrt da liorish my Ayr.</verse>
        <verse osisID='John.6.66'>Veih yn traa shen hie ymmodee jeh e eiyrtee back, as cha huill ad arragh marish.</verse>
        <verse osisID='John.6.67'>Eisht dooyrt Yeesey rish y daa ostyl yeig, Jed shiuish myrgeddin reue?</verse>
        <verse osisID='John.6.68'>Eisht dreggyr Simon Peddyr eh, Hiarn, quoi gys hem mayd? ayd's ta goan y vea veayn.</verse>
        <verse osisID='John.6.69'>As ta shin credjal, as shickyr jeh dy nee uss yn Creest, Mac y Jee bio.</verse>
        <verse osisID='John.6.70'>Dreggyr Yeesey ad, Nagh vel mish er reih shiuish yn ghaa-yeig, as ta fer j'iu ny youyl?</verse>
        <verse osisID='John.6.71'>Loayr eh jeh Yuaase Iscariot mac Simon: son eshyn eh va dy vrah eh, as v'eh fer jeh'n daa ostyl yeig.</verse>
      </chapter>
      <chapter osisID='John.7'>
        <verse osisID='John.7.1'>NY lurg shoh duirree Yeesey ayns Galillee: son cha row eh booiagh cummal ayns Judea, er-yn-oyr dy row ny Hewnyn shirrey eh y varroo.</verse>
        <verse osisID='John.7.2'>Nish va feailley cabbaneyn ny Hewnyn er-gerrey.</verse>
        <verse osisID='John.7.3'>Dooyrt e vraaraghyn er-y-fa shen rish, Faag y voayl shoh, as immee gys Judea, dy vod ny eiyrtee t'ayd ayns shen myrgeddin fakin ny obbraghyn t'ou dy yannoo.</verse>
        <verse osisID='John.7.4'>Son cha vel dooinney erbee freayll e obbraghyn follit, as eh-hene shirrey dy ve cronnal: My t'ou jannoo ny reddyn shoh soilshee oo hene da'n theihll.</verse>
        <verse osisID='John.7.5'>Son chamoo ren e vraaraghyn hene credjal ayn.</verse>
        <verse osisID='John.7.6'>Eisht dooyrt Yeesey roo, Cha vel my hraa's foast er jeet: agh ta'n traa euish dy kinjagh jesh diu.</verse>
        <verse osisID='John.7.7'>Cha vod y seihll dwoaie y chur diuish, agh dooys te cur dwoaie; er-yn-oyr dy vel mee gymmyrkey feanish jeh, dy vel ny obbraghyn echey olk.</verse>
        <verse osisID='John.7.8'>Immee-jee shiuish seose gys y feailley shoh: cha vel mish son goll seose foast gys y feailley shoh, er-yn-oyr nagh vel my hraa foast er jeet.</verse>
        <verse osisID='John.7.9'>Tra v'eh er ghra ny goan shoh roo duirree eh myr v'eh ayns Galilee.</verse>
        <verse osisID='John.7.10'>Agh tra va e vraaraghyn er gholl seose, eisht hie eshyn myrgeddin seose gys y feailley, cha nee dy foshlit, agh myr dy beagh eh dy follit.</verse>
        <verse osisID='John.7.11'>Eisht va ny Hewnyn briaght er e hon ec y feailley, as dooyrt ad, Cre vel eh?</verse>
        <verse osisID='John.7.12'>As va lane argane mastey yn pobble mychione echey: son va paart gra, She dooinney mie eh: as feallagh elley gra, Cha nee; agh t'eh molley yn pobble.</verse>
        <verse osisID='John.7.13'>Ny-yeih, cha loayr dooinney erbee dy foshlit jeh, goaill aggle roish ny Hewnyn.</verse>
        <verse osisID='John.7.14'>Nish mysh mean y feailley, hie Yeesey seose gys y chiamble, as dynsee eh.</verse>
        <verse osisID='John.7.15'>As ghow ny Hewnyn yindys, gra, Kys ta lheid yn ynsagh ec y dooinney shoh, nagh row eh-hene rieau ynsit?</verse>
        <verse osisID='John.7.16'>Dreggyr Yeesey ad, as dooyrt eh, Cha vel my ynsagh lhiam pene, agh leshyn t'er my choyrt.</verse>
        <verse osisID='John.7.17'>My vees dooinney erbee aggindagh yn aigney echeysyn y yannoo, yiow eh toiggal jeh'n ynsagh, nee veih Jee te, ny vel mee loayrt jee'm pene.</verse>
        <verse osisID='John.7.18'>Eshyn ta loayrt jeh hene, t'eh shirrey e ooashley hene: agh eshyn ta shirrey yn ooashley echeysyn t'er choyrt eh, t'eh shen firrinagh, as cha vel neu-chairys erbee ayn.</verse>
        <verse osisID='John.7.19'>Nagh dug Moses yn leigh diu, as cha vel fer j'iu freayll yn leigh? Cre'n-fa ta shiu shirrey my vioys y ghoaill?</verse>
        <verse osisID='John.7.20'>Dreggyr y pobble eh, as dooyrt ad, Ta drogh-spyrryd breagagh aynyd: Quoi ta shirrey dty vioys y ghoaill?</verse>
        <verse osisID='John.7.21'>Dreggyr Yeesey as dooyrt eh roo, Ta mish er n'yannoo yn un obbyr shoh, as ta shiu ooilley goaill yindys.</verse>
        <verse osisID='John.7.22'>Hug Moses er-y-fa shen yn giarey chymmylt diu, (cha nee son dy vel eh jeh Moses, agh jeh ny ayraghyn) as ta shiu er laa yn doonaght giarey-chymmylt dooinney.</verse>
        <verse osisID='John.7.23'>My ta dooinney er y doonaght goaill giarey chymmylt, son nagh bee leigh Voses er ny vrishey; vel shiuish jymmoosagh rhym's, son dy vel mee er n'yannoo dooinney ooilley magh slane er y doonaght?</verse>
        <verse osisID='John.7.24'>Ny jean-jee briwnys rere yn caslys, agh jean-jee briwnys cairagh.</verse>
        <verse osisID='John.7.25'>Eisht dooyrt paart jeusyn va veih Jerusalem, Nagh nee shoh eh t'ad shirrey dy varroo?</verse>
        <verse osisID='John.7.26'>Agh cur-my-ner, t'eh loayrt dy foshlit, as cha vel ad gra veg n'oi: vel dy jarroo fys ec ny firreill dy nee shoh yn Creest firrinagh?</verse>
        <verse osisID='John.7.27'>Ny-yeih ta enney ain er y dooinney shoh cre-voish t'eh: agh tra hig Creest, cha bee fys ec dooinney erbee cre-voish t'eh.</verse>
        <verse osisID='John.7.28'>Eisht deie Yeesey ayns y chiamble myr v'eh gynsaghey, gra, Ta chammah enney eu orrym's, aa ta fys eu cre-voish ta mee: as cha vel mish er jeet jee'm pene, agh t'eshyn t'er ny choyrt firrinagh, eshyn cha nione diu.</verse>
        <verse osisID='John.7.29'>Agh shione dooys eh, son ta mee veih, as t'eh er my choyrt.</verse>
        <verse osisID='John.7.30'>Eisht v'ad shirrey y ghoaill eh: agh cha dug dooinney erbee laue er, son nagh row yn oor echey foast er jeet.</verse>
        <verse osisID='John.7.31'>As ren ymmodee jeh'n pobble credjal ayn, as dooyrt ad, Tra hig Creest, jean eh ny shlee mirril na ad shoh ta'n dooinney shoh er n'yannoo?</verse>
        <verse osisID='John.7.32'>Cheayll ny Phariseeyn dy row yn pobble tallagh myr shoh my-e-chione: as hug ny  Phariseeyn as ny ard-saggyrtyn magh sidooryn dy ghoaill eh.</verse>
        <verse osisID='John.7.33'>Eisht dooyrt Yeesey roo, Foast tammylt beg ta mish meriu, as eisht ta mee goll huggeysyn t'er my choyrt.</verse>
        <verse osisID='John.7.34'>Shirree shiu mee agh cha vow shiu mee: as y raad ta mish, cha vod shiuish cheet.</verse>
        <verse osisID='John.7.35'>Eisht dooyrt ny Hewnyn nyn mast' oc hene, C'raad hed eh, nagh vow mayd eh? jed eh gys ny Hewnyn t'er nyn skeayley mastey ny Ashoonee, as adsyn y ynsaghey .</verse>
        <verse osisID='John.7.36'>Cre'n monney dy raa shoh t'eh er loayrt, Shirree shiu mee, agh cha vow shiu mee: as y raad ta mish cha vod shiuish cheet?</verse>
        <verse osisID='John.7.37'>Er y laa s'jerree, laa mooar ny feailley, hass Yeesey, as deie eh, gra, My ta dooinney erbee paagh, lhig da cheet hym's as giu.</verse>
        <verse osisID='John.7.38'>Eshyn ta credjal aynym's, myr ta'n scriptyr er ghra, Ass y chree echeysyn roieys strooanyn dy ushtey bio.</verse>
        <verse osisID='John.7.39'>(Agh shoh loayr eh jeh'n Spyrryd, v'adsyn va credjal ayn ry-hoi gheddyn: son cha row yn Spyrryd Noo foast er ny choyrt, er yn-oyr nagh row Yeesey foast er ny ghloyraghey.)</verse>
        <verse osisID='John.7.40'>Dooyrt ymmodee jeh'n phobble er-y fa shen, tra cheayll ad y raa shoh, Ayns firrinys shoh yn phadeyr.</verse>
        <verse osisID='John.7.41'>Dooyrt feallagh elley, She shoh yn Creest. Agh dooyrt paart, Jig Creest ass Galilee?</verse>
        <verse osisID='John.7.42'>Nagh vel y scriptyr er ghra, dy vel Creest dy heet jeh sluight Ghavid, as ass y balley Bethlehem, raad ruggyr David?</verse>
        <verse osisID='John.7.43'>Myr shen va streeu mastey'n pobble mychione echey.</verse>
        <verse osisID='John.7.44'>As va paart jeu son goaill eh; agh cha dug dooinney jeu laue er.</verse>
        <verse osisID='John.7.45'>Eisht haink ny sidooryn gys ny ard saggyrtyn as ny Phariseeyn, dooyrt roo, Cre'n-fa nagh dug shiu lhieu eh?</verse>
        <verse osisID='John.7.46'>Dreggyr ny sidooryn, Cha ren rieau dooinney loayrt myr y dooinney shoh.</verse>
        <verse osisID='John.7.47'>Eisht dreggyr ny Phariseeyn ad, Vel shiuish myrgeddin er nyn molley?</verse>
        <verse osisID='John.7.48'>Vel veg jeh ny fir-reill, as jeh ny Phariseeyn er chredjal ayn?</verse>
        <verse osisID='John.7.49'>Agh ta'n pobble shoh, nagh vel toiggal yn leigh, fo mollaght.</verse>
        <verse osisID='John.7.50'>Dooyrt Nicodemus roo (eh haink gys Yeesey ayns yn oie, v'eh fer jeusyn.)</verse>
        <verse osisID='John.7.51'>Vel y leigh ainyn deyrey dooinney erbee roish clashtyn y choyrt da, as prowal oc n'oi cre t'eh er n'yannoo?</verse>
        <verse osisID='John.7.52'>Dreggyr adsyn, as dooyrt ad rish, Nee ass Galilee t'ou uss myrgeddin? jean-jee ronsaghey as jeeaghyn: son cha vel phadeyr erbee er droggal ayns Galilee.</verse>
        <verse osisID='John.7.53'>As jimmee dy chooilley ghooinney roish gys e hie hene.</verse>
      </chapter>
      <chapter osisID='John.8'>
        <verse osisID='John.8.1'>HIE Yeesey gys cronk ny Oliveyn.</verse>
        <verse osisID='John.8.2'>As dy moghey laa-ny-vairagh hie eh reesht gys y chiamble, as haink ooilley yn phobble huggey; as hoie eh sheese, as dynsee eh ad.</verse>
        <verse osisID='John.8.3'>As hug ny scrudeyryn as ny Phariseeyn lhieu huggey ben va goit ayns brishey-poosey; as tra v'ad er hoiaghey ee kiongoyrt rish,</verse>
        <verse osisID='John.8.4'>Dooyrt ad rish, Vainshter, va'n ven shoh goit ayns brishey-poosey, ayns yn eer peccah.</verse>
        <verse osisID='John.8.5'>Nish ta Moses ayns y leigh er chur sarey dooin, e lheid dy ve er ny claghey, agh cre t'ou uss dy ghra?</verse>
        <verse osisID='John.8.6'>Shoh dooyrt ad dy phrowal eh, dy vod dagh cooish chassid y ve oc n'oi. Agh chroym Yeesey sheese, as lesh e vair scrieu eh er y laare, myr nagh beagh eh dy nyn glashtyn.</verse>
        <verse osisID='John.8.7'>As myr lhie ad er son ansoor, hrog eh eh-hene seose, as dooyrt eh roo, Lhig dasyn ta fegooish peccah nyn mast'eu tilgey yn chied chlagh urree.</verse>
        <verse osisID='John.8.8'>As chroym eh sheese reesht, as scrieu eh er y laare.</verse>
        <verse osisID='John.8.9'>As v'adsyn cheayll eh, er nyn gheyrey liorish nyn gooin-sheanse hene, as hie ad magh fer lurg fer jeu, goaill toshiaght veih yn er-shinney gys yn er-saa: as va Yeesey faagit ny-lomarcan, as y ven ny shassoo kiongoyrt rish.</verse>
        <verse osisID='John.8.10'>Tra hrog Yeesey eh-hene seose, as nagh vaik eh unnane erbee agh y ven, dooyrt eh r'ee, Ven, cre vel ad shen dty chassidee? vel dooinney erbee er dty gheyrey?</verse>
        <verse osisID='John.8.11'>Dooyrt ish, Cha vel dooinney erbee, Hiarn. As dooyrt Yeesey r'ee, Chamoo ta mish dy dty gheyrey: immee royd, as ny jean peccah arragh.</verse>
        <verse osisID='John.8.12'>Eisht loayr Yeesey roo reesht, gra, Mish soilshey yn theihll: eshyn ta geiyrt orrym's, cha shooyllee eh ayns y dorraghys, agh bee echeysyn soilshey yn vea,</verse>
        <verse osisID='John.8.13'>Dooyrt ny Phariseeyn er-y-fa shen rish, T'ou gymmyrkey feanish jeed hene; cha vel dty eanish firrinagh.</verse>
        <verse osisID='John.8.14'>Dreggyr Yeesey as dooyrt eh roo, Ga dy vel mee gymmyrkey feanish jee'm pene, foast ta'n eanish firrinagh: son ta fys aym cre-voish haink mee, as c'raad ta mee goll; agh cha s'euish cre-voish haink mee ny c'raad ta mee goll.</verse>
        <verse osisID='John.8.15'>Ta shiuish briwnys lurg briwnys ny foalley; cha vel mish briwnys dooinney erbee.</verse>
        <verse osisID='John.8.16'>As foast my ta mee briwnys, ta my vriwnys firrinagh: son cha vel mish my lomarcan, agh mish as yn Ayr t'er my choyrt, t'eh marym.</verse>
        <verse osisID='John.8.17'>Eer ayns y leigh eu hene te scruit, dy vel feanish daa ghooinney firrinagh.</verse>
        <verse osisID='John.8.18'>Ta mish gymmyrkey feanish dou hene, as ta'n Ayr t'er my choyrt gymmyrkey feanish dou.</verse>
        <verse osisID='John.8.19'>Eisht dooyrt ad rish, Cre vel dty Ayr? Dreggyr Yeesey, Cha vel enney eu orrym's, ny er my Ayr: dy beagh enney er ve eu orrym s, veagh enney er ve eu er my Ayr myrgeddin.</verse>
        <verse osisID='John.8.20'>Ny goan shoh loayr Yeesey 'sy room tashtee, myr v'eh gynsaghey ayns y chiamble: as cha dug dooinney erbee laue er, son cha row yn oor echey foast er jeet.</verse>
        <verse osisID='John.8.21'>Eisht dooyrt Yeesey roo reesht, Ta mee goll roym, as nee shiu my hirrey, as yiow shiu baase ayns nyn beccaghyn: raad ta mish goll, cha vod shiuish cheet.</verse>
        <verse osisID='John.8.22'>Eisht dooyrt ny Hewnyn, Jean eh eh hene y varroo? er-yn-oyr dy vel eh gra, raad ta mish goll, cha vod shiuish cheet.</verse>
        <verse osisID='John.8.23'>As dooyrt eh roo, Ta shiuish veih heese ta mish veih heose: ta shiuish jeh'n theihll shoh, cha vel mish jeh'n theihll shoh.</verse>
        <verse osisID='John.8.24'>Dooyrt mee er-y-fa shen riu, dy voghe shiu baase ayns nyn beccaghyn: son mannagh vel shiu credjal dy nee mish eh, yiow shiu baase ayns nyn beccaghyn.</verse>
        <verse osisID='John.8.25'>Eisht dooyrt ad rish, Quoi oo hene? As dooyrt Yeesey roo, Yn fer cheddin dooyrt mee riu er-dyn toshiaght.</verse>
        <verse osisID='John.8.26'>Ta ymmodee reddyn aym's dy ghra as dy vriwnys jiuish: agh ta eshyn t'er my choyrt firrinagh as ta mee loayrt rish y theihll shen ta mee er chlashtyn veihsyn.</verse>
        <verse osisID='John.8.27'>Cha hoig ad dy row eh loayrt roo my chione yn Ayr.</verse>
        <verse osisID='John.8.28'>Eisht dooyrt Yeesey roo, Tra vees shiu erreish yn Mac dooinney y hroggal seose, eisht bee fys eu dy nee mish eh, as nagh vel mee jannoo nhee erbee jee'm pene; agh dy vel mee loayrt ny reddyn shen ta my Ayr er chur roym.</verse>
        <verse osisID='John.8.29'>As ta eshyn t'er my choyrt marym: cha vel yn Ayr er my aagail my lomarcan: son ta mee dy kinjagh jannoo ny reddyn shen ta dy wooiys eh.</verse>
        <verse osisID='John.8.30'>Choud as v'eh loayrt ny goan shoh ren ymmodee credjal ayn.</verse>
        <verse osisID='John.8.31'>Eisht dooyrt Yeesey rish ny Hewnyn shen va credjal ayn, My nee shiu tannaghtyn ayns my ghoo, eisht bee shiu dy jarroo ny ynseydee ayms;</verse>
        <verse osisID='John.8.32'>As bee toiggal eu jeh'n irriney, as nee yn irriney shiu y heyrey.</verse>
        <verse osisID='John.8.33'>Dreggyr adsyn eh, She sluight Abraham shin, as cha row shin rieau ayns bondiaght da dooinney erbee: cre'n aght t'ou gra eisht, Bee shiu er nyn yannoo seyr?</verse>
        <verse osisID='John.8.34'>Dreggyr Yeesey ad, Dy firrinagh-focklagh ta mee gra riu, Quoi-erbee ta cur-rish peccah, t'eh ayns bondiaght peccah.</verse>
        <verse osisID='John.8.35'>As cha vel y charvaant tannaghtyn kinjagh ayns y thie: agh ta'n Mac tannaght yn kinjagh.</verse>
        <verse osisID='John.8.36'>My nee yn Mac er-y-fa shen shiuish seyr, bee shiu seyr dy jarroo.</verse>
        <verse osisID='John.8.37'>Ta fys aym dy nee sluight Abraham shiu; agh ta shiu shirrey mish y varroo, er-y-fa nagh vel my ghoo er ghoaill greme erriu.</verse>
        <verse osisID='John.8.38'>Ta mish loayrt shen ny ta mee er n'akin ec my Ayr's: as ta shuish jannoo shen ny ta shiu er vakin ec yn ayr euish.</verse>
        <verse osisID='John.8.39'>Dreggyr ad as dooyrt ad rish, Abraham yn ayr ainyn. Dooyrt Yeesey roo, Dy beagh shiuish nyn gloan da Abraham, yinnagh shiu obbraghyn Abraham.</verse>
        <verse osisID='John.8.40'>Agh nish ta shiu shirrey mish y varroo, dooinney t'er n'insh diu yn irriney, ta mee er chlashtyn veih Jee: shoh cha ren Abraham.</verse>
        <verse osisID='John.8.41'>Ta shiuish cur-rish obbraghyn nyn ayrey hene. Eisht dooyrt ad rish, Cha ruggyr shinyn ayns maarderys; cha vel agh un Ayr ain, ta shen, Jee.</verse>
        <verse osisID='John.8.42'>Dooyrt Yeesey roo, Dy beagh Jee yn Ayr eu, veagh shiu graihagh orrym's; son hie mee magh, as haink mee veih Jee; as cha daink mee jee'm pene, agh eshyn t'er my choyrt.</verse>
        <verse osisID='John.8.43'>Cre'n-fa nagh vel shiu toiggal my ghlare? te son nagh vel shiu cur geill da my ghoo.</verse>
        <verse osisID='John.8.44'>Ta shiuish jeh'n ayr eu yn drogh spyrryd, as saynt nyn ayrey ver shiu rish: v'eshyn ny ghunver er-dyn toshiaght, as cha ren eh tannaghtyn 'syn ynrickys, son nagh vel yn irriney ayn. Tra t'eh loayrt breg, t'eh loayrt jeh e chooid hene : son t'eh ny vreagerey, as ayr ny breagey.</verse>
        <verse osisID='John.8.45'>As ga dy vel mee ginsh diu yn irriney, cha vel shiu dy my chredjal.</verse>
        <verse osisID='John.8.46'>Quoi jiuish ta cur peccah my lieh? as my ta mee gra yn irriney, cre'n-fa nagh vel shiu dy my chredjal?</verse>
        <verse osisID='John.8.47'>Eshyn ta veih Jee, t'eh cur geill da goan Yee: agh cha vel shiuish cur geill daue, son nagh vel shiu veih Jee.</verse>
        <verse osisID='John.8.48'>Eisht dreggyr ny Hewnyn, as dooyrt ad rish, Nagh vel shin gra yn irriney, dy nee Samaritan oo, as dy vel drogh-spyrryd aynyd.</verse>
        <verse osisID='John.8.49'>Dreggyr Yeesey, Cha vel drogh-spyrryd aynym's; agh ta mee cur ooashley da my Ayr, as ta shiuish cur mee-ooashley dooys.</verse>
        <verse osisID='John.8.50'>As cha vel mee shirrey my ghloyr hene: ta fer ayn ta shirrey as briwnys.</verse>
        <verse osisID='John.8.51'>Dy firrinagh-focklagh ta mee gra riu, My ta dooinney freayll my raa's, cha vaik eh yn baase dy bragh beayn.</verse>
        <verse osisID='John.8.52'>Eisht dooyrt ny Hewnyn rish, Nish ta fys ain dy vel drogh-spyrryd aynyd. Ta Abraham marroo as ny phadeyryn; as t'ou uss gra, My ta dooinney freayll my raa's, cha jean eh blashtyn er y baase dy bragh beayn.</verse>
        <verse osisID='John.8.53'>Vel uss ny s'ooasle na'n ayr ain Abraham, ta marroo? as ta ny phadeyryn marroo: quoi t'ou jannoo jeed hene?</verse>
        <verse osisID='John.8.54'>Dreggyr Yeesey, My ta mee cur ooashley dou hene, cha vel my ooashley agh beggan feeu: she my Ayr ta cur ooashley dou, jehsyn ta shiuish loayrt, dy nee yn Jee eu eh:</verse>
        <verse osisID='John.8.55'>Ny-yeih cha nione diuish eh; agh shione dooys eh: as dy n'yiarrin nagh nione dou eh, veign my vreagerey goll riuish: agh shione dooys eh, as ta mee freayll yn raa echey.</verse>
        <verse osisID='John.8.56'>Ghow yn ayr eu Abraham foddiaght dy akin yn laa aym's: as honnick eh eh, as ghow eh boggey.</verse>
        <verse osisID='John.8.57'>Eisht dooyrt ny Hewnyn rish, Cha vel uss foast jeih bleeaney as da-eed dy eash, as vel oo er vakin Abraham?</verse>
        <verse osisID='John.8.58'>Dooyrt Yeesey roo, Dy firrinagh firrinagh ta mee gra riu, Roish my row Abraham, Ta mish.</verse>
        <verse osisID='John.8.59'>Eisht hrog ad claghyn dy cheau er: agh cheill Yeesey eh-hene voue, as hie eh magh ass y chiamble, goll trooid y cheeid oc as myr shen hie eh shaghey.</verse>
      </chapter>
      <chapter osisID='John.9'>
        <verse osisID='John.9.1'>AS myr va Yeesey goll shaghey, honnick eh dooinney v'er ny ruggey doal.</verse>
        <verse osisID='John.9.2'>As denee e ostyllyn jeh, gra, Vainshter quoi ren peccah, eh shoh ny e ayr as e voir, dy row eh er ny ruggey doal?</verse>
        <verse osisID='John.9.3'>Dreggyr Yeesey, Cha nee son peccah dy ren eh shoh, ny e ayr as e voir: agh dy vod dagh obbraghyn Yee v'er nyn soilshaghey magh ayn.</verse>
        <verse osisID='John.9.4'>Shegin dooys gobbraghey ny obbraghyn echeysyn t'er my choyrt, choud as ta'n laa ayn: ta'n oie cheet tra nagh vod dooinney erbee gobbraghey.</verse>
        <verse osisID='John.9.5'>Choud as ta mee ayns y theihll, mee soilshey yn theihll.</verse>
        <verse osisID='John.9.6'>Tra v'eh erreish shoh y loayrt, cheau eh shelley er y thalloo, as ren eh cray jeh'n shelley, as hug eh yn chray rish sooillyn y dooinney doal.</verse>
        <verse osisID='John.9.7'>As dooyrt eh rish, Immee as oonlee oo hene ayns poyll Siloam (ta shen 'sy ghlare ainyn, Er ny choyrt) Hie eh roish er-y-fa shen, as doonlee eh eh-hene, as haink eh as e hoilshey echey.</verse>
        <verse osisID='John.9.8'>Dooyrt ny naboonyn er-y-fa shen, as adsyn va roie er vakin eh dy row eh doal, Nagh nee shoh eshyn boallagh soie shirrey jeirk ?</verse>
        <verse osisID='John.9.9'>Dooyrt paart, She shoh eh: dooyrt feallagh elley, T'eh goll-rish: agh dooyrt eh hene, She mish eh.</verse>
        <verse osisID='John.9.10'>Shen y fa dooyrt aa rish, Kys va dty hooillyn er nyn vosley?</verse>
        <verse osisID='John.9.11'>Dreggyr eshyn as dooyrt eh, Ren dooinney va enmyssit Yeesey, cray, as hug eh rish my hooillyn eh, as dooyrt eh rhym, Immee gys poyll Siloam, as oolee oo hene: as hie mee, as doonlee mee mee-hene, as hooar mee my hoilshey.</verse>
        <verse osisID='John.9.12'>Eisht dooyrt ad rish, Cre vel eh? Dooyrt eshyn, Cha s'aym.</verse>
        <verse osisID='John.9.13'>Hug ad lhieu gys ny Phariseeyn eshyn va roish shen doal.</verse>
        <verse osisID='John.9.14'>As she er y doonaght va Yeesey er n'yannoo yn chray, as er vosley ny sooillyn echey.</verse>
        <verse osisID='John.9.15'>Eisht denee ny Phariseeyn jeh reesht, kys v'eh er gheddyn e hoilshey. Dooyrt eh roo, Hug eh cray er my hooillyn, as doonlee mee, as ta mee fakin.</verse>
        <verse osisID='John.9.16'>Shen-y-fa dooyrt paart jeh ny Phariseeyn, Cha vel y dooinney shoh veih Jee, er-yn-oyr nagh vel eh freayll yn doonaght. Dooyrt feallagh elley, Kys oddys dooinney ta ny ghrogh-yantagh lheid ny mirrilyn y yannoo? As va streeu nyn mast' oc.</verse>
        <verse osisID='John.9.17'>Dooyrt ad rish y dooinney doal reesht, Cre t'ou uss dy ghra my-e-chione, dy doshil eh dty hooillyn? Dooyrt eh, She phadeyr eh.</verse>
        <verse osisID='John.9.18'>Agh cha ren ny Hewnyn credjal mychione echey, dy row eh er ve doal, as dy dooar eh e hoilshey reesht, derrey deie ad er yn ayr as yn voir echeysyn v'er gheddyn e hoilshey.</verse>
        <verse osisID='John.9.19'>As denee ad jeu, gra, Nee shoh yn mac euish, ta shiu gra va er ny ruggey doal? kys eisht t'eh nish fakin?</verse>
        <verse osisID='John.9.20'>Dreggyr e ayr as e voir ad, gra, Ta fys ain dy nee shoh yn mac ain, as dy row eh er ny ruggey doal:</verse>
        <verse osisID='John.9.21'>Agh kys t'eh nish fakin, cha s'ain; ny quoi t'er vosley ny sooillyn echey, cha vel fys ain: t'eh ec eash, fenee-jee jehsyn, loayree eh er e hon hene.</verse>
        <verse osisID='John.9.22'>Ny goan shoh loayr e ayr as e voir, son dy row ad ayns aggle roish ny Hewnyn: son va ny Hewnyn er choardail hannah, my ghoghe dooinney erbee rish dy nee eh va'n Creest, dy beagh eh er ny ghiarey magh ass y synagogue.</verse>
        <verse osisID='John.9.23'>Shen-y-fa dooyrt yn ayr as y voir echey, T'eh ec eash, fenee-jee jeh hene.</verse>
        <verse osisID='John.9.24'>Eisht deie ad reesht er y dooinney v'er ny ve doal, as dooyrt ad rish, Cur y moylley da Jee: ta fys ain dy nee drogh-ghooinney eh shoh.</verse>
        <verse osisID='John.9.25'>Dreggyr eshyn, as dooyrt eh, Cha s'aym's dy nee drogh-ghooinney eh: un red ta fys aym er, dy row mee doal, as nish dy vel my hoilshey aym.</verse>
        <verse osisID='John.9.26'>Eisht dooyrt ad rish reesht, Cre ren eh rhyt? kys doshil eh dty hooillyn?</verse>
        <verse osisID='John.9.27'>Dreggyr eshyn ad, Ta mee er n'insh diu hannah, as cha dug shiu geill: cre'n-fa bailliu y chlashtyn reesht eh? vel shiuish myrgeddin son goaill-rish yn ynsagh echeysyn?</verse>
        <verse osisID='John.9.28'>Eisht doltooan ad eh, as dooyrt ad, T'ou uss 'syn ynsaghey echeysyn: agh ta shinyn ayns ynsaghey Voses.</verse>
        <verse osisID='John.9.29'>Ta fys ain dy loayr Jee rish Moses: agh son eh shoh, cha s'ain cre veih t'eh.</verse>
        <verse osisID='John.9.30'>Dreggyr y dooinney as dooyrt eh roo, Ta shen red yindyssagh, nagh s'eu cre veih t'eh? as ny-yeih dy vel eh er vosley my hooillyn's.</verse>
        <verse osisID='John.9.31'>Nish ta fys ain nagh vel Jee cur clashtyn da drogh-yantee: agh my ta dooinney erbee cur ooashley da Jee, as jannoo e aigney, dasyn t'eh cur clashtyn.</verse>
        <verse osisID='John.9.32'>Er-dy hoshiaght y theihll cha row eh er ny chlashtyn dy doshil dooinney erbee sooillyn fer va er ny ruggey doal.</verse>
        <verse osisID='John.9.33'>Er-be dy vel y dooinney shoh veih Jee, cha voddagh eh nhee erbee y yannoo.</verse>
        <verse osisID='John.9.34'>Dreggyr ad as dooyrt ad rish, V'ou uss er dty ruggey ooilley cooidjagh ayns peccaghyn, as vel oo goaill ort dy ynsaghey shinyn? As ghiare ad magh eh.</verse>
        <verse osisID='John.9.35'>Cheayll Yeesey dy row ad er yiarey magh eh; as tra v'eh er gheddyn eh, dooyrt eh rish, Vel oo credjal ayns Mac Yee?</verse>
        <verse osisID='John.9.36'>Dreggyr eshyn as dooyrt eh, Quoi eh, Hiarn, dy voddym credjal ayn?</verse>
        <verse osisID='John.9.37'>As dooyrt Yeesey rish, T'ou chammah er vakin eh, as she eshyn eh ta taggloo rhyt.</verse>
        <verse osisID='John.9.38'>As dooyrt eh, Hiarn, ta mee credjal. As hug eh ooashley da.</verse>
        <verse osisID='John.9.39'>As dooyrt Yeesey, Son briwnys haink mish gys y theihll shoh: dy vod adsyn nagh vel fakin, fakin; as adsyn ta fakin, dy vod ad v'er nyn yannoo doal.</verse>
        <verse osisID='John.9.40'>As cheayll paart jeh ny Phariseeyn va marish ny goan shoh, as dooyrt ad rish, Vel shinyn doal neesht?</verse>
        <verse osisID='John.9.41'>Dooyrt Yeesey roo, Dy beagh shiu doal, cha beagh peccah eu: agh nish ta shiu gra, Ta shin fakin; shen-y-fa ta nyn beccah tannaghtyn erriu.</verse>
      </chapter>
      <chapter osisID='John.10'>
        <verse osisID='John.10.1'>Dy firrinagh firrinagh ta mee gra riu, Eshyn nagh vel goll stiagh er y dorrys ayns bwoaillee ny geyrragh, agh ta drappal seose er aght ennagh elley, t'eh shen ny vaarliagh as ny roosteyr.</verse>
        <verse osisID='John.10.2'>Agh eshyn ta goll stiagh er y dorrys, ta'n fer cheddin bochilley ny geyrragh.</verse>
        <verse osisID='John.10.3'>Dasyn ta'n dorrysser fosley; as ta ny kirree clashtyn e choraa: as t'eh geamagh er e chirree hene lurg nyn ennym, as dy leeideil ad magh.</verse>
        <verse osisID='John.10.4'>As tra t'eh cur magh e chirree hene, t'eh goll rhymboo, as ta ny kirree geiyrt er: son ta enney oc er e choraa.</verse>
        <verse osisID='John.10.5'>As joarree cha n'eiyr ad er, agh roie ee ad er-chea veih: son cha vel enney oc er coraa joarree.</verse>
        <verse osisID='John.10.6'>Yn coraa-dorraghey shoh loayr Yeesey roo: agh cha hoig ad shen ny v'eh er loayrt roo.</verse>
        <verse osisID='John.10.7'>Eisht dooyrt Yeesey roo reesht, Dy firrinagh firrinagh ta mee gra riu, Mish dorrys ny geyrragh.</verse>
        <verse osisID='John.10.8'>Ta ooilley ny haink roym's, nyn maarlee as nyn roosteyryn: agh cha dug ny kirree geill daue.</verse>
        <verse osisID='John.10.9'>Mish y dorrys: liorym's my ta dooinney erbee goll stiagh, bee eh er ny hauail, as hed eh stiagh as magh, as yiow eh fassaghey.</verse>
        <verse osisID='John.10.10'>Cha vel y maarliagh cheet agh dy gheid, as dy varroo as dy stroie: haink mish dy voddagh bea y ve oc, as dy voddagh eh y ve oc ayns mooarane palchey.</verse>
        <verse osisID='John.10.11'>Mish y bochilley mie: ta'n bochilley mie cur e vioys son ny kirree.</verse>
        <verse osisID='John.10.12'>Agh eshyn ta failt, as cha nee yn bochilley hene, as nagh vel ny kirree lesh hene, t'eh fakin yn moddey-oaldey cheet, as t'eh faagail ny kirree, as roie er-chea: as ta'n moddey-oaldey dyn dayrtyn ad, as skeayley ny kirree.</verse>
        <verse osisID='John.10.13'>Ta fer-ny-failley chea, er-y-fa dy nee fer-failt eh, as nagh mooar-lesh son ny kirree.</verse>
        <verse osisID='John.10.14'>Mish y bochilley mie, as ta enney aym er my chirree, as ta enney ocsyn orrym's.</verse>
        <verse osisID='John.10.15'>Myr ta enney ec yn Ayr orrym's, shen myr ta enney aym's er yn Ayr: as ta mee scarrey rish my vioys son ny kirree.</verse>
        <verse osisID='John.10.16'>As kirree elley t'aym, nagh vel jeh'n woaillee shoh: ad shen neesht shegin dou y chur lhiam, as cluinnee ad my choraa; as bee un woaillee ayn, as un vochilley.</verse>
        <verse osisID='John.10.17'>Shen-y-fa ta my Ayr graihagh orrym's, er-yn-oyr dy vel mee scarrey rish my vioys, dy voddym y ghoaill reesht eh.</verse>
        <verse osisID='John.10.18'>Cha vel dooinney erbee dy ghoaill voym eh, agh m'aigney hene eh dy scarrey rish: Ta pooar aym dy scarrey rish, as ta pooar aym dy ghoaill reesht eh. Yn sarey shoh hooar mee veih my Ayr.</verse>
        <verse osisID='John.10.19'>Va streeu er-y-fa shen reesht mastey ny Hewnyn son ny raaghyn shoh.</verse>
        <verse osisID='John.10.20'>As dooyrt ymmodee jeu, Ta drogh spyrryd ayn, as t'eh ass e cheeayl; cre'n-fa ta shiu geaishtagh rish?</verse>
        <verse osisID='John.10.21'>Dooyrt feallagh elley, Cha vel ad shoh goan fer ta drogh-spyrryd ayn: Vod drogh spyrryd sooillyn ny doail y osley?</verse>
        <verse osisID='John.10.22'>As haghyr shoh ec Jerusalem, ec feailley casherickey yn chiamble; as nish va'n geurey.</verse>
        <verse osisID='John.10.23'>As va Yeesey shooyl ayns y chiamble ayns porch Solomon.</verse>
        <verse osisID='John.10.24'>Eisht haink ny Hewnyn mygeayrt-y-mysh, as dooyrt ad rish, Caid t'ou freayll shin fo mee-ourys? My she yn Creest oo, insh dooin dy ynrick.</verse>
        <verse osisID='John.10.25'>Dreggyr Yeesey ad, Ta mee er n'insh diu hannah, as cha ren shiu my chredjal: ta ny obbraghyn ta mee dy yannoo ayns ennym my Ayrey gymmyrkey fenish jee'm.</verse>
        <verse osisID='John.10.26'>Agh cha vel shiuish credjal; er-yn-oyr nagh vel shiu jeh my hioltane, myr dooyrt mee riu.</verse>
        <verse osisID='John.10.27'>Ta my chirree clashtyn my choraa, as ta enney aym orroo, as eiyree ad orrym.</verse>
        <verse osisID='John.10.28'>As ta mee cur daue yn vea veayn, as cha jean ad dy bragh cherraghtyn, as cha n'ghow fer erbee ad ass my laue er-niart.</verse>
        <verse osisID='John.10.29'>Ta my Ayr hug dou ad, pooaral erskyn ooilley: as cha jarg fer erbee y ghoaill ad ass laue my Ayrey.</verse>
        <verse osisID='John.10.30'>Ta mish as my Ayr unnane.</verse>
        <verse osisID='John.10.31'>Eisht hrog ny Hewnyn claghyn reesht dy chlaghey eh.</verse>
        <verse osisID='John.10.32'>Dreggyr Yeesey ad, Shimmey yn obbyr vie ta mee er hoilshaghey diu veih my Ayr; son quoi j'eh ny obbraghyn cheddin ta shiu ry-hoi m'y chlaghey?</verse>
        <verse osisID='John.10.33'>Dreggyr ny Hewnyn eh, gra, Son obbyr vie cha vel shin dy dty chlaghey; agh son goan-mollaghtagh, as er-yn-oyr dy vel uss, ta dty ghooinney, jannoo oo hene Jee.</verse>
        <verse osisID='John.10.34'>Dreggyr Yeesey ad, Nagh vel eh scruit ayns y leigh eu, Dooyrt mee, She Jeeghyn shiu?</verse>
        <verse osisID='John.10.35'>My t'eh genmys adsyn Jeeghyn, dauesyn va goo Yee er ny choyrt, as nagh vod y scriptyr v'er ny rassey:</verse>
        <verse osisID='John.10.36'>Vel shiu gra mychionesyn ta'n Ayr er chasherickey, as er choyrt gys y theihll, T'ou loayrt goan-mollaghtagh; er-yn-oyr dy dooyrt mee, She Mac Yee mee?</verse>
        <verse osisID='John.10.37'>Mannagh vel mee jannoo obbraghyn m'Ayrey, ny cred-jee mee.</verse>
        <verse osisID='John.10.38'>Agh my ta mee jannoo ad, ga nagh gred shiu mish, cred-jee ny obbraghyn: dy vod shiu toiggal as credjal, dy vel yn Ayr aynym's, as mish aynsyn.</verse>
        <verse osisID='John.10.39'>Er shoh v'ad reesht son y ghoaill eh: agh chossyn eh ass nyn laueyn</verse>
        <verse osisID='John.10.40'>As hie eh roish reesht er cheu elley dy Yordan, gys y boayl raad ren Ean hoshiaght bashtey; as duirree eh ayns shen.</verse>
        <verse osisID='John.10.41'>As va ymmodee cheet huggey, as gra, Cha ren Ean mirril erbee: agh va dy chooilley nhee loayr Ean jeh'n dooinney shoh firrinagh.</verse>
        <verse osisID='John.10.42'>As ren ymmodee credjal ayn ayns shen.</verse>
      </chapter>
      <chapter osisID='John.11'>
        <verse osisID='John.11.1'>NISH va dooinney dy row ching, va enmyssit Lazarus dy Vethany, balley Voirrey as y chuyr eck Martha.</verse>
        <verse osisID='John.11.2'>(She yn Voirrey cheddin v'ayn, ish ren ooillaghey yn Chiarn, as rub ny cassyn, echey lesh e folt, yn braar eck Lazarus va ching).</verse>
        <verse osisID='John.11.3'>Shen-y-fa hug ny shayraghyn echey fys huggey, gra, Hiarn, cur-my-ner, t'eshyn shynney lhiat ching.</verse>
        <verse osisID='John.11.4'>Tra cheayll Yeesey shoh, dooyrt eh, Cha vel y chingys shoh gys baase, agh son gloyr Yee, dy vod Mac Yee v'er ny ghloyraghey liorish.</verse>
        <verse osisID='John.11.5'>Nish bynney lesh Yeesey Martha, as y chuyr eck, as Lazarus.</verse>
        <verse osisID='John.11.6'>Shen-y-fa tra v'eh er chlashtyn dy row eh ching, duirree eh foast daa laa ayns yn un voayl raad v'eh.</verse>
        <verse osisID='John.11.7'>Eisht ny lurg shen dooyrt eh rish e ostyllyn, Lhig dooin goll reesht gys Judea.</verse>
        <verse osisID='John.11.8'>Dooyrt e ostyllyn rish, Vainshter, cha voddey neayr as va ny Hewnyn shirrey dty chlaghey; as vel oo son goll gys shen reesht?</verse>
        <verse osisID='John.11.9'>Dreggyr Yeesey, Nagh vel daa oor yeig 'sy laa? My ta dooinney erbee shooyll ayns y laa, cha vel eh snapperal, er-y-fa dy vel eh fakin soilshey yn theihll shoh.</verse>
        <verse osisID='John.11.10'>Agh my ta dooinney shooyll ayns yn oie, t'eh snapperal, er-y-fa nagh vel soilshey ayn.</verse>
        <verse osisID='John.11.11'>Ny goan shoh loayr eh: as ny lurg shen dooyrt eh roo, Ta nyn garrey Lazarus ny chadley; agh ta mish goll dy ghoostey eh ass e chadley.</verse>
        <verse osisID='John.11.12'>Eisht dooyrt e ostyllyn rish, Hiarn, my t'eh cadley, nee eh coural.</verse>
        <verse osisID='John.11.13'>Ny-yeih loayr Yeesey jeh'n vaase echey: agh heill adsyn dy row eh er loayrt jeh fea y ghoaill ayns cadley.</verse>
        <verse osisID='John.11.14'>Eisht dooyrt Yeesey roo dy foshlit, Ta Lazarus marroo.</verse>
        <verse osisID='John.11.15'>As 'smie lhiam er y choontey euish, nagh row mee ayns shen (son niartaghey nyn gredjue) ny-yeih hooin-jee huggey.</verse>
        <verse osisID='John.11.16'>Eisht dooyrt Thomase ta enmyssit Didymus rish e heshey-ostyllyn, Lhig dooinyn goll neesht, dy vod mayd baase y gheddyn marish.</verse>
        <verse osisID='John.11.17'>Eisht tra va Yeesey er jeet gys Bethany, hooar eh dy row eh er ve kiare laa hannah 'syn oaie.</verse>
        <verse osisID='John.11.18'>(Nish va Bethany er-gerrey da Jerusalem, mysh daa veeilley jeh).</verse>
        <verse osisID='John.11.19'>As va ymmodee jeh ny Hewnyn er jeet magh gys Martha as Moirrey, dy gherjaghey ad son nyn mraar.</verse>
        <verse osisID='John.11.20'>Eisht cha leah as cheayll Martha dy row Yeesey cheet, hie ee magh ny whail: agh hoie Moirrey ayns y thie.</verse>
        <verse osisID='John.11.21'>Eisht dooyrt Martha rish Yeesey, Hiarn, dy beagh uss er ve ayns shoh, cha beagh my vraar er gheddyn baase.</verse>
        <verse osisID='John.11.22'>Agh ta fys aym, eer foast, cre-erbee nee oo y yeearree er Jee, dy der Jee dhyt eh.</verse>
        <verse osisID='John.11.23'>Dooyrt Yeesey r'ee, Nee dty vraar girree reesht.</verse>
        <verse osisID='John.11.24'>Dooyrt Martha rish, Ta fys aym dy n'irree eh reesht ec yn irree-seose 'sy laa jerrinagh.</verse>
        <verse osisID='John.11.25'>Dooyrt Yeesey r'ee, Mish yn irree seose-reesht veih ny merriu as yn vea: bee eshyn ta credjal aynym's bio, ga dy vow eh baase;</verse>
        <verse osisID='John.11.26'>As quoi-erbee ta bio, as credjal aynym's, cha vow eh yn baase dy bragh farraghtyn. Vel uss credjal shoh?</verse>
        <verse osisID='John.11.27'>Dooyrt ee rish, Ta, Hiarn: ta mee credjal dy nee uss yn Creest Mac Yee va ry-hoi cheet gys y theihll.</verse>
        <verse osisID='John.11.28'>As tra v'ee er ghra shoh, hie ee rhym bee, as deie ee er e shuyr Moirrey er-lheh as dooyrt ee, Ta'n Mainshter er jeet, as t'eh geamagh ort.</verse>
        <verse osisID='John.11.29'>Cha leah as cheayll ee shen, dirree ee dy tappee dy tappee, as haink ee huggey.</verse>
        <verse osisID='John.11.30'>Nish cha row Yeesey foast er jeet stiagh ayns y valley, agh v'eh ayns y voayl raad haink Martha ny whail</verse>
        <verse osisID='John.11.31'>Ny Hewnyn eisht va maree ayns y thie dy gherjaghey ee, tra honnick ad dy dirree Moirrey dy tappee, as dy jagh ee magh, deiyr ad urree, gra, T'ee goll gys yn oaie dy cheayney ayns shen.</verse>
        <verse osisID='John.11.32'>Eisht tra va Moirrey er jeet raad va Yeesey, as jeeaghyn er, huitt ee sheese ec e chassyn, gra rish, Hiarn, dy beagh uss er ve ayns shoh, cha beagh my vraar er gheddyn baase.</verse>
        <verse osisID='John.11.33'>Tra honnick Yeesey ee er-y-fa shen keayney, as ny Hewnyn myrgeddin keayney v'er jeet maree, hayrn eh osney hrome, as v'eh seaghnit;</verse>
        <verse osisID='John.11.34'>As dooyrt eh, C'raad ta shiu er choyrt eh? Dooyrt adsyn rish, Hiarn, tarr as hee oo.</verse>
        <verse osisID='John.11.35'>Ren Yeesey keayney.</verse>
        <verse osisID='John.11.36'>Eisht dooyrt ny Hewnyn, Cur-jee my-ner, cre'n ghraih v'echey er.</verse>
        <verse osisID='John.11.37'>As dooyrt paart jeu, Nagh voddagh yn dooinney shoh, ren fosley sooillyn ny doail, v'er lhiettal baase y dooinney shoh?</verse>
        <verse osisID='John.11.38'>Hayrn Yeesey er-y-fa shen osney hrome reesht veih e chree, as haink eh gys yn oaie. She ooig v'ayn, as va clagh er e beeal.</verse>
        <verse osisID='John.11.39'>Dooyrt Yeesey, Scugh-jee yn chlagh. Dooyrt Martha shuyr y varroo rish, Hiarn, ta nish soar trome jeh: son t'eh er ve kiare laa marroo.</verse>
        <verse osisID='John.11.40'>Dooyrt Yeesey r'ee, Nagh dooyrt mee rhyt, my chredjagh oo, dy vaikagh oo gloyr Yee?</verse>
        <verse osisID='John.11.41'>Eisht scugh ad y chlagh jeh'n boayl raad va'n marroo ny lhie. As hrog Yeesey seose e hooillyn, as dooyrt eh, Ayr, ta mee cur booise dhyt dy vel oo er my chlashtyn.</verse>
        <verse osisID='John.11.42'>As va fys aym dy vel oo rieau dy my chlashtyn: agh er coontey yn phobble ta mygeayrt-y-moom dooyrt mee shoh, dy vod ad credjal dy vel oo er my choyrt.</verse>
        <verse osisID='John.11.43'>As tra v'eh er ghra shoh, deie eh lesh ard-choraa, Lazarus, tar magh.</verse>
        <verse osisID='John.11.44'>As haink eshyn va marroo magh soillit cass as laue ayns aanrityn oanluckee: as bussal mysh e eddin. Dooyrt Yeesey roo, Feayshil-jee eh, as lhig-jee yn raad da.</verse>
        <verse osisID='John.11.45'>Eisht ren ymmodee jeh ny Hewnyn v'er jeet magh gys Moirrey, as v'er vakin ny reddyn ren Yeesey, credjal ayn.</verse>
        <verse osisID='John.11.46'>Agh hie paart jeu rhymboo gys ny Phariseeyn, as dinsh ad daue cre ny reddyn va Yeesey er n'yannoo.</verse>
        <verse osisID='John.11.47'>Eisht deie ny ard-saggyrtyn as ny Phariseeyn er y choonceil cooidjagh, as dooyrt ad, Cre ta shinyn dy yannoo? son ta'n dooinney shoh jannoo ymmodee mirrilyn.</verse>
        <verse osisID='John.11.48'>My lhiggys mayd da, nee dy chooilley ghooinney credjal ayn; as hig ny Romanee as ver ad mow chammah yn ynnyd casherick as yn ashoon ain.</verse>
        <verse osisID='John.11.49'>As va fer jeu va enmyssit Caiaphas, ny ard-saggyrt yn vlein shen, as dooyrt eh roo, Cha vel toiggal eu jeh nhee erbee,</verse>
        <verse osisID='John.11.50'>Chamoo ta shiu goaill eu hene kys dy vel eh ymmyrchagh er ny son ain, un dooinney dy gheddyn baase son y pobble, as gyn y slane ashoon dy herraghtyn.</verse>
        <verse osisID='John.11.51'>As shoh loayr eh, cha nee jeh hene: agh v'eh ny ard-saggyrt yn vlein shen, as ren e phadeyrys dy voghe Yeesey baase son yn ashoon shen:</verse>
        <verse osisID='John.11.52'>As cha nee ynrycan son yn ashoon shen, agh myrgeddin dy jinnagh eh cloan Yee va skeaylt dy lhean, y hayrn gys unnaneys ry-cheilley.</verse>
        <verse osisID='John.11.53'>Eisht veih'n laa shen magh v'ad cur nyn goyrle dy cheilley dy choyrt eh gy baase.</verse>
        <verse osisID='John.11.54'>Cha jimmee Yeesey er-y-fa shen ny smoo dy foshlit mastey ny Hewnyn; agh hie eh veih shen gys cheer va er-gerrey da'n aasagh, gys ard-valley enmyssit Ephraim, as duirree eh ayns shen marish e ostyllyn.</verse>
        <verse osisID='John.11.55'>As va caisht ny Hewnyn tayrn er gerrey: as va ymmodee ass y cheer goll seose gys Jerusalem roish y chaisht dy ghlenney ad hene er y hon.</verse>
        <verse osisID='John.11.56'>As v'ad briaght son Yeesey, as loayrt nyn mast' oc hene, myr v'ad nyn shassoo ayns y chiamble, Cre ta shiu dy smooinaghtyn, nagh jig eh seose gys y feailley?</verse>
        <verse osisID='John.11.57'>Nish va chammah ny ard-saggyrtyn as ny Phariseeyn er chur sarey, my va fys ec dooinney erbee c'raad v'eh, dy row ad dy choyrt briaght er cour y ghoaill eh.</verse>
      </chapter>
      <chapter osisID='John.12'>
        <verse osisID='John.12.1'>EISHT shey laa roish y Chaisht, haink Yeesey gys Bethany, raad va Lazarus v'er ny ve marroo, yn fer cheddin v'eh er hroggal veih ny merriu.</verse>
        <verse osisID='John.12.2'>Ayns shen ren ad shibber er e hon, as va Martha shirveish orroo: agh va Lazarus fer jeusyn va nyn soie ec y voayrd marish.</verse>
        <verse osisID='John.12.3'>Eisht ghow Moirrey punt dy ooil dy spikenard feer chostal, as ren ee cassyn Yeesey y ooilaghey, as rub ee e chassyn lesh e folt: as va'n thie er ny lhieeney lesh soar yn ooil.</verse>
        <verse osisID='John.12.4'>Eisht dooyrt fer jeh ny ostyllyn echey, Yuaase Iscariot mac Simon, va ry-hoi y vrah eh.</verse>
        <verse osisID='John.12.5'>Cre'n-fa nagh row yn ooil shoh creckit son three cheead ping, as er ny choyrt da ny boghtyn?</verse>
        <verse osisID='John.12.6'>Shoh dooyrt eh, cha nee ayns kiarail erbee son ny boghtyn, agh dy row eh ny vaarliagh, er va currym y sporran, as eshyn va gymmyrkey ny v'ayn.</verse>
        <verse osisID='John.12.7'>Eisht dooyrt Yeesey, Faag-jee veue ee: cour laa my oanluckey t'ee er reayll shoh.</verse>
        <verse osisID='John.12.8'>Son ny boghtyn t'ad eu kinjagh meriu; agh mish cha vel eu kinjagh.</verse>
        <verse osisID='John.12.9'>Va fys er-y-fa shen ec ymmodee jeh ny Hewnyn dy row eh ayns shen: as haink ad, cha nee er coontey Yeesey ny-lomarcan, agh dy voddagh ad Lazarus y akin myrgeddin, eh v'eshyn er hroggal veih ny merriu.</verse>
        <verse osisID='John.12.10'>Agh hug ny ard-saggyrtyn nyn goyrle dy cheilley, mychione Lazarus myrgeddin y choyrt gy-baase;</verse>
        <verse osisID='John.12.11'>Son dy row ymmodee jeh ny Hewnyn kyndagh rishyn er hreigeil adsyn, as er chredjal ayns Yeesey.</verse>
        <verse osisID='John.12.12'>Laa-ny-vairagh hie shiartanse mooar dy leih, v'er jeet gys y feailley, tra cheayll ad dy row Yeesey er y raad gys Jerusalem.</verse>
        <verse osisID='John.12.13'>As ghow ad banglaneyn dy viljyn palm, as hie ad magh ny whail, as deie ad, Hosanna; bannit ta ree Israel ta cheet ayns ennym y Chiarn.</verse>
        <verse osisID='John.12.14'>As tra va Yeesey er gheddyn assyl aeg, varkee eh er: myr te scruit,</verse>
        <verse osisID='John.12.15'>Ny gow aggle, inneen Sion: cur-my-ner ta dty ree cheet, markiagh er lhiy assyl.</verse>
        <verse osisID='John.12.16'>Ny reddyn shoh cha hoig e ostyllyn ec y toshiaght: agh tra va Yeesey er ny ghloyraghey, eisht chooinee ad dy row ny reddyn shoh scruit jeh, as dy row ad er n'yannoo ny reddyn shoh rish.</verse>
        <verse osisID='John.12.17'>Ren y pobble er-y-fa shen va marish, tra deie eh er Lazarus ass yn oaie, as tra hrog eh eh veih ny merriu feanish y ymmyrkey.</verse>
        <verse osisID='John.12.18'>Er-yn-oyr shoh va'n pobble myrgeddin er gholl magh ny whail, son dy geayll ad dy row eh er n'yannoo yn mirril shoh.</verse>
        <verse osisID='John.12.19'>Dooyrt ny Phariseeyn er-y-fa shen nyn mast' oc hene, Nagh vaik shiu, nagh vaardee shiu monney? cur-my-ner ta'n seihll er gholl geiyrt er.</verse>
        <verse osisID='John.12.20'>As va shiartanse dy Ghreekyn nyn mast' oc, v'er jeet seose dy chur ooashley ec y feailley:</verse>
        <verse osisID='John.12.21'>Haink ad shoh er-y-fa shen gys Philip, va veih Bethsaida ayns Galilee, as ghuee ad er, gra, Vainshter, veagh shin booiagh dy akin Yeesey.</verse>
        <verse osisID='John.12.22'>Haink Philip as dinsh eh da Andreays, as reesht dinsh Andreays as Philip shoh da Yeesey.</verse>
        <verse osisID='John.12.23'>Eshyn shynney lesh e vioys, caillee eh eh: agh eshyn nagh vel soiaghey jeh e vioys 'sy theihll shoh, freillee eh eh gys y vea veayn.</verse>
        <verse osisID='John.12.24'>Dy firrinagh firrinagh ta mee gra riu, Mannagh vel y grine curnaght tuittym ayns y thalloo, as goll eig, te cummal ny un ghrine kinjagh: agh my te goll eig: te gymmyrkey magh  mooarane mess.</verse>
        <verse osisID='John.12.26'>My nee dooinney erbee mish y hirveish, lhig da geiyrt orrym; as y raad ta mish, shen y raad myrgeddin vees my harvaant: my nee dooinney erbee mish y hirveish, dasyn ver my Ayr onnor.</verse>
        <verse osisID='John.12.27'>Nish ta my annym seaghnit; as cre jir-ym? Ayr, saue mee veih'n oor shoh: agh er yn oyr shoh haink mee gys yn oor shoh.</verse>
        <verse osisID='John.12.28'>Ayr, cur gloyr da dty ennym hene. Eisht haink coraa veih niau, gra, Ta mee hannah er ghloyraghey eh, as nee'm eh y ghloyraghey reesht.</verse>
        <verse osisID='John.12.29'>Dooyrt y pobble er-y-fa shen va kionfenish, as cheayll yn coraa, dy nee taarnagh v'ayn- dooyrt feallagh elley, dy nee ainle ren loayrt rish.</verse>
        <verse osisID='John.12.30'>Dreggyr Yeesey ad, as dooyrt eh, Cha daink y coraa shoh er y choontey aym's, agh er y choontey euish.</verse>
        <verse osisID='John.12.31'>Nish ta briwnys y theihll shoh: nish vees prince y theihll shoh er ny hilgey magh.</verse>
        <verse osisID='John.12.32'>As my veem's er my hroggal seose jeh'n thalloo, tayrn-ym dy chooilley ghooinney hym.</verse>
        <verse osisID='John.12.33'>(Shoh loayr eh, cowraghey liorish shen cre'n monney dy vaase v'eh dy hurranse)</verse>
        <verse osisID='John.12.34'>Dreggyr y pobble eh, Ta shin er chlashtyn ass y leigh, dy vel Creest tannaghtyn son dy bragh: as kys t'ou uss gra, dy vel y Mac dooinney dy ve troggit seose? quoi yn Mac dooinney shoh?</verse>
        <verse osisID='John.12.35'>Eisht dooyrt Yeesey roo, Foast tammylt beg ta'n soilshey meriu: shooill-jee choud as ta'n soilshey eu, er-aggle dy jig y dorraghys erriu: son cha vel fys echeysyn ta shooyll ayns y dorraghys c'raad t'eh goll.</verse>
        <verse osisID='John.12.36'>Choud as ta soilshey eu, cred-jee ayns y toilshey, dy vod shiu ve nyn gloan jeh'n toilshey. Ny goan shoh loayr Yeesey, as jimmee eh roish, as dollee eh eh-hene voue.</verse>
        <verse osisID='John.12.37'>Agh ga dy ren eh whilleen mirril kiongoyrt roo, foast cha chred ad ayn:</verse>
        <verse osisID='John.12.38'>As shen myr va goan Esaias y phadeyr cooilleenit, Hiarn, quoi ta er chredjal yn goo ain ? as quoi gys ta roih yn Chiarn er ve soilshit?</verse>
        <verse osisID='John.12.39'>Shen-y-fa cha voddagh ad credjal, rere myr dooyrt Esaias ayns ynnyd elley.</verse>
        <verse osisID='John.12.40'>T'eh er lhiggey lhieu dolley ny sooillyn oc, as creoghey nyn gree; nagh vaikagh ad lesh nyn sooillyn, as nagh doigagh ad lesh nyn gree, dy beagh ad er nyn jyndaa, as dy jinnin ad y lheihys.</verse>
        <verse osisID='John.12.41'>Ny reddyn shoh loayr Esaias, tra honnick eh e ghloyr as loayr eh jeh.</verse>
        <verse osisID='John.12.42'>Ny-yeih mastey ny eer ard-reiltee ren ymmodee credjal ayn; agh kyndagh rish ny Phariseeyn cha ghow ad rish, er-aggle, dy beagh ad er ny ghiarey-magh veih yn agglish.</verse>
        <verse osisID='John.12.43'>Son v'ad ny s'aggindee er moylley gheiney, ny moylley Yee.</verse>
        <verse osisID='John.12.44'>Hrog Yeesey seose e choraa as dooyrt eh, Eshyn ta credjal aynym's, cha nee aynym's t'eh credjal, agh aynsyn t'er my choyrt.</verse>
        <verse osisID='John.12.45'>As eshyn ta dy my akin, t'eh fakin eshyn t'er my choyrt.</verse>
        <verse osisID='John.12.46'>Ta mish er jeet my hoilshey gys y theihll, quoi-erbee nee credjal aynym's nagh jean eh tannaghtyn ayns y dorraghys</verse>
        <verse osisID='John.12.47'>As my ta dooinney erbee ta clashtyn, as nagh vel freayll my ghoan, cha vel mish dy vriwnys eh: son cha daink mee dy vriwnys y seihll, agh dy hauail y seihll.</verse>
        <verse osisID='John.12.48'>Eshyn ta soiaghey beg jeem's, as nagh vel goaill rish my ghoan, ta shen echey ta dy vriwnys eh: eer yn goo ta mish er loayrt, nee shen y vriwnys eh ec y laa jerrinagh.</verse>
        <verse osisID='John.12.49'>Son cha vel mish er loayrt jee'm pene; agh yn Ayr t'er my choyrt, eshyn hug sarey dou, cre v'orrym dy ghra, as cre lhisin loayrt.</verse>
        <verse osisID='John.12.50'>As ta fys aym dy vel yn sarey echeysyn yn vea dy bragh beayn: cre-erbee er-y-fa shen ta mee dy loayrt, she myr ta'n Ayr er ghra rhym, eer myr shen ta mee loayrt.</verse>
      </chapter>
      <chapter osisID='John.13'>
        <verse osisID='John.13.1'>NISH, roish feailley ny Caisht, as fys ec Yeesey, dy row yn oor echey er jeet, tra v'eh dy gholl ass y theihll shoh gys yn Ayr, myr v'eh graihagh er e vooinjer hene, va ayns y theihll, hug eh graih daue gys y jerrey.</verse>
        <verse osisID='John.13.2'>As myr v'ad gee nyn shibber (va'n drogh-spyrryd nish er choyrt eh ayns cree Yuaase Iscariot mac Simon, dy vrah eh)</verse>
        <verse osisID='John.13.3'>Va fys ec Yeesey dy row yn Ayr er chur dy chooilley nhee ayns ny laueyn echey, as dy nee veih Jee haink eh, as dy nee gys Jee v'eh goll,</verse>
        <verse osisID='John.13.4'>Dirree eh veih shibber, as hug eh jeh e gharmadyn, as ghow eh aanrit, as chryss eh eh mysh hene.</verse>
        <verse osisID='John.13.5'>Eisht hug eh ushtey ayns saagh, as ren eh toshiaght dy niee cassyn e ostyllyn, as dy rubbey ad lesh yn aanrit va ec e chryss.</verse>
        <verse osisID='John.13.6'>Eisht haink eh gys Simon Peddyr: as dooyrt eshyn rish, Hiarn, vel uss son niee my chassyn's?</verse>
        <verse osisID='John.13.7'>Dreggyr Yeesey as dooyrt eh rish, Cre ta mee dy yannoo cha vel oo toiggal nish; agh bee toiggal ayd jeh ny-yei shoh.</verse>
        <verse osisID='John.13.8'>Dooyrt Peddyr rish, My chassyn's cha niee oo dy bragh. Dreggyr Yeesey eh, mannagh nieeyms oo, cha vod ayrn erbee ve ayd marym.</verse>
        <verse osisID='John.13.9'>Dooyrt Simon Peddyr rish, Hiarn, cha nee ynrycan eisht my chassyn, agh myrgeddin my laueyn, as my chione.</verse>
        <verse osisID='John.13.10'>Dooyrt Yeesey rish, Eshyn ta nieet, cha vel feme echey agh dy niee e chassyn, as t'eh glen ooilley harrish: as ta shiuish glen, agh cha vel shiu ooilley myr shen.</verse>
        <verse osisID='John.13.11'>Son va fys echey quoi va ry-hoi y vrah eh: shen-y-fa dooyrt eh, Cha vel shiu ooilley glen.</verse>
        <verse osisID='John.13.12'>Myr shen erreish da v' er niee ny cassyn oc, as tra v'eh er ghoaill e gharmadyn, as er hoie sheese reesht, dooyrt eh roo, Vel fys eu cre ta mee er n'yannoo riu?</verse>
        <verse osisID='John.13.13'>Ta shiu genmys mish nyn Mainshter, as Chiarn: as ta shiu gra dy mie; son she shen mee.</verse>
        <verse osisID='John.13.14'>My ta mish eisht yn Chiarn as y Mainshter eu er niee nyn gassyn, lhisagh shiuish myrgeddin yn derrey yeh eu cassyn y jeh elley y niee.</verse>
        <verse osisID='John.13.15'>Son ta mish er chur diu sampleyr; shiuish dy yannoo myr ta mish er n'yannoo riu.</verse>
        <verse osisID='John.13.16'>Dy firrinagh firrinagh ta mee gra riu, Cha vel y charvaant ny syrjey na e hiarn, ny eshyn t'er ny choyrt, ny syrjey na eshyn ren y choyrt eh.</verse>
        <verse osisID='John.13.17'>My ta fys eu er ny reddyn shoh, s'maynrey vees shiu my nee shiu ad y yannoo.</verse>
        <verse osisID='John.13.18'>Cha vel mee loayrt j'iu ooilley; ta fys aym quoi ta mee er reih: agh dy vod y scriptyr ve cooilleenit, T'eshyn ta gee arran marym, er hroggal e voyn m'oi.</verse>
        <verse osisID='John.13.19'>Nish ta mee ginsh diu ro-laue, tra hig eh gy-kione, dy vod shiu credjal dy nee mish eh.</verse>
        <verse osisID='John.13.20'>Dy firrinagh firrinagh ta mee gra riu Eshyn ta jannoo soiagh jeh quoi-erbee ta mee dy choyrt, t'eh jannoo soiagh jeem's: as eshyn ta soiaghey jeem's, t'eh soiaghey jehsyn t'er my choyrt.</verse>
        <verse osisID='John.13.21'>Tra va Yeesey er ghra shoh, v'eh seaghnit ayns e spyrryd, as dymmyrk eh feanish, as dooyrt eh, Dy firrinagh firrinagh ta mee gra riu, dy jean fer jiuish mish y vrah.</verse>
        <verse osisID='John.13.22'>Eisht yeeagh ny ostyllyn er y cheilley ayns ourys quoi er v'eh cheet.</verse>
        <verse osisID='John.13.23'>Nish va ny lhie er oghrish Yeesey, fer jeh e ostyllyn bynney lesh.</verse>
        <verse osisID='John.13.24'>Chrie Simon Peddyr er-y-fa shen er, eh dy enaght quoi er v'eh cheet.</verse>
        <verse osisID='John.13.25'>Myr v'eh eisht ny lhie rish oghrish Yeesey, dooyrt eh rish, Hiarn, quoi eh?</verse>
        <verse osisID='John.13.26'>Dreggyr Yeesey, She eshyn eh da verym greme dy arran, tra vee'm er hummey eh. As tra v'eh er hummey yn greme, hug eh eh da Yuaase Iscariot mac Simon.</verse>
        <verse osisID='John.13.27'>As lurg y greme, hie yn drogh-spyrryd stiagh ayn. Eisht dooyrt Yeesey rish, Shen t'ou dy yannoo, jean eh dy tappee.</verse>
        <verse osisID='John.13.28'>Nish cha row fys ec dooinney jeu ec y voayrd cre'n-fa loayr eh shoh rish.</verse>
        <verse osisID='John.13.29'>Son heill paart, er-yn-oyr dy nee ec Yuaase va'n sporran, dy row Yeesey er ghra rish Kionnee ny vees mayd feme cour y feailley: ny eh dy chur jeirk da ny boghtyn.</verse>
        <verse osisID='John.13.30'>Erreish da eisht v'er n'ghoaill y greme dy arran, hie eh chelleeragh magh: as va'n oie ayn.</verse>
        <verse osisID='John.13.31'>Shen-y-fa erreish da v'er n'gholl magh, dooyrt Yeesey, Nish ta'n Mac dooinney er ny ghloyraghey, as ta Jee er ny ghloyraghey ayn.</verse>
        <verse osisID='John.13.32'>My ta Jee er ny ghloyraghey ayn, nee Jee myrgeddin eshyn y ghloyraghey ayn hene, as nee eh dy gerrit eh y ghloyraghey.</verse>
        <verse osisID='John.13.33'>Chloan veggey, foast tammylt beg ta mish meriu. Nee shiu my hirrey: as myr dooyrt mee rish ny Hewnyn, Raad ta mish goll, cha vod shiuish cheet; myr shen ta mec nish gra riuish.</verse>
        <verse osisID='John.13.34'>Sarey noa ta mee dy choyrt diu, Shiu dy ve graihagh yn derrey yeh er y jeh elley; myr ta mish er ve graihagh erriuish dy der shiuish myrgeddin graih yn derrey yeh da'n jeh elley.</verse>
        <verse osisID='John.13.35'>Liorish shoh vees fys ec dy chooilley ghooinney dy vel shiu gynsaghey voym's, my vees shiu graihagh yn derrey yeh er y jeh elley.</verse>
        <verse osisID='John.13.36'>Dooyrt Simon Peddyr rish, Hiarn, c'raad t'ou goll? Dreggyr Yeesey eh, Raad ta mee goll, cha vod oo geiyrt orrym nish; agh eiyree oo orrym ny lurg shoh.</verse>
        <verse osisID='John.13.37'>Dooyrt Peddyr rish, Hiarn, cre'n-fa nagh voddym geiyrt ort nish? scarrym rish my vioys er dty ghraih.</verse>
        <verse osisID='John.13.38'>Dreggyr Yeesey eh, Jean oo scarrey rish dty vioys er my ghraih's? Dy firrinagh firrinagh ta mee gra rhyt, Nagh jean y kellagh gerrym, derrey obbys oo mish three keayrtyn.</verse>
      </chapter>
      <chapter osisID='John.14'>
        <title>Nagh vel oo credjal dy vel mish ayns yn Ayr, as yn Ayr aynym's? ny goan ta mish dy loayrt riu, cha vel mee loayrt jee'm pene: agh yn Ayr ta tannaghtyn aynym, eshyn ta jannoo ny obbraghyn.</title>
        <verse osisID='John.14.1'>NY lhig da'n cree eu ve seaghnit:. ta shiu credjal ayns Jee, cred-jee myrgeddin aynym's.</verse>
        <verse osisID='John.14.2'>Ayns thie my Ayrey ta ymmodee ynnydyn-vaghee; dy beagh eh er aght elley, veign er n'insh diu: ta mee goll dy yannoo aarloo ynnyd er nyn son.</verse>
        <verse osisID='John.14.3'>As my hem's dy yannoo aarloo ynnyd er nyn son, hig-ym reesht, as goym shiu hym pene, raad ta mish dy vod shiuish ve myrgeddin.</verse>
        <verse osisID='John.14.4'>As ta fys eu cre'n raad ta mee goll, as shione diu yn raad.</verse>
        <verse osisID='John.14.5'>Dooyrt Thomase rish, Hiarn, cha s'ain cre'n raad t'ou goll, as kys oddys enney y ve ain er y raad?</verse>
        <verse osisID='John.14.6'>Dooyrt Yeesey rish, Mish y raad, yn irriney, as y vea: cha vel dooinney erbee cheet gys yn Ayr, agh lioryms.</verse>
        <verse osisID='John.14.7'>Dy beagh enney er ve eu orrym's, veagh enney eu er my Ayr myrgeddin: as nish ta enney eu er, as ta shiu er vakin eh.</verse>
        <verse osisID='John.14.8'>Dooyrt Philip rish, Hiarn, jeeagh dooin yn Ayr, as s'lioar dooin eh.</verse>
        <verse osisID='John.14.9'>Dooyrt Yeesey rish, Vel mish er ve choud shen meriu, as nagh nione dhyt's mee foast, Philip? eshyn t'er n'akin mish, t'eh er vakin yn Ayr; as kys t'ou uss gra eisht, Jeeagh dooin yn Ayr?    l</verse>
        <verse osisID='John.14.11'>Cred-jee mish, dy vel mee ayns yn Ayr, as yn Ayr aynym's: er-nonney cred-jee mee er graih ny eer obbraghyn.</verse>
        <verse osisID='John.14.12'>Dy firrinagh firrinagh ta mee gra riu, Eshyn ta credjal aynym's, ny obbraghyn ta mish dy yannoo nee eshyn myrgeddin, as obbraghyn smoo na ad shoh nee eh; er-y-fa dy vel mish goll roym gys my Ayr.</verse>
        <verse osisID='John.14.13'>As cre-erbee nee shiu y hirrey ayns yn ennym aym's, shen neem's y yannoo, dy vod yn Ayr v'er ny ghloyraghey ayns y Mac.</verse>
        <verse osisID='John.14.14'>My hirrys shiu nhee erbee ayns yn ennym aym's, nee'm eh y yannoo.</verse>
        <verse osisID='John.14.15'>My ta shiu graihagh orrym's, freill jee my annaghyn.</verse>
        <verse osisID='John.14.16'>As guee-yms gys yn Ayr, as ver eh hiu Fer-gerjagh elley dy hannaghtyn meriu son dy bragh.</verse>
        <verse osisID='John.14.17'>Eer Spyrryd ny firriney, nagh vod y seihll goaill-rish, er-y-fa nagh vel ad dy akin eh, as nagh nione daue eh: agh shione diuish eh, son t'eh tannaghtyn meriu, as bee eh ayndiu.</verse>
        <verse osisID='John.14.18'>Cha vaag-ym shiu gyn gerjagh; higyms hiu.</verse>
        <verse osisID='John.14.19'>Foast tammylt beg, as cha vel y seihll dy my akin ny smoo; agh ta shiuish dy my akin: er-yn-oyr dy vel mish bio, bee shiuish bio myrgeddin.</verse>
        <verse osisID='John.14.20'>Ayns y laa shen vees fys eu dy vel mish ayns my Ayr, as shiuish aynym's, as mish ayndiuish.</verse>
        <verse osisID='John.14.21'>Eshyn ta my annaghyn's echey, as ta freayll ad, eshyn eh ta graihagh orrym's: as eshyn ta graihagh orrym, ver my Ayr graih da, as ver-yms graih da, as soilshee-ym mee hene da.</verse>
        <verse osisID='John.14.22'>Dooyrt Yuaase rish, cha nee Iscariot, Hiarn, kys te dy jean oo oo-hene y hoilshaghey dooinyn, as cha nee da'n seihll?</verse>
        <verse osisID='John.14.23'>Dreggyr Yeesey as dooyrt eh rish, My ta dooinney graihagh orrym, freillee eh my ghoan: as ver my Ayr graih da, as hig mayd huggey, as nee mayd tannaghtyn marish.</verse>
        <verse osisID='John.14.24'>Eshyn nagh vel graihagh orrym's, cha vel eh freayll my ghoan: as y goo ta shiu dy chlashtyn, cha nee lhiam's eh, agh goo yn Ayr t'er my choyrt.</verse>
        <verse osisID='John.14.25'>Ny reddyn shoh ta mee er loayrt riu, choud's ta mee foast meriu.</verse>
        <verse osisID='John.14.26'>Agh nee Fer-ny-gherjagh, ta shen, yn Spyrryd Noo, eh nee yn Ayr y choyrt ayns yn ennym aym's, gynsaghey diu dy chooilley nhee, as tayrnee eh dy chooilley nhee gys nyn gooinaghtyn, cre-erbee ta mish er ghra riu.</verse>
        <verse osisID='John.14.27'>Shee ta mee dy aagail meriu, my hee ta mee dy choyrt diu: cha nee myr ta'n seihll coyrt, ta mish dy choyrt eh diu. Ny lhig da'n cree eu ve seaghnit, chamoo lhig da aggle y ve er.</verse>
        <verse osisID='John.14.28'>Ta shiu er chlashtyn kys dooyrt mee riu, Ta mee goll roym, as cheet reesht hiu. Dy beagh shiu graihagh orrym, ghoghe shiu boggey, er-y-fa dy dooyrt mee, Ta mee goll roym gys my Ayr: son ta my Ayr ny syrjey na mish.</verse>
        <verse osisID='John.14.29'>As nish ta mee er n'insh diu ro-laue, tra hig eh gy-kione, dy vod shiu credjal</verse>
        <verse osisID='John.14.30'>Veih shoh magh cha loayr-ym cooidvooar riu: son ta prince y theihll shoh cheet, as cha vel nhee erbee echey aynym's.</verse>
        <verse osisID='John.14.31'>Agh dy vod fys y ve ec y theihll dy vel mish graihagh er yn Ayr; as myr hug yn Ayr sarey dou, myr shen ta mee jannoo. Trog-jee erriu, lhig dooin goll roin.</verse>
      </chapter>
      <chapter osisID='John.15'>
        <verse osisID='John.15.1'>NISH y billey-feeyney firrinagh, as my Ayr yn eirinnagh.</verse>
        <verse osisID='John.15.2'>Dy chooilley vanglane aynym's nagh vel gymmyrkey mess, t'eh dy ghoaill ersooyl: as dy chooilley vanglane ta gymmyrkey mess, t'eh dy phollal, dy vod eh ve ny s'messoil.</verse>
        <verse osisID='John.15.3'>Nish ta shiuish glen trooid y goo ta mish er loayrt riu.</verse>
        <verse osisID='John.15.4'>Jean-jee tannaghtyn aynym's, as mish ayndiuish. Myr nagh vod y banglane mess y ymmyrkey jeh hene, mannagh vel eh tannaghtyn ayns y villey-feeyney: chamoo oddys shiuish, mannagh jean shiu tannaghtyn aynym's.</verse>
        <verse osisID='John.15.5'>Mish y billey-feeyney, shiuish ny banglaneyn: eshyn ta tannaghtyn aynym's, as mish aynsyn, t'eh shoh cur magh mooarane mess: son scarrit voym's cha vod shiu jannoo monney dy vie.</verse>
        <verse osisID='John.15.6'>Mannagh vel dooinney tannaghtyn aynym's t'eh tilgit magh myr banglane, as t'eh fioghey; as t'ad dyn deiy as dyn dilgey ad ayns yn aile, as t'ad er nyn lostey.</verse>
        <verse osisID='John.15.7'>My nee shiu tannaghtyn aynym's, as my ghoan's tannaghtyn ayndiuish, shirree shiu cre sailliu, as bee eh jeant er nyn son.</verse>
        <verse osisID='John.15.8'>Liorish shoh ta my Ayr er ny ghloyraghey, shiu dy chur magh lane mess, as shoh myr vees shiu ny ynseydee aym's.</verse>
        <verse osisID='John.15.9'>Myr ta'n Ayr graihagh orrym's, myr shen ta mish er ve graihagh erriuish: jean-jee tannaghtyn ayns y ghraih aym's.</verse>
        <verse osisID='John.15.10'>My nee shiu my annaghyn y reayll, nee shiu tannaghtyn ayns my ghraih: eer myr ta mish er vreayll annaghyn my Ayrey, as tannaghtyn ayns y ghraih echeysyn.</verse>
        <verse osisID='John.15.11'>Ny goan shoh ta mee er loayrt riu, dy vod y boggey aym's ve er-mayrn ayndiu, as dy vod y boggey euish v'er ny yannoo magh.</verse>
        <verse osisID='John.15.12'>Shoh my harey, Shiu dy chur graih yn derrey yeh da'n jeh elley, myr ta mish er ve graihagh erriuish.</verse>
        <verse osisID='John.15.13'>Graih smoo na shoh cha vel ec dooinney erbee, na dooinney dy scarrey rish e vioys son e chaarjyn.</verse>
        <verse osisID='John.15.14'>She my chaarjyn shiuish, my nee shiu ny ta mish dy harey diu.</verse>
        <verse osisID='John.15.15'>Veih shoh magh cha vel mee dy enmys shiu sharvaantyn; son cha vel fys ec y charvaant, cre ta e hiarn dy yannoo: agh ta mee er n'enmys shiu caarjyn; son dy chooilley nhee ta mee er chlashtyn veih my Ayr, ta mee er hoilshaghey diuish.</verse>
        <verse osisID='John.15.16'>Cha vel shiuish er my reih, agh ta mish er reih shiuish, as er chur shiu ayns pooar, dy vod shiu goll magh as mess y ymmyrkey, as dy vod y mess eu ve beayn: cre erbee nee shiu y hirrey er yn Ayr ayns yn ennym aym's, dy vod eh y chur diu eh.</verse>
        <verse osisID='John.15.17'>Ny reddyn shoh ta mish dy harey diu, dy vod shiu ve graihagh yn derrey yeh er y jeh elley.</verse>
        <verse osisID='John.15.18'>My ta dwoaie ec y seihll erriu, ta fys eu dy dug eh dwoaie dooys hoshiaght.</verse>
        <verse osisID='John.15.19'>Dy beagh shiuish jeh'n theihll, veagh y seihll graihagh er e vooinjer hene: agh son nagh vel shiu jeh'n theihll, agh dy vel mish er reih shiu ass y theihll, shen-y-fa ta dwoaie ec y theihll erriu.</verse>
        <verse osisID='John.15.20'>Cooinee-jee er y raa loayr mish riu, Cha vel y charvaant ny syrjey na e hiarn. My t'ad er n'yannoo tranlaase orrym's, nee ad myrgeddin tranlaase erriuish: my t'ad er vreayll my ghoan's, freillee ad ny goan euish myrgeddin.</verse>
        <verse osisID='John.15.21'>Agh dy chooilley nhee jeu shoh nee ad riu kyndagh rish yn ennym aym's, er-y-fa nagh vel enney oc ersyn t'er my choyrt.</verse>
        <verse osisID='John.15.22'>Mannagh beign's er jeet as er loayrt roo, cha beagh peccah er ve oc: agh nish cha vel leshtal oc son nyn beccah.</verse>
        <verse osisID='John.15.23'>Eshyn ta dwoaie echey orrym's, ta dwoaie echey er my Ayr myrgeddin.</verse>
        <verse osisID='John.15.24'>Mannagh beign's er n'yannoo nyn mast' oc lheid ny obbraghyn as nagh ren rieau dooinney erbee elley, cha beagh peccah er ve oc: agh nish t'ad er vakin, as er chur dwoaie chammah dooys as da my Ayr.</verse>
        <verse osisID='John.15.25'>Agh ta shoh, dy vod y raa ve cooilleenit ta scruit ayns y leigh oc, Hug ad dwoaie dou gyn oyr.</verse>
        <verse osisID='John.15.26'>Agh tra vees Fer-ny-gherjagh er jeet, eh ver-yms hiu veih yn Ayr, ta shen, Spyrryd ny firriney, ta cheet magh veih yn Ayr, nee eh feanish y ymmyrkey jeem's.</verse>
        <verse osisID='John.15.27'>As nee shiuish myrgeddin feanish y ymmyrkey, er-y-fa dy vel shiu er ve marym er-dyn toshiaght.</verse>
      </chapter>
      <chapter osisID='John.16'>
        <verse osisID='John.16.1'>NY goan shoh ta mee er loayrt riu, son nagh bee nyn gredjue er ny lhaggaghey.</verse>
        <verse osisID='John.16.2'>Ver ad shiu magh ass ny kialteenyn: as ta'n oor cheet, quoi-erbee varrys shiu, dy smooinee eh dy bee eh shirveish Jee.</verse>
        <verse osisID='John.16.3'>As ny reddyn shoh nee ad riu, er-yn-oyr nagh vel enney oc er yn Ayr, ny orrym's.</verse>
        <verse osisID='John.16.4'>Agh ny reddyn shoh ta mish er n'insh diu, tra hig yn earish, dy vod shiu cooinaghtyn dy dinsh mee diu jeu. As ny goan shoh cha loayr mee riu ec y toshiaght, er-y-fa dy row mee meriu.</verse>
        <verse osisID='John.16.5'>Agh nish ta mee goll roym huggeysyn t'er my choyrt, as cha vel fer j'iu fenaght jee'm c'raad t'ou goll?</verse>
        <verse osisID='John.16.6'>Agh er-yn-oyr dy vel mee er ghra ny reddyn shoh riu, ta trimshey er lhieeney ny creeaghyn eu.</verse>
        <verse osisID='John.16.7'>Ny-yeih ta mish ginsh diu yn irriney; Te ymmyrchagh er nyn son mish dy gholl roym: son mannagh jem roym, cha jig Fer ny-gherjagh hiu; agh my hem's roym, verym hiu eh.</verse>
        <verse osisID='John.16.8'>As tra vees eh er jeet, nee eh yn seihll y gheyrey mychione peccah, as cairys, as briwnys:</verse>
        <verse osisID='John.16.9'>Mychione peccah, son nagh vel ad credjal aynym's;</verse>
        <verse osisID='John.16.10'>Mychione cairys, son dy vel mee goll roym gys yn Ayr, as nagh vaik shiu mee arragh;</verse>
        <verse osisID='John.16.11'>Mychione briwnys, son dy vel prince y theihll shoh er ny vriwnys.</verse>
        <verse osisID='John.16.12'>Shimmey red ta aym's foast dy ghra riu, agh cha vod shiu ad y ymmyrkey nish.</verse>
        <verse osisID='John.16.13'>Agh tra hig eshyn, Spyrryd ny firriney, leeidee eh shiu gys dy chooilley irrinys: son cha loayr eh jeh hene, agh cre-erbee nee eh y chlashtyn, shen loayrys eh; as soilshee eh diu reddyn ta ry-heet.</verse>
        <verse osisID='John.16.14'>Nee eh mish y ghloyraghey: son yiow eh jeh ny ta lhiam's as soilshee eh diuish eh.</verse>
        <verse osisID='John.16.15'>Ta dy chooilley nhee t'ec yn Ayr lhiam's: shen-y-fa dooyrt mee, dy gow eh jeh ny ta lhiam's, as dy soilshee eh diuish eh.</verse>
        <verse osisID='John.16.16'>Tammylt beg as cha vaik shiu mee: as reesht, tammylt beg, as hee shiu mee, er-y-fa dy vel mee goll roym gys yn Ayr.</verse>
        <verse osisID='John.16.17'>Eisht dooyrt paart jeh e ostyllyn eddyr ad-hene, Cre shoh t'eh dy ghra rooin, Tammylt beg as cha vaik shiu mee: as reesht, tammylt beg, as hee shiu mee: as, Er-yn-oyr dy vel mee goll roym gys yn Ayr?</verse>
        <verse osisID='John.16.18'>Dooyrt ad er-y-fa shen, Cre shoh t'eh dy ghra, Tammylt beg? cha s'ain cre t'eh dy ghra.</verse>
        <verse osisID='John.16.19'>Nish va fys ec Yeesey dy row ad aignagh dy enaght jeh, as dooyrt eh roo, Vel shiu briaght nyn mast' eu hene, er-y-fa dy dooyrt mee, Tammylt beg, as cha vaik shiu mee: as reesht, tammylt beg as hee shiu mee?</verse>
        <verse osisID='John.16.20'>Dy firrinagh firrinagh ta mee gra riu, Dy jean shiuish keayney as dobberan, agh nee yn seihll boggey y ghoaill: as bee shiuish trimshagh, agh bee yn trimshey eu er ny hyndaa gys boggey.</verse>
        <verse osisID='John.16.21'>Ta ben, tra t'ee er-troailt, as trimshey eck, er-yn-oyr dy vel yn oor eck er jeet: agh cha leah as t'ee er ny livrey jeh'n lhiannoo, cha vel ee ny sodjey cooinaghtyn er yn angaish, son boggey dy vel dooinney er ny ruggey gys y theihll.</verse>
        <verse osisID='John.16.22'>As ta nish er-y-fa shen trimshey euish: agh hee-yms shiu reesht, as gowee yn cree eu boggey, as y boggey eu cha gow dooinney erbee veue.</verse>
        <verse osisID='John.16.23'>As ayns y laa shen cha jean shiu nhee erbee y enaght jeem's: Dy firrinagh firrinagh ta mee gra riu, Cre-erbee hirrys shiu er yn Ayr ayns yn ennym aym's, ver eh diu eh.</verse>
        <verse osisID='John.16.24'>Cha vel shiu foast er hirrey nhee erbee ayns yn ennym aym's shir-jee as yiow shiu, dy vod y boggey eu v'er ny yannoo magh.</verse>
        <verse osisID='John.16.25'>Ny reddyn shoh ta mee er loayrt riu ayns coraaghyn-dorraghey: agh ta'n traa cheet tra nagh loayrym riu ny smoo ayns coraaghyn-dorraghey, agh soilshee-ym diu dy foshlit jeh'n Ayr.</verse>
        <verse osisID='John.16.26'>Ayns y laa shen nee shiu geearree ayns y ennym aym's: as cha vel mee gra riu, dy guee-ym gys yn Ayr er nyn son:</verse>
        <verse osisID='John.16.27'>Son ta'n Ayr hene graihagh erriu, er-y-fa dy vel shiuish er ve graihagh orrym's, as dy chred shiu dy daink mee magh veih Jee.</verse>
        <verse osisID='John.16.28'>Haink mee magh veih'n Ayr, as ta mee er jeet gys y theihll: reesht, ta mee faagail y seihll, as goll roym gys yn Ayr.</verse>
        <verse osisID='John.16.29'>Dooyrt e ostyllyn rish, Cur-my-ner, nish t'ou loayrt dy foshlit, as cha vel oo loayrt coraa-dorraghey erbee.</verse>
        <verse osisID='John.16.30'>Nish ta shin shickyr dy vel fys ayd er dy chooilley nhee, as nagh vel feme ayd dooinney erbee dy enaght jeed: liorish shoh ta shin credjal dy daink oo magh veih Jee.</verse>
        <verse osisID='John.16.31'>Dreggyr Yeesey ad, Vel shiu nish credjal?</verse>
        <verse osisID='John.16.32'>Cur-my-ner ta'n oor cheet, as eer nish er jeet, dy bee shiu er nyn skeayley dy chooilley ghooinney gys e ynnyd hene, as dy vaag shiu mish my lomarcan: as foast cha vel mee my lomarcan, er-y-fa dy vel yn Ayr marym.</verse>
        <verse osisID='John.16.33'>Ny reddyn shoh ta mee er loayrt riu, aynym's dy vod shee y ve eu. Ayns y theihll vees seaghyn eu: agh bee-jee dy yien mie, ta mish er gheddyn barriaght er y theihll.</verse>
      </chapter>
      <chapter osisID='John.17'>
        <verse osisID='John.17.1'>NY goan shoh loayr Yeesey; as hrog eh seose e hooillyn gys niau, as dooyrt eh, Ayr, ta'n oor er jeet; jean dty Vac y ghloyraghey, dy vod dty Vac myrgeddin uss y ghloyraghey.</verse>
        <verse osisID='John.17.2'>Myr t'ou er chur da pooar harrish ooilley sheelnaue, dy vod eh yn vea veayn y choyrt da whilleen as t'ou er chur da.</verse>
        <verse osisID='John.17.3'>As shoh yn vea veayn, tushtey y ve oc jeed's yn ynrycan Jee firrinagh, as jeh Yeesey Creest t'ou uss er choyrt.</verse>
        <verse osisID='John.17.4'>Ta mee er ghloyraghey oo er y thalloo: ta mee er chooilleeney yn obbyr hug oo dou dy yannoo.</verse>
        <verse osisID='John.17.5'>As nish, O Ayr, jean mish y ghloyraghey mayrt hene, lesh y ghloyr v'aym mayrt roish my row seihll ayn.</verse>
        <verse osisID='John.17.6'>Ta mee er hoilshaghey dty ennym gys ny deiney hug oo dou ass y theihll: lhiat's ad, as hug oo ad dooys; as t'ad er vreayll dty ghoo.</verse>
        <verse osisID='John.17.7'>Nish t'ad er hoiggal dy nee void's ta dy chooilley nhee t'ou er choyrt dou.</verse>
        <verse osisID='John.17.8'>Son hug mish dauesyn ny goan hug uss dooys; as t'ad er ghoaill huc hene ad, as er hoiggal ayns shickyrys dy daink mee magh voids, as t'ad er chredjal dy ren oo my choyrt.</verse>
        <verse osisID='John.17.9'>Ta mee guee ort er nyn son: cha vel mee guee son theihll, agh er ny son ocsyn t'ou er choyrt dou, son she lhiat hene ad.</verse>
        <verse osisID='John.17.10'>As ta ooilley ny ta lhiam's lhiat's, as ny ta lhiat's lhiam's, as ta mee er my ghloyraghey ayndoo.</verse>
        <verse osisID='John.17.11'>As nish cha vel mish dy ve ny sodjey ayns y theihll, agh t'ad shoh ayns y theihll, as ta mish cheet hood's. Ayr chasherick, freill trooid dty ennym hene adsyn t'ou er chur dou, dy vod adsyn ve unnane, myr ta shinyn unnane.</verse>
        <verse osisID='John.17.12'>Choud as va mee maroo ayns y theihll, dreill mee ad ayns dty ennym's: adsyn hug oo dou dreill mee, as cha vel unnane oc caillit, mannagh vel mac y toyrt-mow: dy voddagh yn scriptyr ve cooilleenit.</verse>
        <verse osisID='John.17.13'>As nish ta mee cheet hood's, as ny reddyn shoh ta mee dy loayrt ayns y theihll, dy vod y boggey aym's y ve oc jeant magh ayndoo hene.</verse>
        <verse osisID='John.17.14'>Ta mee er chur daue dty ghoo; as ta'n seihll er chur dwoaie daue, er-y-fa nagh vel ad jeh'n theihll, myr nagh vel mish jeh'n theihll.</verse>
        <verse osisID='John.17.15'>Cha vel mee guee ort dy ghoaill ad ass y theihll, agh oo dy reayll ad veih'n olk.</verse>
        <verse osisID='John.17.16'>Cha vel adsyn jeh'n theihll, myr nagh vel mish jeh'n theihll.</verse>
        <verse osisID='John.17.17'>Jean ad y chasherickey son dty irriney: dty ghoo she firrinys eh.</verse>
        <verse osisID='John.17.18'>Myr t'ou uss er my choyrt gys y theihll, myr shen ta mish myrgeddin er chur adsyn gys y theihll.</verse>
        <verse osisID='John.17.19'>As er y ghraih ocsyn ta mish dy chasherickey mee hene, dy vod adsyn myrgeddin v'er nyn gasherickey gys yn irriney.</verse>
        <verse osisID='John.17.20'>Chamoo ta mee guee er ny son oc shoh nyn lomarcan, agh myrgeddin er ny son ocsyn nee credjal aynym's trooid y goo oc.</verse>
        <verse osisID='John.17.21'>Dy vod ad ooilley ve unnane, myr t'ou uss ayr aynym's, as mish aynyd's; dy vod adsyn myrgeddin ve unnane ayninyn: dy vod y seihll credjal dy ren oo my choyrt.</verse>
        <verse osisID='John.17.22'>As y ghloyr hug uss dooys, ta mish er chur dauesyn: dy vod ad ve unnane, eer myr ta shinyn unnane.</verse>
        <verse osisID='John.17.23'>Mish ayndoosyn, as uss aynym's, dy vod ad ve jeant slane firrinagh ayns unnaneys, as dy vod fys ve ec y seihll dy vel oo er my choyrt, as dy vel oo er ve graihagh orroosyn, myr t'ou er ve graihagh orrym's</verse>
        <verse osisID='John.17.24'>Ayr, ta mee geearree adsyn t'ou er chur dou dy ve marym raad ta mee; dy vod ad fakin my ghloyr t'ou er chur dou: son t'ou er ve graihagh orrym's roish my row yn seihll er ny chroo.</verse>
        <verse osisID='John.17.25'>Ayr chairagh, cha ghow yn seihll tushtey jeed; agh ta tushtey er ve aym's jeed, as t'ad shoh er hoiggal dy vel oo er my choyrt.</verse>
        <verse osisID='John.17.26'>As ta mee er hoilshaghey daue dt'ennym's, as nee'm y hoilshaghey eh: dy vod y graih, liorish t'ou er ve graihagh orrym's, ve ayndoo, as mish ayndoosyn.</verse>
      </chapter>
      <chapter osisID='John.18'>
        <verse osisID='John.18.1'>TRA va Yeesey er loayrt ny goan shoh, hie eh magh marish e ostyllyn harrish y strooan Cedron, raad va garey, as hie eshyn as e ostyllyn stiagh ayn.</verse>
        <verse osisID='John.18.2'>As bione da Yuaase neesht va dy vrah eh, yn ynnyd: son boallagh Yeesey dy mennick taaghey yn voayl shen marish e ostyllyn.</verse>
        <verse osisID='John.18.3'>Hooar Yuaase eisht sheshaght dy gheiney, as sidooryn veih ny ard-saggyrtyn as ny Phariseeyn, as haink eh ayns shen lesh lonteyryn, as torchyn, as armyn.</verse>
        <verse osisID='John.18.4'>Va fys ec Yeesey er-y-fa shen er dy chooilley nhee harragh er, as hie eh magh, as dooyrt eh roo, Quoi ta shiu dy hirrey?</verse>
        <verse osisID='John.18.5'>Dreggyr ad eh, Yeesey dy Nazareth. Dooyrt Yeesey roo, Mish eh. As va Yuaase myrgeddin ren y vrah eh ny hassoo maroo.</verse>
        <verse osisID='John.18.6'>Cha leah eisht as v'eh er ghra roo, Mish eh, hie ad gour nyn drommey, as huitt ad gys y thalloo.</verse>
        <verse osisID='John.18.7'>Eisht denee eh jeu reesht, Quoi ta shiu dy hirrey? As dooyrt adsyn, Yeesey dy Nazareth.</verse>
        <verse osisID='John.18.8'>Dreggyr Yeesey, Ta mee er n'insh diu dy nee mish eh. My ta shiu er-y-fa shen dy my hirrey, lhig-jee daue shoh goll roue:</verse>
        <verse osisID='John.18.9'>Shoh myr va'n raa shen loayr eh cooilleenit, Jeusyn hug oo dou, cha vel mee er choayll unnane.</verse>
        <verse osisID='John.18.10'>Eisht va cliwe ec Simon Peddyr, as hayrn eh eh, as woaill eh fer-mooinjerey yn ard-saggyrt, as ghiare eh yn chleaysh jeh. Va ennym yn er-mooinjerey shen Malchus.</verse>
        <verse osisID='John.18.11'>Eisht dooyrt Yeesey rish Peddyr, Cur seose dty chliwe ayns y fine: yn cappan ta my Ayr er chur dou, nagh niu-ym eh?</verse>
        <verse osisID='John.18.12'>Eisht ghow yn cheshaght, as y captan, as fir-oik ny Hewnyn Yeesey, as chiangle ad eh.</verse>
        <verse osisID='John.18.13'>As hug ad lhieu ersooyl eh gys Annas hoshiaght (son v'eh shen ny ayr-'sy-leigh da Caiaphas, va ny ard-saggyrt yn vlein shen).</verse>
        <verse osisID='John.18.14'>Nish she Caiaphas v'er choyrlaghey ny Hewnyn, dy row eh ymmyrchagh un dooinney dy ve er  ny choyrt gy-baase son y pobble.</verse>
        <verse osisID='John.18.15'>As deiyr Simon Peddyr as ostyl elley er Yeesey. Yn ostyl shen va ainjys ec yn ard-saggyrt er, as hie eh stiagh marish Yeesey gys thie yn ard-saggyrt,</verse>
        <verse osisID='John.18.16'>Agh hass Peddyr ec y dorrys er cheu mooie. Eisht hie magh yn ostyl elley shen va ainjys ec yn ard-saggyrt er, as loayr eh reeish va currym y dorrys urree, as hug eh lesh stiagh  Peddyr.</verse>
        <verse osisID='John.18.17'>Eisht dooyrt y ven-aeg va currym y dorrys urree rish Peddyr, Nagh nee fer jeh eiyrtyssee yn dooinney shoh uss neesht? Dooyrt eshyn, Cha nee.</verse>
        <verse osisID='John.18.18'>As va ny sharvaantyn as ny fir-oik nyn shassoo ayns shen, ec aile geayil v'ad er n'yannoo (son ve feayr) as v'ad dyn jiow ad-hene.</verse>
        <verse osisID='John.18.19'>Denee yn ard-saggyrt eisht jeh Yeesey mychione e eiyrtyssee, as mychione yn ynsagh echey.</verse>
        <verse osisID='John.18.20'>Dreggyr Yeesey eh, Loayr mee dy foshlit rish y theihll: dynsee mee kinjagh ayns y cheeill, as ayns y chiamble, raad ta ny Hewnyn kinjagh taaghey, as dy follit cha vel mee er ghra nhee erbee</verse>
        <verse osisID='John.18.21'>Cre'n-fa t'ou fenaght jeem's? fenee jeusyn t'er my chlashtyn, cre ta mee er ghra roo: cur-my-ner ta fys ocsyn cre ta mee er ghra.</verse>
        <verse osisID='John.18.22'>As tra v'eh erreish ny goan shoh y loayrt woaill fer jeh ny fir-oik va ny hassoo ayns shen Yeesey lesh bass e laue, gra, Nee shen myr t'ou freggyrt yn ard-saggyrt?</verse>
        <verse osisID='John.18.23'>Dansoor Yeesey eh, My ta mee er loayrt dy olk, ymmyrk feanish jeh'n olk: agh my loayr mee dy mie, cre'n-fa woaill uss mee?</verse>
        <verse osisID='John.18.24'>(Nish va Annas er choyrt eh kianlt gys Caiaphas yn ard-saggyrt)</verse>
        <verse osisID='John.18.25'>As va Simon Peddyr ny hassoo as dy hiow eh-hene: dooyrt ad er-y-fa shen rish, Nagh nee fer jeh e eiyrtyssee uss neesht? Dob eh, as dooyrt eh, Cha nee.</verse>
        <verse osisID='John.18.26'>Dooyrt fer jeh sharvaantyn yn ard saggyrt (va mooinjerys dasyn va Peddyr er ghiarey yn chleaysh jeh) Nagh vaik mish oo marish ayns y gharey?</verse>
        <verse osisID='John.18.27'>Eisht dob Peddyr reesht, as chelleeragh gherr y kellagh.</verse>
        <verse osisID='John.18.28'>Eisht hug ad lhieu Yeesey veih Caiaphas gys halley ny briwnys: as ve moghey, as cha jagh ad-hene stiagh ayns halley ny briwnys, er-aggle dy beagh ad anchasherick; as nagh voddagh ad yn Eayncaisht y ee.</verse>
        <verse osisID='John.18.29'>Hie Pilate eisht magh huc, as dooyrt eh, Cre ta shiu dy chur gys lieh yn dooinney shoh?</verse>
        <verse osisID='John.18.30'>Dreggyr adsyn as dooyrt ad, Er-be dy nee drogh-yantagh eh, cha beagh shin er livrey hood's eh.</verse>
        <verse osisID='John.18.31'>Eisht dooyrt Pilate roo Gow-jee shiuish eh, as jean-jee eh y vriwnys cordail rish y leigh eu hene. Dooyrt ny Hewnyn er-y-fa shen rish, Cha vel eh lowal dooinyn dooinney erbee y chur gy-baase:</verse>
        <verse osisID='John.18.32'>Shoh myr va cooilleenit yn raa loayr Yeesey, cowraghey cre'n baase v'eh dy hurranse.</verse>
        <verse osisID='John.18.33'>Eisht hie Pilate stiagh reesht ayns halley ny briwnys, as deie eh er Yeesey, as dooyrt eh rish, Nee ree ny Hewnyn oo?</verse>
        <verse osisID='John.18.34'>Dreggyr Yeesey eh, Vel uss dy ghra shoh jeed hene, ny nee feallagh elley dinsh dhyt eh my-mychione's?</verse>
        <verse osisID='John.18.35'>Dreggyr Pilate, Vel mish my Hew? she dty ashoon hene as ny ard-saggyrtyn t'er livrey oo seose hym's: Cre t'ou er n'yannoo?</verse>
        <verse osisID='John.18.36'>Dreggyr Yeesey, Cha vel my reeriaght's jeh'n theihll shoh: dy beagh my reeriaght jeh'n theihll shoh; eisht veagh my harvaantyn er chaggey, nagh beign er my livrey gys ny Hewnyn, agh nish cha nee veih shoh ta my reeriaght.</verse>
        <verse osisID='John.18.37'>Dooyrt Pilate er-y-fa shen rish, Vel oo dty ree eisht? Dreggyr Yeesey, T'ou uss er ghra eh, ta mee my ree. Er son shoh ruggyr mee, as er-yn-oyr shoh haink mee gys y theihll, dy ymmyrkey feanish gys yn irriney, Ta dy chooilley unnane ta jeh'n irriney clashtyn my choraa.</verse>
        <verse osisID='John.18.38'>Dooyrt Pilate rish, Cre ta'n irriney shen? as tra v'eh er ghra shoh, hie eh magh reesht gys ny Hewnyn, as dooyrt eh roo, Cha vel mish er gheddyn foill erbee ayn.</verse>
        <verse osisID='John.18.39'>Agh ta cliaghtey eu mee dy eaysley diu fer ec y Chaisht: nailliu er-y-fa shen mee dy eaysley diu ree ny Hewnyn?</verse>
        <verse osisID='John.18.40'>Eisht deie ad ooilley reesht, gra, Cha nee eh shoh, agh Barabbas. Nish va Barabbas ny roosteyr.</verse>
      </chapter>
      <chapter osisID='John.19'>
        <verse osisID='John.19.1'>EISHT ghow Pilate er-y-fa shen Yeesey, as doardee eh eh dy ve scuitchit.</verse>
        <verse osisID='John.19.2'>As fee ny sidooryn attey dy ghrineyn, as hug ad eh er e chione, as hug ad er coamrey purple.</verse>
        <verse osisID='John.19.3'>As dooyrt ad, Dy vannee dhyt's, Ree ny Hewnyn: as woaill ad eh lesh nyn laueyn.</verse>
        <verse osisID='John.19.4'>Haink Pilate er-y-fa shen magh reesht, as dooyrt eh roo, Cur-my-ner, ta mish dy choyrt lhiam magh hiu eh, dy vod fys y ve eu nagh vel mish er gheddyn foill erbee ayn.</verse>
        <verse osisID='John.19.5'>Eisht haink Yeesey magh, ceau yn attey dy ghrineyn as y coamrey purple. As dooyrt Pilate roo, Cur-jee my-ner yn dooinney.</verse>
        <verse osisID='John.19.6'>Shen-y-fa tra honnick ny ard-saggyrtyn as ny fir-oik eh, deie ad, gra, Jean y chrossey eh, jean y chrossey eh. Dooyrt Pilate roo, Gow-jee shiuish eh, as Jean-jee eh y chrossey: son cha vel mish er gheddyn foill er bee ayn.</verse>
        <verse osisID='John.19.7'>Dreggyr ny Hewnyn eh, Ta leigh ainyn, as liorish y leigh ain lhisagh eh v'er ny choyrt gy-baase, er-y-fa dy ghow eh er dy nee Mac Yee v'eh.</verse>
        <verse osisID='John.19.8'>Tra cheayll Pilate er-y-fa shen yn raa shoh, v'eh ny s'agglee;</verse>
        <verse osisID='John.19.9'>As hie Pilate reesht gys halley ny briwnys, as dooyrt eh rish Yeesey, Cre voish t'ou? Agh cha dug Yeesey ansoor da.</verse>
        <verse osisID='John.19.10'>Eisht dooyrt Pilate rish, Nagh loayr oo rhym's? nagh vel fys ayd dy vel pooar aym's dy dty chrossey, as pooar dy dty eaysley?</verse>
        <verse osisID='John.19.11'>Dreggyr Yeesey, Cha voddagh pooar erbee y ve ayd harrym's, mannagh beagh eh er ny  choyrt dhyt veih'n yrjid; shen-y-fa ta peccah smoo lhie ersyn ren m'y livrey hood.</verse>
        <verse osisID='John.19.12'>As veih shen magh va Pilate shirrey dy eaysley eh: agh deie ny Hewnyn, gra, My lhiggys oo yn raad da yn dooinney shoh, cha nee carrey da Cesar oo: quoi-erbee ta jannoo eh-hene ny ree, t'eh loayrt noi Cesar.</verse>
        <verse osisID='John.19.13'>Tra cheayll Pilate er-y-fa shen yn raa shoh, hug eh lesh Yeesey magh, as hoie eh sheese er stoyl ny briwnys, ayns ynnyd ta enmyssit yn Pavement, agh ayns Hebrew, Gabbatha.</verse>
        <verse osisID='John.19.14'>As she er laa aarlaghey ny Caisht ve, as mysh y cheyoo oor: as dooyrt eh rish ny Hewnyn, Cur-jee my-ner yn ree eu.</verse>
        <verse osisID='John.19.15'>Agh dyllee ad, Ersooyl lesh, ersooyl lesh, jean y chrossey eh. Dooyrt Pilate roo, Jean-ym yn ree euish y chrossey? Dreggyr ny ard-saggyrtyn, Cha vel ree ainyn agh Cesar.</verse>
        <verse osisID='John.19.16'>Er shoh ren eh eshyn y livrey huc dy ve er ny chrossey. As ghow ad Yeesey as leeid ad eh ersooyl.</verse>
        <verse osisID='John.19.17'>As dymmyrk eh e chrosh, as hie eh magh gys ynnyd yiarragh ad ynnyd y vollag rish, ta enmyssit ayns Hebrew, Golgotha.</verse>
        <verse osisID='John.19.18'>Raad ren ad eshyn y chrossey, as jees elley marish, fer er dagh cheu, as Yeesey ayns y vean.</verse>
        <verse osisID='John.19.19'>As ren Pilate screeuyn, as hug eh er y chrosh eh. As va'n screeu, YEESEY DY NAZARETH REE NY HEWNYN.</verse>
        <verse osisID='John.19.20'>Yn screeu shoh eisht ren ymmodee jeh ny Hewnyn y lhaih, son va'n boayl raad v'eh er ny chrossey er-gerrey da'n ard valley: as ve scruit ayns Hebrew, as Greek, as Latin.</verse>
        <verse osisID='John.19.21'>Eisht dooyrt ard-saggyrtyn ny Hewnyn rish Pilate, Ny scrieu, Ree ny Hewnyn; agh dy dooyrt eh, She ree ny Hewnyn mee.</verse>
        <verse osisID='John.19.22'>Dreggyr Pilate, Ny ta scruit aym, te scruit.</verse>
        <verse osisID='John.19.23'>Eisht ghow ny sidooryn, tra v'ad er chrossey Yeesey, e gharmadyn (as ren ad kiare ayrnyn jeu, ayrn da dy chooilley hidoor) as myrgeddin e chooat: nish va'n cooat ooilley feeit, veih heose dy heese, fegooish seam.</verse>
        <verse osisID='John.19.24'>Dooyrt ad er-y-fa shen nyn mast' oc hene, Ny lhig dooin y raipey eh, agh lhottyn y hilgey er, quoi echey vees eh: dy voddagh y scriptyr ve cooilleenit, ta gra, Reynn ad my gharmad nyn mast' oc, as er my chooat ren ad lottyn y hilgey. Shoh myr ren ny sidooryn.</verse>
        <verse osisID='John.19.25'>Nish va nyn shassoo liorish crosh Yeesey, e voir, as shuyr e vayrey, Moirrey ben Cleopas, as Moirrey Malaine.</verse>
        <verse osisID='John.19.26'>Tra honnick Yeesey er-y-fa shen e voir, as yn ostyl bynney lesh ny hassoo lioree, dooyrt eh rish e voir, Ven, cur-my-ner dty vac.</verse>
        <verse osisID='John.19.27'>Eisht dooyrt eh rish yn ostyl, Cur-my-ner dty voir. As veih'n oor shen ghow yn ostyl ee gys e hie hene.</verse>
        <verse osisID='John.19.28'>Ny lurg shoh, son dy row fys ec Yeesey dy row dy chooilley nhee nish cooilleenit, dy voddagh y scriptyr ve jeant mie, dooyrt eh, Ta mee paagh.</verse>
        <verse osisID='John.19.29'>Nish va saagh er ny hoiaghey lane vinegar: as lhieen ad spunge leih y vinegar, as hug ad eh er hyssop, as heeyn ad eh seose gys e veeal.</verse>
        <verse osisID='John.19.30'>Tra va Yeesey er-y-fa shen er ghoaill y vinegar, dooyrt eh, Te cooilleenit: as chroym eh e chione, as phaart eh.</verse>
        <verse osisID='John.19.31'>Shen-y-fa son dy nee laa yn aarlaghey ve, as nagh beagh ny kirp er y chrosh er laa yn doonaght (son va'n doonaght shen ny ard-laa) ghuee ny Hewnyn er Pilate, ny lurgaghyn oc dy ve brisht, as ad dy ve goit ersooyl.</verse>
        <verse osisID='John.19.32'>Eisht haink ny sidooryn as vrish ad lurgaghyn y chied er, as y jeh elley v'er ny chrossey marish.</verse>
        <verse osisID='John.19.33'>Agh tra haink ad gys Yeesey, as dy vaik ad dy row eh hannah marroo, cha vrish ad ny lurgaghyn echeysyn.</verse>
        <verse osisID='John.19.34'>Agh ren fer jeh ny sidooryn lesh shleiy yn lhiattee echey y hoylley, as chelleeragh haink magh ass fuill as ushtey.</verse>
        <verse osisID='John.19.35'>As dymmyrk eshyn honnick eh feanish, as ta'n eanish echey firrinagh: as ta fys echey dy vel eh gra yn irriney, dy vod shiuish credjal.</verse>
        <verse osisID='John.19.36'>Son liorish jannoo ny reddyn shoh va'n scriptyr cooilleenit, Cha bee craue jeh er ny vrishey.</verse>
        <verse osisID='John.19.37'>As reesht ta scriptyr elley gra, Jeeaghee ad ersyn t'ad er hoylley.</verse>
        <verse osisID='John.19.38'>As ny lurg shoh ren Joseph dy Arimathea (va fer jeh ynseydee Yeesey, agh dy follit, ayns aggle roish ny Hewnyn) guee er-Pilate, eh dy lhiggey da corp Yeesey y ghoaill ersooyl; as hug Pilate kied da: Haink eh er-y-fa shen, as hug eh lesh corp Yeesey.</verse>
        <verse osisID='John.19.39'>As haink myrgeddin Nicodemus (va roie er jeet gys Yeesey ayns yn oie) as hug eh lesh mysh keead punt dy vyrrh as dy aloes kione y cheilley.</verse>
        <verse osisID='John.19.40'>Eisht ghow ad corp Yeesey, as hoill ad eh ayns aanrityn, lesh spiceyn, myr va cliaghtey ny Hewnyn dy oanluckey.</verse>
        <verse osisID='John.19.41'>Nish er-gerrey da'n ynnyd raad v'eh er ny chrossey, va garey; as ayns y gharey oaie noa, ayn nagh jagh rieau dooinney er coyrt.</verse>
        <verse osisID='John.19.42'>Ayns shen ren ad Yeesey er-y-fa shen y oanluckey, son dy nee laa aarlaghey ny Hewnyn ve, as dy row yn oaie er-gerrey daue.</verse>
      </chapter>
      <chapter osisID='John.20'>
        <verse osisID='John.20.1'>ER y chied laa jeh'n chiaghtin, haink Moirrey Malaine dy moghey, tra ve foast dorraghey, gys yn oaie, as honnick ee yn chlagh goit ersooyl jeh'n oaie.</verse>
        <verse osisID='John.20.2'>Eisht roie ee, as haink ee gys Simon Peddyr, as gys yn ostyl elley bynney lesh Yeesey, as dooyrt ee roo, T'ad er ghoaill ersooyl y Chiarn ass yn oaie, as cha s'ain c'raad t'ad er choyrt eh.</verse>
        <verse osisID='John.20.3'>Hie Peddyr er-y-fa shen magh, as yn ostyl elley shen, as haink ad gys yn oaie.</verse>
        <verse osisID='John.20.4'>Son v'ad ny-neesht er roie cooidjagh: agh va'n ostyl elley er roie ny s'bieau na Peddyr, as er jeet hoshiaght gys yn oaie.</verse>
        <verse osisID='John.20.5'>As chroym eh sheese, as honnick eh ny aanrityn nyn lhie, ny-yeih cha jagh eh stiagh.</verse>
        <verse osisID='John.20.6'>Eisht haink Simon Peddyr geiyrt er, as hie eh stiagh 'syn oaie, as honnick eh ny aanrityn nyn lhie.</verse>
        <verse osisID='John.20.7'>As y naptin va mysh e chione, cha nee ny lhie marish ny aanrityn elley, agh fillit er-y-cheilley ayns ynnyd er-lheh.</verse>
        <verse osisID='John.20.8'>Eisht hie stiagh myrgeddin yn ostyl elley shen haink hoshiaght gys yn oaie, as honnick eh as ren eh credjal.</verse>
        <verse osisID='John.20.9'>Son cha row foast toiggal oc jeh'n scriptyr, dy beign da girree veih ny merriu.</verse>
        <verse osisID='John.20.10'>Eisht hie ny ostyllyn rhymboo reesht gys nyn dhie hene.</verse>
        <verse osisID='John.20.11'>Agh va Moirrey ny shassoo cheu mooie jeh'n oaie keayney: as myr v'ee keayney, chroym ee sheese as yeeagh ee stiagh ayns yn oaie.</verse>
        <verse osisID='John.20.12'>As honnick ee daa ainle nyn soie ayns coamraghyn sollys, yn derrey yeh ec y chione, as y jeh elley ec ny cassyn raad va corp Yeesey ny lhie.</verse>
        <verse osisID='John.20.13'>As dooyrt ad r'ee, Ven, cre'n-fa t'ou keayney? Dooyrt ish roo, Er-yn-oyr dy vel ad er ghoaill ersooyl my Hiarn, as nagh s'aym c'raad t'ad er choyrt eh.</verse>
        <verse osisID='John.20.14'>As tra v'ee er ghra shoh, hyndaa ee mygeayrt, as honnick ee Yeesey ny hassoo, as cha row fys eck dy nee Yeesey v'ayn.</verse>
        <verse osisID='John.20.15'>Dooyrt Yeesey r'ee, Ven, cre'n-fa t'ou keayney? quoi t'ou dy hirrey? Heill ish dy nee yn gareyder v'ayn, as dooyrt ee rish, Vainshter, my t'ou er chur lhiat ass shoh eh, insh dou c'raad t'ou er choyrt eh, as goym ersooyl eh.</verse>
        <verse osisID='John.20.17'>Dooyrt Yeesey r'ee, Ny benn rhym; son cha vel mee foast er gholl seose gys my Ayr; agh gow gys my vraaraghyn, as abbyr roo, Ta mee goll seose gys my Ayr's as yn Ayr euish, as gys my Yee's as y Jee euish.</verse>
        <verse osisID='John.20.18'>Haink Moirrey Malaine as dinsh ee da ny ostyllyn, dy row ee er vakin y Chiarn, as dy row eh er loayrt ny goan shoh r'ee.</verse>
        <verse osisID='John.20.19'>Eisht er y laa cheddin, yn chied laa jeh'n chiaghtin, ayns yn astyr, tra va ny dorryssyn dooint, raad va ny ostyllyn er nyn jaglym cooidjagh ayns aggle roish ny Hewnyn, haink Yeesey as hass eh kiongoyrt roo, as dooyrt eh roo, Shee dy row hiu.</verse>
        <verse osisID='John.20.20'>As tra v'eh er ghra shoh, yeeagh eh daue e laueyn as e lhiattee. Eisht ghow ny ostyllyn boggey tra honnick ad y Chiarn.</verse>
        <verse osisID='John.20.21'>Eisht dooyrt Yeesey roo reesht, Shee dy row hiu; myr ta my Ayr er my choyrt's, myr shen ta mish coyrt shiuish</verse>
        <verse osisID='John.20.22'>As tra v'eh er ghra shoh, heid eh orroo, as dooyrt eh roo, Gow-jee yn Spyrryd Noo.</verse>
        <verse osisID='John.20.23'>Da quoi-erbee ta shiuish leih peccaghyn, t'ad er nyn leih daue; as da quoi erbee nagh vel shiu cur feaysley, cha vel ad feayshlit.</verse>
        <verse osisID='John.20.24'>Agh cha row Thomase, fer jeh'n daa ostyl yeig va enmyssit Didymus, maroo tra haink Yeesey.</verse>
        <verse osisID='John.20.25'>Dooyrt ny ostyllyn elley er-y-fa shen rish, Ta shin er vakin y Chiarn. Agh dooyrt eshyn roo, Mannagh vaikym ayns ny laueyn echey ynnyd ny treinaghyn, as mannagh derrym my vair ayns ynnyd ny treinaghyn, as my laue y choyrt stiagh ayns e lhiattee, cha greidym.</verse>
        <verse osisID='John.20.26'>As lurg hoght laa reesht va ny ostyllyn echey sthie, as Thomase maroo: eisht haink Yeesey, as ny dorryssyn dooint, as hass eh kiongoyrt roo, as dooyrt eh, Shee dy row hiu.</verse>
        <verse osisID='John.20.27'>Eisht dooyrt eh rish Thomase, Sheeyn ayns shoh dty vair, as loaghtee my laueyn; as sheeyn dty laue, as cur ee stiagh ayns my lhiattee: as ny bee mee-chredjuagh, agh credjuagh.</verse>
        <verse osisID='John.20.28'>As dreggyr Thomase as dooyrt eh rish, My Hiarn, as my Yee.</verse>
        <verse osisID='John.20.29'>Dooyrt Yeesey rishyn, Homase, Er-y fa dy vel oo er my akin, t'ou er chredjal; bannit t'adsyn nagh vel er vakin, as foast ta er chredjal.</verse>
        <verse osisID='John.20.30'>As ymmodee cowraghyn elley dy jarroo ren Yeesey ayns fenish e ostyllyn, nagh vel scruit ayns y lioar shoh.</verse>
        <verse osisID='John.20.31'>Agh t'ad shoh scruit, dy voddagh shiuish credjal dy nee Yeesey yn Creest Mac Yee, as liorish credjal shiu dy chosney bea trooid yn ennym echeysyn.</verse>
        <verse osisID='John.20.36'>Dooyrt Yeesey,Voirrey. Hyndaa ee ee-hene, as dooyrt ee rish, Rabboni, ta shen dy ghra, Vainshter.</verse>
      </chapter>
      <chapter osisID='John.21'>
        <verse osisID='John.21.1'>LURG shoh hoilshee Yeesey eh-hene reesht da ny ostyllyn, ec faarkey Tiberias; as er yn aght shoh hoilshee eh eh-hene.</verse>
        <verse osisID='John.21.2'>Va Simon Peddyr, as Thomase sliennooit Didymus, as Nathanael dy Chana ayns Galilee; as mec Zebedee, as jees elley jeh ny ostyllyn er nyn jaglym dy cheilley.</verse>
        <verse osisID='John.21.3'>Dooyrt Simon Peddyr roo, Ta mish son goll dy eeastagh. Dooyrt adsyn rish, Hem mainyn myrgeddin mayrt. Hie ad magh, as er-y-chooyl ghow ad lhuingys; as yn oie shen cha haare ad monney.</verse>
        <verse osisID='John.21.4'>Agh 'sy vadran, va Yeesey ny hassoo er y traie: agh cha row fys ec ny ostyllyn dy nee Yeesey v'ayn.</verse>
        <verse osisID='John.21.5'>Eisht dooyrt Yeesey roo, Chloan, vel shiu er dayrtyn veg y veaghey? Dooyrt adsyn rish, Cha vel.</verse>
        <verse osisID='John.21.6'>As dooyrt eh roo, Cuir-jee magh yn lieen er y cheu-yesh jeh'n lhong, as bee eh eu. Eisht chuir ad: as nish cha row dy niart oc yn lieen y ghoaill stiagh va lhied y thummyd eeast ayn.</verse>
        <verse osisID='John.21.7'>Shen-y-fa dooyrt yn ostyl shen bynney lesh Yeesey rish Peddyr, She yn Chiarn t'ayn. Nish tra cheayll Simon Peddyr dy nee yn Chiarn v'ayn, hug eh e chooat-eeastee mysh (son v'eh 'sy lheiney) as hilg eh eh-hene ayns y cheayn.</verse>
        <verse osisID='John.21.8'>As haink ny ostyllyn elley ayns lhong veg (son cha row ad foddey veih'n thalloo, agh mysh keead stundayrt) sleodey lhieu yn lieen as yn eeast ayn.</verse>
        <verse osisID='John.21.9'>Cha leah eisht as v'ad er jeet gys y thalloo, honnick ad aile smarageagh, as eeast ny lhie er, as arran liorish.</verse>
        <verse osisID='John.21.10'>Dooyrt Yeesey roo, Cur-jee lhieu jeh'n eeast ta shiu nish er ghoaill.</verse>
        <verse osisID='John.21.11'>Hie Simon Peddyr er-board, as hayrn eh yn lieen gys thalloo lane dy eeastyn mooarey, shiaght-feed as three-jeig: as son ooilley dy row whilleen ayn, ny-yeih cha vrish y lieen.</verse>
        <verse osisID='John.21.12'>Dooyrt Yeesey roo, Tar-jee gys nyn mee. Agh cha by-lhoys da fer jeh ny ostyl nyn fenaght jeh, Quoi oo hene? cur enney er dy nee eh va'n Chiarn.</verse>
        <verse osisID='John.21.13'>Eisht haink Yeesey, as ghow eh arran, as hirveish eh orroo eh, as eeast myrgeddin.</verse>
        <verse osisID='John.21.14'>Shoh nish yn trass cheayrt hoilshee Yeesey eh-hene da e ostyllyn, erreish da v'er n'irree veill ny merriu.</verse>
        <verse osisID='John.21.15'>Myr shen tra v'ad erreish bee, dooyrt Yeesey rish Simon Peddyr, Simon mac Yonas, vel oo ny s'graihlee orrym's na orroo shoh? Dooyrt eh rish, Ta mee, Hiarn; ta fys ayd dy vel graih aym ort. Dooyrt eh rish, Jeeagh dy mie da my eayin.</verse>
        <verse osisID='John.21.16'>Dooyrt eh rish reesht yn nah cheayrt, Simon mac Yonas, vel oo graihagh orrym? Dooyrt eh rish, Ta mee, Hiarn; ta fys ayd hene dy vel graih aym ort. Dooyrt eh rish, Bee dty vochilley mie er my chirree.</verse>
        <verse osisID='John.21.17'>Dooyrt eh rish yn trass cheayrt, Simon mac Yonas, vel oo graihagh orrym? Va Peddyr mooar-seaghnit dy dooyrt eh rish yn trass cheayrt, Vel oo graihagh orrym? As dooyrt eh rish, Hiarn, ta fys ayd's er dy chooilley nhee, as fys ayd hene dy vel mee graihagh ort. Dooyrt Yeesey rish, Jeeagh dy mie da my chirree.</verse>
        <verse osisID='John.21.18'>Dy firrinagh firrinagh ta mee gra rhyt, Tra v'ou aeg ren oo oo-hene y chryssey, as jimmee oo raad erbee dy bailt: agh tra vees oo shenn, sheeynee oo magh dty laueyn, as nee fer elley oo y chryssey, as ver eh lesh oo raad nagh nailt.</verse>
        <verse osisID='John.21.19'>Shoh loayr eh, cowraghey liorish cre'n baase v'eh dy ghloyraghey Jee. As tra v'eh er ghra shoh, dooyrt eh rish, Eiyr orrym.</verse>
        <verse osisID='John.21.20'>Eisht hyndaa Peddyr mygeayrt, as honnick eh cheet geiyrt orroo yn ostyl bynney lesh Yeesey; yn fer cheddin ren lhie rish e oghrish ec shibber, as dooyrt Hiarn, quoi eh ta dy dty vrah?</verse>
        <verse osisID='John.21.21'>Honnick Peddyr eh shoh, as dooyrt eh rish Yeesey, Hiarn, as cre'n erree hig er y dooinney shoh?</verse>
        <verse osisID='John.21.22'>Dooyrt Yeesey rish, My she m'aigney's eh eshyn dy uirriaght derrey hig-ym, cre ta shen dhyt's? Eiyr uss orrym's.</verse>
        <verse osisID='John.21.23'>Eisht hie yn raa shen magh mastey ny braaraghyn, nagh row yn ostyl shen dy gheddyn baase: agh cha dooyrt Yeesey rish, Cha vow eh baase: agh, My she m'aigney's eh eshyn dy uirriaght derrey hig-yms, cre ta shen dhyt's.</verse>
        <verse osisID='John.21.24'>Shoh yn ostyl dymmyrk feanish jeh ny reddyn shoh, as ren ny reddyn shoh y scrieu: as ta fys ain dy vel yn eanish echey firrinagh.</verse>
        <verse osisID='John.21.25'>As ta myrgeddin ymmodee reddyn elley ren Yeesey, dy beagh ad ooilley scruit, ta mee dy heiltyn nagh gummagh y seihll hene ny lioaryn veagh scruit. Amen.</verse>
      </chapter>
    </div></osisText>
</osis>