<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='he' osisRefWork='Bible' osisIDWork='HEBm'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='HEBm'>
        <title>Modern Hebrew Bible</title>
        <contributor>Sword Project</contributor>
        <creator/>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>empty</description>
        <publisher>FREE BIBLE SOFTWARE GROUP</publisher>
        <type type='OSIS'>Bible</type>
        <identifier type='OSIS'>HEBm</identifier>
        <source>http://www.crosswire.org/sword/servlet/SwordMod.Verify?modName=HebModern&amp;pkgType=win</source>
        <language type='IETF'>he</language>
        <relation/>
        <coverage>provider the bible to the world</coverage>
        <rights>i think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Chr'>
      <chapter osisID='1Chr.1'>
        <title>כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל׃</title>
        <verse osisID='1Chr.1.1'>אדם שת אנוש׃</verse>
        <verse osisID='1Chr.1.2'>קינן מהללאל ירד׃</verse>
        <verse osisID='1Chr.1.3'>חנוך מתושלח למך׃</verse>
        <verse osisID='1Chr.1.4'>נח שם חם ויפת׃</verse>
        <verse osisID='1Chr.1.5'>בני יפת גמר ומגוג ומדי ויון ותבל ומשך ותירס׃</verse>
        <verse osisID='1Chr.1.6'>ובני גמר אשכנז ודיפת ותוגרמה׃</verse>
        <verse osisID='1Chr.1.7'>ובני יון אלישה ותרשישה כתים ורודנים׃</verse>
        <verse osisID='1Chr.1.8'>בני חם כוש ומצרים פוט וכנען׃</verse>
        <verse osisID='1Chr.1.9'>ובני כוש סבא וחוילה וסבתא ורעמא וסבתכא ובני רעמא שבא ודדן׃</verse>
        <verse osisID='1Chr.1.10'>וכוש ילד את נמרוד הוא החל להיות גבור בארץ׃</verse>
        <verse osisID='1Chr.1.11'>ומצרים ילד את לודיים ואת ענמים ואת להבים ואת נפתחים׃</verse>
        <verse osisID='1Chr.1.12'>ואת פתרסים ואת כסלחים אשר יצאו משם פלשתים ואת כפתרים׃</verse>
        <verse osisID='1Chr.1.13'>וכנען ילד את צידון בכרו ואת חת׃</verse>
        <verse osisID='1Chr.1.14'>ואת היבוסי ואת האמרי ואת הגרגשי׃</verse>
        <verse osisID='1Chr.1.15'>ואת החוי ואת הערקי ואת הסיני׃</verse>
        <verse osisID='1Chr.1.16'>ואת הארודי ואת הצמרי ואת החמתי׃</verse>
        <verse osisID='1Chr.1.17'>בני שם עילם ואשור וארפכשד ולוד וארם ועוץ וחול וגתר ומשך׃</verse>
        <verse osisID='1Chr.1.18'>וארפכשד ילד את שלח ושלח ילד את עבר׃</verse>
        <verse osisID='1Chr.1.19'>ולעבר ילד שני בנים שם האחד פלג כי בימיו נפלגה הארץ ושם אחיו יקטן׃</verse>
        <verse osisID='1Chr.1.20'>ויקטן ילד את אלמודד ואת שלף ואת חצרמות ואת ירח׃</verse>
        <verse osisID='1Chr.1.21'>ואת הדורם ואת אוזל ואת דקלה׃</verse>
        <verse osisID='1Chr.1.22'>ואת עיבל ואת אבימאל ואת שבא׃</verse>
        <verse osisID='1Chr.1.23'>ואת אופיר ואת חוילה ואת יובב כל אלה בני יקטן׃</verse>
        <verse osisID='1Chr.1.24'>שם ארפכשד שלח׃</verse>
        <verse osisID='1Chr.1.25'>עבר פלג רעו׃</verse>
        <verse osisID='1Chr.1.26'>שרוג נחור תרח׃</verse>
        <verse osisID='1Chr.1.27'>אברם הוא אברהם׃</verse>
        <verse osisID='1Chr.1.28'>בני אברהם יצחק וישמעאל׃</verse>
        <verse osisID='1Chr.1.29'>אלה תלדותם בכור ישמעאל נביות וקדר ואדבאל ומבשם׃</verse>
        <verse osisID='1Chr.1.30'>משמע ודומה משא חדד ותימא׃</verse>
        <verse osisID='1Chr.1.31'>יטור נפיש וקדמה אלה הם בני ישמעאל׃</verse>
        <verse osisID='1Chr.1.32'>ובני קטורה פילגש אברהם ילדה את זמרן ויקשן ומדן ומדין וישבק ושוח ובני יקשן שבא ודדן׃</verse>
        <verse osisID='1Chr.1.33'>ובני מדין עיפה ועפר וחנוך ואבידע ואלדעה כל אלה בני קטורה׃</verse>
        <verse osisID='1Chr.1.34'>ויולד אברהם את יצחק בני יצחק עשו וישראל׃</verse>
        <verse osisID='1Chr.1.35'>בני עשו אליפז רעואל ויעוש ויעלם וקרח׃</verse>
        <verse osisID='1Chr.1.36'>בני אליפז תימן ואומר צפי וגעתם קנז ותמנע ועמלק׃</verse>
        <verse osisID='1Chr.1.37'>בני רעואל נחת זרח שמה ומזה׃</verse>
        <verse osisID='1Chr.1.38'>ובני שעיר לוטן ושובל וצבעון וענה ודישן ואצר ודישן׃</verse>
        <verse osisID='1Chr.1.39'>ובני לוטן חרי והומם ואחות לוטן תמנע׃</verse>
        <verse osisID='1Chr.1.40'>בני שובל עלין ומנחת ועיבל שפי ואונם ובני צבעון איה וענה׃</verse>
        <verse osisID='1Chr.1.41'>בני ענה דישון ובני דישון חמרן ואשבן ויתרן וכרן׃</verse>
        <verse osisID='1Chr.1.42'>בני אצר בלהן וזעון יעקן בני דישון עוץ וארן׃</verse>
        <verse osisID='1Chr.1.43'>ואלה המלכים אשר מלכו בארץ אדום לפני מלך מלך לבני ישראל בלע בן בעור ושם עירו דנהבה׃</verse>
        <verse osisID='1Chr.1.44'>וימת בלע וימלך תחתיו יובב בן זרח מבצרה׃</verse>
        <verse osisID='1Chr.1.45'>וימת יובב וימלך תחתיו חושם מארץ התימני׃</verse>
        <verse osisID='1Chr.1.46'>וימת חושם וימלך תחתיו הדד בן בדד המכה את מדין בשדה מואב ושם עירו עיות׃</verse>
        <verse osisID='1Chr.1.47'>וימת הדד וימלך תחתיו שמלה ממשרקה׃</verse>
        <verse osisID='1Chr.1.48'>וימת שמלה וימלך תחתיו שאול מרחבות הנהר׃</verse>
        <verse osisID='1Chr.1.49'>וימת שאול וימלך תחתיו בעל חנן בן עכבור׃</verse>
        <verse osisID='1Chr.1.50'>וימת בעל חנן וימלך תחתיו הדד ושם עירו פעי ושם אשתו מהיטבאל בת מטרד בת מי זהב׃</verse>
        <verse osisID='1Chr.1.51'>וימת הדד ויהיו אלופי אדום אלוף תמנע אלוף עליה אלוף יתת׃</verse>
        <verse osisID='1Chr.1.52'>אלוף אהליבמה אלוף אלה אלוף פינן׃</verse>
        <verse osisID='1Chr.1.53'>אלוף קנז אלוף תימן אלוף מבצר׃</verse>
        <verse osisID='1Chr.1.54'>אלוף מגדיאל אלוף עירם אלה אלופי אדום׃</verse>
      </chapter>
      <chapter osisID='1Chr.2'>
        <verse osisID='1Chr.2.1'>אלה בני ישראל ראובן שמעון לוי ויהודה יששכר וזבלון׃</verse>
        <verse osisID='1Chr.2.2'>דן יוסף ובנימן נפתלי גד ואשר׃</verse>
        <verse osisID='1Chr.2.3'>בני יהודה ער ואונן ושלה שלושה נולד לו מבת שוע הכנענית ויהי ער בכור יהודה רע בעיני יהוה וימיתהו׃</verse>
        <verse osisID='1Chr.2.4'>ותמר כלתו ילדה לו את פרץ ואת זרח כל בני יהודה חמשה׃</verse>
        <verse osisID='1Chr.2.5'>בני פרץ חצרון וחמול׃</verse>
        <verse osisID='1Chr.2.6'>ובני זרח זמרי ואיתן והימן וכלכל ודרע כלם חמשה׃</verse>
        <verse osisID='1Chr.2.7'>ובני כרמי עכר עוכר ישראל אשר מעל בחרם׃</verse>
        <verse osisID='1Chr.2.8'>ובני איתן עזריה׃</verse>
        <verse osisID='1Chr.2.9'>ובני חצרון אשר נולד לו את ירחמאל ואת רם ואת כלובי׃</verse>
        <verse osisID='1Chr.2.10'>ורם הוליד את עמינדב ועמינדב הוליד את נחשון נשיא בני יהודה׃</verse>
        <verse osisID='1Chr.2.11'>ונחשון הוליד את שלמא ושלמא הוליד את בעז׃</verse>
        <verse osisID='1Chr.2.12'>ובעז הוליד את עובד ועובד הוליד את ישי׃</verse>
        <verse osisID='1Chr.2.13'>ואישי הוליד את בכרו את אליאב ואבינדב השני ושמעא השלישי׃</verse>
        <verse osisID='1Chr.2.14'>נתנאל הרביעי רדי החמישי׃</verse>
        <verse osisID='1Chr.2.15'>אצם הששי דויד השבעי׃</verse>
        <verse osisID='1Chr.2.16'>ואחיתיהם צרויה ואביגיל ובני צרויה אבשי ויואב ועשה אל שלשה׃</verse>
        <verse osisID='1Chr.2.17'>ואביגיל ילדה את עמשא ואבי עמשא יתר הישמעאלי׃</verse>
        <verse osisID='1Chr.2.18'>וכלב בן חצרון הוליד את עזובה אשה ואת יריעות ואלה בניה ישר ושובב וארדון׃</verse>
        <verse osisID='1Chr.2.19'>ותמת עזובה ויקח לו כלב את אפרת ותלד לו את חור׃</verse>
        <verse osisID='1Chr.2.20'>וחור הוליד את אורי ואורי הוליד את בצלאל׃</verse>
        <verse osisID='1Chr.2.21'>ואחר בא חצרון אל בת מכיר אבי גלעד והוא לקחה והוא בן ששים שנה ותלד לו את שגוב׃</verse>
        <verse osisID='1Chr.2.22'>ושגוב הוליד את יאיר ויהי לו עשרים ושלוש ערים בארץ הגלעד׃</verse>
        <verse osisID='1Chr.2.23'>ויקח גשור וארם את חות יאיר מאתם את קנת ואת בנתיה ששים עיר כל אלה בני מכיר אבי גלעד׃</verse>
        <verse osisID='1Chr.2.24'>ואחר מות חצרון בכלב אפרתה ואשת חצרון אביה ותלד לו את אשחור אבי תקוע׃</verse>
        <verse osisID='1Chr.2.25'>ויהיו בני ירחמאל בכור חצרון הבכור רם ובונה וארן ואצם אחיה׃</verse>
        <verse osisID='1Chr.2.26'>ותהי אשה אחרת לירחמאל ושמה עטרה היא אם אונם׃</verse>
        <verse osisID='1Chr.2.27'>ויהיו בני רם בכור ירחמאל מעץ וימין ועקר׃</verse>
        <verse osisID='1Chr.2.28'>ויהיו בני אונם שמי וידע ובני שמי נדב ואבישור׃</verse>
        <verse osisID='1Chr.2.29'>ושם אשת אבישור אביהיל ותלד לו את אחבן ואת מוליד׃</verse>
        <verse osisID='1Chr.2.30'>ובני נדב סלד ואפים וימת סלד לא בנים׃</verse>
        <verse osisID='1Chr.2.31'>ובני אפים ישעי ובני ישעי ששן ובני ששן אחלי׃</verse>
        <verse osisID='1Chr.2.32'>ובני ידע אחי שמי יתר ויונתן וימת יתר לא בנים׃</verse>
        <verse osisID='1Chr.2.33'>ובני יונתן פלת וזזא אלה היו בני ירחמאל׃</verse>
        <verse osisID='1Chr.2.34'>ולא היה לששן בנים כי אם בנות ולששן עבד מצרי ושמו ירחע׃</verse>
        <verse osisID='1Chr.2.35'>ויתן ששן את בתו לירחע עבדו לאשה ותלד לו את עתי׃</verse>
        <verse osisID='1Chr.2.36'>ועתי הליד את נתן ונתן הוליד את זבד׃</verse>
        <verse osisID='1Chr.2.37'>וזבד הוליד את אפלל ואפלל הוליד את עובד׃</verse>
        <verse osisID='1Chr.2.38'>ועובד הוליד את יהוא ויהוא הוליד את עזריה׃</verse>
        <verse osisID='1Chr.2.39'>ועזריה הליד את חלץ וחלץ הליד את אלעשה׃</verse>
        <verse osisID='1Chr.2.40'>ואלעשה הליד את ססמי וססמי הליד את שלום׃</verse>
        <verse osisID='1Chr.2.41'>ושלום הוליד את יקמיה ויקמיה הליד את אלישמע׃</verse>
        <verse osisID='1Chr.2.42'>ובני כלב אחי ירחמאל מישע בכרו הוא אבי זיף ובני מרשה אבי חברון׃</verse>
        <verse osisID='1Chr.2.43'>ובני חברון קרח ותפח ורקם ושמע׃</verse>
        <verse osisID='1Chr.2.44'>ושמע הוליד את רחם אבי ירקעם ורקם הוליד את שמי׃</verse>
        <verse osisID='1Chr.2.45'>ובן שמי מעון ומעון אבי בית צור׃</verse>
        <verse osisID='1Chr.2.46'>ועיפה פילגש כלב ילדה את חרן ואת מוצא ואת גזז וחרן הליד את גזז׃</verse>
        <verse osisID='1Chr.2.47'>ובני יהדי רגם ויותם וגישן ופלט ועיפה ושעף׃</verse>
        <verse osisID='1Chr.2.48'>פלגש כלב מעכה ילד שבר ואת תרחנה׃</verse>
        <verse osisID='1Chr.2.49'>ותלד שעף אבי מדמנה את שוא אבי מכבנה ואבי גבעא ובת כלב עכסה׃</verse>
        <verse osisID='1Chr.2.50'>אלה היו בני כלב בן חור בכור אפרתה שובל אבי קרית יערים׃</verse>
        <verse osisID='1Chr.2.51'>שלמא אבי בית לחם חרף אבי בית גדר׃</verse>
        <verse osisID='1Chr.2.52'>ויהיו בנים לשובל אבי קרית יערים הראה חצי המנחות׃</verse>
        <verse osisID='1Chr.2.53'>ומשפחות קרית יערים היתרי והפותי והשמתי והמשרעי מאלה יצאו הצרעתי והאשתאלי׃</verse>
        <verse osisID='1Chr.2.54'>בני שלמא בית לחם ונטופתי עטרות בית יואב וחצי המנחתי הצרעי׃</verse>
        <verse osisID='1Chr.2.55'>ומשפחות ספרים ישבו יעבץ תרעתים שמעתים שוכתים המה הקינים הבאים מחמת אבי בית רכב׃</verse>
      </chapter>
      <chapter osisID='1Chr.3'>
        <verse osisID='1Chr.3.1'>ואלה היו בני דויד אשר נולד לו בחברון הבכור אמנן לאחינעם היזרעאלית שני דניאל לאביגיל הכרמלית׃</verse>
        <verse osisID='1Chr.3.2'>השלשי לאבשלום בן מעכה בת תלמי מלך גשור הרביעי אדניה בן חגית׃</verse>
        <verse osisID='1Chr.3.3'>החמישי שפטיה לאביטל הששי יתרעם לעגלה אשתו׃</verse>
        <verse osisID='1Chr.3.4'>ששה נולד לו בחברון וימלך שם שבע שנים וששה חדשים ושלשים ושלוש שנה מלך בירושלם׃</verse>
        <verse osisID='1Chr.3.5'>ואלה נולדו לו בירושלים שמעא ושובב ונתן ושלמה ארבעה לבת שוע בת עמיאל׃</verse>
        <verse osisID='1Chr.3.6'>ויבחר ואלישמע ואליפלט׃</verse>
        <verse osisID='1Chr.3.7'>ונגה ונפג ויפיע׃</verse>
        <verse osisID='1Chr.3.8'>ואלישמע ואלידע ואליפלט תשעה׃</verse>
        <verse osisID='1Chr.3.9'>כל בני דויד מלבד בני פילגשים ותמר אחותם׃</verse>
        <verse osisID='1Chr.3.10'>ובן שלמה רחבעם אביה בנו אסא בנו יהושפט בנו׃</verse>
        <verse osisID='1Chr.3.11'>יורם בנו אחזיהו בנו יואש בנו׃</verse>
        <verse osisID='1Chr.3.12'>אמציהו בנו עזריה בנו יותם בנו׃</verse>
        <verse osisID='1Chr.3.13'>אחז בנו חזקיהו בנו מנשה בנו׃</verse>
        <verse osisID='1Chr.3.14'>אמון בנו יאשיהו בנו׃</verse>
        <verse osisID='1Chr.3.15'>ובני יאשיהו הבכור יוחנן השני יהויקים השלשי צדקיהו הרביעי שלום׃</verse>
        <verse osisID='1Chr.3.16'>ובני יהויקים יכניה בנו צדקיה בנו׃</verse>
        <verse osisID='1Chr.3.17'>ובני יכניה אסר שאלתיאל בנו׃</verse>
        <verse osisID='1Chr.3.18'>ומלכירם ופדיה ושנאצר יקמיה הושמע ונדביה׃</verse>
        <verse osisID='1Chr.3.19'>ובני פדיה זרבבל ושמעי ובן זרבבל משלם וחנניה ושלמית אחותם׃</verse>
        <verse osisID='1Chr.3.20'>וחשבה ואהל וברכיה וחסדיה יושב חסד חמש׃</verse>
        <verse osisID='1Chr.3.21'>ובן חנניה פלטיה וישעיה בני רפיה בני ארנן בני עבדיה בני שכניה׃</verse>
        <verse osisID='1Chr.3.22'>ובני שכניה שמעיה ובני שמעיה חטוש ויגאל ובריח ונעריה ושפט ששה׃</verse>
        <verse osisID='1Chr.3.23'>ובן נעריה אליועיני וחזקיה ועזריקם שלשה׃</verse>
        <verse osisID='1Chr.3.24'>ובני אליועיני הודיוהו ואלישיב ופליה ועקוב ויוחנן ודליה וענני שבעה׃</verse>
      </chapter>
      <chapter osisID='1Chr.4'>
        <verse osisID='1Chr.4.1'>בני יהודה פרץ חצרון וכרמי וחור ושובל׃</verse>
        <verse osisID='1Chr.4.2'>וראיה בן שובל הוליד את יחת ויחת הליד את אחומי ואת להד אלה משפחות הצרעתי׃</verse>
        <verse osisID='1Chr.4.3'>ואלה אבי עיטם יזרעאל וישמא וידבש ושם אחותם הצללפוני׃</verse>
        <verse osisID='1Chr.4.4'>ופנואל אבי גדר ועזר אבי חושה אלה בני חור בכור אפרתה אבי בית לחם׃</verse>
        <verse osisID='1Chr.4.5'>ולאשחור אבי תקוע היו שתי נשים חלאה ונערה׃</verse>
        <verse osisID='1Chr.4.6'>ותלד לו נערה את אחזם ואת חפר ואת תימני ואת האחשתרי אלה בני נערה׃</verse>
        <verse osisID='1Chr.4.7'>ובני חלאה צרת יצחר ואתנן׃</verse>
        <verse osisID='1Chr.4.8'>וקוץ הוליד את ענוב ואת הצבבה ומשפחות אחרחל בן הרום׃</verse>
        <verse osisID='1Chr.4.9'>ויהי יעבץ נכבד מאחיו ואמו קראה שמו יעבץ לאמר כי ילדתי בעצב׃</verse>
        <verse osisID='1Chr.4.10'>ויקרא יעבץ לאלהי ישראל לאמר אם ברך תברכני והרבית את גבולי והיתה ידך עמי ועשית מרעה לבלתי עצבי ויבא אלהים את אשר שאל׃</verse>
        <verse osisID='1Chr.4.11'>וכלוב אחי שוחה הוליד את מחיר הוא אבי אשתון׃</verse>
        <verse osisID='1Chr.4.12'>ואשתון הוליד את בית רפא ואת פסח ואת תחנה אבי עיר נחש אלה אנשי רכה׃</verse>
        <verse osisID='1Chr.4.13'>ובני קנז עתניאל ושריה ובני עתניאל חתת׃</verse>
        <verse osisID='1Chr.4.14'>ומעונתי הוליד את עפרה ושריה הוליד את יואב אבי גיא חרשים כי חרשים היו׃</verse>
        <verse osisID='1Chr.4.15'>ובני כלב בן יפנה עירו אלה ונעם ובני אלה וקנז׃</verse>
        <verse osisID='1Chr.4.16'>ובני יהללאל זיף וזיפה תיריא ואשראל׃</verse>
        <verse osisID='1Chr.4.17'>ובן עזרה יתר ומרד ועפר וילון ותהר את מרים ואת שמי ואת ישבח אבי אשתמע׃</verse>
        <verse osisID='1Chr.4.18'>ואשתו היהדיה ילדה את ירד אבי גדור ואת חבר אבי שוכו ואת יקותיאל אבי זנוח ואלה בני בתיה בת פרעה אשר לקח מרד׃</verse>
        <verse osisID='1Chr.4.19'>ובני אשת הודיה אחות נחם אבי קעילה הגרמי ואשתמע המעכתי׃</verse>
        <verse osisID='1Chr.4.20'>ובני שימון אמנון ורנה בן חנן ותולון ובני ישעי זוחת ובן זוחת׃</verse>
        <verse osisID='1Chr.4.21'>בני שלה בן יהודה ער אבי לכה ולעדה אבי מרשה ומשפחות בית עבדת הבץ לבית אשבע׃</verse>
        <verse osisID='1Chr.4.22'>ויוקים ואנשי כזבא ויואש ושרף אשר בעלו למואב וישבי לחם והדברים עתיקים׃</verse>
        <verse osisID='1Chr.4.23'>המה היוצרים וישבי נטעים וגדרה עם המלך במלאכתו ישבו שם׃</verse>
        <verse osisID='1Chr.4.24'>בני שמעון נמואל וימין יריב זרח שאול׃</verse>
        <verse osisID='1Chr.4.25'>שלם בנו מבשם בנו משמע בנו׃</verse>
        <verse osisID='1Chr.4.26'>ובני משמע חמואל בנו זכור בנו שמעי בנו׃</verse>
        <verse osisID='1Chr.4.27'>ולשמעי בנים ששה עשר ובנות שש ולאחיו אין בנים רבים וכל משפחתם לא הרבו עד בני יהודה׃</verse>
        <verse osisID='1Chr.4.28'>וישבו בבאר שבע ומולדה וחצר שועל׃</verse>
        <verse osisID='1Chr.4.29'>ובבלהה ובעצם ובתולד׃</verse>
        <verse osisID='1Chr.4.30'>ובבתואל ובחרמה ובציקלג׃</verse>
        <verse osisID='1Chr.4.31'>ובבית מרכבות ובחצר סוסים ובבית בראי ובשערים אלה עריהם עד מלך דויד׃</verse>
        <verse osisID='1Chr.4.32'>וחצריהם עיטם ועין רמון ותכן ועשן ערים חמש׃</verse>
        <verse osisID='1Chr.4.33'>וכל חצריהם אשר סביבות הערים האלה עד בעל זאת מושבתם והתיחשם להם׃</verse>
        <verse osisID='1Chr.4.34'>ומשובב וימלך ויושה בן אמציה׃</verse>
        <verse osisID='1Chr.4.35'>ויואל ויהוא בן יושביה בן שריה בן עשיאל׃</verse>
        <verse osisID='1Chr.4.36'>ואליועיני ויעקבה וישוחיה ועשיה ועדיאל וישימאל ובניה׃</verse>
        <verse osisID='1Chr.4.37'>וזיזא בן שפעי בן אלון בן ידיה בן שמרי בן שמעיה׃</verse>
        <verse osisID='1Chr.4.38'>אלה הבאים בשמות נשיאים במשפחותם ובית אבותיהם פרצו לרוב׃</verse>
        <verse osisID='1Chr.4.39'>וילכו למבוא גדר עד למזרח הגיא לבקש מרעה לצאנם׃</verse>
        <verse osisID='1Chr.4.40'>וימצאו מרעה שמן וטוב והארץ רחבת ידים ושקטת ושלוה כי מן חם הישבים שם לפנים׃</verse>
        <verse osisID='1Chr.4.41'>ויבאו אלה הכתובים בשמות בימי יחזקיהו מלך יהודה ויכו את אהליהם ואת המעינים אשר נמצאו שמה ויחרימם עד היום הזה וישבו תחתיהם כי מרעה לצאנם שם׃</verse>
        <verse osisID='1Chr.4.42'>ומהם מן בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם׃</verse>
        <verse osisID='1Chr.4.43'>ויכו את שארית הפלטה לעמלק וישבו שם עד היום הזה׃</verse>
      </chapter>
      <chapter osisID='1Chr.5'>
        <verse osisID='1Chr.5.1'>ובני ראובן בכור ישראל כי הוא הבכור ובחללו יצועי אביו נתנה בכרתו לבני יוסף בן ישראל ולא להתיחש לבכרה׃</verse>
        <verse osisID='1Chr.5.2'>כי יהודה גבר באחיו ולנגיד ממנו והבכרה ליוסף׃</verse>
        <verse osisID='1Chr.5.3'>בני ראובן בכור ישראל חנוך ופלוא חצרון וכרמי׃</verse>
        <verse osisID='1Chr.5.4'>בני יואל שמעיה בנו גוג בנו שמעי בנו׃</verse>
        <verse osisID='1Chr.5.5'>מיכה בנו ראיה בנו בעל בנו׃</verse>
        <verse osisID='1Chr.5.6'>בארה בנו אשר הגלה תלגת פלנאסר מלך אשר הוא נשיא לראובני׃</verse>
        <verse osisID='1Chr.5.7'>ואחיו למשפחתיו בהתיחש לתלדותם הראש יעיאל וזכריהו׃</verse>
        <verse osisID='1Chr.5.8'>ובלע בן עזז בן שמע בן יואל הוא יושב בערער ועד נבו ובעל מעון׃</verse>
        <verse osisID='1Chr.5.9'>ולמזרח ישב עד לבוא מדברה למן הנהר פרת כי מקניהם רבו בארץ גלעד׃</verse>
        <verse osisID='1Chr.5.10'>ובימי שאול עשו מלחמה עם ההגראים ויפלו בידם וישבו באהליהם על כל פני מזרח לגלעד׃</verse>
        <verse osisID='1Chr.5.11'>ובני גד לנגדם ישבו בארץ הבשן עד סלכה׃</verse>
        <verse osisID='1Chr.5.12'>יואל הראש ושפם המשנה ויעני ושפט בבשן׃</verse>
        <verse osisID='1Chr.5.13'>ואחיהם לבית אבותיהם מיכאל ומשלם ושבע ויורי ויעכן וזיע ועבר שבעה׃</verse>
        <verse osisID='1Chr.5.14'>אלה בני אביחיל בן חורי בן ירוח בן גלעד בן מיכאל בן ישישי בן יחדו בן בוז׃</verse>
        <verse osisID='1Chr.5.15'>אחי בן עבדיאל בן גוני ראש לבית אבותם׃</verse>
        <verse osisID='1Chr.5.16'>וישבו בגלעד בבשן ובבנתיה ובכל מגרשי שרון על תוצאותם׃</verse>
        <verse osisID='1Chr.5.17'>כלם התיחשו בימי יותם מלך יהודה ובימי ירבעם מלך ישראל׃</verse>
        <verse osisID='1Chr.5.18'>בני ראובן וגדי וחצי שבט מנשה מן בני חיל אנשים נשאי מגן וחרב ודרכי קשת ולמודי מלחמה ארבעים וארבעה אלף ושבע מאות וששים יצאי צבא׃</verse>
        <verse osisID='1Chr.5.19'>ויעשו מלחמה עם ההגריאים ויטור ונפיש ונודב׃</verse>
        <verse osisID='1Chr.5.20'>ויעזרו עליהם וינתנו בידם ההגריאים וכל שעמהם כי לאלהים זעקו במלחמה ונעתור להם כי בטחו בו׃</verse>
        <verse osisID='1Chr.5.21'>וישבו מקניהם גמליהם חמשים אלף וצאן מאתים וחמשים אלף וחמורים אלפים ונפש אדם מאה אלף׃</verse>
        <verse osisID='1Chr.5.22'>כי חללים רבים נפלו כי מהאלהים המלחמה וישבו תחתיהם עד הגלה׃</verse>
        <verse osisID='1Chr.5.23'>ובני חצי שבט מנשה ישבו בארץ מבשן עד בעל חרמון ושניר והר חרמון המה רבו׃</verse>
        <verse osisID='1Chr.5.24'>ואלה ראשי בית אבותם ועפר וישעי ואליאל ועזריאל וירמיה והודויה ויחדיאל אנשים גבורי חיל אנשי שמות ראשים לבית אבותם׃</verse>
        <verse osisID='1Chr.5.25'>וימעלו באלהי אבותיהם ויזנו אחרי אלהי עמי הארץ אשר השמיד אלהים מפניהם׃</verse>
        <verse osisID='1Chr.5.26'>ויער אלהי ישראל את רוח פול מלך אשור ואת רוח תלגת פלנסר מלך אשור ויגלם לראובני ולגדי ולחצי שבט מנשה ויביאם לחלח וחבור והרא ונהר גוזן עד היום הזה׃</verse>
      </chapter>
      <chapter osisID='1Chr.6'>
        <verse osisID='1Chr.6.1'>בני לוי גרשון קהת ומררי׃</verse>
        <verse osisID='1Chr.6.2'>ובני קהת עמרם יצהר וחברון ועזיאל׃</verse>
        <verse osisID='1Chr.6.3'>ובני עמרם אהרן ומשה ומרים ובני אהרן נדב ואביהוא אלעזר ואיתמר׃</verse>
        <verse osisID='1Chr.6.4'>אלעזר הוליד את פינחס פינחס הליד את אבישוע׃</verse>
        <verse osisID='1Chr.6.5'>ואבישוע הוליד את בקי ובקי הוליד את עזי׃</verse>
        <verse osisID='1Chr.6.6'>ועזי הוליד את זרחיה וזרחיה הוליד את מריות׃</verse>
        <verse osisID='1Chr.6.7'>מריות הוליד את אמריה ואמריה הוליד את אחיטוב׃</verse>
        <verse osisID='1Chr.6.8'>ואחיטוב הוליד את צדוק וצדוק הוליד את אחימעץ׃</verse>
        <verse osisID='1Chr.6.9'>ואחימעץ הוליד את עזריה ועזריה הוליד את יוחנן׃</verse>
        <verse osisID='1Chr.6.10'>ויוחנן הוליד את עזריה הוא אשר כהן בבית אשר בנה שלמה בירושלם׃</verse>
        <verse osisID='1Chr.6.11'>ויולד עזריה את אמריה ואמריה הוליד את אחיטוב׃</verse>
        <verse osisID='1Chr.6.12'>ואחיטוב הוליד את צדוק וצדוק הוליד את שלום׃</verse>
        <verse osisID='1Chr.6.13'>ושלום הוליד את חלקיה וחלקיה הוליד את עזריה׃</verse>
        <verse osisID='1Chr.6.14'>ועזריה הוליד את שריה ושריה הוליד את יהוצדק׃</verse>
        <verse osisID='1Chr.6.15'>ויהוצדק הלך בהגלות יהוה את יהודה וירושלם ביד נבכדנאצר׃</verse>
        <verse osisID='1Chr.6.16'>בני לוי גרשם קהת ומררי׃</verse>
        <verse osisID='1Chr.6.17'>ואלה שמות בני גרשום לבני ושמעי׃</verse>
        <verse osisID='1Chr.6.18'>ובני קהת עמרם ויצהר וחברון ועזיאל׃</verse>
        <verse osisID='1Chr.6.19'>בני מררי מחלי ומשי ואלה משפחות הלוי לאבותיהם׃</verse>
        <verse osisID='1Chr.6.20'>לגרשום לבני בנו יחת בנו זמה בנו׃</verse>
        <verse osisID='1Chr.6.21'>יואח בנו עדו בנו זרח בנו יאתרי בנו׃</verse>
        <verse osisID='1Chr.6.22'>בני קהת עמינדב בנו קרח בנו אסיר בנו׃</verse>
        <verse osisID='1Chr.6.23'>אלקנה בנו ואביסף בנו ואסיר בנו׃</verse>
        <verse osisID='1Chr.6.24'>תחת בנו אוריאל בנו עזיה בנו ושאול בנו׃</verse>
        <verse osisID='1Chr.6.25'>ובני אלקנה עמשי ואחימות׃</verse>
        <verse osisID='1Chr.6.26'>אלקנה בנו אלקנה צופי בנו ונחת בנו׃</verse>
        <verse osisID='1Chr.6.27'>אליאב בנו ירחם בנו אלקנה בנו׃</verse>
        <verse osisID='1Chr.6.28'>ובני שמואל הבכר ושני ואביה׃</verse>
        <verse osisID='1Chr.6.29'>בני מררי מחלי לבני בנו שמעי בנו עזה בנו׃</verse>
        <verse osisID='1Chr.6.30'>שמעא בנו חגיה בנו עשיה בנו׃</verse>
        <verse osisID='1Chr.6.31'>ואלה אשר העמיד דויד על ידי שיר בית יהוה ממנוח הארון׃</verse>
        <verse osisID='1Chr.6.32'>ויהיו משרתים לפני משכן אהל מועד בשיר עד בנות שלמה את בית יהוה בירושלם ויעמדו כמשפטם על עבודתם׃</verse>
        <verse osisID='1Chr.6.33'>ואלה העמדים ובניהם מבני הקהתי הימן המשורר בן יואל בן שמואל׃</verse>
        <verse osisID='1Chr.6.34'>בן אלקנה בן ירחם בן אליאל בן תוח׃</verse>
        <verse osisID='1Chr.6.35'>בן ציף בן אלקנה בן מחת בן עמשי׃</verse>
        <verse osisID='1Chr.6.36'>בן אלקנה בן יואל בן עזריה בן צפניה׃</verse>
        <verse osisID='1Chr.6.37'>בן תחת בן אסיר בן אביסף בן קרח׃</verse>
        <verse osisID='1Chr.6.38'>בן יצהר בן קהת בן לוי בן ישראל׃</verse>
        <verse osisID='1Chr.6.39'>ואחיו אסף העמד על ימינו אסף בן ברכיהו בן שמעא׃</verse>
        <verse osisID='1Chr.6.40'>בן מיכאל בן בעשיה בן מלכיה׃</verse>
        <verse osisID='1Chr.6.41'>בן אתני בן זרח בן עדיה׃</verse>
        <verse osisID='1Chr.6.42'>בן איתן בן זמה בן שמעי׃</verse>
        <verse osisID='1Chr.6.43'>בן יחת בן גרשם בן לוי׃</verse>
        <verse osisID='1Chr.6.44'>ובני מררי אחיהם על השמאול איתן בן קישי בן עבדי בן מלוך׃</verse>
        <verse osisID='1Chr.6.45'>בן חשביה בן אמציה בן חלקיה׃</verse>
        <verse osisID='1Chr.6.46'>בן אמצי בן בני בן שמר׃</verse>
        <verse osisID='1Chr.6.47'>בן מחלי בן מושי בן מררי בן לוי׃</verse>
        <verse osisID='1Chr.6.48'>ואחיהם הלוים נתונים לכל עבודת משכן בית האלהים׃</verse>
        <verse osisID='1Chr.6.49'>ואהרן ובניו מקטירים על מזבח העולה ועל מזבח הקטרת לכל מלאכת קדש הקדשים ולכפר על ישראל ככל אשר צוה משה עבד האלהים׃</verse>
        <verse osisID='1Chr.6.50'>ואלה בני אהרן אלעזר בנו פינחס בנו אבישוע בנו׃</verse>
        <verse osisID='1Chr.6.51'>בקי בנו עזי בנו זרחיה בנו׃</verse>
        <verse osisID='1Chr.6.52'>מריות בנו אמריה בנו אחיטוב בנו׃</verse>
        <verse osisID='1Chr.6.53'>צדוק בנו אחימעץ בנו׃</verse>
        <verse osisID='1Chr.6.54'>ואלה מושבותם לטירותם בגבולם לבני אהרן למשפחת הקהתי כי להם היה הגורל׃</verse>
        <verse osisID='1Chr.6.55'>ויתנו להם את חברון בארץ יהודה ואת מגרשיה סביבתיה׃</verse>
        <verse osisID='1Chr.6.56'>ואת שדה העיר ואת חצריה נתנו לכלב בן יפנה׃</verse>
        <verse osisID='1Chr.6.57'>ולבני אהרן נתנו את ערי המקלט את חברון ואת לבנה ואת מגרשיה ואת יתר ואת אשתמע ואת מגרשיה׃</verse>
        <verse osisID='1Chr.6.58'>ואת חילז ואת מגרשיה את דביר ואת מגרשיה׃</verse>
        <verse osisID='1Chr.6.59'>ואת עשן ואת מגרשיה ואת בית שמש ואת מגרשיה׃</verse>
        <verse osisID='1Chr.6.60'>וממטה בנימן את גבע ואת מגרשיה ואת עלמת ואת מגרשיה ואת ענתות ואת מגרשיה כל עריהם שלש עשרה עיר במשפחותיהם׃</verse>
        <verse osisID='1Chr.6.61'>ולבני קהת הנותרים ממשפחת המטה ממחצית מטה חצי מנשה בגורל ערים עשר׃</verse>
        <verse osisID='1Chr.6.62'>ולבני גרשום למשפחותם ממטה יששכר וממטה אשר וממטה נפתלי וממטה מנשה בבשן ערים שלש עשרה׃</verse>
        <verse osisID='1Chr.6.63'>לבני מררי למשפחותם ממטה ראובן וממטה גד וממטה זבולן בגורל ערים שתים עשרה׃</verse>
        <verse osisID='1Chr.6.64'>ויתנו בני ישראל ללוים את הערים ואת מגרשיהם׃</verse>
        <verse osisID='1Chr.6.65'>ויתנו בגורל ממטה בני יהודה וממטה בני שמעון וממטה בני בנימן את הערים האלה אשר יקראו אתהם בשמות׃</verse>
        <verse osisID='1Chr.6.66'>וממשפחות בני קהת ויהי ערי גבולם ממטה אפרים׃</verse>
        <verse osisID='1Chr.6.67'>ויתנו להם את ערי המקלט את שכם ואת מגרשיה בהר אפרים ואת גזר ואת מגרשיה׃</verse>
        <verse osisID='1Chr.6.68'>ואת יקמעם ואת מגרשיה ואת בית חורון ואת מגרשיה׃</verse>
        <verse osisID='1Chr.6.69'>ואת אילון ואת מגרשיה ואת גת רמון ואת מגרשיה׃</verse>
        <verse osisID='1Chr.6.70'>וממחצית מטה מנשה את ענר ואת מגרשיה ואת בלעם ואת מגרשיה למשפחת לבני קהת הנותרים׃</verse>
        <verse osisID='1Chr.6.71'>לבני גרשום ממשפחת חצי מטה מנשה את גולן בבשן ואת מגרשיה ואת עשתרות ואת מגרשיה׃</verse>
        <verse osisID='1Chr.6.72'>וממטה יששכר את קדש ואת מגרשיה את דברת ואת מגרשיה׃</verse>
        <verse osisID='1Chr.6.73'>ואת ראמות ואת מגרשיה ואת ענם ואת מגרשיה׃</verse>
        <verse osisID='1Chr.6.74'>וממטה אשר את משל ואת מגרשיה ואת עבדון ואת מגרשיה׃</verse>
        <verse osisID='1Chr.6.75'>ואת חוקק ואת מגרשיה ואת רחב ואת מגרשיה׃</verse>
        <verse osisID='1Chr.6.76'>וממטה נפתלי את קדש בגליל ואת מגרשיה ואת חמון ואת מגרשיה ואת קריתים ואת מגרשיה׃</verse>
        <verse osisID='1Chr.6.77'>לבני מררי הנותרים ממטה זבולן את רמונו ואת מגרשיה את תבור ואת מגרשיה׃</verse>
        <verse osisID='1Chr.6.78'>ומעבר לירדן ירחו למזרח הירדן ממטה ראובן את בצר במדבר ואת מגרשיה ואת יהצה ואת מגרשיה׃</verse>
        <verse osisID='1Chr.6.79'>ואת קדמות ואת מגרשיה ואת מיפעת ואת מגרשיה׃</verse>
        <verse osisID='1Chr.6.80'>וממטה גד את ראמות בגלעד ואת מגרשיה ואת מחנים ואת מגרשיה׃</verse>
        <verse osisID='1Chr.6.81'>ואת חשבון ואת מגרשיה ואת יעזיר ואת מגרשיה׃</verse>
      </chapter>
      <chapter osisID='1Chr.7'>
        <verse osisID='1Chr.7.1'>ולבני יששכר תולע ופואה ישיב ושמרון ארבעה׃</verse>
        <verse osisID='1Chr.7.2'>ובני תולע עזי ורפיה ויריאל ויחמי ויבשם ושמואל ראשים לבית אבותם לתולע גבורי חיל לתלדותם מספרם בימי דויד עשרים ושנים אלף ושש מאות׃</verse>
        <verse osisID='1Chr.7.3'>ובני עזי יזרחיה ובני יזרחיה מיכאל ועבדיה ויואל ישיה חמשה ראשים כלם׃</verse>
        <verse osisID='1Chr.7.4'>ועליהם לתלדותם לבית אבותם גדודי צבא מלחמה שלשים וששה אלף כי הרבו נשים ובנים׃</verse>
        <verse osisID='1Chr.7.5'>ואחיהם לכל משפחות יששכר גבורי חילים שמונים ושבעה אלף התיחשם לכל׃</verse>
        <verse osisID='1Chr.7.6'>בנימן בלע ובכר וידיעאל שלשה׃</verse>
        <verse osisID='1Chr.7.7'>ובני בלע אצבון ועזי ועזיאל וירימות ועירי חמשה ראשי בית אבות גבורי חילים והתיחשם עשרים ושנים אלף ושלשים וארבעה׃</verse>
        <verse osisID='1Chr.7.8'>ובני בכר זמירה ויועש ואליעזר ואליועיני ועמרי וירמות ואביה וענתות ועלמת כל אלה בני בכר׃</verse>
        <verse osisID='1Chr.7.9'>והתיחשם לתלדותם ראשי בית אבותם גבורי חיל עשרים אלף ומאתים׃</verse>
        <verse osisID='1Chr.7.10'>ובני ידיעאל בלהן ובני בלהן יעיש ובנימן ואהוד וכנענה וזיתן ותרשיש ואחישחר׃</verse>
        <verse osisID='1Chr.7.11'>כל אלה בני ידיעאל לראשי האבות גבורי חילים שבעה עשר אלף ומאתים יצאי צבא למלחמה׃</verse>
        <verse osisID='1Chr.7.12'>ושפם וחפם בני עיר חשם בני אחר׃</verse>
        <verse osisID='1Chr.7.13'>בני נפתלי יחציאל וגוני ויצר ושלום בני בלהה׃</verse>
        <verse osisID='1Chr.7.14'>בני מנשה אשריאל אשר ילדה פילגשו הארמיה ילדה את מכיר אבי גלעד׃</verse>
        <verse osisID='1Chr.7.15'>ומכיר לקח אשה לחפים ולשפים ושם אחתו מעכה ושם השני צלפחד ותהינה לצלפחד בנות׃</verse>
        <verse osisID='1Chr.7.16'>ותלד מעכה אשת מכיר בן ותקרא שמו פרש ושם אחיו שרש ובניו אולם ורקם׃</verse>
        <verse osisID='1Chr.7.17'>ובני אולם בדן אלה בני גלעד בן מכיר בן מנשה׃</verse>
        <verse osisID='1Chr.7.18'>ואחתו המלכת ילדה את אישהוד ואת אביעזר ואת מחלה׃</verse>
        <verse osisID='1Chr.7.19'>ויהיו בני שמידע אחין ושכם ולקחי ואניעם׃</verse>
        <verse osisID='1Chr.7.20'>ובני אפרים שותלח וברד בנו ותחת בנו ואלעדה בנו ותחת בנו׃</verse>
        <verse osisID='1Chr.7.21'>וזבד בנו ושותלח בנו ועזר ואלעד והרגום אנשי גת הנולדים בארץ כי ירדו לקחת את מקניהם׃</verse>
        <verse osisID='1Chr.7.22'>ויתאבל אפרים אביהם ימים רבים ויבאו אחיו לנחמו׃</verse>
        <verse osisID='1Chr.7.23'>ויבא אל אשתו ותהר ותלד בן ויקרא את שמו בריעה כי ברעה היתה בביתו׃</verse>
        <verse osisID='1Chr.7.24'>ובתו שארה ותבן את בית חורון התחתון ואת העליון ואת אזן שארה׃</verse>
        <verse osisID='1Chr.7.25'>ורפח בנו ורשף ותלח בנו ותחן בנו׃</verse>
        <verse osisID='1Chr.7.26'>לעדן בנו עמיהוד בנו אלישמע בנו׃</verse>
        <verse osisID='1Chr.7.27'>נון בנו יהושע בנו׃</verse>
        <verse osisID='1Chr.7.28'>ואחזתם ומשבותם בית אל ובנתיה ולמזרח נערן ולמערב גזר ובנתיה ושכם ובנתיה עד עיה ובנתיה׃</verse>
        <verse osisID='1Chr.7.29'>ועל ידי בני מנשה בית שאן ובנתיה תענך ובנתיה מגדו ובנותיה דור ובנותיה באלה ישבו בני יוסף בן ישראל׃</verse>
        <verse osisID='1Chr.7.30'>בני אשר ימנה וישוה וישוי ובריעה ושרח אחותם׃</verse>
        <verse osisID='1Chr.7.31'>ובני בריעה חבר ומלכיאל הוא אבי ברזות׃</verse>
        <verse osisID='1Chr.7.32'>וחבר הוליד את יפלט ואת שומר ואת חותם ואת שועא אחותם׃</verse>
        <verse osisID='1Chr.7.33'>ובני יפלט פסך ובמהל ועשות אלה בני יפלט׃</verse>
        <verse osisID='1Chr.7.34'>ובני שמר אחי ורוהגה יחבה וארם׃</verse>
        <verse osisID='1Chr.7.35'>ובן הלם אחיו צופח וימנע ושלש ועמל׃</verse>
        <verse osisID='1Chr.7.36'>בני צופח סוח וחרנפר ושועל וברי וימרה׃</verse>
        <verse osisID='1Chr.7.37'>בצר והוד ושמא ושלשה ויתרן ובארא׃</verse>
        <verse osisID='1Chr.7.38'>ובני יתר יפנה ופספה וארא׃</verse>
        <verse osisID='1Chr.7.39'>ובני עלא ארח וחניאל ורציא׃</verse>
        <verse osisID='1Chr.7.40'>כל אלה בני אשר ראשי בית האבות ברורים גבורי חילים ראשי הנשיאים והתיחשם בצבא במלחמה מספרם אנשים עשרים וששה אלף׃</verse>
      </chapter>
      <chapter osisID='1Chr.8'>
        <verse osisID='1Chr.8.1'>ובנימן הוליד את בלע בכרו אשבל השני ואחרח השלישי׃</verse>
        <verse osisID='1Chr.8.2'>נוחה הרביעי ורפא החמישי׃</verse>
        <verse osisID='1Chr.8.3'>ויהיו בנים לבלע אדר וגרא ואביהוד׃</verse>
        <verse osisID='1Chr.8.4'>ואבישוע ונעמן ואחוח׃</verse>
        <verse osisID='1Chr.8.5'>וגרא ושפופן וחורם׃</verse>
        <verse osisID='1Chr.8.6'>ואלה בני אחוד אלה הם ראשי אבות ליושבי גבע ויגלום אל מנחת׃</verse>
        <verse osisID='1Chr.8.7'>ונעמן ואחיה וגרא הוא הגלם והוליד את עזא ואת אחיחד׃</verse>
        <verse osisID='1Chr.8.8'>ושחרים הוליד בשדה מואב מן שלחו אתם חושים ואת בערא נשיו׃</verse>
        <verse osisID='1Chr.8.9'>ויולד מן חדש אשתו את יובב ואת צביא ואת מישא ואת מלכם׃</verse>
        <verse osisID='1Chr.8.10'>ואת יעוץ ואת שכיה ואת מרמה אלה בניו ראשי אבות׃</verse>
        <verse osisID='1Chr.8.11'>ומחשים הוליד את אביטוב ואת אלפעל׃</verse>
        <verse osisID='1Chr.8.12'>ובני אלפעל עבר ומשעם ושמד הוא בנה את אונו ואת לד ובנתיה׃</verse>
        <verse osisID='1Chr.8.13'>וברעה ושמע המה ראשי האבות ליושבי אילון המה הבריחו את יושבי גת׃</verse>
        <verse osisID='1Chr.8.14'>ואחיו ששק וירמות׃</verse>
        <verse osisID='1Chr.8.15'>וזבדיה וערד ועדר׃</verse>
        <verse osisID='1Chr.8.16'>ומיכאל וישפה ויוחא בני בריעה׃</verse>
        <verse osisID='1Chr.8.17'>וזבדיה ומשלם וחזקי וחבר׃</verse>
        <verse osisID='1Chr.8.18'>וישמרי ויזליאה ויובב בני אלפעל׃</verse>
        <verse osisID='1Chr.8.19'>ויקים וזכרי וזבדי׃</verse>
        <verse osisID='1Chr.8.20'>ואליעני וצלתי ואליאל׃</verse>
        <verse osisID='1Chr.8.21'>ועדיה ובראיה ושמרת בני שמעי׃</verse>
        <verse osisID='1Chr.8.22'>וישפן ועבר ואליאל׃</verse>
        <verse osisID='1Chr.8.23'>ועבדון וזכרי וחנן׃</verse>
        <verse osisID='1Chr.8.24'>וחנניה ועילם וענתתיה׃</verse>
        <verse osisID='1Chr.8.25'>ויפדיה ופניאל בני ששק׃</verse>
        <verse osisID='1Chr.8.26'>ושמשרי ושחריה ועתליה׃</verse>
        <verse osisID='1Chr.8.27'>ויערשיה ואליה וזכרי בני ירחם׃</verse>
        <verse osisID='1Chr.8.28'>אלה ראשי אבות לתלדותם ראשים אלה ישבו בירושלם׃</verse>
        <verse osisID='1Chr.8.29'>ובגבעון ישבו אבי גבעון ושם אשתו מעכה׃</verse>
        <verse osisID='1Chr.8.30'>ובנו הבכור עבדון וצור וקיש ובעל ונדב׃</verse>
        <verse osisID='1Chr.8.31'>וגדור ואחיו וזכר׃</verse>
        <verse osisID='1Chr.8.32'>ומקלות הוליד את שמאה ואף המה נגד אחיהם ישבו בירושלם עם אחיהם׃</verse>
        <verse osisID='1Chr.8.33'>ונר הוליד את קיש וקיש הוליד את שאול ושאול הוליד את יהונתן ואת מלכי שוע ואת אבינדב ואת אשבעל׃</verse>
        <verse osisID='1Chr.8.34'>ובן יהונתן מריב בעל ומריב בעל הוליד את מיכה׃</verse>
        <verse osisID='1Chr.8.35'>ובני מיכה פיתון ומלך ותארע ואחז׃</verse>
        <verse osisID='1Chr.8.36'>ואחז הוליד את יהועדה ויהועדה הוליד את עלמת ואת עזמות ואת זמרי וזמרי הוליד את מוצא׃</verse>
        <verse osisID='1Chr.8.37'>ומוצא הוליד את בנעא רפה בנו אלעשה בנו אצל בנו׃</verse>
        <verse osisID='1Chr.8.38'>ולאצל ששה בנים ואלה שמותם עזריקם בכרו וישמעאל ושעריה ועבדיה וחנן כל אלה בני אצל׃</verse>
        <verse osisID='1Chr.8.39'>ובני עשק אחיו אולם בכרו יעוש השני ואליפלט השלשי׃</verse>
        <verse osisID='1Chr.8.40'>ויהיו בני אולם אנשים גברי חיל דרכי קשת ומרבים בנים ובני בנים מאה וחמשים כל אלה מבני בנימן׃</verse>
      </chapter>
      <chapter osisID='1Chr.9'>
        <verse osisID='1Chr.9.1'>וכל ישראל התיחשו והנם כתובים על ספר מלכי ישראל ויהודה הגלו לבבל במעלם׃</verse>
        <verse osisID='1Chr.9.2'>והיושבים הראשנים אשר באחזתם בעריהם ישראל הכהנים הלוים והנתינים׃</verse>
        <verse osisID='1Chr.9.3'>ובירושלם ישבו מן בני יהודה ומן בני בנימן ומן בני אפרים ומנשה׃</verse>
        <verse osisID='1Chr.9.4'>עותי בן עמיהוד בן עמרי בן אמרי בן בנימן בני פרץ בן יהודה׃</verse>
        <verse osisID='1Chr.9.5'>ומן השילוני עשיה הבכור ובניו׃</verse>
        <verse osisID='1Chr.9.6'>ומן בני זרח יעואל ואחיהם שש מאות ותשעים׃</verse>
        <verse osisID='1Chr.9.7'>ומן בני בנימן סלוא בן משלם בן הודויה בן הסנאה׃</verse>
        <verse osisID='1Chr.9.8'>ויבניה בן ירחם ואלה בן עזי בן מכרי ומשלם בן שפטיה בן רעואל בן יבניה׃</verse>
        <verse osisID='1Chr.9.9'>ואחיהם לתלדותם תשע מאות וחמשים וששה כל אלה אנשים ראשי אבות לבית אבתיהם׃</verse>
        <verse osisID='1Chr.9.10'>ומן הכהנים ידעיה ויהויריב ויכין׃</verse>
        <verse osisID='1Chr.9.11'>ועזריה בן חלקיה בן משלם בן צדוק בן מריות בן אחיטוב נגיד בית האלהים׃</verse>
        <verse osisID='1Chr.9.12'>ועדיה בן ירחם בן פשחור בן מלכיה ומעשי בן עדיאל בן יחזרה בן משלם בן משלמית בן אמר׃</verse>
        <verse osisID='1Chr.9.13'>ואחיהם ראשים לבית אבותם אלף ושבע מאות וששים גבורי חיל מלאכת עבודת בית האלהים׃</verse>
        <verse osisID='1Chr.9.14'>ומן הלוים שמעיה בן חשוב בן עזריקם בן חשביה מן בני מררי׃</verse>
        <verse osisID='1Chr.9.15'>ובקבקר חרש וגלל ומתניה בן מיכא בן זכרי בן אסף׃</verse>
        <verse osisID='1Chr.9.16'>ועבדיה בן שמעיה בן גלל בן ידותון וברכיה בן אסא בן אלקנה היושב בחצרי נטופתי׃</verse>
        <verse osisID='1Chr.9.17'>והשערים שלום ועקוב וטלמן ואחימן ואחיהם שלום הראש׃</verse>
        <verse osisID='1Chr.9.18'>ועד הנה בשער המלך מזרחה המה השערים למחנות בני לוי׃</verse>
        <verse osisID='1Chr.9.19'>ושלום בן קורא בן אביסף בן קרח ואחיו לבית אביו הקרחים על מלאכת העבודה שמרי הספים לאהל ואבתיהם על מחנה יהוה שמרי המבוא׃</verse>
        <verse osisID='1Chr.9.20'>ופינחס בן אלעזר נגיד היה עליהם לפנים יהוה עמו׃</verse>
        <verse osisID='1Chr.9.21'>זכריה בן משלמיה שער פתח לאהל מועד׃</verse>
        <verse osisID='1Chr.9.22'>כלם הברורים לשערים בספים מאתים ושנים עשר המה בחצריהם התיחשם המה יסד דויד ושמואל הראה באמונתם׃</verse>
        <verse osisID='1Chr.9.23'>והם ובניהם על השערים לבית יהוה לבית האהל למשמרות׃</verse>
        <verse osisID='1Chr.9.24'>לארבע רוחות יהיו השערים מזרח ימה צפונה ונגבה׃</verse>
        <verse osisID='1Chr.9.25'>ואחיהם בחצריהם לבוא לשבעת הימים מעת אל עת עם אלה׃</verse>
        <verse osisID='1Chr.9.26'>כי באמונה המה ארבעת גברי השערים הם הלוים והיו על הלשכות ועל האצרות בית האלהים׃</verse>
        <verse osisID='1Chr.9.27'>וסביבות בית האלהים ילינו כי עליהם משמרת והם על המפתח ולבקר לבקר׃</verse>
        <verse osisID='1Chr.9.28'>ומהם על כלי העבודה כי במספר יביאום ובמספר יוציאום׃</verse>
        <verse osisID='1Chr.9.29'>ומהם ממנים על הכלים ועל כל כלי הקדש ועל הסלת והיין והשמן והלבונה והבשמים׃</verse>
        <verse osisID='1Chr.9.30'>ומן בני הכהנים רקחי המרקחת לבשמים׃</verse>
        <verse osisID='1Chr.9.31'>ומתתיה מן הלוים הוא הבכור לשלם הקרחי באמונה על מעשה החבתים׃</verse>
        <verse osisID='1Chr.9.32'>ומן בני הקהתי מן אחיהם על לחם המערכת להכין שבת שבת׃</verse>
        <verse osisID='1Chr.9.33'>ואלה המשררים ראשי אבות ללוים בלשכת פטירים כי יומם ולילה עליהם במלאכה׃</verse>
        <verse osisID='1Chr.9.34'>אלה ראשי האבות ללוים לתלדותם ראשים אלה ישבו בירושלם׃</verse>
        <verse osisID='1Chr.9.35'>ובגבעון ישבו אבי גבעון יעואל ושם אשתו מעכה׃</verse>
        <verse osisID='1Chr.9.36'>ובנו הבכור עבדון וצור וקיש ובעל ונר ונדב׃</verse>
        <verse osisID='1Chr.9.37'>וגדור ואחיו וזכריה ומקלות׃</verse>
        <verse osisID='1Chr.9.38'>ומקלות הוליד את שמאם ואף הם נגד אחיהם ישבו בירושלם עם אחיהם׃</verse>
        <verse osisID='1Chr.9.39'>ונר הוליד את קיש וקיש הוליד את שאול ושאול הוליד את יהונתן ואת מלכי שוע ואת אבינדב ואת אשבעל׃</verse>
        <verse osisID='1Chr.9.40'>ובן יהונתן מריב בעל ומרי בעל הוליד את מיכה׃</verse>
        <verse osisID='1Chr.9.41'>ובני מיכה פיתון ומלך ותחרע׃</verse>
        <verse osisID='1Chr.9.42'>ואחז הוליד את יערה ויערה הוליד את עלמת ואת עזמות ואת זמרי וזמרי הוליד את מוצא׃</verse>
        <verse osisID='1Chr.9.43'>ומוצא הוליד את בנעא ורפיה בנו אלעשה בנו אצל בנו׃</verse>
        <verse osisID='1Chr.9.44'>ולאצל ששה בנים ואלה שמותם עזריקם בכרו וישמעאל ושעריה ועבדיה וחנן אלה בני אצל׃</verse>
      </chapter>
      <chapter osisID='1Chr.10'>
        <verse osisID='1Chr.10.1'>ופלשתים נלחמו בישראל וינס איש ישראל מפני פלשתים ויפלו חללים בהר גלבע׃</verse>
        <verse osisID='1Chr.10.2'>וידבקו פלשתים אחרי שאול ואחרי בניו ויכו פלשתים את יונתן ואת אבינדב ואת מלכי שוע בני שאול׃</verse>
        <verse osisID='1Chr.10.3'>ותכבד המלחמה על שאול וימצאהו המורים בקשת ויחל מן היורים׃</verse>
        <verse osisID='1Chr.10.4'>ויאמר שאול אל נשא כליו שלף חרבך ודקרני בה פן יבאו הערלים האלה והתעללו בי ולא אבה נשא כליו כי ירא מאד ויקח שאול את החרב ויפל עליה׃</verse>
        <verse osisID='1Chr.10.5'>וירא נשא כליו כי מת שאול ויפל גם הוא על החרב וימת׃</verse>
        <verse osisID='1Chr.10.6'>וימת שאול ושלשת בניו וכל ביתו יחדו מתו׃</verse>
        <verse osisID='1Chr.10.7'>ויראו כל איש ישראל אשר בעמק כי נסו וכי מתו שאול ובניו ויעזבו עריהם וינסו ויבאו פלשתים וישבו בהם׃</verse>
        <verse osisID='1Chr.10.8'>ויהי ממחרת ויבאו פלשתים לפשט את החללים וימצאו את שאול ואת בניו נפלים בהר גלבע׃</verse>
        <verse osisID='1Chr.10.9'>ויפשיטהו וישאו את ראשו ואת כליו וישלחו בארץ פלשתים סביב לבשר את עצביהם ואת העם׃</verse>
        <verse osisID='1Chr.10.10'>וישימו את כליו בית אלהיהם ואת גלגלתו תקעו בית דגון׃</verse>
        <verse osisID='1Chr.10.11'>וישמעו כל יביש גלעד את כל אשר עשו פלשתים לשאול׃</verse>
        <verse osisID='1Chr.10.12'>ויקומו כל איש חיל וישאו את גופת שאול ואת גופת בניו ויביאום יבישה ויקברו את עצמותיהם תחת האלה ביבש ויצומו שבעת ימים׃</verse>
        <verse osisID='1Chr.10.13'>וימת שאול במעלו אשר מעל ביהוה על דבר יהוה אשר לא שמר וגם לשאול באוב לדרוש׃</verse>
        <verse osisID='1Chr.10.14'>ולא דרש ביהוה וימיתהו ויסב את המלוכה לדויד בן ישי׃</verse>
      </chapter>
      <chapter osisID='1Chr.11'>
        <verse osisID='1Chr.11.1'>ויקבצו כל ישראל אל דויד חברונה לאמר הנה עצמך ובשרך אנחנו׃</verse>
        <verse osisID='1Chr.11.2'>גם תמול גם שלשום גם בהיות שאול מלך אתה המוציא והמביא את ישראל ויאמר יהוה אלהיך לך אתה תרעה את עמי את ישראל ואתה תהיה נגיד על עמי ישראל׃</verse>
        <verse osisID='1Chr.11.3'>ויבאו כל זקני ישראל אל המלך חברונה ויכרת להם דויד ברית בחברון לפני יהוה וימשחו את דויד למלך על ישראל כדבר יהוה ביד שמואל׃</verse>
        <verse osisID='1Chr.11.4'>וילך דויד וכל ישראל ירושלם היא יבוס ושם היבוסי ישבי הארץ׃</verse>
        <verse osisID='1Chr.11.5'>ויאמרו ישבי יבוס לדויד לא תבוא הנה וילכד דויד את מצדת ציון היא עיר דויד׃</verse>
        <verse osisID='1Chr.11.6'>ויאמר דויד כל מכה יבוסי בראשונה יהיה לראש ולשר ויעל בראשונה יואב בן צרויה ויהי לראש׃</verse>
        <verse osisID='1Chr.11.7'>וישב דויד במצד על כן קראו לו עיר דויד׃</verse>
        <verse osisID='1Chr.11.8'>ויבן העיר מסביב מן המלוא ועד הסביב ויואב יחיה את שאר העיר׃</verse>
        <verse osisID='1Chr.11.9'>וילך דויד הלוך וגדול ויהוה צבאות עמו׃</verse>
        <verse osisID='1Chr.11.10'>ואלה ראשי הגבורים אשר לדויד המתחזקים עמו במלכותו עם כל ישראל להמליכו כדבר יהוה על ישראל׃</verse>
        <verse osisID='1Chr.11.11'>ואלה מספר הגברים אשר לדויד ישבעם בן חכמוני ראש השלושים הוא עורר את חניתו על שלש מאות חלל בפעם אחת׃</verse>
        <verse osisID='1Chr.11.12'>ואחריו אלעזר בן דודו האחוחי הוא בשלושה הגברים׃</verse>
        <verse osisID='1Chr.11.13'>הוא היה עם דויד בפס דמים והפלשתים נאספו שם למלחמה ותהי חלקת השדה מלאה שעורים והעם נסו מפני פלשתים׃</verse>
        <verse osisID='1Chr.11.14'>ויתיצבו בתוך החלקה ויצילוה ויכו את פלשתים ויושע יהוה תשועה גדולה׃</verse>
        <verse osisID='1Chr.11.15'>וירדו שלושה מן השלושים ראש על הצר אל דויד אל מערת עדלם ומחנה פלשתים חנה בעמק רפאים׃</verse>
        <verse osisID='1Chr.11.16'>ודויד אז במצודה ונציב פלשתים אז בבית לחם׃</verse>
        <verse osisID='1Chr.11.17'>ויתאו דויד ויאמר מי ישקני מים מבור בית לחם אשר בשער׃</verse>
        <verse osisID='1Chr.11.18'>ויבקעו השלשה במחנה פלשתים וישאבו מים מבור בית לחם אשר בשער וישאו ויבאו אל דויד ולא אבה דויד לשתותם וינסך אתם ליהוה׃</verse>
        <verse osisID='1Chr.11.19'>ויאמר חלילה לי מאלהי מעשות זאת הדם האנשים האלה אשתה בנפשותם כי בנפשותם הביאום ולא אבה לשתותם אלה עשו שלשת הגבורים׃</verse>
        <verse osisID='1Chr.11.20'>ואבשי אחי יואב הוא היה ראש השלושה והוא עורר את חניתו על שלש מאות חלל ולא שם בשלושה׃</verse>
        <verse osisID='1Chr.11.21'>מן השלושה בשנים נכבד ויהי להם לשר ועד השלושה לא בא׃</verse>
        <verse osisID='1Chr.11.22'>בניה בן יהוידע בן איש חיל רב פעלים מן קבצאל הוא הכה את שני אריאל מואב והוא ירד והכה את הארי בתוך הבור ביום השלג׃</verse>
        <verse osisID='1Chr.11.23'>והוא הכה את האיש המצרי איש מדה חמש באמה וביד המצרי חנית כמנור ארגים וירד אליו בשבט ויגזל את החנית מיד המצרי ויהרגהו בחניתו׃</verse>
        <verse osisID='1Chr.11.24'>אלה עשה בניהו בן יהוידע ולו שם בשלושה הגברים׃</verse>
        <verse osisID='1Chr.11.25'>מן השלושים הנו נכבד הוא ואל השלושה לא בא וישימהו דויד על משמעתו׃</verse>
        <verse osisID='1Chr.11.26'>וגבורי החילים עשה אל אחי יואב אלחנן בן דודו מבית לחם׃</verse>
        <verse osisID='1Chr.11.27'>שמות ההרורי חלץ הפלוני׃</verse>
        <verse osisID='1Chr.11.28'>עירא בן עקש התקועי אביעזר הענתותי׃</verse>
        <verse osisID='1Chr.11.29'>סבכי החשתי עילי האחוחי׃</verse>
        <verse osisID='1Chr.11.30'>מהרי הנטפתי חלד בן בענה הנטופתי׃</verse>
        <verse osisID='1Chr.11.31'>איתי בן ריבי מגבעת בני בנימן בניה הפרעתני׃</verse>
        <verse osisID='1Chr.11.32'>חורי מנחלי געש אביאל הערבתי׃</verse>
        <verse osisID='1Chr.11.33'>עזמות הבחרומי אליחבא השעלבני׃</verse>
        <verse osisID='1Chr.11.34'>בני השם הגזוני יונתן בן שגה ההררי׃</verse>
        <verse osisID='1Chr.11.35'>אחיאם בן שכר ההררי אליפל בן אור׃</verse>
        <verse osisID='1Chr.11.36'>חפר המכרתי אחיה הפלני׃</verse>
        <verse osisID='1Chr.11.37'>חצרו הכרמלי נערי בן אזבי׃</verse>
        <verse osisID='1Chr.11.38'>יואל אחי נתן מבחר בן הגרי׃</verse>
        <verse osisID='1Chr.11.39'>צלק העמוני נחרי הברתי נשא כלי יואב בן צרויה׃</verse>
        <verse osisID='1Chr.11.40'>עירא היתרי גרב היתרי׃</verse>
        <verse osisID='1Chr.11.41'>אוריה החתי זבד בן אחלי׃</verse>
        <verse osisID='1Chr.11.42'>עדינא בן שיזא הראובני ראש לראובני ועליו שלושים׃</verse>
        <verse osisID='1Chr.11.43'>חנן בן מעכה ויושפט המתני׃</verse>
        <verse osisID='1Chr.11.44'>עזיא העשתרתי שמע ויעואל בני חותם הערערי׃</verse>
        <verse osisID='1Chr.11.45'>ידיעאל בן שמרי ויחא אחיו התיצי׃</verse>
        <verse osisID='1Chr.11.46'>אליאל המחוים ויריבי ויושויה בני אלנעם ויתמה המואבי׃</verse>
        <verse osisID='1Chr.11.47'>אליאל ועובד ויעשיאל המצביה׃</verse>
      </chapter>
      <chapter osisID='1Chr.12'>
        <verse osisID='1Chr.12.1'>ואלה הבאים אל דויד לציקלג עוד עצור מפני שאול בן קיש והמה בגבורים עזרי המלחמה׃</verse>
        <verse osisID='1Chr.12.2'>נשקי קשת מימינים ומשמאלים באבנים ובחצים בקשת מאחי שאול מבנימן׃</verse>
        <verse osisID='1Chr.12.3'>הראש אחיעזר ויואש בני השמעה הגבעתי ויזואל ופלט בני עזמות וברכה ויהוא הענתתי׃</verse>
        <verse osisID='1Chr.12.4'>וישמעיה הגבעוני גבור בשלשים ועל השלשים וירמיה ויחזיאל ויוחנן ויוזבד הגדרתי׃</verse>
        <verse osisID='1Chr.12.5'>אלעוזי וירימות ובעליה ושמריהו ושפטיהו החריפי׃</verse>
        <verse osisID='1Chr.12.6'>אלקנה וישיהו ועזראל ויועזר וישבעם הקרחים׃</verse>
        <verse osisID='1Chr.12.7'>ויועאלה וזבדיה בני ירחם מן הגדור׃</verse>
        <verse osisID='1Chr.12.8'>ומן הגדי נבדלו אל דויד למצד מדברה גברי החיל אנשי צבא למלחמה ערכי צנה ורמח ופני אריה פניהם וכצבאים על ההרים למהר׃</verse>
        <verse osisID='1Chr.12.9'>עזר הראש עבדיה השני אליאב השלשי׃</verse>
        <verse osisID='1Chr.12.10'>משמנה הרביעי ירמיה החמשי׃</verse>
        <verse osisID='1Chr.12.11'>עתי הששי אליאל השבעי׃</verse>
        <verse osisID='1Chr.12.12'>יוחנן השמיני אלזבד התשיעי׃</verse>
        <verse osisID='1Chr.12.13'>ירמיהו העשירי מכבני עשתי עשר׃</verse>
        <verse osisID='1Chr.12.14'>אלה מבני גד ראשי הצבא אחד למאה הקטן והגדול לאלף׃</verse>
        <verse osisID='1Chr.12.15'>אלה הם אשר עברו את הירדן בחדש הראשון והוא ממלא על כל גדיתיו ויבריחו את כל העמקים למזרח ולמערב׃</verse>
        <verse osisID='1Chr.12.16'>ויבאו מן בני בנימן ויהודה עד למצד לדויד׃</verse>
        <verse osisID='1Chr.12.17'>ויצא דויד לפניהם ויען ויאמר להם אם לשלום באתם אלי לעזרני יהיה לי עליכם לבב ליחד ואם לרמותני לצרי בלא חמס בכפי ירא אלהי אבותינו ויוכח׃</verse>
        <verse osisID='1Chr.12.18'>ורוח לבשה את עמשי ראש השלושים לך דויד ועמך בן ישי שלום שלום לך ושלום לעזרך כי עזרך אלהיך ויקבלם דויד ויתנם בראשי הגדוד׃</verse>
        <verse osisID='1Chr.12.19'>וממנשה נפלו על דויד בבאו עם פלשתים על שאול למלחמה ולא עזרם כי בעצה שלחהו סרני פלשתים לאמר בראשינו יפול אל אדניו שאול׃</verse>
        <verse osisID='1Chr.12.20'>בלכתו אל ציקלג נפלו עליו ממנשה עדנח ויוזבד וידיעאל ומיכאל ויוזבד ואליהוא וצלתי ראשי האלפים אשר למנשה׃</verse>
        <verse osisID='1Chr.12.21'>והמה עזרו עם דויד על הגדוד כי גבורי חיל כלם ויהיו שרים בצבא׃</verse>
        <verse osisID='1Chr.12.22'>כי לעת יום ביום יבאו על דויד לעזרו עד למחנה גדול כמחנה אלהים׃</verse>
        <verse osisID='1Chr.12.23'>ואלה מספרי ראשי החלוץ לצבא באו על דויד חברונה להסב מלכות שאול אליו כפי יהוה׃</verse>
        <verse osisID='1Chr.12.24'>בני יהודה נשאי צנה ורמח ששת אלפים ושמונה מאות חלוצי צבא׃</verse>
        <verse osisID='1Chr.12.25'>מן בני שמעון גבורי חיל לצבא שבעת אלפים ומאה׃</verse>
        <verse osisID='1Chr.12.26'>מן בני הלוי ארבעת אלפים ושש מאות׃</verse>
        <verse osisID='1Chr.12.27'>ויהוידע הנגיד לאהרן ועמו שלשת אלפים ושבע מאות׃</verse>
        <verse osisID='1Chr.12.28'>וצדוק נער גבור חיל ובית אביו שרים עשרים ושנים׃</verse>
        <verse osisID='1Chr.12.29'>ומן בני בנימן אחי שאול שלשת אלפים ועד הנה מרביתם שמרים משמרת בית שאול׃</verse>
        <verse osisID='1Chr.12.30'>ומן בני אפרים עשרים אלף ושמונה מאות גבורי חיל אנשי שמות לבית אבותם׃</verse>
        <verse osisID='1Chr.12.31'>ומחצי מטה מנשה שמונה עשר אלף אשר נקבו בשמות לבוא להמליך את דויד׃</verse>
        <verse osisID='1Chr.12.32'>ומבני יששכר יודעי בינה לעתים לדעת מה יעשה ישראל ראשיהם מאתים וכל אחיהם על פיהם׃</verse>
        <verse osisID='1Chr.12.33'>מזבלון יוצאי צבא ערכי מלחמה בכל כלי מלחמה חמשים אלף ולעדר בלא לב ולב׃</verse>
        <verse osisID='1Chr.12.34'>ומנפתלי שרים אלף ועמהם בצנה וחנית שלשים ושבעה אלף׃</verse>
        <verse osisID='1Chr.12.35'>ומן הדני ערכי מלחמה עשרים ושמונה אלף ושש מאות׃</verse>
        <verse osisID='1Chr.12.36'>ומאשר יוצאי צבא לערך מלחמה ארבעים אלף׃</verse>
        <verse osisID='1Chr.12.37'>ומעבר לירדן מן הראובני והגדי וחצי שבט מנשה בכל כלי צבא מלחמה מאה ועשרים אלף׃</verse>
        <verse osisID='1Chr.12.38'>כל אלה אנשי מלחמה עדרי מערכה בלבב שלם באו חברונה להמליך את דויד על כל ישראל וגם כל שרית ישראל לב אחד להמליך את דויד׃</verse>
        <verse osisID='1Chr.12.39'>ויהיו שם עם דויד ימים שלושה אכלים ושותים כי הכינו להם אחיהם׃</verse>
        <verse osisID='1Chr.12.40'>וגם הקרובים אליהם עד יששכר וזבלון ונפתלי מביאים לחם בחמורים ובגמלים ובפרדים ובבקר מאכל קמח דבלים וצמוקים ויין ושמן ובקר וצאן לרב כי שמחה בישראל׃</verse>
      </chapter>
      <chapter osisID='1Chr.13'>
        <verse osisID='1Chr.13.1'>ויועץ דויד עם שרי האלפים והמאות לכל נגיד׃</verse>
        <verse osisID='1Chr.13.2'>ויאמר דויד לכל קהל ישראל אם עליכם טוב ומן יהוה אלהינו נפרצה נשלחה על אחינו הנשארים בכל ארצות ישראל ועמהם הכהנים והלוים בערי מגרשיהם ויקבצו אלינו׃</verse>
        <verse osisID='1Chr.13.3'>ונסבה את ארון אלהינו אלינו כי לא דרשנהו בימי שאול׃</verse>
        <verse osisID='1Chr.13.4'>ויאמרו כל הקהל לעשות כן כי ישר הדבר בעיני כל העם׃</verse>
        <verse osisID='1Chr.13.5'>ויקהל דויד את כל ישראל מן שיחור מצרים ועד לבוא חמת להביא את ארון האלהים מקרית יערים׃</verse>
        <verse osisID='1Chr.13.6'>ויעל דויד וכל ישראל בעלתה אל קרית יערים אשר ליהודה להעלות משם את ארון האלהים יהוה יושב הכרובים אשר נקרא שם׃</verse>
        <verse osisID='1Chr.13.7'>וירכיבו את ארון האלהים על עגלה חדשה מבית אבינדב ועזא ואחיו נהגים בעגלה׃</verse>
        <verse osisID='1Chr.13.8'>ודויד וכל ישראל משחקים לפני האלהים בכל עז ובשירים ובכנרות ובנבלים ובתפים ובמצלתים ובחצצרות׃</verse>
        <verse osisID='1Chr.13.9'>ויבאו עד גרן כידן וישלח עזא את ידו לאחז את הארון כי שמטו הבקר׃</verse>
        <verse osisID='1Chr.13.10'>ויחר אף יהוה בעזא ויכהו על אשר שלח ידו על הארון וימת שם לפני אלהים׃</verse>
        <verse osisID='1Chr.13.11'>ויחר לדויד כי פרץ יהוה פרץ בעזא ויקרא למקום ההוא פרץ עזא עד היום הזה׃</verse>
        <verse osisID='1Chr.13.12'>ויירא דויד את האלהים ביום ההוא לאמר היך אביא אלי את ארון האלהים׃</verse>
        <verse osisID='1Chr.13.13'>ולא הסיר דויד את הארון אליו אל עיר דויד ויטהו אל בית עבד אדם הגתי׃</verse>
        <verse osisID='1Chr.13.14'>וישב ארון האלהים עם בית עבד אדם בביתו שלשה חדשים ויברך יהוה את בית עבד אדם ואת כל אשר לו׃</verse>
      </chapter>
      <chapter osisID='1Chr.14'>
        <verse osisID='1Chr.14.1'>וישלח חירם מלך צר מלאכים אל דויד ועצי ארזים וחרשי קיר וחרשי עצים לבנות לו בית׃</verse>
        <verse osisID='1Chr.14.2'>וידע דויד כי הכינו יהוה למלך על ישראל כי נשאת למעלה מלכותו בעבור עמו ישראל׃</verse>
        <verse osisID='1Chr.14.3'>ויקח דויד עוד נשים בירושלם ויולד דויד עוד בנים ובנות׃</verse>
        <verse osisID='1Chr.14.4'>ואלה שמות הילודים אשר היו לו בירושלם שמוע ושובב נתן ושלמה׃</verse>
        <verse osisID='1Chr.14.5'>ויבחר ואלישוע ואלפלט׃</verse>
        <verse osisID='1Chr.14.6'>ונגה ונפג ויפיע׃</verse>
        <verse osisID='1Chr.14.7'>ואלישמע ובעלידע ואליפלט׃</verse>
        <verse osisID='1Chr.14.8'>וישמעו פלשתים כי נמשח דויד למלך על כל ישראל ויעלו כל פלשתים לבקש את דויד וישמע דויד ויצא לפניהם׃</verse>
        <verse osisID='1Chr.14.9'>ופלשתים באו ויפשטו בעמק רפאים׃</verse>
        <verse osisID='1Chr.14.10'>וישאל דויד באלהים לאמר האעלה על פלשתיים ונתתם בידי ויאמר לו יהוה עלה ונתתים בידך׃</verse>
        <verse osisID='1Chr.14.11'>ויעלו בבעל פרצים ויכם שם דויד ויאמר דויד פרץ האלהים את אויבי בידי כפרץ מים על כן קראו שם המקום ההוא בעל פרצים׃</verse>
        <verse osisID='1Chr.14.12'>ויעזבו שם את אלהיהם ויאמר דויד וישרפו באש׃</verse>
        <verse osisID='1Chr.14.13'>ויסיפו עוד פלשתים ויפשטו בעמק׃</verse>
        <verse osisID='1Chr.14.14'>וישאל עוד דויד באלהים ויאמר לו האלהים לא תעלה אחריהם הסב מעליהם ובאת להם ממול הבכאים׃</verse>
        <verse osisID='1Chr.14.15'>ויהי כשמעך את קול הצעדה בראשי הבכאים אז תצא במלחמה כי יצא האלהים לפניך להכות את מחנה פלשתים׃</verse>
        <verse osisID='1Chr.14.16'>ויעש דויד כאשר צוהו האלהים ויכו את מחנה פלשתים מגבעון ועד גזרה׃</verse>
        <verse osisID='1Chr.14.17'>ויצא שם דויד בכל הארצות ויהוה נתן את פחדו על כל הגוים׃</verse>
      </chapter>
      <chapter osisID='1Chr.15'>
        <verse osisID='1Chr.15.1'>ויעש לו בתים בעיר דויד ויכן מקום לארון האלהים ויט לו אהל׃</verse>
        <verse osisID='1Chr.15.2'>אז אמר דויד לא לשאת את ארון האלהים כי אם הלוים כי בם בחר יהוה לשאת את ארון יהוה ולשרתו עד עולם׃</verse>
        <verse osisID='1Chr.15.3'>ויקהל דויד את כל ישראל אל ירושלם להעלות את ארון יהוה אל מקומו אשר הכין לו׃</verse>
        <verse osisID='1Chr.15.4'>ויאסף דויד את בני אהרן ואת הלוים׃</verse>
        <verse osisID='1Chr.15.5'>לבני קהת אוריאל השר ואחיו מאה ועשרים׃</verse>
        <verse osisID='1Chr.15.6'>לבני מררי עשיה השר ואחיו מאתים ועשרים׃</verse>
        <verse osisID='1Chr.15.7'>לבני גרשום יואל השר ואחיו מאה ושלשים׃</verse>
        <verse osisID='1Chr.15.8'>לבני אליצפן שמעיה השר ואחיו מאתים׃</verse>
        <verse osisID='1Chr.15.9'>לבני חברון אליאל השר ואחיו שמונים׃</verse>
        <verse osisID='1Chr.15.10'>לבני עזיאל עמינדב השר ואחיו מאה ושנים עשר׃</verse>
        <verse osisID='1Chr.15.11'>ויקרא דויד לצדוק ולאביתר הכהנים וללוים לאוריאל עשיה ויואל שמעיה ואליאל ועמינדב׃</verse>
        <verse osisID='1Chr.15.12'>ויאמר להם אתם ראשי האבות ללוים התקדשו אתם ואחיכם והעליתם את ארון יהוה אלהי ישראל אל הכינותי לו׃</verse>
        <verse osisID='1Chr.15.13'>כי למבראשונה לא אתם פרץ יהוה אלהינו בנו כי לא דרשנהו כמשפט׃</verse>
        <verse osisID='1Chr.15.14'>ויתקדשו הכהנים והלוים להעלות את ארון יהוה אלהי ישראל׃</verse>
        <verse osisID='1Chr.15.15'>וישאו בני הלוים את ארון האלהים כאשר צוה משה כדבר יהוה בכתפם במטות עליהם׃</verse>
        <verse osisID='1Chr.15.16'>ויאמר דויד לשרי הלוים להעמיד את אחיהם המשררים בכלי שיר נבלים וכנרות ומצלתים משמיעים להרים בקול לשמחה׃</verse>
        <verse osisID='1Chr.15.17'>ויעמידו הלוים את הימן בן יואל ומן אחיו אסף בן ברכיהו ומן בני מררי אחיהם איתן בן קושיהו׃</verse>
        <verse osisID='1Chr.15.18'>ועמהם אחיהם המשנים זכריהו בן ויעזיאל ושמירמות ויחיאל ועני אליאב ובניהו ומעשיהו ומתתיהו ואליפלהו ומקניהו ועבד אדם ויעיאל השערים׃</verse>
        <verse osisID='1Chr.15.19'>והמשררים הימן אסף ואיתן במצלתים נחשת להשמיע׃</verse>
        <verse osisID='1Chr.15.20'>וזכריה ועזיאל ושמירמות ויחיאל ועני ואליאב ומעשיהו ובניהו בנבלים על עלמות׃</verse>
        <verse osisID='1Chr.15.21'>ומתתיהו ואליפלהו ומקניהו ועבד אדם ויעיאל ועזזיהו בכנרות על השמינית לנצח׃</verse>
        <verse osisID='1Chr.15.22'>וכנניהו שר הלוים במשא יסר במשא כי מבין הוא׃</verse>
        <verse osisID='1Chr.15.23'>וברכיה ואלקנה שערים לארון׃</verse>
        <verse osisID='1Chr.15.24'>ושבניהו ויושפט ונתנאל ועמשי וזכריהו ובניהו ואליעזר הכהנים מחצצרים בחצצרות לפני ארון האלהים ועבד אדם ויחיה שערים לארון׃</verse>
        <verse osisID='1Chr.15.25'>ויהי דויד וזקני ישראל ושרי האלפים ההלכים להעלות את ארון ברית יהוה מן בית עבד אדם בשמחה׃</verse>
        <verse osisID='1Chr.15.26'>ויהי בעזר האלהים את הלוים נשאי ארון ברית יהוה ויזבחו שבעה פרים ושבעה אילים׃</verse>
        <verse osisID='1Chr.15.27'>ודויד מכרבל במעיל בוץ וכל הלוים הנשאים את הארון והמשררים וכנניה השר המשא המשררים ועל דויד אפוד בד׃</verse>
        <verse osisID='1Chr.15.28'>וכל ישראל מעלים את ארון ברית יהוה בתרועה ובקול שופר ובחצצרות ובמצלתים משמעים בנבלים וכנרות׃</verse>
        <verse osisID='1Chr.15.29'>ויהי ארון ברית יהוה בא עד עיר דויד ומיכל בת שאול נשקפה בעד החלון ותרא את המלך דויד מרקד ומשחק ותבז לו בלבה׃</verse>
      </chapter>
      <chapter osisID='1Chr.16'>
        <verse osisID='1Chr.16.1'>ויביאו את ארון האלהים ויציגו אתו בתוך האהל אשר נטה לו דויד ויקריבו עלות ושלמים לפני האלהים׃</verse>
        <verse osisID='1Chr.16.2'>ויכל דויד מהעלות העלה והשלמים ויברך את העם בשם יהוה׃</verse>
        <verse osisID='1Chr.16.3'>ויחלק לכל איש ישראל מאיש ועד אשה לאיש ככר לחם ואשפר ואשישה׃</verse>
        <verse osisID='1Chr.16.4'>ויתן לפני ארון יהוה מן הלוים משרתים ולהזכיר ולהודות ולהלל ליהוה אלהי ישראל׃</verse>
        <verse osisID='1Chr.16.5'>אסף הראש ומשנהו זכריה יעיאל ושמירמות ויחיאל ומתתיה ואליאב ובניהו ועבד אדם ויעיאל בכלי נבלים ובכנרות ואסף במצלתים משמיע׃</verse>
        <verse osisID='1Chr.16.6'>ובניהו ויחזיאל הכהנים בחצצרות תמיד לפני ארון ברית האלהים׃</verse>
        <verse osisID='1Chr.16.7'>ביום ההוא אז נתן דויד בראש להדות ליהוה ביד אסף ואחיו׃</verse>
        <verse osisID='1Chr.16.8'>הודו ליהוה קראו בשמו הודיעו בעמים עלילתיו׃</verse>
        <verse osisID='1Chr.16.9'>שירו לו זמרו לו שיחו בכל נפלאתיו׃</verse>
        <verse osisID='1Chr.16.10'>התהללו בשם קדשו ישמח לב מבקשי יהוה׃</verse>
        <verse osisID='1Chr.16.11'>דרשו יהוה ועזו בקשו פניו תמיד׃</verse>
        <verse osisID='1Chr.16.12'>זכרו נפלאתיו אשר עשה מפתיו ומשפטי פיהו׃</verse>
        <verse osisID='1Chr.16.13'>זרע ישראל עבדו בני יעקב בחיריו׃</verse>
        <verse osisID='1Chr.16.14'>הוא יהוה אלהינו בכל הארץ משפטיו׃</verse>
        <verse osisID='1Chr.16.15'>זכרו לעולם בריתו דבר צוה לאלף דור׃</verse>
        <verse osisID='1Chr.16.16'>אשר כרת את אברהם ושבועתו ליצחק׃</verse>
        <verse osisID='1Chr.16.17'>ויעמידה ליעקב לחק לישראל ברית עולם׃</verse>
        <verse osisID='1Chr.16.18'>לאמר לך אתן ארץ כנען חבל נחלתכם׃</verse>
        <verse osisID='1Chr.16.19'>בהיותכם מתי מספר כמעט וגרים בה׃</verse>
        <verse osisID='1Chr.16.20'>ויתהלכו מגוי אל גוי ומממלכה אל עם אחר׃</verse>
        <verse osisID='1Chr.16.21'>לא הניח לאיש לעשקם ויוכח עליהם מלכים׃</verse>
        <verse osisID='1Chr.16.22'>אל תגעו במשיחי ובנביאי אל תרעו׃</verse>
        <verse osisID='1Chr.16.23'>שירו ליהוה כל הארץ בשרו מיום אל יום ישועתו׃</verse>
        <verse osisID='1Chr.16.24'>ספרו בגוים את כבודו בכל העמים נפלאתיו׃</verse>
        <verse osisID='1Chr.16.25'>כי גדול יהוה ומהלל מאד ונורא הוא על כל אלהים׃</verse>
        <verse osisID='1Chr.16.26'>כי כל אלהי העמים אלילים ויהוה שמים עשה׃</verse>
        <verse osisID='1Chr.16.27'>הוד והדר לפניו עז וחדוה במקמו׃</verse>
        <verse osisID='1Chr.16.28'>הבו ליהוה משפחות עמים הבו ליהוה כבוד ועז׃</verse>
        <verse osisID='1Chr.16.29'>הבו ליהוה כבוד שמו שאו מנחה ובאו לפניו השתחוו ליהוה בהדרת קדש׃</verse>
        <verse osisID='1Chr.16.30'>חילו מלפניו כל הארץ אף תכון תבל בל תמוט׃</verse>
        <verse osisID='1Chr.16.31'>ישמחו השמים ותגל הארץ ויאמרו בגוים יהוה מלך׃</verse>
        <verse osisID='1Chr.16.32'>ירעם הים ומלואו יעלץ השדה וכל אשר בו׃</verse>
        <verse osisID='1Chr.16.33'>אז ירננו עצי היער מלפני יהוה כי בא לשפוט את הארץ׃</verse>
        <verse osisID='1Chr.16.34'>הודו ליהוה כי טוב כי לעולם חסדו׃</verse>
        <verse osisID='1Chr.16.35'>ואמרו הושיענו אלהי ישענו וקבצנו והצילנו מן הגוים להדות לשם קדשך להשתבח בתהלתך׃</verse>
        <verse osisID='1Chr.16.36'>ברוך יהוה אלהי ישראל מן העולם ועד העלם ויאמרו כל העם אמן והלל ליהוה׃</verse>
        <verse osisID='1Chr.16.37'>ויעזב שם לפני ארון ברית יהוה לאסף ולאחיו לשרת לפני הארון תמיד לדבר יום ביומו׃</verse>
        <verse osisID='1Chr.16.38'>ועבד אדם ואחיהם ששים ושמונה ועבד אדם בן ידיתון וחסה לשערים׃</verse>
        <verse osisID='1Chr.16.39'>ואת צדוק הכהן ואחיו הכהנים לפני משכן יהוה בבמה אשר בגבעון׃</verse>
        <verse osisID='1Chr.16.40'>להעלות עלות ליהוה על מזבח העלה תמיד לבקר ולערב ולכל הכתוב בתורת יהוה אשר צוה על ישראל׃</verse>
        <verse osisID='1Chr.16.41'>ועמהם הימן וידותון ושאר הברורים אשר נקבו בשמות להדות ליהוה כי לעולם חסדו׃</verse>
        <verse osisID='1Chr.16.42'>ועמהם הימן וידותון חצצרות ומצלתים למשמיעים וכלי שיר האלהים ובני ידותון לשער׃</verse>
        <verse osisID='1Chr.16.43'>וילכו כל העם איש לביתו ויסב דויד לברך את ביתו׃</verse>
      </chapter>
      <chapter osisID='1Chr.17'>
        <verse osisID='1Chr.17.1'>ויהי כאשר ישב דויד בביתו ויאמר דויד אל נתן הנביא הנה אנכי יושב בבית הארזים וארון ברית יהוה תחת יריעות׃</verse>
        <verse osisID='1Chr.17.2'>ויאמר נתן אל דויד כל אשר בלבבך עשה כי האלהים עמך׃</verse>
        <verse osisID='1Chr.17.3'>ויהי בלילה ההוא ויהי דבר אלהים אל נתן לאמר׃</verse>
        <verse osisID='1Chr.17.4'>לך ואמרת אל דויד עבדי כה אמר יהוה לא אתה תבנה לי הבית לשבת׃</verse>
        <verse osisID='1Chr.17.5'>כי לא ישבתי בבית מן היום אשר העליתי את ישראל עד היום הזה ואהיה מאהל אל אהל וממשכן׃</verse>
        <verse osisID='1Chr.17.6'>בכל אשר התהלכתי בכל ישראל הדבר דברתי את אחד שפטי ישראל אשר צויתי לרעות את עמי לאמר למה לא בניתם לי בית ארזים׃</verse>
        <verse osisID='1Chr.17.7'>ועתה כה תאמר לעבדי לדויד כה אמר יהוה צבאות אני לקחתיך מן הנוה מן אחרי הצאן להיות נגיד על עמי ישראל׃</verse>
        <verse osisID='1Chr.17.8'>ואהיה עמך בכל אשר הלכת ואכרית את כל אויביך מפניך ועשיתי לך שם כשם הגדולים אשר בארץ׃</verse>
        <verse osisID='1Chr.17.9'>ושמתי מקום לעמי ישראל ונטעתיהו ושכן תחתיו ולא ירגז עוד ולא יוסיפו בני עולה לבלתו כאשר בראשונה׃</verse>
        <verse osisID='1Chr.17.10'>ולמימים אשר צויתי שפטים על עמי ישראל והכנעתי את כל אויביך ואגד לך ובית יבנה לך יהוה׃</verse>
        <verse osisID='1Chr.17.11'>והיה כי מלאו ימיך ללכת עם אבתיך והקימותי את זרעך אחריך אשר יהיה מבניך והכינותי את מלכותו׃</verse>
        <verse osisID='1Chr.17.12'>הוא יבנה לי בית וכננתי את כסאו עד עולם׃</verse>
        <verse osisID='1Chr.17.13'>אני אהיה לו לאב והוא יהיה לי לבן וחסדי לא אסיר מעמו כאשר הסירותי מאשר היה לפניך׃</verse>
        <verse osisID='1Chr.17.14'>והעמדתיהו בביתי ובמלכותי עד העולם וכסאו יהיה נכון עד עולם׃</verse>
        <verse osisID='1Chr.17.15'>ככל הדברים האלה וככל החזון הזה כן דבר נתן אל דויד׃</verse>
        <verse osisID='1Chr.17.16'>ויבא המלך דויד וישב לפני יהוה ויאמר מי אני יהוה אלהים ומי ביתי כי הביאתני עד הלם׃</verse>
        <verse osisID='1Chr.17.17'>ותקטן זאת בעיניך אלהים ותדבר על בית עבדך למרחוק וראיתני כתור האדם המעלה יהוה אלהים׃</verse>
        <verse osisID='1Chr.17.18'>מה יוסיף עוד דויד אליך לכבוד את עבדך ואתה את עבדך ידעת׃</verse>
        <verse osisID='1Chr.17.19'>יהוה בעבור עבדך וכלבך עשית את כל הגדולה הזאת להדיע את כל הגדלות׃</verse>
        <verse osisID='1Chr.17.20'>יהוה אין כמוך ואין אלהים זולתך בכל אשר שמענו באזנינו׃</verse>
        <verse osisID='1Chr.17.21'>ומי כעמך ישראל גוי אחד בארץ אשר הלך האלהים לפדות לו עם לשום לך שם גדלות ונראות לגרש מפני עמך אשר פדית ממצרים גוים׃</verse>
        <verse osisID='1Chr.17.22'>ותתן את עמך ישראל לך לעם עד עולם ואתה יהוה היית להם לאלהים׃</verse>
        <verse osisID='1Chr.17.23'>ועתה יהוה הדבר אשר דברת על עבדך ועל ביתו יאמן עד עולם ועשה כאשר דברת׃</verse>
        <verse osisID='1Chr.17.24'>ויאמן ויגדל שמך עד עולם לאמר יהוה צבאות אלהי ישראל אלהים לישראל ובית דויד עבדך נכון לפניך׃</verse>
        <verse osisID='1Chr.17.25'>כי אתה אלהי גלית את אזן עבדך לבנות לו בית על כן מצא עבדך להתפלל לפניך׃</verse>
        <verse osisID='1Chr.17.26'>ועתה יהוה אתה הוא האלהים ותדבר על עבדך הטובה הזאת׃</verse>
        <verse osisID='1Chr.17.27'>ועתה הואלת לברך את בית עבדך להיות לעולם לפניך כי אתה יהוה ברכת ומברך לעולם׃</verse>
      </chapter>
      <chapter osisID='1Chr.18'>
        <verse osisID='1Chr.18.1'>ויהי אחרי כן ויך דויד את פלשתים ויכניעם ויקח את גת ובנתיה מיד פלשתים׃</verse>
        <verse osisID='1Chr.18.2'>ויך את מואב ויהיו מואב עבדים לדויד נשאי מנחה׃</verse>
        <verse osisID='1Chr.18.3'>ויך דויד את הדדעזר מלך צובה חמתה בלכתו להציב ידו בנהר פרת׃</verse>
        <verse osisID='1Chr.18.4'>וילכד דויד ממנו אלף רכב ושבעת אלפים פרשים ועשרים אלף איש רגלי ויעקר דויד את כל הרכב ויותר ממנו מאה רכב׃</verse>
        <verse osisID='1Chr.18.5'>ויבא ארם דרמשק לעזור להדדעזר מלך צובה ויך דויד בארם עשרים ושנים אלף איש׃</verse>
        <verse osisID='1Chr.18.6'>וישם דויד בארם דרמשק ויהי ארם לדויד עבדים נשאי מנחה ויושע יהוה לדויד בכל אשר הלך׃</verse>
        <verse osisID='1Chr.18.7'>ויקח דויד את שלטי הזהב אשר היו על עבדי הדדעזר ויביאם ירושלם׃</verse>
        <verse osisID='1Chr.18.8'>ומטבחת ומכון ערי הדדעזר לקח דויד נחשת רבה מאד בה עשה שלמה את ים הנחשת ואת העמודים ואת כלי הנחשת׃</verse>
        <verse osisID='1Chr.18.9'>וישמע תעו מלך חמת כי הכה דויד את כל חיל הדדעזר מלך צובה׃</verse>
        <verse osisID='1Chr.18.10'>וישלח את הדורם בנו אל המלך דויד לשאול לו לשלום ולברכו על אשר נלחם בהדדעזר ויכהו כי איש מלחמות תעו היה הדדעזר וכל כלי זהב וכסף ונחשת׃</verse>
        <verse osisID='1Chr.18.11'>גם אתם הקדיש המלך דויד ליהוה עם הכסף והזהב אשר נשא מכל הגוים מאדום וממואב ומבני עמון ומפלשתים ומעמלק׃</verse>
        <verse osisID='1Chr.18.12'>ואבשי בן צרויה הכה את אדום בגיא המלח שמונה עשר אלף׃</verse>
        <verse osisID='1Chr.18.13'>וישם באדום נציבים ויהיו כל אדום עבדים לדויד ויושע יהוה את דויד בכל אשר הלך׃</verse>
        <verse osisID='1Chr.18.14'>וימלך דויד על כל ישראל ויהי עשה משפט וצדקה לכל עמו׃</verse>
        <verse osisID='1Chr.18.15'>ויואב בן צרויה על הצבא ויהושפט בן אחילוד מזכיר׃</verse>
        <verse osisID='1Chr.18.16'>וצדוק בן אחיטוב ואבימלך בן אביתר כהנים ושושא סופר׃</verse>
        <verse osisID='1Chr.18.17'>ובניהו בן יהוידע על הכרתי והפלתי ובני דויד הראשנים ליד המלך׃</verse>
      </chapter>
      <chapter osisID='1Chr.19'>
        <verse osisID='1Chr.19.1'>ויהי אחרי כן וימת נחש מלך בני עמון וימלך בנו תחתיו׃</verse>
        <verse osisID='1Chr.19.2'>ויאמר דויד אעשה חסד עם חנון בן נחש כי עשה אביו עמי חסד וישלח דויד מלאכים לנחמו על אביו ויבאו עבדי דויד אל ארץ בני עמון אל חנון לנחמו׃</verse>
        <verse osisID='1Chr.19.3'>ויאמרו שרי בני עמון לחנון המכבד דויד את אביך בעיניך כי שלח לך מנחמים הלא בעבור לחקר ולהפך ולרגל הארץ באו עבדיו אליך׃</verse>
        <verse osisID='1Chr.19.4'>ויקח חנון את עבדי דויד ויגלחם ויכרת את מדויהם בחצי עד המפשעה וישלחם׃</verse>
        <verse osisID='1Chr.19.5'>וילכו ויגידו לדויד על האנשים וישלח לקראתם כי היו האנשים נכלמים מאד ויאמר המלך שבו בירחו עד אשר יצמח זקנכם ושבתם׃</verse>
        <verse osisID='1Chr.19.6'>ויראו בני עמון כי התבאשו עם דויד וישלח חנון ובני עמון אלף ככר כסף לשכר להם מן ארם נהרים ומן ארם מעכה ומצובה רכב ופרשים׃</verse>
        <verse osisID='1Chr.19.7'>וישכרו להם שנים ושלשים אלף רכב ואת מלך מעכה ואת עמו ויבאו ויחנו לפני מידבא ובני עמון נאספו מעריהם ויבאו למלחמה׃</verse>
        <verse osisID='1Chr.19.8'>וישמע דויד וישלח את יואב ואת כל צבא הגבורים׃</verse>
        <verse osisID='1Chr.19.9'>ויצאו בני עמון ויערכו מלחמה פתח העיר והמלכים אשר באו לבדם בשדה׃</verse>
        <verse osisID='1Chr.19.10'>וירא יואב כי היתה פני המלחמה אליו פנים ואחור ויבחר מכל בחור בישראל ויערך לקראת ארם׃</verse>
        <verse osisID='1Chr.19.11'>ואת יתר העם נתן ביד אבשי אחיו ויערכו לקראת בני עמון׃</verse>
        <verse osisID='1Chr.19.12'>ויאמר אם תחזק ממני ארם והיית לי לתשועה ואם בני עמון יחזקו ממך והושעתיך׃</verse>
        <verse osisID='1Chr.19.13'>חזק ונתחזקה בעד עמנו ובעד ערי אלהינו ויהוה הטוב בעיניו יעשה׃</verse>
        <verse osisID='1Chr.19.14'>ויגש יואב והעם אשר עמו לפני ארם למלחמה וינוסו מפניו׃</verse>
        <verse osisID='1Chr.19.15'>ובני עמון ראו כי נס ארם וינוסו גם הם מפני אבשי אחיו ויבאו העירה ויבא יואב ירושלם׃</verse>
        <verse osisID='1Chr.19.16'>וירא ארם כי נגפו לפני ישראל וישלחו מלאכים ויוציאו את ארם אשר מעבר הנהר ושופך שר צבא הדדעזר לפניהם׃</verse>
        <verse osisID='1Chr.19.17'>ויגד לדויד ויאסף את כל ישראל ויעבר הירדן ויבא אלהם ויערך אלהם ויערך דויד לקראת ארם מלחמה וילחמו עמו׃</verse>
        <verse osisID='1Chr.19.18'>וינס ארם מלפני ישראל ויהרג דויד מארם שבעת אלפים רכב וארבעים אלף איש רגלי ואת שופך שר הצבא המית׃</verse>
        <verse osisID='1Chr.19.19'>ויראו עבדי הדדעזר כי נגפו לפני ישראל וישלימו עם דויד ויעבדהו ולא אבה ארם להושיע את בני עמון עוד׃</verse>
      </chapter>
      <chapter osisID='1Chr.20'>
        <verse osisID='1Chr.20.1'>ויהי לעת תשובת השנה לעת צאת המלכים וינהג יואב את חיל הצבא וישחת את ארץ בני עמון ויבא ויצר את רבה ודויד ישב בירושלם ויך יואב את רבה ויהרסה׃</verse>
        <verse osisID='1Chr.20.2'>ויקח דויד את עטרת מלכם מעל ראשו וימצאה משקל ככר זהב ובה אבן יקרה ותהי על ראש דויד ושלל העיר הוציא הרבה מאד׃</verse>
        <verse osisID='1Chr.20.3'>ואת העם אשר בה הוציא וישר במגרה ובחריצי הברזל ובמגרות וכן יעשה דויד לכל ערי בני עמון וישב דויד וכל העם ירושלם׃</verse>
        <verse osisID='1Chr.20.4'>ויהי אחריכן ותעמד מלחמה בגזר עם פלשתים אז הכה סבכי החשתי את ספי מילדי הרפאים ויכנעו׃</verse>
        <verse osisID='1Chr.20.5'>ותהי עוד מלחמה את פלשתים ויך אלחנן בן יעור את לחמי אחי גלית הגתי ועץ חניתו כמנור ארגים׃</verse>
        <verse osisID='1Chr.20.6'>ותהי עוד מלחמה בגת ויהי איש מדה ואצבעתיו שש ושש עשרים וארבע וגם הוא נולד להרפא׃</verse>
        <verse osisID='1Chr.20.7'>ויחרף את ישראל ויכהו יהונתן בן שמעא אחי דויד׃</verse>
        <verse osisID='1Chr.20.8'>אל נולדו להרפא בגת ויפלו ביד דויד וביד עבדיו׃</verse>
      </chapter>
      <chapter osisID='1Chr.21'>
        <verse osisID='1Chr.21.1'>ויעמד שטן על ישראל ויסת את דויד למנות את ישראל׃</verse>
        <verse osisID='1Chr.21.2'>ויאמר דויד אל יואב ואל שרי העם לכו ספרו את ישראל מבאר שבע ועד דן והביאו אלי ואדעה את מספרם׃</verse>
        <verse osisID='1Chr.21.3'>ויאמר יואב יוסף יהוה על עמו כהם מאה פעמים הלא אדני המלך כלם לאדני לעבדים למה יבקש זאת אדני למה יהיה לאשמה לישראל׃</verse>
        <verse osisID='1Chr.21.4'>ודבר המלך חזק על יואב ויצא יואב ויתהלך בכל ישראל ויבא ירושלם׃</verse>
        <verse osisID='1Chr.21.5'>ויתן יואב את מספר מפקד העם אל דויד ויהי כל ישראל אלף אלפים ומאה אלף איש שלף חרב ויהודה ארבע מאות ושבעים אלף איש שלף חרב׃</verse>
        <verse osisID='1Chr.21.6'>ולוי ובנימן לא פקד בתוכם כי נתעב דבר המלך את יואב׃</verse>
        <verse osisID='1Chr.21.7'>וירע בעיני האלהים על הדבר הזה ויך את ישראל׃</verse>
        <verse osisID='1Chr.21.8'>ויאמר דויד אל האלהים חטאתי מאד אשר עשיתי את הדבר הזה ועתה העבר נא את עוון עבדך כי נסכלתי מאד׃</verse>
        <verse osisID='1Chr.21.9'>וידבר יהוה אל גד חזה דויד לאמר׃</verse>
        <verse osisID='1Chr.21.10'>לך ודברת אל דויד לאמר כה אמר יהוה שלוש אני נטה עליך בחר לך אחת מהנה ואעשה לך׃</verse>
        <verse osisID='1Chr.21.11'>ויבא גד אל דויד ויאמר לו כה אמר יהוה קבל לך׃</verse>
        <verse osisID='1Chr.21.12'>אם שלוש שנים רעב ואם שלשה חדשים נספה מפני צריך וחרב אויבך למשגת ואם שלשת ימים חרב יהוה ודבר בארץ ומלאך יהוה משחית בכל גבול ישראל ועתה ראה מה אשיב את שלחי דבר׃</verse>
        <verse osisID='1Chr.21.13'>ויאמר דויד אל גד צר לי מאד אפלה נא ביד יהוה כי רבים רחמיו מאד וביד אדם אל אפל׃</verse>
        <verse osisID='1Chr.21.14'>ויתן יהוה דבר בישראל ויפל מישראל שבעים אלף איש׃</verse>
        <verse osisID='1Chr.21.15'>וישלח האלהים מלאך לירושלם להשחיתה וכהשחית ראה יהוה וינחם על הרעה ויאמר למלאך המשחית רב עתה הרף ידך ומלאך יהוה עמד עם גרן ארנן היבוסי׃</verse>
        <verse osisID='1Chr.21.16'>וישא דויד את עיניו וירא את מלאך יהוה עמד בין הארץ ובין השמים וחרבו שלופה בידו נטויה על ירושלם ויפל דויד והזקנים מכסים בשקים על פניהם׃</verse>
        <verse osisID='1Chr.21.17'>ויאמר דויד אל האלהים הלא אני אמרתי למנות בעם ואני הוא אשר חטאתי והרע הרעותי ואלה הצאן מה עשו יהוה אלהי תהי נא ידך בי ובבית אבי ובעמך לא למגפה׃</verse>
        <verse osisID='1Chr.21.18'>ומלאך יהוה אמר אל גד לאמר לדויד כי יעלה דויד להקים מזבח ליהוה בגרן ארנן היבסי׃</verse>
        <verse osisID='1Chr.21.19'>ויעל דויד בדבר גד אשר דבר בשם יהוה׃</verse>
        <verse osisID='1Chr.21.20'>וישב ארנן וירא את המלאך וארבעת בניו עמו מתחבאים וארנן דש חטים׃</verse>
        <verse osisID='1Chr.21.21'>ויבא דויד עד ארנן ויבט ארנן וירא את דויד ויצא מן הגרן וישתחו לדויד אפים ארצה׃</verse>
        <verse osisID='1Chr.21.22'>ויאמר דויד אל ארנן תנה לי מקום הגרן ואבנה בו מזבח ליהוה בכסף מלא תנהו לי ותעצר המגפה מעל העם׃</verse>
        <verse osisID='1Chr.21.23'>ויאמר ארנן אל דויד קח לך ויעש אדני המלך הטוב בעיניו ראה נתתי הבקר לעלות והמורגים לעצים והחטים למנחה הכל נתתי׃</verse>
        <verse osisID='1Chr.21.24'>ויאמר המלך דויד לארנן לא כי קנה אקנה בכסף מלא כי לא אשא אשר לך ליהוה והעלות עולה חנם׃</verse>
        <verse osisID='1Chr.21.25'>ויתן דויד לארנן במקום שקלי זהב משקל שש מאות׃</verse>
        <verse osisID='1Chr.21.26'>ויבן שם דויד מזבח ליהוה ויעל עלות ושלמים ויקרא אל יהוה ויענהו באש מן השמים על מזבח העלה׃</verse>
        <verse osisID='1Chr.21.27'>ויאמר יהוה למלאך וישב חרבו אל נדנה׃</verse>
        <verse osisID='1Chr.21.28'>בעת ההיא בראות דויד כי ענהו יהוה בגרן ארנן היבוסי ויזבח שם׃</verse>
        <verse osisID='1Chr.21.29'>ומשכן יהוה אשר עשה משה במדבר ומזבח העולה בעת ההיא בבמה בגבעון׃</verse>
        <verse osisID='1Chr.21.30'>ולא יכל דויד ללכת לפניו לדרש אלהים כי נבעת מפני חרב מלאך יהוה׃</verse>
      </chapter>
      <chapter osisID='1Chr.22'>
        <verse osisID='1Chr.22.1'>ויאמר דויד זה הוא בית יהוה האלהים וזה מזבח לעלה לישראל׃</verse>
        <verse osisID='1Chr.22.2'>ויאמר דויד לכנוס את הגרים אשר בארץ ישראל ויעמד חצבים לחצוב אבני גזית לבנות בית האלהים׃</verse>
        <verse osisID='1Chr.22.3'>וברזל לרב למסמרים לדלתות השערים ולמחברות הכין דויד ונחשת לרב אין משקל׃</verse>
        <verse osisID='1Chr.22.4'>ועצי ארזים לאין מספר כי הביאו הצידנים והצרים עצי ארזים לרב לדויד׃</verse>
        <verse osisID='1Chr.22.5'>ויאמר דויד שלמה בני נער ורך והבית לבנות ליהוה להגדיל למעלה לשם ולתפארת לכל הארצות אכינה נא לו ויכן דויד לרב לפני מותו׃</verse>
        <verse osisID='1Chr.22.6'>ויקרא לשלמה בנו ויצוהו לבנות בית ליהוה אלהי ישראל׃</verse>
        <verse osisID='1Chr.22.7'>ויאמר דויד לשלמה בנו אני היה עם לבבי לבנות בית לשם יהוה אלהי׃</verse>
        <verse osisID='1Chr.22.8'>ויהי עלי דבר יהוה לאמר דם לרב שפכת ומלחמות גדלות עשית לא תבנה בית לשמי כי דמים רבים שפכת ארצה לפני׃</verse>
        <verse osisID='1Chr.22.9'>הנה בן נולד לך הוא יהיה איש מנוחה והנחותי לו מכל אויביו מסביב כי שלמה יהיה שמו ושלום ושקט אתן על ישראל בימיו׃</verse>
        <verse osisID='1Chr.22.10'>הוא יבנה בית לשמי והוא יהיה לי לבן ואני לו לאב והכינותי כסא מלכותו על ישראל עד עולם׃</verse>
        <verse osisID='1Chr.22.11'>עתה בני יהי יהוה עמך והצלחת ובנית בית יהוה אלהיך כאשר דבר עליך׃</verse>
        <verse osisID='1Chr.22.12'>אך יתן לך יהוה שכל ובינה ויצוך על ישראל ולשמור את תורת יהוה אלהיך׃</verse>
        <verse osisID='1Chr.22.13'>אז תצליח אם תשמור לעשות את החקים ואת המשפטים אשר צוה יהוה את משה על ישראל חזק ואמץ אל תירא ואל תחת׃</verse>
        <verse osisID='1Chr.22.14'>והנה בעניי הכינותי לבית יהוה זהב ככרים מאה אלף וכסף אלף אלפים ככרים ולנחשת ולברזל אין משקל כי לרב היה ועצים ואבנים הכינותי ועליהם תוסיף׃</verse>
        <verse osisID='1Chr.22.15'>ועמך לרב עשי מלאכה חצבים וחרשי אבן ועץ וכל חכם בכל מלאכה׃</verse>
        <verse osisID='1Chr.22.16'>לזהב לכסף ולנחשת ולברזל אין מספר קום ועשה ויהי יהוה עמך׃</verse>
        <verse osisID='1Chr.22.17'>ויצו דויד לכל שרי ישראל לעזר לשלמה בנו׃</verse>
        <verse osisID='1Chr.22.18'>הלא יהוה אלהיכם עמכם והניח לכם מסביב כי נתן בידי את ישבי הארץ ונכבשה הארץ לפני יהוה ולפני עמו׃</verse>
        <verse osisID='1Chr.22.19'>עתה תנו לבבכם ונפשכם לדרוש ליהוה אלהיכם וקומו ובנו את מקדש יהוה האלהים להביא את ארון ברית יהוה וכלי קדש האלהים לבית הנבנה לשם יהוה׃</verse>
      </chapter>
      <chapter osisID='1Chr.23'>
        <verse osisID='1Chr.23.1'>ודויד זקן ושבע ימים וימלך את שלמה בנו על ישראל׃</verse>
        <verse osisID='1Chr.23.2'>ויאסף את כל שרי ישראל והכהנים והלוים׃</verse>
        <verse osisID='1Chr.23.3'>ויספרו הלוים מבן שלשים שנה ומעלה ויהי מספרם לגלגלתם לגברים שלשים ושמונה אלף׃</verse>
        <verse osisID='1Chr.23.4'>מאלה לנצח על מלאכת בית יהוה עשרים וארבעה אלף ושטרים ושפטים ששת אלפים׃</verse>
        <verse osisID='1Chr.23.5'>וארבעת אלפים שערים וארבעת אלפים מהללים ליהוה בכלים אשר עשיתי להלל׃</verse>
        <verse osisID='1Chr.23.6'>ויחלקם דויד מחלקות לבני לוי לגרשון קהת ומררי׃</verse>
        <verse osisID='1Chr.23.7'>לגרשני לעדן ושמעי׃</verse>
        <verse osisID='1Chr.23.8'>בני לעדן הראש יחיאל וזתם ויואל שלשה׃</verse>
        <verse osisID='1Chr.23.9'>בני שמעי שלמות וחזיאל והרן שלשה אלה ראשי האבות ללעדן׃</verse>
        <verse osisID='1Chr.23.10'>ובני שמעי יחת זינא ויעוש ובריעה אלה בני שמעי ארבעה׃</verse>
        <verse osisID='1Chr.23.11'>ויהי יחת הראש וזיזה השני ויעוש ובריעה לא הרבו בנים ויהיו לבית אב לפקדה אחת׃</verse>
        <verse osisID='1Chr.23.12'>בני קהת עמרם יצהר חברון ועזיאל ארבעה׃</verse>
        <verse osisID='1Chr.23.13'>בני עמרם אהרן ומשה ויבדל אהרן להקדישו קדש קדשים הוא ובניו עד עולם להקטיר לפני יהוה לשרתו ולברך בשמו עד עולם׃</verse>
        <verse osisID='1Chr.23.14'>ומשה איש האלהים בניו יקראו על שבט הלוי׃</verse>
        <verse osisID='1Chr.23.15'>בני משה גרשם ואליעזר׃</verse>
        <verse osisID='1Chr.23.16'>בני גרשום שבואל הראש׃</verse>
        <verse osisID='1Chr.23.17'>ויהיו בני אליעזר רחביה הראש ולא היה לאליעזר בנים אחרים ובני רחביה רבו למעלה׃</verse>
        <verse osisID='1Chr.23.18'>בני יצהר שלמית הראש׃</verse>
        <verse osisID='1Chr.23.19'>בני חברון יריהו הראש אמריה השני יחזיאל השלישי ויקמעם הרביעי׃</verse>
        <verse osisID='1Chr.23.20'>בני עזיאל מיכה הראש וישיה השני׃</verse>
        <verse osisID='1Chr.23.21'>בני מררי מחלי ומושי בני מחלי אלעזר וקיש׃</verse>
        <verse osisID='1Chr.23.22'>וימת אלעזר ולא היו לו בנים כי אם בנות וישאום בני קיש אחיהם׃</verse>
        <verse osisID='1Chr.23.23'>בני מושי מחלי ועדר וירמות שלשה׃</verse>
        <verse osisID='1Chr.23.24'>אלה בני לוי לבית אבתיהם ראשי האבות לפקודיהם במספר שמות לגלגלתם עשה המלאכה לעבדת בית יהוה מבן עשרים שנה ומעלה׃</verse>
        <verse osisID='1Chr.23.25'>כי אמר דויד הניח יהוה אלהי ישראל לעמו וישכן בירושלם עד לעולם׃</verse>
        <verse osisID='1Chr.23.26'>וגם ללוים אין לשאת את המשכן ואת כל כליו לעבדתו׃</verse>
        <verse osisID='1Chr.23.27'>כי בדברי דויד האחרנים המה מספר בני לוי מבן עשרים שנה ולמעלה׃</verse>
        <verse osisID='1Chr.23.28'>כי מעמדם ליד בני אהרן לעבדת בית יהוה על החצרות ועל הלשכות ועל טהרת לכל קדש ומעשה עבדת בית האלהים׃</verse>
        <verse osisID='1Chr.23.29'>וללחם המערכת ולסלת למנחה ולרקיקי המצות ולמחבת ולמרבכת ולכל משורה ומדה׃</verse>
        <verse osisID='1Chr.23.30'>ולעמד בבקר בבקר להדות ולהלל ליהוה וכן לערב׃</verse>
        <verse osisID='1Chr.23.31'>ולכל העלות עלות ליהוה לשבתות לחדשים ולמעדים במספר כמשפט עליהם תמיד לפני יהוה׃</verse>
        <verse osisID='1Chr.23.32'>ושמרו את משמרת אהל מועד ואת משמרת הקדש ומשמרת בני אהרן אחיהם לעבדת בית יהוה׃</verse>
      </chapter>
      <chapter osisID='1Chr.24'>
        <verse osisID='1Chr.24.1'>ולבני אהרן מחלקותם בני אהרן נדב ואביהוא אלעזר ואיתמר׃</verse>
        <verse osisID='1Chr.24.2'>וימת נדב ואביהוא לפני אביהם ובנים לא היו להם ויכהנו אלעזר ואיתמר׃</verse>
        <verse osisID='1Chr.24.3'>ויחלקם דויד וצדוק מן בני אלעזר ואחימלך מן בני איתמר לפקדתם בעבדתם׃</verse>
        <verse osisID='1Chr.24.4'>וימצאו בני אלעזר רבים לראשי הגברים מן בני איתמר ויחלקום לבני אלעזר ראשים לבית אבות ששה עשר ולבני איתמר לבית אבותם שמונה׃</verse>
        <verse osisID='1Chr.24.5'>ויחלקום בגורלות אלה עם אלה כי היו שרי קדש ושרי האלהים מבני אלעזר ובבני איתמר׃</verse>
        <verse osisID='1Chr.24.6'>ויכתבם שמעיה בן נתנאל הסופר מן הלוי לפני המלך והשרים וצדוק הכהן ואחימלך בן אביתר וראשי האבות לכהנים וללוים בית אב אחד אחז לאלעזר ואחז אחז לאיתמר׃</verse>
        <verse osisID='1Chr.24.7'>ויצא הגורל הראשון ליהויריב לידעיה השני׃</verse>
        <verse osisID='1Chr.24.8'>לחרם השלישי לשערים הרבעי׃</verse>
        <verse osisID='1Chr.24.9'>למלכיה החמישי למימן הששי׃</verse>
        <verse osisID='1Chr.24.10'>להקוץ השבעי לאביה השמיני׃</verse>
        <verse osisID='1Chr.24.11'>לישוע התשעי לשכניהו העשרי׃</verse>
        <verse osisID='1Chr.24.12'>לאלישיב עשתי עשר ליקים שנים עשר׃</verse>
        <verse osisID='1Chr.24.13'>לחפה שלשה עשר לישבאב ארבעה עשר׃</verse>
        <verse osisID='1Chr.24.14'>לבלגה חמשה עשר לאמר ששה עשר׃</verse>
        <verse osisID='1Chr.24.15'>לחזיר שבעה עשר להפצץ שמונה עשר׃</verse>
        <verse osisID='1Chr.24.16'>לפתחיה תשעה עשר ליחזקאל העשרים׃</verse>
        <verse osisID='1Chr.24.17'>ליכין אחד ועשרים לגמול שנים ועשרים׃</verse>
        <verse osisID='1Chr.24.18'>לדליהו שלשה ועשרים למעזיהו ארבעה ועשרים׃</verse>
        <verse osisID='1Chr.24.19'>אלה פקדתם לעבדתם לבוא לבית יהוה כמשפטם ביד אהרן אביהם כאשר צוהו יהוה אלהי ישראל׃</verse>
        <verse osisID='1Chr.24.20'>ולבני לוי הנותרים לבני עמרם שובאל לבני שובאל יחדיהו׃</verse>
        <verse osisID='1Chr.24.21'>לרחביהו לבני רחביהו הראש ישיה׃</verse>
        <verse osisID='1Chr.24.22'>ליצהרי שלמות לבני שלמות יחת׃</verse>
        <verse osisID='1Chr.24.23'>ובני יריהו אמריהו השני יחזיאל השלישי יקמעם הרביעי׃</verse>
        <verse osisID='1Chr.24.24'>בני עזיאל מיכה לבני מיכה שמור׃</verse>
        <verse osisID='1Chr.24.25'>אחי מיכה ישיה לבני ישיה זכריהו׃</verse>
        <verse osisID='1Chr.24.26'>בני מררי מחלי ומושי בני יעזיהו בנו׃</verse>
        <verse osisID='1Chr.24.27'>בני מררי ליעזיהו בנו ושהם וזכור ועברי׃</verse>
        <verse osisID='1Chr.24.28'>למחלי אלעזר ולא היה לו בנים׃</verse>
        <verse osisID='1Chr.24.29'>לקיש בני קיש ירחמאל׃</verse>
        <verse osisID='1Chr.24.30'>ובני מושי מחלי ועדר וירימות אלה בני הלוים לבית אבתיהם׃</verse>
        <verse osisID='1Chr.24.31'>ויפילו גם הם גורלות לעמת אחיהם בני אהרן לפני דויד המלך וצדוק ואחימלך וראשי האבות לכהנים וללוים אבות הראש לעמת אחיו הקטן׃</verse>
      </chapter>
      <chapter osisID='1Chr.25'>
        <verse osisID='1Chr.25.1'>ויבדל דויד ושרי הצבא לעבדה לבני אסף והימן וידותון הנביאים בכנרות בנבלים ובמצלתים ויהי מספרם אנשי מלאכה לעבדתם׃</verse>
        <verse osisID='1Chr.25.2'>לבני אסף זכור ויוסף ונתניה ואשראלה בני אסף על יד אסף הנבא על ידי המלך׃</verse>
        <verse osisID='1Chr.25.3'>לידותון בני ידותון גדליהו וצרי וישעיהו חשביהו ומתתיהו ששה על ידי אביהם ידותון בכנור הנבא על הדות והלל ליהוה׃</verse>
        <verse osisID='1Chr.25.4'>להימן בני הימן בקיהו מתניהו עזיאל שבואל וירימות חנניה חנני אליאתה גדלתי ורממתי עזר ישבקשה מלותי הותיר מחזיאות׃</verse>
        <verse osisID='1Chr.25.5'>כל אלה בנים להימן חזה המלך בדברי האלהים להרים קרן ויתן האלהים להימן בנים ארבעה עשר ובנות שלוש׃</verse>
        <verse osisID='1Chr.25.6'>כל אלה על ידי אביהם בשיר בית יהוה במצלתים נבלים וכנרות לעבדת בית האלהים על ידי המלך אסף וידותון והימן׃</verse>
        <verse osisID='1Chr.25.7'>ויהי מספרם עם אחיהם מלמדי שיר ליהוה כל המבין מאתים שמונים ושמונה׃</verse>
        <verse osisID='1Chr.25.8'>ויפילו גורלות משמרת לעמת כקטן כגדול מבין עם תלמיד׃</verse>
        <verse osisID='1Chr.25.9'>ויצא הגורל הראשון לאסף ליוסף גדליהו השני הוא ואחיו ובניו שנים עשר׃</verse>
        <verse osisID='1Chr.25.10'>השלשי זכור בניו ואחיו שנים עשר׃</verse>
        <verse osisID='1Chr.25.11'>הרביעי ליצרי בניו ואחיו שנים עשר׃</verse>
        <verse osisID='1Chr.25.12'>החמישי נתניהו בניו ואחיו שנים עשר׃</verse>
        <verse osisID='1Chr.25.13'>הששי בקיהו בניו ואחיו שנים עשר׃</verse>
        <verse osisID='1Chr.25.14'>השבעי ישראלה בניו ואחיו שנים עשר׃</verse>
        <verse osisID='1Chr.25.15'>השמיני ישעיהו בניו ואחיו שנים עשר׃</verse>
        <verse osisID='1Chr.25.16'>התשיעי מתניהו בניו ואחיו שנים עשר׃</verse>
        <verse osisID='1Chr.25.17'>העשירי שמעי בניו ואחיו שנים עשר׃</verse>
        <verse osisID='1Chr.25.18'>עשתי עשר עזראל בניו ואחיו שנים עשר׃</verse>
        <verse osisID='1Chr.25.19'>השנים עשר לחשביה בניו ואחיו שנים עשר׃</verse>
        <verse osisID='1Chr.25.20'>לשלשה עשר שובאל בניו ואחיו שנים עשר׃</verse>
        <verse osisID='1Chr.25.21'>לארבעה עשר מתתיהו בניו ואחיו שנים עשר׃</verse>
        <verse osisID='1Chr.25.22'>לחמשה עשר לירמות בניו ואחיו שנים עשר׃</verse>
        <verse osisID='1Chr.25.23'>לששה עשר לחנניהו בניו ואחיו שנים עשר׃</verse>
        <verse osisID='1Chr.25.24'>לשבעה עשר לישבקשה בניו ואחיו שנים עשר׃</verse>
        <verse osisID='1Chr.25.25'>לשמונה עשר לחנני בניו ואחיו שנים עשר׃</verse>
        <verse osisID='1Chr.25.26'>לתשעה עשר למלותי בניו ואחיו שנים עשר׃</verse>
        <verse osisID='1Chr.25.27'>לעשרים לאליתה בניו ואחיו שנים עשר׃</verse>
        <verse osisID='1Chr.25.28'>לאחד ועשרים להותיר בניו ואחיו שנים עשר׃</verse>
        <verse osisID='1Chr.25.29'>לשנים ועשרים לגדלתי בניו ואחיו שנים עשר׃</verse>
        <verse osisID='1Chr.25.30'>לשלשה ועשרים למחזיאות בניו ואחיו שנים עשר׃</verse>
        <verse osisID='1Chr.25.31'>לארבעה ועשרים לרוממתי עזר בניו ואחיו שנים עשר׃</verse>
      </chapter>
      <chapter osisID='1Chr.26'>
        <verse osisID='1Chr.26.1'>למחלקות לשערים לקרחים משלמיהו בן קרא מן בני אסף׃</verse>
        <verse osisID='1Chr.26.2'>ולמשלמיהו בנים זכריהו הבכור ידיעאל השני זבדיהו השלישי יתניאל הרביעי׃</verse>
        <verse osisID='1Chr.26.3'>עילם החמישי יהוחנן הששי אליהועיני השביעי׃</verse>
        <verse osisID='1Chr.26.4'>ולעבד אדם בנים שמעיה הבכור יהוזבד השני יואח השלשי ושכר הרביעי ונתנאל החמישי׃</verse>
        <verse osisID='1Chr.26.5'>עמיאל הששי יששכר השביעי פעלתי השמיני כי ברכו אלהים׃</verse>
        <verse osisID='1Chr.26.6'>ולשמעיה בנו נולד בנים הממשלים לבית אביהם כי גבורי חיל המה׃</verse>
        <verse osisID='1Chr.26.7'>בני שמעיה עתני ורפאל ועובד אלזבד אחיו בני חיל אליהו וסמכיהו׃</verse>
        <verse osisID='1Chr.26.8'>כל אלה מבני עבד אדם המה ובניהם ואחיהם איש חיל בכח לעבדה ששים ושנים לעבד אדם׃</verse>
        <verse osisID='1Chr.26.9'>ולמשלמיהו בנים ואחים בני חיל שמונה עשר׃</verse>
        <verse osisID='1Chr.26.10'>ולחסה מן בני מררי בנים שמרי הראש כי לא היה בכור וישימהו אביהו לראש׃</verse>
        <verse osisID='1Chr.26.11'>חלקיהו השני טבליהו השלשי זכריהו הרבעי כל בנים ואחים לחסה שלשה עשר׃</verse>
        <verse osisID='1Chr.26.12'>לאלה מחלקות השערים לראשי הגברים משמרות לעמת אחיהם לשרת בבית יהוה׃</verse>
        <verse osisID='1Chr.26.13'>ויפילו גורלות כקטן כגדול לבית אבותם לשער ושער׃</verse>
        <verse osisID='1Chr.26.14'>ויפל הגורל מזרחה לשלמיהו וזכריהו בנו יועץ בשכל הפילו גורלות ויצא גורלו צפונה׃</verse>
        <verse osisID='1Chr.26.15'>לעבד אדם נגבה ולבניו בית האספים׃</verse>
        <verse osisID='1Chr.26.16'>לשפים ולחסה למערב עם שער שלכת במסלה העולה משמר לעמת משמר׃</verse>
        <verse osisID='1Chr.26.17'>למזרח הלוים ששה לצפונה ליום ארבעה לנגבה ליום ארבעה ולאספים שנים שנים׃</verse>
        <verse osisID='1Chr.26.18'>לפרבר למערב ארבעה למסלה שנים לפרבר׃</verse>
        <verse osisID='1Chr.26.19'>אלה מחלקות השערים לבני הקרחי ולבני מררי׃</verse>
        <verse osisID='1Chr.26.20'>והלוים אחיה על אוצרות בית האלהים ולאצרות הקדשים׃</verse>
        <verse osisID='1Chr.26.21'>בני לעדן בני הגרשני ללעדן ראשי האבות ללעדן הגרשני יחיאלי׃</verse>
        <verse osisID='1Chr.26.22'>בני יחיאלי זתם ויואל אחיו על אצרות בית יהוה׃</verse>
        <verse osisID='1Chr.26.23'>לעמרמי ליצהרי לחברוני לעזיאלי׃</verse>
        <verse osisID='1Chr.26.24'>ושבאל בן גרשום בן משה נגיד על האצרות׃</verse>
        <verse osisID='1Chr.26.25'>ואחיו לאליעזר רחביהו בנו וישעיהו בנו וירם בנו וזכרי בנו ושלמות בנו׃</verse>
        <verse osisID='1Chr.26.26'>הוא שלמות ואחיו על כל אצרות הקדשים אשר הקדיש דויד המלך וראשי האבות לשרי האלפים והמאות ושרי הצבא׃</verse>
        <verse osisID='1Chr.26.27'>מן המלחמות ומן השלל הקדישו לחזק לבית יהוה׃</verse>
        <verse osisID='1Chr.26.28'>וכל ההקדיש שמואל הראה ושאול בן קיש ואבנר בן נר ויואב בן צרויה כל המקדיש על יד שלמית ואחיו׃</verse>
        <verse osisID='1Chr.26.29'>ליצהרי כנניהו ובניו למלאכה החיצונה על ישראל לשטרים ולשפטים׃</verse>
        <verse osisID='1Chr.26.30'>לחברוני חשביהו ואחיו בני חיל אלף ושבע מאות על פקדת ישראל מעבר לירדן מערבה לכל מלאכת יהוה ולעבדת המלך׃</verse>
        <verse osisID='1Chr.26.31'>לחברוני יריה הראש לחברוני לתלדתיו לאבות בשנת הארבעים למלכות דויד נדרשו וימצא בהם גבורי חיל ביעזיר גלעד׃</verse>
        <verse osisID='1Chr.26.32'>ואחיו בני חיל אלפים ושבע מאות ראשי האבות ויפקידם דויד המלך על הראובני והגדי וחצי שבט המנשי לכל דבר האלהים ודבר המלך׃</verse>
      </chapter>
      <chapter osisID='1Chr.27'>
        <verse osisID='1Chr.27.1'>ובני ישראל למספרם ראשי האבות ושרי האלפים והמאות ושטריהם המשרתים את המלך לכל דבר המחלקות הבאה והיצאת חדש בחדש לכל חדשי השנה המחלקת האחת עשרים וארבעה אלף׃</verse>
        <verse osisID='1Chr.27.2'>על המחלקת הראשונה לחדש הראשון ישבעם בן זבדיאל ועל מחלקתו עשרים וארבעה אלף׃</verse>
        <verse osisID='1Chr.27.3'>מן בני פרץ הראש לכל שרי הצבאות לחדש הראשון׃</verse>
        <verse osisID='1Chr.27.4'>ועל מחלקת החדש השני דודי האחוחי ומחלקתו ומקלות הנגיד ועל מחלקתו עשרים וארבעה אלף׃</verse>
        <verse osisID='1Chr.27.5'>שר הצבא השלישי לחדש השלישי בניהו בן יהוידע הכהן ראש ועל מחלקתו עשרים וארבעה אלף׃</verse>
        <verse osisID='1Chr.27.6'>הוא בניהו גבור השלשים ועל השלשים ומחלקתו עמיזבד בנו׃</verse>
        <verse osisID='1Chr.27.7'>הרביעי לחדש הרביעי עשה אל אחי יואב וזבדיה בנו אחריו ועל מחלקתו עשרים וארבעה אלף׃</verse>
        <verse osisID='1Chr.27.8'>החמישי לחדש החמישי השר שמהות היזרח ועל מחלקתו עשרים וארבעה אלף׃</verse>
        <verse osisID='1Chr.27.9'>הששי לחדש הששי עירא בן עקש התקועי ועל מחלקתו עשרים וארבעה אלף׃</verse>
        <verse osisID='1Chr.27.10'>השביעי לחדש השביעי חלץ הפלוני מן בני אפרים ועל מחלקתו עשרים וארבעה אלף׃</verse>
        <verse osisID='1Chr.27.11'>השמיני לחדש השמיני סבכי החשתי לזרחי ועל מחלקתו עשרים וארבעה אלף׃</verse>
        <verse osisID='1Chr.27.12'>התשיעי לחדש התשיעי אביעזר הענתתי לבנימיני ועל מחלקתו עשרים וארבעה אלף׃</verse>
        <verse osisID='1Chr.27.13'>העשירי לחדש העשירי מהרי הנטופתי לזרחי ועל מחלקתו עשרים וארבעה אלף׃</verse>
        <verse osisID='1Chr.27.14'>עשתי עשר לעשתי עשר החדש בניה הפרעתוני מן בני אפרים ועל מחלקתו עשרים וארבעה אלף׃</verse>
        <verse osisID='1Chr.27.15'>השנים עשר לשנים עשר החדש חלדי הנטופתי לעתניאל ועל מחלקתו עשרים וארבעה אלף׃</verse>
        <verse osisID='1Chr.27.16'>ועל שבטי ישראל לראובני נגיד אליעזר בן זכרי לשמעוני שפטיהו בן מעכה׃</verse>
        <verse osisID='1Chr.27.17'>ללוי חשביה בן קמואל לאהרן צדוק׃</verse>
        <verse osisID='1Chr.27.18'>ליהודה אליהו מאחי דויד ליששכר עמרי בן מיכאל׃</verse>
        <verse osisID='1Chr.27.19'>לזבולן ישמעיהו בן עבדיהו לנפתלי ירימות בן עזריאל׃</verse>
        <verse osisID='1Chr.27.20'>לבני אפרים הושע בן עזזיהו לחצי שבט מנשה יואל בן פדיהו׃</verse>
        <verse osisID='1Chr.27.21'>לחצי המנשה גלעדה ידו בן זכריהו לבנימן יעשיאל בן אבנר׃</verse>
        <verse osisID='1Chr.27.22'>לדן עזראל בן ירחם אלה שרי שבטי ישראל׃</verse>
        <verse osisID='1Chr.27.23'>ולא נשא דויד מספרם למבן עשרים שנה ולמטה כי אמר יהוה להרבות את ישראל ככוכבי השמים׃</verse>
        <verse osisID='1Chr.27.24'>יואב בן צרויה החל למנות ולא כלה ויהי בזאת קצף על ישראל ולא עלה המספר במספר דברי הימים למלך דויד׃</verse>
        <verse osisID='1Chr.27.25'>ועל אצרות המלך עזמות בן עדיאל ועל האצרות בשדה בערים ובכפרים ובמגדלות יהונתן בן עזיהו׃</verse>
        <verse osisID='1Chr.27.26'>ועל עשי מלאכת השדה לעבדת האדמה עזרי בן כלוב׃</verse>
        <verse osisID='1Chr.27.27'>ועל הכרמים שמעי הרמתי ועל שבכרמים לאצרות היין זבדי השפמי׃</verse>
        <verse osisID='1Chr.27.28'>ועל הזיתים והשקמים אשר בשפלה בעל חנן הגדרי ועל אצרות השמן יועש׃</verse>
        <verse osisID='1Chr.27.29'>ועל הבקר הרעים בשרון שטרי השרוני ועל הבקר בעמקים שפט בן עדלי׃</verse>
        <verse osisID='1Chr.27.30'>ועל הגמלים אוביל הישמעלי ועל האתנות יחדיהו המרנתי׃</verse>
        <verse osisID='1Chr.27.31'>ועל הצאן יזיז ההגרי כל אלה שרי הרכוש אשר למלך דויד׃</verse>
        <verse osisID='1Chr.27.32'>ויהונתן דוד דויד יועץ איש מבין וסופר הוא ויחיאל בן חכמוני עם בני המלך׃</verse>
        <verse osisID='1Chr.27.33'>ואחיתפל יועץ למלך וחושי הארכי רע המלך׃</verse>
        <verse osisID='1Chr.27.34'>ואחרי אחיתפל יהוידע בן בניהו ואביתר ושר צבא למלך יואב׃</verse>
      </chapter>
      <chapter osisID='1Chr.28'>
        <verse osisID='1Chr.28.1'>ויקהל דויד את כל שרי ישראל שרי השבטים ושרי המחלקות המשרתים את המלך ושרי האלפים ושרי המאות ושרי כל רכוש ומקנה למלך ולבניו עם הסריסים והגבורים ולכל גבור חיל אל ירושלם׃</verse>
        <verse osisID='1Chr.28.2'>ויקם דויד המלך על רגליו ויאמר שמעוני אחי ועמי אני עם לבבי לבנות בית מנוחה לארון ברית יהוה ולהדם רגלי אלהינו והכינותי לבנות׃</verse>
        <verse osisID='1Chr.28.3'>והאלהים אמר לי לא תבנה בית לשמי כי איש מלחמות אתה ודמים שפכת׃</verse>
        <verse osisID='1Chr.28.4'>ויבחר יהוה אלהי ישראל בי מכל בית אבי להיות למלך על ישראל לעולם כי ביהודה בחר לנגיד ובבית יהודה בית אבי ובבני אבי בי רצה להמליך על כל ישראל׃</verse>
        <verse osisID='1Chr.28.5'>ומכל בני כי רבים בנים נתן לי יהוה ויבחר בשלמה בני לשבת על כסא מלכות יהוה על ישראל׃</verse>
        <verse osisID='1Chr.28.6'>ויאמר לי שלמה בנך הוא יבנה ביתי וחצרותי כי בחרתי בו לי לבן ואני אהיה לו לאב׃</verse>
        <verse osisID='1Chr.28.7'>והכינותי את מלכותו עד לעולם אם יחזק לעשות מצותי ומשפטי כיום הזה׃</verse>
        <verse osisID='1Chr.28.8'>ועתה לעיני כל ישראל קהל יהוה ובאזני אלהינו שמרו ודרשו כל מצות יהוה אלהיכם למען תירשו את הארץ הטובה והנחלתם לבניכם אחריכם עד עולם׃</verse>
        <verse osisID='1Chr.28.9'>ואתה שלמה בני דע את אלהי אביך ועבדהו בלב שלם ובנפש חפצה כי כל לבבות דורש יהוה וכל יצר מחשבות מבין אם תדרשנו ימצא לך ואם תעזבנו יזניחך לעד׃</verse>
        <verse osisID='1Chr.28.10'>ראה עתה כי יהוה בחר בך לבנות בית למקדש חזק ועשה׃</verse>
        <verse osisID='1Chr.28.11'>ויתן דויד לשלמה בנו את תבנית האולם ואת בתיו וגנזכיו ועליתיו וחדריו הפנימים ובית הכפרת׃</verse>
        <verse osisID='1Chr.28.12'>ותבנית כל אשר היה ברוח עמו לחצרות בית יהוה ולכל הלשכות סביב לאצרות בית האלהים ולאצרות הקדשים׃</verse>
        <verse osisID='1Chr.28.13'>ולמחלקות הכהנים והלוים ולכל מלאכת עבודת בית יהוה ולכל כלי עבודת בית יהוה׃</verse>
        <verse osisID='1Chr.28.14'>לזהב במשקל לזהב לכל כלי עבודה ועבודה לכל כלי הכסף במשקל לכל כלי עבודה ועבודה׃</verse>
        <verse osisID='1Chr.28.15'>ומשקל למנרות הזהב ונרתיהם זהב במשקל מנורה ומנורה ונרתיה ולמנרות הכסף במשקל למנורה ונרתיה כעבודת מנורה ומנורה׃</verse>
        <verse osisID='1Chr.28.16'>ואת הזהב משקל לשלחנות המערכת לשלחן ושלחן וכסף לשלחנות הכסף׃</verse>
        <verse osisID='1Chr.28.17'>והמזלגות והמזרקות והקשות זהב טהור ולכפורי הזהב במשקל לכפור וכפור ולכפורי הכסף במשקל לכפור וכפור׃</verse>
        <verse osisID='1Chr.28.18'>ולמזבח הקטרת זהב מזקק במשקל ולתבנית המרכבה הכרבים זהב לפרשים וסככים על ארון ברית יהוה׃</verse>
        <verse osisID='1Chr.28.19'>הכל בכתב מיד יהוה עלי השכיל כל מלאכות התבנית׃</verse>
        <verse osisID='1Chr.28.20'>ויאמר דויד לשלמה בנו חזק ואמץ ועשה אל תירא ואל תחת כי יהוה אלהים אלהי עמך לא ירפך ולא יעזבך עד לכלות כל מלאכת עבודת בית יהוה׃</verse>
        <verse osisID='1Chr.28.21'>והנה מחלקות הכהנים והלוים לכל עבודת בית האלהים ועמך בכל מלאכה לכל נדיב בחכמה לכל עבודה והשרים וכל העם לכל דבריך׃</verse>
      </chapter>
      <chapter osisID='1Chr.29'>
        <verse osisID='1Chr.29.1'>ויאמר דויד המלך לכל הקהל שלמה בני אחד בחר בו אלהים נער ורך והמלאכה גדולה כי לא לאדם הבירה כי ליהוה אלהים׃</verse>
        <verse osisID='1Chr.29.2'>וככל כחי הכינותי לבית אלהי הזהב לזהב והכסף לכסף והנחשת לנחשת הברזל לברזל והעצים לעצים אבני שהם ומלואים אבני פוך ורקמה וכל אבן יקרה ואבני שיש לרב׃</verse>
        <verse osisID='1Chr.29.3'>ועוד ברצותי בבית אלהי יש לי סגלה זהב וכסף נתתי לבית אלהי למעלה מכל הכינותי לבית הקדש׃</verse>
        <verse osisID='1Chr.29.4'>שלשת אלפים ככרי זהב מזהב אופיר ושבעת אלפים ככר כסף מזקק לטוח קירות הבתים׃</verse>
        <verse osisID='1Chr.29.5'>לזהב לזהב ולכסף לכסף ולכל מלאכה ביד חרשים ומי מתנדב למלאות ידו היום ליהוה׃</verse>
        <verse osisID='1Chr.29.6'>ויתנדבו שרי האבות ושרי שבטי ישראל ושרי האלפים והמאות ולשרי מלאכת המלך׃</verse>
        <verse osisID='1Chr.29.7'>ויתנו לעבודת בית האלהים זהב ככרים חמשת אלפים ואדרכנים רבו וכסף ככרים עשרת אלפים ונחשת רבו ושמונת אלפים ככרים וברזל מאה אלף ככרים׃</verse>
        <verse osisID='1Chr.29.8'>והנמצא אתו אבנים נתנו לאוצר בית יהוה על יד יחיאל הגרשני׃</verse>
        <verse osisID='1Chr.29.9'>וישמחו העם על התנדבם כי בלב שלם התנדבו ליהוה וגם דויד המלך שמח שמחה גדולה׃</verse>
        <verse osisID='1Chr.29.10'>ויברך דויד את יהוה לעיני כל הקהל ויאמר דויד ברוך אתה יהוה אלהי ישראל אבינו מעולם ועד עולם׃</verse>
        <verse osisID='1Chr.29.11'>לך יהוה הגדלה והגבורה והתפארת והנצח וההוד כי כל בשמים ובארץ לך יהוה הממלכה והמתנשא לכל לראש׃</verse>
        <verse osisID='1Chr.29.12'>והעשר והכבוד מלפניך ואתה מושל בכל ובידך כח וגבורה ובידך לגדל ולחזק לכל׃</verse>
        <verse osisID='1Chr.29.13'>ועתה אלהינו מודים אנחנו לך ומהללים לשם תפארתך׃</verse>
        <verse osisID='1Chr.29.14'>וכי מי אני ומי עמי כי נעצר כח להתנדב כזאת כי ממך הכל ומידך נתנו לך׃</verse>
        <verse osisID='1Chr.29.15'>כי גרים אנחנו לפניך ותושבים ככל אבתינו כצל ימינו על הארץ ואין מקוה׃</verse>
        <verse osisID='1Chr.29.16'>יהוה אלהינו כל ההמון הזה אשר הכיננו לבנות לך בית לשם קדשך מידך היא ולך הכל׃</verse>
        <verse osisID='1Chr.29.17'>וידעתי אלהי כי אתה בחן לבב ומישרים תרצה אני בישר לבבי התנדבתי כל אלה ועתה עמך הנמצאו פה ראיתי בשמחה להתנדב לך׃</verse>
        <verse osisID='1Chr.29.18'>יהוה אלהי אברהם יצחק וישראל אבתינו שמרה זאת לעולם ליצר מחשבות לבב עמך והכן לבבם אליך׃</verse>
        <verse osisID='1Chr.29.19'>ולשלמה בני תן לבב שלם לשמור מצותיך עדותיך וחקיך ולעשות הכל ולבנות הבירה אשר הכינותי׃</verse>
        <verse osisID='1Chr.29.20'>ויאמר דויד לכל הקהל ברכו נא את יהוה אלהיכם ויברכו כל הקהל ליהוה אלהי אבתיהם ויקדו וישתחוו ליהוה ולמלך׃</verse>
        <verse osisID='1Chr.29.21'>ויזבחו ליהוה זבחים ויעלו עלות ליהוה למחרת היום ההוא פרים אלף אילים אלף כבשים אלף ונסכיהם וזבחים לרב לכל ישראל׃</verse>
        <verse osisID='1Chr.29.22'>ויאכלו וישתו לפני יהוה ביום ההוא בשמחה גדולה וימליכו שנית לשלמה בן דויד וימשחו ליהוה לנגיד ולצדוק לכהן׃</verse>
        <verse osisID='1Chr.29.23'>וישב שלמה על כסא יהוה למלך תחת דויד אביו ויצלח וישמעו אליו כל ישראל׃</verse>
        <verse osisID='1Chr.29.24'>וכל השרים והגברים וגם כל בני המלך דויד נתנו יד תחת שלמה המלך׃</verse>
        <verse osisID='1Chr.29.25'>ויגדל יהוה את שלמה למעלה לעיני כל ישראל ויתן עליו הוד מלכות אשר לא היה על כל מלך לפניו על ישראל׃</verse>
        <verse osisID='1Chr.29.26'>ודויד בן ישי מלך על כל ישראל׃</verse>
        <verse osisID='1Chr.29.27'>והימים אשר מלך על ישראל ארבעים שנה בחברון מלך שבע שנים ובירושלם מלך שלשים ושלוש׃</verse>
        <verse osisID='1Chr.29.28'>וימת בשיבה טובה שבע ימים עשר וכבוד וימלך שלמה בנו תחתיו׃</verse>
        <verse osisID='1Chr.29.29'>ודברי דויד המלך הראשנים והאחרנים הנם כתובים על דברי שמואל הראה ועל דברי נתן הנביא ועל דברי גד החזה׃</verse>
        <verse osisID='1Chr.29.30'>עם כל מלכותו וגבורתו והעתים אשר עברו עליו ועל ישראל ועל כל ממלכות הארצות׃</verse>
      </chapter>
    </div></osisText>
</osis>