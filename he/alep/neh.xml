<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Neh'>
      <chapter osisID='Neh.1'>
        <title> טו  יהוה אלהי ישראל צדיק אתה--כי נשארנו פליטה כהיום הזה הננו לפניך באשמתינו כי אין לעמוד לפניך על זאת  {פ} </title>
        <verse osisID='Neh.1.1'> א  דברי נחמיה בן חכליה  ויהי בחדש כסלו שנת עשרים ואני הייתי בשושן הבירה </verse>
        <verse osisID='Neh.1.2'> ב  ויבא חנני אחד מאחי הוא ואנשים--מיהודה ואשאלם על היהודים הפליטה אשר נשארו מן השבי--ועל ירושלם </verse>
        <verse osisID='Neh.1.3'> ג  ויאמרו לי--הנשארים אשר נשארו מן השבי שם במדינה ברעה גדלה ובחרפה וחומת ירושלם מפרצת ושעריה נצתו באש </verse>
        <verse osisID='Neh.1.4'> ד  ויהי כשמעי את הדברים האלה ישבתי ואבכה ואתאבלה ימים ואהי צם ומתפלל לפני אלהי השמים </verse>
        <verse osisID='Neh.1.5'> ה  ואמר אנא יהוה אלהי השמים--האל הגדול והנורא  שמר הברית וחסד לאהביו ולשמרי מצותיו </verse>
        <verse osisID='Neh.1.6'> ו  תהי נא אזנך קשבת ועיניך פתוחות לשמע אל תפלת עבדך אשר אנכי מתפלל לפניך היום יומם ולילה--על בני ישראל עבדיך ומתודה על חטאות בני ישראל אשר חטאנו לך ואני ובית אבי חטאנו </verse>
        <verse osisID='Neh.1.7'> ז  חבל חבלנו לך ולא שמרנו את המצות ואת החקים ואת המשפטים אשר צוית את משה עבדך </verse>
        <verse osisID='Neh.1.8'> ח  זכר נא את הדבר אשר צוית את משה עבדך לאמר  אתם תמעלו--אני אפיץ אתכם בעמים </verse>
        <verse osisID='Neh.1.9'> ט  ושבתם אלי--ושמרתם מצותי ועשיתם אתם  אם יהיה נדחכם בקצה השמים משם אקבצם והבואתים (והביאתים) אל המקום אשר בחרתי לשכן את שמי שם </verse>
        <verse osisID='Neh.1.10'> י  והם עבדיך ועמך--אשר פדית בכחך הגדול ובידך החזקה </verse>
        <verse osisID='Neh.1.11'> יא  אנא אדני תהי נא אזנך קשבת אל תפלת עבדך ואל תפלת עבדיך החפצים ליראה את שמך והצליחה נא לעבדך היום ותנהו לרחמים לפני האיש הזה ואני הייתי משקה למלך  {פ} </verse>
      </chapter>
      <chapter osisID='Neh.2'>
        <verse osisID='Neh.2.1'> א  ויהי בחדש ניסן שנת עשרים לארתחשסתא המלך--יין לפניו ואשא את היין ואתנה למלך ולא הייתי רע לפניו </verse>
        <verse osisID='Neh.2.2'> ב  ויאמר לי המלך מדוע פניך רעים ואתה אינך חולה--אין זה כי אם רע לב ואירא הרבה מאד </verse>
        <verse osisID='Neh.2.3'> ג  ואמר למלך המלך לעולם יחיה מדוע לא ירעו פני אשר העיר בית קברות אבתי חרבה ושעריה אכלו באש  {ס} </verse>
        <verse osisID='Neh.2.4'> ד  ויאמר לי המלך על מה זה אתה מבקש ואתפלל אל אלהי השמים </verse>
        <verse osisID='Neh.2.5'> ה  ואמר למלך--אם על המלך טוב ואם ייטב עבדך לפניך  אשר תשלחני אל יהודה אל עיר קברות אבתי--ואבננה </verse>
        <verse osisID='Neh.2.6'> ו  ויאמר לי המלך והשגל יושבת אצלו עד מתי יהיה מהלכך--ומתי תשוב וייטב לפני המלך וישלחני ואתנה לו זמן </verse>
        <verse osisID='Neh.2.7'> ז  ואומר למלך--אם על המלך טוב אגרות יתנו לי על פחוות עבר הנהר  אשר יעבירוני עד אשר אבוא אל יהודה </verse>
        <verse osisID='Neh.2.8'> ח  ואגרת אל אסף שמר הפרדס אשר למלך אשר יתן לי עצים לקרות את שערי הבירה אשר לבית ולחומת העיר ולבית אשר אבוא אליו ויתן לי המלך כיד אלהי הטובה עלי </verse>
        <verse osisID='Neh.2.9'> ט  ואבוא אל פחוות עבר הנהר ואתנה להם את אגרות המלך וישלח עמי המלך שרי חיל ופרשים  {פ} </verse>
        <verse osisID='Neh.2.10'> י  וישמע סנבלט החרני וטוביה העבד העמני וירע להם רעה גדלה  אשר בא אדם לבקש טובה לבני ישראל </verse>
        <verse osisID='Neh.2.11'> יא  ואבוא אל ירושלם ואהי שם ימים שלשה </verse>
        <verse osisID='Neh.2.12'> יב  ואקום לילה אני ואנשים מעט עמי ולא הגדתי לאדם מה אלהי נתן אל לבי לעשות לירושלם ובהמה אין עמי כי אם הבהמה אשר אני רכב בה </verse>
        <verse osisID='Neh.2.13'> יג  ואצאה בשער הגיא לילה ואל פני עין התנין ואל שער האשפת ואהי שבר בחומת ירושלם אשר המפרוצים (הם פרוצים) ושעריה אכלו באש </verse>
        <verse osisID='Neh.2.14'> יד  ואעבר אל שער העין ואל ברכת המלך ואין מקום לבהמה לעבר תחתי </verse>
        <verse osisID='Neh.2.15'> טו  ואהי עלה בנחל לילה ואהי שבר בחומה ואשוב ואבוא בשער הגיא--ואשוב </verse>
        <verse osisID='Neh.2.16'> טז  והסגנים לא ידעו אנה הלכתי ומה אני עשה וליהודים ולכהנים ולחרים ולסגנים וליתר עשה המלאכה--עד כן לא הגדתי </verse>
        <verse osisID='Neh.2.17'> יז  ואומר אלהם אתם ראים הרעה אשר אנחנו בה אשר ירושלם חרבה ושעריה נצתו באש  לכו ונבנה את חומת ירושלם ולא נהיה עוד חרפה </verse>
        <verse osisID='Neh.2.18'> יח  ואגיד להם את יד אלהי אשר היא טובה עלי ואף דברי המלך אשר אמר לי ויאמרו נקום ובנינו ויחזקו ידיהם לטובה  {פ} </verse>
        <verse osisID='Neh.2.19'> יט  וישמע סנבלט החרני וטביה העבד העמוני וגשם הערבי וילעגו לנו ויבזו עלינו ויאמרו מה הדבר הזה אשר אתם עשים--העל המלך אתם מרדים </verse>
        <verse osisID='Neh.2.20'> כ  ואשיב אותם דבר ואומר להם אלהי השמים הוא יצליח לנו ואנחנו עבדיו נקום ובנינו ולכם אין חלק וצדקה וזכרון--בירושלם </verse>
      </chapter>
      <chapter osisID='Neh.3'>
        <verse osisID='Neh.3.1'> א  ויקם אלישיב הכהן הגדול ואחיו הכהנים ויבנו את שער הצאן--המה קדשוהו ויעמידו דלתתיו ועד מגדל המאה קדשוהו עד מגדל חננאל  {ס} </verse>
        <verse osisID='Neh.3.2'> ב  ועל ידו בנו אנשי ירחו  {ס}  ועל ידו בנה זכור בן אמרי  {ס} </verse>
        <verse osisID='Neh.3.3'> ג  ואת שער הדגים בנו בני הסנאה המה קרוהו--ויעמידו דלתתיו מנעוליו ובריחיו  {ס} </verse>
        <verse osisID='Neh.3.4'> ד  ועל ידם החזיק מרמות בן אוריה בן הקוץ  {ס}  ועל ידם החזיק משלם בן ברכיה בן משיזבאל  {ס}  ועל ידם החזיק צדוק בן בענא  {ס} </verse>
        <verse osisID='Neh.3.5'> ה  ועל ידם החזיקו התקועים ואדיריהם לא הביאו צורם בעבדת אדניהם  {ס} </verse>
        <verse osisID='Neh.3.6'> ו  ואת שער הישנה החזיקו יוידע בן פסח ומשלם בן בסודיה המה קרוהו--ויעמידו דלתתיו ומנעליו ובריחיו  {ס} </verse>
        <verse osisID='Neh.3.7'> ז  ועל ידם החזיק מלטיה הגבעני וידון המרנתי אנשי גבעון והמצפה--לכסא פחת עבר הנהר  {ס} </verse>
        <verse osisID='Neh.3.8'> ח  על ידו החזיק עזיאל בן חרהיה צורפים  {ס}  ועל ידו החזיק חנניה בן הרקחים ויעזבו ירושלם עד החומה הרחבה  {ס} </verse>
        <verse osisID='Neh.3.9'> ט  ועל ידם החזיק רפיה בן חור שר חצי פלך ירושלם  {ס} </verse>
        <verse osisID='Neh.3.10'> י  ועל ידם החזיק ידיה בן חרומף ונגד ביתו  {ס}  ועל ידו החזיק חטוש בן חשבניה </verse>
        <verse osisID='Neh.3.11'> יא  מדה שנית החזיק מלכיה בן חרם וחשוב בן פחת מואב ואת מגדל התנורים  {ס} </verse>
        <verse osisID='Neh.3.12'> יב  ועל ידו החזיק שלום בן הלוחש שר חצי פלך ירושלם הוא ובנותיו  {ס} </verse>
        <verse osisID='Neh.3.13'> יג  את שער הגיא החזיק חנון וישבי זנוח--המה בנוהו ויעמידו דלתתיו מנעליו ובריחיו ואלף אמה בחומה עד שער השפות </verse>
        <verse osisID='Neh.3.14'> יד  ואת שער האשפות החזיק מלכיה בן רכב שר פלך בית הכרם הוא יבננו--ויעמיד דלתתיו מנעליו ובריחיו  {ס} </verse>
        <verse osisID='Neh.3.15'> טו  ואת שער העין החזיק שלון בן כל חזה שר פלך המצפה--הוא יבננו ויטללנו ויעמידו (ויעמיד) דלתתיו מנעליו ובריחיו ואת חומת ברכת השלח לגן המלך ועד המעלות היורדות מעיר דויד  {ס} </verse>
        <verse osisID='Neh.3.16'> טז  אחריו החזיק נחמיה בן עזבוק שר חצי פלך בית צור--עד נגד קברי דויד ועד הברכה העשויה ועד בית הגברים  {ס} </verse>
        <verse osisID='Neh.3.17'> יז  אחריו החזיקו הלוים רחום בן בני על ידו החזיק חשביה שר חצי פלך קעילה--לפלכו  {ס} </verse>
        <verse osisID='Neh.3.18'> יח  אחריו החזיקו אחיהם בוי בן חנדד שר חצי פלך קעילה  {ס} </verse>
        <verse osisID='Neh.3.19'> יט  ויחזק על ידו עזר בן ישוע שר המצפה--מדה שנית  מנגד עלת הנשק המקצע  {ס} </verse>
        <verse osisID='Neh.3.20'> כ  אחריו החרה החזיק ברוך בן זבי (זכי) מדה שנית  מן המקצוע--עד פתח בית אלישיב הכהן הגדול  {ס} </verse>
        <verse osisID='Neh.3.21'> כא  אחריו החזיק מרמות בן אוריה בן הקוץ--מדה שנית  מפתח בית אלישיב ועד תכלית בית אלישיב  {ס} </verse>
        <verse osisID='Neh.3.22'> כב  ואחריו החזיקו הכהנים אנשי הככר </verse>
        <verse osisID='Neh.3.23'> כג  אחריו החזיק בנימן וחשוב נגד ביתם  {ס}  אחריו החזיק עזריה בן מעשיה בן ענניה--אצל ביתו  {ס} </verse>
        <verse osisID='Neh.3.24'> כד  אחריו החזיק בנוי בן חנדד--מדה שנית  מבית עזריה עד המקצוע ועד הפנה </verse>
        <verse osisID='Neh.3.25'> כה  פלל בן אוזי מנגד המקצוע והמגדל היוצא מבית המלך העליון אשר לחצר המטרה אחריו פדיה בן פרעש  {ס} </verse>
        <verse osisID='Neh.3.26'> כו  והנתינים--היו ישבים בעפל  עד נגד שער המים למזרח והמגדל היוצא  {ס} </verse>
        <verse osisID='Neh.3.27'> כז  אחריו החזיקו התקעים מדה שנית  מנגד המגדל הגדול היוצא ועד חומת העפל </verse>
        <verse osisID='Neh.3.28'> כח  מעל שער הסוסים החזיקו הכהנים--איש לנגד ביתו  {ס} </verse>
        <verse osisID='Neh.3.29'> כט  אחריו החזיק צדוק בן אמר נגד ביתו  {ס}  ואחריו החזיק שמעיה בן שכניה שמר שער המזרח  {ס} </verse>
        <verse osisID='Neh.3.30'> ל  אחרי (אחריו) החזיק חנניה בן שלמיה וחנון בן צלף הששי--מדה שני  {ס}  אחריו החזיק משלם בן ברכיה--נגד נשכתו  {ס} </verse>
        <verse osisID='Neh.3.31'> לא  אחרי (אחריו) החזיק מלכיה בן הצרפי--עד בית הנתינים והרכלים  נגד שער המפקד ועד עלית הפנה </verse>
        <verse osisID='Neh.3.32'> לב  ובין עלית הפנה לשער הצאן החזיקו הצרפים והרכלים  {פ}  [ (Nehemiah 3:33)  לג  ויהי כאשר שמע סנבלט כי אנחנו בונים את החומה ויחר לו ויכעס הרבה וילעג על היהודים ] [ (Nehemiah 3:34)  לד  ויאמר לפני אחיו וחיל שמרון ויאמר מה היהודים האמללים עשים היעזבו להם היזבחו היכלו ביום היחיו את האבנים מערמות העפר והמה שרופות ] [ (Nehemiah 3:35)  לה  וטוביה העמני אצלו ויאמר גם אשר הם בונים--אם יעלה שועל ופרץ חומת אבניהם  {פ}  ] [ (Nehemiah 3:36)  לו  שמע אלהינו כי היינו בוזה והשב חרפתם אל ראשם ותנם לבזה בארץ שביה ] [ (Nehemiah 3:37)  לז  ואל תכס על עונם וחטאתם מלפניך אל תמחה  כי הכעיסו לנגד הבונים ] [ (Nehemiah 3:38)  לח  ונבנה את החומה ותקשר כל החומה עד חציה ויהי לב לעם לעשות  {פ}  ] </verse>
      </chapter>
      <chapter osisID='Neh.4'>
        <verse osisID='Neh.4.1'> א  ויהי כאשר שמע סנבלט וטוביה והערבים והעמנים והאשדודים כי עלתה ארוכה לחמות ירושלם--כי החלו הפרצים להסתם ויחר להם מאד </verse>
        <verse osisID='Neh.4.2'> ב  ויקשרו כלם יחדו לבוא להלחם בירושלם ולעשות לו תועה </verse>
        <verse osisID='Neh.4.3'> ג  ונתפלל אל אלהינו ונעמיד משמר עליהם יומם ולילה מפניהם </verse>
        <verse osisID='Neh.4.4'> ד  ויאמר יהודה כשל כח הסבל והעפר הרבה ואנחנו לא נוכל לבנות בחומה </verse>
        <verse osisID='Neh.4.5'> ה  ויאמרו צרינו לא ידעו ולא יראו עד אשר נבוא אל תוכם והרגנום והשבתנו את המלאכה </verse>
        <verse osisID='Neh.4.6'> ו  ויהי כאשר באו היהודים הישבים אצלם ויאמרו לנו עשר פעמים מכל המקמות אשר תשובו עלינו </verse>
        <verse osisID='Neh.4.7'> ז  ואעמיד מתחתיות למקום מאחרי לחומה--בצחחיים (בצחחים) ואעמיד את העם למשפחות עם חרבתיהם רמחיהם וקשתתיהם </verse>
        <verse osisID='Neh.4.8'> ח  וארא ואקום ואמר אל החרים ואל הסגנים ואל יתר העם--אל תיראו מפניהם  את אדני הגדול והנורא זכרו והלחמו על אחיכם בניכם ובנתיכם נשיכם ובתיכם  {פ} </verse>
        <verse osisID='Neh.4.9'> ט  ויהי כאשר שמעו אויבינו כי נודע לנו ויפר האלהים את עצתם ונשוב (ונשב) כלנו אל החומה איש אל מלאכתו </verse>
        <verse osisID='Neh.4.10'> י  ויהי מן היום ההוא חצי נערי עשים במלאכה וחצים מחזיקים והרמחים המגנים והקשתות והשרינים והשרים--אחרי כל בית יהודה </verse>
        <verse osisID='Neh.4.11'> יא  הבונים בחומה והנשאים בסבל עמשים באחת ידו עשה במלאכה ואחת מחזקת השלח </verse>
        <verse osisID='Neh.4.12'> יב  והבונים--איש חרבו אסורים על מתניו ובונים והתוקע בשופר אצלי </verse>
        <verse osisID='Neh.4.13'> יג  ואמר אל החרים ואל הסגנים ואל יתר העם--המלאכה הרבה ורחבה ואנחנו נפרדים על החומה רחוקים איש מאחיו </verse>
        <verse osisID='Neh.4.14'> יד  במקום אשר תשמעו את קול השופר שמה תקבצו אלינו אלהינו ילחם לנו </verse>
        <verse osisID='Neh.4.15'> טו  ואנחנו עשים במלאכה וחצים מחזיקים ברמחים מעלות השחר עד צאת הכוכבים </verse>
        <verse osisID='Neh.4.16'> טז  גם בעת ההיא אמרתי לעם--איש ונערו ילינו בתוך ירושלם והיו לנו הלילה משמר והיום מלאכה </verse>
        <verse osisID='Neh.4.17'> יז  ואין אני ואחי ונערי ואנשי המשמר אשר אחרי--אין אנחנו פשטים בגדינו איש שלחו המים  {ס} </verse>
      </chapter>
      <chapter osisID='Neh.5'>
        <verse osisID='Neh.5.1'> א  ותהי צעקת העם ונשיהם גדולה אל אחיהם היהודים </verse>
        <verse osisID='Neh.5.2'> ב  ויש אשר אמרים בנינו ובנתינו אנחנו רבים ונקחה דגן ונאכלה ונחיה </verse>
        <verse osisID='Neh.5.3'> ג  ויש אשר אמרים שדתינו וכרמינו ובתינו אנחנו ערבים ונקחה דגן ברעב </verse>
        <verse osisID='Neh.5.4'> ד  ויש אשר אמרים לוינו כסף למדת המלך שדתינו וכרמינו </verse>
        <verse osisID='Neh.5.5'> ה  ועתה כבשר אחינו בשרנו כבניהם בנינו והנה אנחנו כבשים את בנינו ואת בנתינו לעבדים ויש מבנתינו נכבשות ואין לאל ידנו ושדתינו וכרמינו לאחרים </verse>
        <verse osisID='Neh.5.6'> ו  ויחר לי מאד כאשר שמעתי את זעקתם ואת הדברים האלה </verse>
        <verse osisID='Neh.5.7'> ז  וימלך לבי עלי ואריבה את החרים ואת הסגנים ואמרה להם משא איש באחיו אתם נשאים (נשים) ואתן עליהם קהלה גדולה </verse>
        <verse osisID='Neh.5.8'> ח  ואמרה להם אנחנו קנינו את אחינו היהודים הנמכרים לגוים כדי בנו וגם אתם תמכרו את אחיכם ונמכרו לנו ויחרישו ולא מצאו דבר  {ס} </verse>
        <verse osisID='Neh.5.9'> ט  ויאמר (ואמר) לא טוב הדבר אשר אתם עשים  הלוא ביראת אלהינו תלכו מחרפת הגוים אויבינו </verse>
        <verse osisID='Neh.5.10'> י  וגם אני אחי ונערי נשים בהם כסף ודגן נעזבה נא את המשא הזה </verse>
        <verse osisID='Neh.5.11'> יא  השיבו נא להם כהיום שדתיהם כרמיהם זיתיהם--ובתיהם ומאת הכסף והדגן התירוש והיצהר אשר אתם נשים בהם </verse>
        <verse osisID='Neh.5.12'> יב  ויאמרו נשיב ומהם לא נבקש--כן נעשה כאשר אתה אומר ואקרא את הכהנים ואשביעם לעשות כדבר הזה </verse>
        <verse osisID='Neh.5.13'> יג  גם חצני נערתי ואמרה ככה ינער האלהים את כל האיש אשר לא יקים את הדבר הזה מביתו ומיגיעו וככה יהיה נעור ורק ויאמרו כל הקהל אמן ויהללו את יהוה ויעש העם כדבר הזה </verse>
        <verse osisID='Neh.5.14'> יד  גם מיום אשר צוה אותי להיות פחם בארץ יהודה משנת עשרים ועד שנת שלשים ושתים לארתחשסתא המלך שנים שתים עשרה--אני ואחי לחם הפחה לא אכלתי </verse>
        <verse osisID='Neh.5.15'> טו  והפחות הראשנים אשר לפני הכבידו על העם ויקחו מהם בלחם ויין אחר כסף שקלים ארבעים--גם נעריהם שלטו על העם ואני לא עשיתי כן מפני יראת אלהים </verse>
        <verse osisID='Neh.5.16'> טז  וגם במלאכת החומה הזאת החזקתי ושדה לא קנינו וכל נערי--קבוצים שם על המלאכה </verse>
        <verse osisID='Neh.5.17'> יז  והיהודים והסגנים מאה וחמשים איש והבאים אלינו מן הגוים אשר סביבתינו--על שלחני </verse>
        <verse osisID='Neh.5.18'> יח  ואשר היה נעשה ליום אחד שור אחד צאן שש בררות וצפרים נעשו לי ובין עשרת ימים בכל יין להרבה ועם זה לחם הפחה לא בקשתי--כי כבדה העבדה על העם הזה </verse>
        <verse osisID='Neh.5.19'> יט  זכרה לי אלהי לטובה--כל אשר עשיתי על העם הזה  {פ} </verse>
      </chapter>
      <chapter osisID='Neh.6'>
        <verse osisID='Neh.6.1'> א  ויהי כאשר נשמע לסנבלט וטוביה ולגשם הערבי וליתר איבינו כי בניתי את החומה ולא נותר בה פרץ--גם עד העת ההיא דלתות לא העמדתי בשערים </verse>
        <verse osisID='Neh.6.2'> ב  וישלח סנבלט וגשם אלי לאמר לכה ונועדה יחדו בכפירים בבקעת אונו והמה חשבים לעשות לי רעה </verse>
        <verse osisID='Neh.6.3'> ג  ואשלחה עליהם מלאכים לאמר--מלאכה גדולה אני עשה ולא אוכל לרדת למה תשבת המלאכה כאשר ארפה וירדתי אליכם </verse>
        <verse osisID='Neh.6.4'> ד  וישלחו אלי כדבר הזה ארבע פעמים ואשיב אותם כדבר הזה  {ס} </verse>
        <verse osisID='Neh.6.5'> ה  וישלח אלי סנבלט כדבר הזה פעם חמישית--את נערו ואגרת פתוחה בידו </verse>
        <verse osisID='Neh.6.6'> ו  כתוב בה בגוים נשמע וגשמו אמר אתה והיהודים חשבים למרוד על כן אתה בונה החומה ואתה הוה להם למלך--כדברים האלה </verse>
        <verse osisID='Neh.6.7'> ז  וגם נביאים העמדת לקרא עליך בירושלם לאמר מלך ביהודה ועתה ישמע למלך כדברים האלה ועתה לכה ונועצה יחדו  {ס} </verse>
        <verse osisID='Neh.6.8'> ח  ואשלחה אליו לאמר--לא נהיה כדברים האלה אשר אתה אומר  כי מלבך אתה בודאם </verse>
        <verse osisID='Neh.6.9'> ט  כי כלם מיראים אותנו לאמר ירפו ידיהם מן המלאכה ולא תעשה ועתה חזק את ידי </verse>
        <verse osisID='Neh.6.10'> י  ואני באתי בית שמעיה בן דליה בן מהיטבאל--והוא עצור ויאמר נועד אל בית האלהים אל תוך ההיכל ונסגרה דלתות ההיכל--כי באים להרגך ולילה באים להרגך </verse>
        <verse osisID='Neh.6.11'> יא  ואמרה האיש כמוני יברח ומי כמוני אשר יבא אל ההיכל וחי לא אבוא </verse>
        <verse osisID='Neh.6.12'> יב  ואכירה והנה לא אלהים שלחו  כי הנבואה דבר עלי וטוביה וסנבלט שכרו </verse>
        <verse osisID='Neh.6.13'> יג  למען שכור הוא למען אירא ואעשה כן וחטאתי והיה להם לשם רע למען יחרפוני  {פ} </verse>
        <verse osisID='Neh.6.14'> יד  זכרה אלהי לטוביה ולסנבלט כמעשיו אלה וגם לנועדיה הנביאה וליתר הנביאים אשר היו מיראים אותי </verse>
        <verse osisID='Neh.6.15'> טו  ותשלם החומה בעשרים וחמשה לאלול--לחמשים ושנים יום  {פ} </verse>
        <verse osisID='Neh.6.16'> טז  ויהי כאשר שמעו כל אויבינו ויראו כל הגוים אשר סביבתינו ויפלו מאד בעיניהם וידעו--כי מאת אלהינו נעשתה המלאכה הזאת </verse>
        <verse osisID='Neh.6.17'> יז  גם בימים ההם מרבים חרי יהודה אגרתיהם הולכות על טוביה ואשר לטוביה באות אליהם </verse>
        <verse osisID='Neh.6.18'> יח  כי רבים ביהודה בעלי שבועה לו--כי חתן הוא לשכניה בן ארח ויהוחנן בנו--לקח את בת משלם בן ברכיה </verse>
        <verse osisID='Neh.6.19'> יט  גם טובתיו היו אמרים לפני ודברי היו מוציאים לו אגרות שלח טוביה ליראני </verse>
      </chapter>
      <chapter osisID='Neh.7'>
        <verse osisID='Neh.7.1'> א  ויהי כאשר נבנתה החומה ואעמיד הדלתות ויפקדו השוערים והמשררים והלוים </verse>
        <verse osisID='Neh.7.2'> ב  ואצוה את חנני אחי ואת חנניה שר הבירה--על ירושלם  כי הוא כאיש אמת וירא את האלהים מרבים </verse>
        <verse osisID='Neh.7.3'> ג  ויאמר (ואמר) להם לא יפתחו שערי ירושלם עד חם השמש ועד הם עמדים יגיפו הדלתות ואחזו והעמיד משמרות ישבי ירושלם--איש במשמרו ואיש נגד ביתו </verse>
        <verse osisID='Neh.7.4'> ד  והעיר רחבת ידים וגדלה והעם מעט בתוכה ואין בתים בנוים </verse>
        <verse osisID='Neh.7.5'> ה  ויתן אלהי אל לבי ואקבצה את החרים ואת הסגנים ואת העם להתיחש ואמצא ספר היחש העולים בראשונה ואמצא כתוב בו  {פ} </verse>
        <verse osisID='Neh.7.6'> ו  אלה בני המדינה העלים משבי הגולה אשר הגלה נבוכדנצר מלך בבל וישובו לירושלם וליהודה איש לעירו </verse>
        <verse osisID='Neh.7.7'> ז  הבאים עם זרבבל ישוע נחמיה עזריה רעמיה נחמני מרדכי בלשן מספרת בגוי--נחום בענה  מספר אנשי עם ישראל  {ס} </verse>
        <verse osisID='Neh.7.8'> ח  בני פרעש--אלפים מאה ושבעים ושנים  {ס} </verse>
        <verse osisID='Neh.7.9'> ט  בני שפטיה שלש מאות שבעים ושנים  {ס} </verse>
        <verse osisID='Neh.7.10'> י  בני ארח שש מאות חמשים ושנים  {ס} </verse>
        <verse osisID='Neh.7.11'> יא  בני פחת מואב לבני ישוע ויואב--אלפים ושמנה מאות שמנה עשר  {ס} </verse>
        <verse osisID='Neh.7.12'> יב  בני עילם--אלף מאתים חמשים וארבעה  {ס} </verse>
        <verse osisID='Neh.7.13'> יג  בני זתוא שמנה מאות ארבעים וחמשה  {ס} </verse>
        <verse osisID='Neh.7.14'> יד  בני זכי שבע מאות וששים  {ס} </verse>
        <verse osisID='Neh.7.15'> טו  בני בנוי שש מאות ארבעים ושמנה  {ס} </verse>
        <verse osisID='Neh.7.16'> טז  בני בבי שש מאות עשרים ושמנה  {ס} </verse>
        <verse osisID='Neh.7.17'> יז  בני עזגד--אלפים שלש מאות עשרים ושנים  {ס} </verse>
        <verse osisID='Neh.7.18'> יח  בני אדניקם--שש מאות ששים ושבעה  {ס} </verse>
        <verse osisID='Neh.7.19'> יט  בני בגוי אלפים ששים ושבעה  {ס} </verse>
        <verse osisID='Neh.7.20'> כ  בני עדין שש מאות חמשים וחמשה  {ס} </verse>
        <verse osisID='Neh.7.21'> כא  בני אטר לחזקיה תשעים ושמנה  {ס} </verse>
        <verse osisID='Neh.7.22'> כב  בני חשם שלש מאות עשרים ושמנה  {ס} </verse>
        <verse osisID='Neh.7.23'> כג  בני בצי שלש מאות עשרים וארבעה  {ס} </verse>
        <verse osisID='Neh.7.24'> כד  בני חריף מאה שנים עשר  {ס} </verse>
        <verse osisID='Neh.7.25'> כה  בני גבעון תשעים וחמשה  {ס} </verse>
        <verse osisID='Neh.7.26'> כו  אנשי בית לחם ונטפה מאה שמנים ושמנה  {ס} </verse>
        <verse osisID='Neh.7.27'> כז  אנשי ענתות מאה עשרים ושמנה  {ס} </verse>
        <verse osisID='Neh.7.28'> כח  אנשי בית עזמות ארבעים ושנים  {ס} </verse>
        <verse osisID='Neh.7.29'> כט  אנשי קרית יערים כפירה ובארות שבע מאות ארבעים ושלשה  {ס} </verse>
        <verse osisID='Neh.7.30'> ל  אנשי הרמה וגבע שש מאות עשרים ואחד  {ס} </verse>
        <verse osisID='Neh.7.31'> לא  אנשי מכמס מאה ועשרים ושנים  {ס} </verse>
        <verse osisID='Neh.7.32'> לב  אנשי בית אל והעי מאה עשרים ושלשה  {ס} </verse>
        <verse osisID='Neh.7.33'> לג  אנשי נבו אחר חמשים ושנים  {ס} </verse>
        <verse osisID='Neh.7.34'> לד  בני עילם אחר--אלף מאתים חמשים וארבעה  {ס} </verse>
        <verse osisID='Neh.7.35'> לה  בני חרם שלש מאות ועשרים  {ס} </verse>
        <verse osisID='Neh.7.36'> לו  בני ירחו שלש מאות ארבעים וחמשה  {ס} </verse>
        <verse osisID='Neh.7.37'> לז  בני לד חדיד ואנו שבע מאות ועשרים ואחד  {ס} </verse>
        <verse osisID='Neh.7.38'> לח  בני סנאה--שלשת אלפים תשע מאות ושלשים  {פ} </verse>
        <verse osisID='Neh.7.39'> לט  הכהנים  בני ידעיה לבית ישוע תשע מאות שבעים ושלשה  {ס} </verse>
        <verse osisID='Neh.7.40'> מ  בני אמר אלף חמשים ושנים  {ס} </verse>
        <verse osisID='Neh.7.41'> מא  בני פשחור--אלף מאתים ארבעים ושבעה  {ס} </verse>
        <verse osisID='Neh.7.42'> מב  בני חרם אלף שבעה עשר  {פ} </verse>
        <verse osisID='Neh.7.43'> מג  הלוים  בני ישוע לקדמיאל לבני להודוה שבעים וארבעה  {ס} </verse>
        <verse osisID='Neh.7.44'> מד  המשררים--בני אסף מאה ארבעים ושמנה  {ס} </verse>
        <verse osisID='Neh.7.45'> מה  השערים בני שלם בני אטר בני טלמן בני עקוב בני חטיטא בני שבי--מאה שלשים ושמנה  {ס} </verse>
        <verse osisID='Neh.7.46'> מו  הנתינים  בני צחא בני חשפא בני טבעות </verse>
        <verse osisID='Neh.7.47'> מז  בני קירס בני סיעא בני פדון </verse>
        <verse osisID='Neh.7.48'> מח  בני לבנה בני חגבא בני שלמי </verse>
        <verse osisID='Neh.7.49'> מט  בני חנן בני גדל בני גחר </verse>
        <verse osisID='Neh.7.50'> נ  בני ראיה בני רצין בני נקודא </verse>
        <verse osisID='Neh.7.51'> נא  בני גזם בני עזא בני פסח </verse>
        <verse osisID='Neh.7.52'> נב  בני בסי בני מעונים בני נפושסים (נפישסים) </verse>
        <verse osisID='Neh.7.53'> נג  בני בקבוק בני חקופא בני חרחור  {ס} </verse>
        <verse osisID='Neh.7.54'> נד  בני בצלית בני מחידא בני חרשא </verse>
        <verse osisID='Neh.7.55'> נה  בני  {ר} br ברקוס  {ס}  בני סיסרא  {ס}  בני תמח  {ס} </verse>
        <verse osisID='Neh.7.56'> נו  בני  {ר} br נציח  {ס}  בני חטיפא  {ס} </verse>
        <verse osisID='Neh.7.57'> נז  בני עבדי שלמה  {ס}  בני  {ר} br סוטי  {ס}  בני ספרת  {ס}  בני פרידא  {ס} </verse>
        <verse osisID='Neh.7.58'> נח  בני  {ר} br יעלא  {ס}  בני דרקון  {ס}  בני גדל  {ס} </verse>
        <verse osisID='Neh.7.59'> נט  בני  {ר} br שפטיה  {ס}  בני חטיל  {ס}  בני פכרת הצביים--  {ס}  בני  {ר} br אמון </verse>
        <verse osisID='Neh.7.60'> ס  כל הנתינים--ובני עבדי שלמה  שלש מאות תשעים ושנים  {פ} </verse>
        <verse osisID='Neh.7.61'> סא  ואלה העולים מתל מלח תל חרשא כרוב אדון ואמר ולא יכלו להגיד בית אבתם וזרעם--אם מישראל הם </verse>
        <verse osisID='Neh.7.62'> סב  בני דליה בני טוביה בני נקודא--שש מאות וארבעים ושנים  {ס} </verse>
        <verse osisID='Neh.7.63'> סג  ומן הכהנים בני חביה בני הקוץ  בני ברזלי אשר לקח מבנות ברזלי הגלעדי אשה ויקרא על שמם </verse>
        <verse osisID='Neh.7.64'> סד  אלה בקשו כתבם המתיחשים--ולא נמצא ויגאלו מן הכהנה </verse>
        <verse osisID='Neh.7.65'> סה  ויאמר התרשתא להם אשר לא יאכלו מקדש הקדשים--עד עמד הכהן לאורים ותמים </verse>
        <verse osisID='Neh.7.66'> סו  כל הקהל כאחד--ארבע רבוא אלפים שלש מאות וששים </verse>
        <verse osisID='Neh.7.67'> סז  מלבד עבדיהם ואמהתיהם אלה--שבעת אלפים שלש מאות שלשים ושבעה ולהם משררים ומשררות--מאתים וארבעים וחמשה  {ס} </verse>
        <verse osisID='Neh.7.68'> סח  גמלים ארבע מאות שלשים וחמשה  {ס}  חמרים--ששת אלפים שבע מאות ועשרים </verse>
        <verse osisID='Neh.7.69'> סט  ומקצת ראשי האבות נתנו למלאכה--התרשתא נתן לאוצר זהב דרכמנים אלף מזרקות חמשים כתנות כהנים שלשים וחמש מאות </verse>
        <verse osisID='Neh.7.70'> ע  ומראשי האבות נתנו לאוצר המלאכה--זהב דרכמונים שתי רבות וכסף מנים אלפים ומאתים </verse>
        <verse osisID='Neh.7.71'> עא  ואשר נתנו שארית העם--זהב דרכמנים שתי רבוא וכסף מנים אלפים וכתנת כהנים ששים ושבעה  {פ} </verse>
        <verse osisID='Neh.7.72'> עב  וישבו הכהנים והלוים והשוערים והמשררים ומן העם והנתינים וכל ישראל--בעריהם ויגע החדש השביעי ובני ישראל בעריהם </verse>
      </chapter>
      <chapter osisID='Neh.8'>
        <verse osisID='Neh.8.1'> א  ויאספו כל העם כאיש אחד אל הרחוב אשר לפני שער המים ויאמרו לעזרא הספר--להביא את ספר תורת משה אשר צוה יהוה את ישראל </verse>
        <verse osisID='Neh.8.2'> ב  ויביא עזרא הכהן את התורה לפני הקהל מאיש ועד אשה וכל מבין לשמע--ביום אחד לחדש השביעי </verse>
        <verse osisID='Neh.8.3'> ג  ויקרא בו לפני הרחוב אשר לפני שער המים מן האור עד מחצית היום--נגד האנשים והנשים והמבינים ואזני כל העם אל ספר התורה </verse>
        <verse osisID='Neh.8.4'> ד  ויעמד עזרא הספר על מגדל עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על ימינו ומשמאלו פדיה ומישאל ומלכיה וחשם וחשבדנה--זכריה משלם  {פ} </verse>
        <verse osisID='Neh.8.5'> ה  ויפתח עזרא הספר לעיני כל העם כי מעל כל העם היה וכפתחו עמדו כל העם </verse>
        <verse osisID='Neh.8.6'> ו  ויברך עזרא את יהוה האלהים הגדול ויענו כל העם אמן אמן במעל ידיהם ויקדו וישתחוו ליהוה אפים ארצה </verse>
        <verse osisID='Neh.8.7'> ז  וישוע ובני ושרביה ימין עקוב שבתי הודיה מעשיה קליטא עזריה יוזבד חנן פלאיה והלוים--מבינים את העם לתורה והעם על עמדם </verse>
        <verse osisID='Neh.8.8'> ח  ויקראו בספר בתורת האלהים מפרש ושום שכל ויבינו במקרא  {ס} </verse>
        <verse osisID='Neh.8.9'> ט  ויאמר נחמיה הוא התרשתא ועזרא הכהן הספר והלוים המבינים את העם לכל העם היום קדש הוא ליהוה אלהיכם--אל תתאבלו ואל תבכו  כי בוכים כל העם כשמעם את דברי התורה </verse>
        <verse osisID='Neh.8.10'> י  ויאמר להם לכו אכלו משמנים ושתו ממתקים ושלחו מנות לאין נכון לו--כי קדוש היום לאדנינו ואל תעצבו כי חדות יהוה היא מעזכם </verse>
        <verse osisID='Neh.8.11'> יא  והלוים מחשים לכל העם לאמר הסו--כי היום קדש ואל תעצבו </verse>
        <verse osisID='Neh.8.12'> יב  וילכו כל העם לאכל ולשתות ולשלח מנות ולעשות שמחה גדולה  כי הבינו בדברים אשר הודיעו להם  {ס} </verse>
        <verse osisID='Neh.8.13'> יג  וביום השני נאספו ראשי האבות לכל העם הכהנים והלוים אל עזרא הספר--ולהשכיל אל דברי התורה </verse>
        <verse osisID='Neh.8.14'> יד  וימצאו כתוב בתורה  אשר צוה יהוה ביד משה אשר ישבו בני ישראל בסכות בחג בחדש השביעי </verse>
        <verse osisID='Neh.8.15'> טו  ואשר ישמיעו ויעבירו קול בכל עריהם ובירושלם לאמר--צאו ההר והביאו עלי זית ועלי עץ שמן ועלי הדס ועלי תמרים ועלי עץ עבת  לעשת סכת ככתוב  {פ} </verse>
        <verse osisID='Neh.8.16'> טז  ויצאו העם ויביאו ויעשו להם סכות איש על גגו ובחצרתיהם ובחצרות בית האלהים--וברחוב שער המים וברחוב שער אפרים </verse>
        <verse osisID='Neh.8.17'> יז  ויעשו כל הקהל השבים מן השבי סכות וישבו בסכות--כי לא עשו מימי ישוע בן נון כן בני ישראל עד היום ההוא ותהי שמחה גדולה מאד </verse>
        <verse osisID='Neh.8.18'> יח  ויקרא בספר תורת האלהים יום ביום--מן היום הראשון עד היום האחרון ויעשו חג שבעת ימים וביום השמיני עצרת כמשפט  {פ} </verse>
      </chapter>
      <chapter osisID='Neh.9'>
        <verse osisID='Neh.9.1'> א  וביום עשרים וארבעה לחדש הזה נאספו בני ישראל בצום ובשקים ואדמה עליהם </verse>
        <verse osisID='Neh.9.2'> ב  ויבדלו זרע ישראל מכל בני נכר ויעמדו ויתודו על חטאתיהם ועונות אבתיהם </verse>
        <verse osisID='Neh.9.3'> ג  ויקומו על עמדם ויקראו בספר תורת יהוה אלהיהם רבעית היום ורבעית מתודים ומשתחוים ליהוה אלהיהם  {פ} </verse>
        <verse osisID='Neh.9.4'> ד  ויקם על מעלה הלוים ישוע ובני קדמיאל שבניה בני שרביה--בני כנני ויזעקו בקול גדול אל יהוה אלהיהם </verse>
        <verse osisID='Neh.9.5'> ה  ויאמרו הלוים ישוע וקדמיאל בני חשבניה שרביה הודיה שבניה פתחיה קומו ברכו את יהוה אלהיכם מן העולם עד העולם ויברכו שם כבדך ומרומם על כל ברכה ותהלה </verse>
        <verse osisID='Neh.9.6'> ו  אתה הוא יהוה לבדך--את (אתה) עשית את השמים שמי השמים וכל צבאם הארץ וכל אשר עליה הימים וכל אשר בהם ואתה מחיה את כלם וצבא השמים לך משתחוים </verse>
        <verse osisID='Neh.9.7'> ז  אתה הוא יהוה האלהים אשר בחרת באברם והוצאתו מאור כשדים ושמת שמו אברהם </verse>
        <verse osisID='Neh.9.8'> ח  ומצאת את לבבו נאמן לפניך וכרות עמו הברית לתת את ארץ הכנעני החתי האמרי והפרזי והיבוסי והגרגשי לתת לזרעו ותקם את דבריך כי צדיק אתה </verse>
        <verse osisID='Neh.9.9'> ט  ותרא את עני אבתינו במצרים ואת זעקתם שמעת על ים סוף </verse>
        <verse osisID='Neh.9.10'> י  ותתן אתת ומפתים בפרעה ובכל עבדיו ובכל עם ארצו--כי ידעת כי הזידו עליהם ותעש לך שם כהיום הזה </verse>
        <verse osisID='Neh.9.11'> יא  והים בקעת לפניהם ויעברו בתוך הים ביבשה ואת רדפיהם השלכת במצולת כמו אבן--במים עזים </verse>
        <verse osisID='Neh.9.12'> יב  ובעמוד ענן הנחיתם יומם ובעמוד אש לילה להאיר להם את הדרך אשר ילכו בה </verse>
        <verse osisID='Neh.9.13'> יג  ועל הר סיני ירדת ודבר עמהם משמים ותתן להם משפטים ישרים ותורות אמת--חקים ומצות טובים </verse>
        <verse osisID='Neh.9.14'> יד  ואת שבת קדשך הודעת להם ומצוות וחקים ותורה צוית להם ביד משה עבדך </verse>
        <verse osisID='Neh.9.15'> טו  ולחם משמים נתתה להם לרעבם ומים מסלע הוצאת להם לצמאם ותאמר להם לבוא לרשת את הארץ אשר נשאת את ידך לתת להם </verse>
        <verse osisID='Neh.9.16'> טז  והם ואבתינו הזידו ויקשו את ערפם ולא שמעו אל מצותיך </verse>
        <verse osisID='Neh.9.17'> יז  וימאנו לשמע ולא זכרו נפלאתיך אשר עשית עמהם ויקשו את ערפם ויתנו ראש לשוב לעבדתם במרים ואתה אלוה סליחות חנון ורחום ארך אפים ורב וחסד (חסד)--ולא עזבתם </verse>
        <verse osisID='Neh.9.18'> יח  אף כי עשו להם עגל מסכה ויאמרו זה אלהיך אשר העלך ממצרים ויעשו נאצות גדלות </verse>
        <verse osisID='Neh.9.19'> יט  ואתה ברחמיך הרבים לא עזבתם במדבר את עמוד הענן לא סר מעליהם ביומם להנחתם בהדרך ואת עמוד האש בלילה להאיר להם ואת הדרך אשר ילכו בה </verse>
        <verse osisID='Neh.9.20'> כ  ורוחך הטובה נתת להשכילם ומנך לא מנעת מפיהם ומים נתתה להם לצמאם </verse>
        <verse osisID='Neh.9.21'> כא  וארבעים שנה כלכלתם במדבר לא חסרו שלמתיהם לא בלו ורגליהם לא בצקו </verse>
        <verse osisID='Neh.9.22'> כב  ותתן להם ממלכות ועממים ותחלקם לפאה ויירשו את ארץ סיחון ואת ארץ מלך חשבון ואת ארץ עוג מלך הבשן </verse>
        <verse osisID='Neh.9.23'> כג  ובניהם הרבית כככבי השמים ותביאם אל הארץ אשר אמרת לאבתיהם לבוא לרשת </verse>
        <verse osisID='Neh.9.24'> כד  ויבאו הבנים ויירשו את הארץ ותכנע לפניהם את ישבי הארץ הכנענים ותתנם בידם ואת מלכיהם ואת עממי הארץ לעשות בהם כרצונם </verse>
        <verse osisID='Neh.9.25'> כה  וילכדו ערים בצורת ואדמה שמנה ויירשו בתים מלאים כל טוב ברות חצובים כרמים וזיתים ועץ מאכל לרב ויאכלו וישבעו וישמינו ויתעדנו בטובך הגדול </verse>
        <verse osisID='Neh.9.26'> כו  וימרו וימרדו בך וישלכו את תורתך אחרי גום ואת נביאיך הרגו אשר העידו בם להשיבם אליך ויעשו נאצות גדולת </verse>
        <verse osisID='Neh.9.27'> כז  ותתנם ביד צריהם ויצרו להם ובעת צרתם יצעקו אליך ואתה משמים תשמע וכרחמיך הרבים תתן להם מושיעים ויושיעום מיד צריהם </verse>
        <verse osisID='Neh.9.28'> כח  וכנוח להם--ישובו לעשות רע לפניך ותעזבם ביד איביהם וירדו בהם וישובו ויזעקוך ואתה משמים תשמע ותצילם כרחמיך רבות עתים </verse>
        <verse osisID='Neh.9.29'> כט  ותעד בהם להשיבם אל תורתך והמה הזידו ולא שמעו למצותיך ובמשפטיך חטאו בם אשר יעשה אדם וחיה בהם ויתנו כתף סוררת וערפם הקשו ולא שמעו </verse>
        <verse osisID='Neh.9.30'> ל  ותמשך עליהם שנים רבות ותעד בם ברוחך ביד נביאיך ולא האזינו ותתנם ביד עמי הארצת </verse>
        <verse osisID='Neh.9.31'> לא  וברחמיך הרבים לא עשיתם כלה ולא עזבתם  כי אל חנון ורחום אתה </verse>
        <verse osisID='Neh.9.32'> לב  ועתה אלהינו האל הגדול הגבור והנורא שומר הברית והחסד--אל ימעט לפניך את כל התלאה אשר מצאתנו למלכינו לשרינו ולכהנינו ולנביאינו ולאבתינו ולכל עמך  מימי מלכי אשור עד היום הזה </verse>
        <verse osisID='Neh.9.33'> לג  ואתה צדיק על כל הבא עלינו  כי אמת עשית ואנחנו הרשענו </verse>
        <verse osisID='Neh.9.34'> לד  ואת מלכינו שרינו כהנינו ואבתינו לא עשו תורתך ולא הקשיבו אל מצותיך ולעדותיך אשר העידת בהם </verse>
        <verse osisID='Neh.9.35'> לה  והם במלכותם ובטובך הרב אשר נתת להם ובארץ הרחבה והשמנה אשר נתת לפניהם--לא עבדוך ולא שבו ממעלליהם הרעים </verse>
        <verse osisID='Neh.9.36'> לו  הנה אנחנו היום עבדים והארץ אשר נתתה לאבתינו לאכל את פריה ואת טובה--הנה אנחנו עבדים עליה </verse>
        <verse osisID='Neh.9.37'> לז  ותבואתה מרבה למלכים אשר נתתה עלינו--בחטאותינו ועל גויתנו משלים ובבהמתנו כרצונם ובצרה גדלה אנחנו  {פ} </verse>
      </chapter>
      <chapter osisID='Neh.10'>
        <verse osisID='Neh.10.1'> א  ובכל זאת אנחנו כרתים אמנה וכתבים ועל החתום שרינו לוינו כהנינו </verse>
        <verse osisID='Neh.10.2'> ב  ועל החתומים  נחמיה התרשתא בן חכליה וצדקיה </verse>
        <verse osisID='Neh.10.3'> ג  שריה עזריה ירמיה </verse>
        <verse osisID='Neh.10.4'> ד  פשחור אמריה מלכיה </verse>
        <verse osisID='Neh.10.5'> ה  חטוש שבניה מלוך </verse>
        <verse osisID='Neh.10.6'> ו  חרם מרמות עבדיה </verse>
        <verse osisID='Neh.10.7'> ז  דניאל גנתון ברוך </verse>
        <verse osisID='Neh.10.8'> ח  משלם אביה מימן </verse>
        <verse osisID='Neh.10.9'> ט  מעזיה בלגי שמעיה אלה הכהנים  {ס} </verse>
        <verse osisID='Neh.10.10'> י  והלוים  וישוע בן אזניה בנוי מבני חנדד קדמיאל </verse>
        <verse osisID='Neh.10.11'> יא  ואחיהם--שבניה הודיה קליטא פלאיה חנן </verse>
        <verse osisID='Neh.10.12'> יב  מיכא רחוב חשביה </verse>
        <verse osisID='Neh.10.13'> יג  זכור שרביה שבניה </verse>
        <verse osisID='Neh.10.14'> יד  הודיה בני בנינו  {ס} </verse>
        <verse osisID='Neh.10.15'> טו  ראשי העם  פרעש פחת מואב עילם זתוא בני </verse>
        <verse osisID='Neh.10.16'> טז  בני עזגד בבי </verse>
        <verse osisID='Neh.10.17'> יז  אדניה בגוי עדין </verse>
        <verse osisID='Neh.10.18'> יח  אטר חזקיה עזור </verse>
        <verse osisID='Neh.10.19'> יט  הודיה חשם בצי </verse>
        <verse osisID='Neh.10.20'> כ  חריף ענתות נובי (ניבי) </verse>
        <verse osisID='Neh.10.21'> כא  מגפיעש משלם חזיר </verse>
        <verse osisID='Neh.10.22'> כב  משיזבאל צדוק ידוע </verse>
        <verse osisID='Neh.10.23'> כג  פלטיה חנן עניה </verse>
        <verse osisID='Neh.10.24'> כד  הושע חנניה חשוב </verse>
        <verse osisID='Neh.10.25'> כה  הלוחש פלחא שובק </verse>
        <verse osisID='Neh.10.26'> כו  רחום חשבנה מעשיה </verse>
        <verse osisID='Neh.10.27'> כז  ואחיה חנן ענן </verse>
        <verse osisID='Neh.10.28'> כח  מלוך חרם בענה </verse>
        <verse osisID='Neh.10.29'> כט  ושאר העם הכהנים הלוים השוערים המשררים הנתינים וכל הנבדל מעמי הארצות אל תורת האלהים נשיהם בניהם ובנתיהם  כל יודע מבין </verse>
        <verse osisID='Neh.10.30'> ל  מחזיקים על אחיהם אדיריהם ובאים באלה ובשבועה ללכת בתורת האלהים אשר נתנה ביד משה עבד האלהים ולשמור ולעשות את כל מצות יהוה אדנינו ומשפטיו וחקיו </verse>
        <verse osisID='Neh.10.31'> לא  ואשר לא נתן בנתינו לעמי הארץ ואת בנתיהם לא נקח לבנינו </verse>
        <verse osisID='Neh.10.32'> לב  ועמי הארץ המביאים את המקחות וכל שבר ביום השבת למכור--לא נקח מהם בשבת וביום קדש ונטש את השנה השביעית ומשא כל יד </verse>
        <verse osisID='Neh.10.33'> לג  והעמדנו עלינו מצות לתת עלינו שלישית השקל בשנה לעבדת בית אלהינו </verse>
        <verse osisID='Neh.10.34'> לד  ללחם המערכת ומנחת התמיד ולעולת התמיד השבתות החדשים למועדים ולקדשים ולחטאות--לכפר על ישראל וכל מלאכת בית אלהינו  {ס} </verse>
        <verse osisID='Neh.10.35'> לה  והגורלות הפלנו על קרבן העצים הכהנים הלוים והעם--להביא לבית אלהינו לבית אבתינו לעתים מזמנים שנה בשנה  לבער על מזבח יהוה אלהינו ככתוב בתורה </verse>
        <verse osisID='Neh.10.36'> לו  ולהביא את בכורי אדמתנו ובכורי כל פרי כל עץ--שנה בשנה  לבית יהוה </verse>
        <verse osisID='Neh.10.37'> לז  ואת בכרות בנינו ובהמתנו ככתוב בתורה ואת בכורי בקרינו וצאנינו להביא לבית אלהינו לכהנים המשרתים בבית אלהינו </verse>
        <verse osisID='Neh.10.38'> לח  ואת ראשית עריסתינו ותרומתינו ופרי כל עץ תירוש ויצהר נביא לכהנים אל לשכות בית אלהינו ומעשר אדמתנו ללוים והם הלוים המעשרים בכל ערי עבדתנו </verse>
        <verse osisID='Neh.10.39'> לט  והיה הכהן בן אהרן עם הלוים בעשר הלוים והלוים יעלו את מעשר המעשר לבית אלהינו אל הלשכות לבית האוצר [ (Nehemiah 10:40)  מ  כי אל הלשכות יביאו בני ישראל ובני הלוי את תרומת הדגן התירוש והיצהר ושם כלי המקדש והכהנים המשרתים והשוערים והמשררים ולא נעזב את בית אלהינו  ] </verse>
      </chapter>
      <chapter osisID='Neh.11'>
        <verse osisID='Neh.11.1'> א  וישבו שרי העם בירושלם ושאר העם הפילו גורלות להביא אחד מן העשרה לשבת בירושלם עיר הקדש ותשע הידות בערים </verse>
        <verse osisID='Neh.11.2'> ב  ויברכו העם--לכל האנשים המתנדבים לשבת בירושלם  {פ} </verse>
        <verse osisID='Neh.11.3'> ג  ואלה ראשי המדינה אשר ישבו בירושלם ובערי יהודה ישבו איש באחזתו בעריהם ישראל הכהנים והלוים והנתינים ובני עבדי שלמה </verse>
        <verse osisID='Neh.11.4'> ד  ובירושלם ישבו מבני יהודה ומבני בנימן  מבני יהודה עתיה בן עזיה בן זכריה בן אמריה בן שפטיה בן מהללאל--מבני פרץ </verse>
        <verse osisID='Neh.11.5'> ה  ומעשיה בן ברוך בן כל חזה בן חזיה בן עדיה בן יויריב בן זכריה--בן השלני </verse>
        <verse osisID='Neh.11.6'> ו  כל בני פרץ הישבים בירושלם--ארבע מאות ששים ושמנה אנשי חיל  {ס} </verse>
        <verse osisID='Neh.11.7'> ז  ואלה בני בנימן  סלא בן משלם בן יועד בן פדיה בן קוליה בן מעשיה בן איתיאל--בן ישעיה </verse>
        <verse osisID='Neh.11.8'> ח  ואחריו גבי סלי--תשע מאות עשרים ושמנה </verse>
        <verse osisID='Neh.11.9'> ט  ויואל בן זכרי פקיד עליהם ויהודה בן הסנואה על העיר משנה  {פ} </verse>
        <verse osisID='Neh.11.10'> י  מן הכהנים  ידעיה בן יויריב יכין </verse>
        <verse osisID='Neh.11.11'> יא  שריה בן חלקיה בן משלם בן צדוק בן מריות בן אחיטוב--נגד בית האלהים </verse>
        <verse osisID='Neh.11.12'> יב  ואחיהם עשה המלאכה לבית--שמנה מאות עשרים ושנים ועדיה בן ירחם בן פלליה בן אמצי בן זכריה בן פשחור בן מלכיה </verse>
        <verse osisID='Neh.11.13'> יג  ואחיו ראשים לאבות מאתים ארבעים ושנים ועמשסי בן עזראל בן אחזי בן משלמות בן אמר </verse>
        <verse osisID='Neh.11.14'> יד  ואחיהם גברי חיל מאה עשרים ושמנה ופקיד עליהם זבדיאל בן הגדולים  {ס} </verse>
        <verse osisID='Neh.11.15'> טו  ומן הלוים  שמעיה בן חשוב בן עזריקם בן חשביה בן בוני </verse>
        <verse osisID='Neh.11.16'> טז  ושבתי ויוזבד על המלאכה החיצנה לבית האלהים מראשי הלוים </verse>
        <verse osisID='Neh.11.17'> יז  ומתניה בן מיכא בן זבדי בן אסף ראש התחלה יהודה לתפלה ובקבקיה משנה מאחיו ועבדא בן שמוע בן גלל בן ידיתון (ידותון) </verse>
        <verse osisID='Neh.11.18'> יח  כל הלוים בעיר הקדש מאתים שמנים וארבעה  {פ} </verse>
        <verse osisID='Neh.11.19'> יט  והשוערים עקוב טלמון ואחיהם השמרים בשערים--מאה שבעים ושנים </verse>
        <verse osisID='Neh.11.20'> כ  ושאר ישראל הכהנים הלוים בכל ערי יהודה איש בנחלתו </verse>
        <verse osisID='Neh.11.21'> כא  והנתינים ישבים בעפל וציחא וגשפא על הנתינים  {פ} </verse>
        <verse osisID='Neh.11.22'> כב  ופקיד הלוים בירושלם--עזי בן בני בן חשביה בן מתניה בן מיכא  מבני אסף המשררים לנגד מלאכת בית האלהים </verse>
        <verse osisID='Neh.11.23'> כג  כי מצות המלך עליהם ואמנה על המשררים דבר יום ביומו </verse>
        <verse osisID='Neh.11.24'> כד  ופתחיה בן משיזבאל מבני זרח בן יהודה ליד המלך לכל דבר לעם </verse>
        <verse osisID='Neh.11.25'> כה  ואל החצרים בשדתם--מבני יהודה ישבו בקרית הארבע ובנתיה ובדיבן ובנתיה וביקבצאל וחצריה </verse>
        <verse osisID='Neh.11.26'> כו  ובישוע ובמלדה ובבית פלט </verse>
        <verse osisID='Neh.11.27'> כז  ובחצר שועל ובבאר שבע ובנתיה </verse>
        <verse osisID='Neh.11.28'> כח  ובצקלג ובמכנה ובבנתיה </verse>
        <verse osisID='Neh.11.29'> כט  ובעין רמון ובצרעה ובירמות </verse>
        <verse osisID='Neh.11.30'> ל  זנח עדלם וחצריהם לכיש ושדתיה עזקה ובנתיה ויחנו מבאר שבע עד גיא הנם </verse>
        <verse osisID='Neh.11.31'> לא  ובני בנימן מגבע מכמש ועיה ובית אל ובנתיה </verse>
        <verse osisID='Neh.11.32'> לב  ענתות נב ענניה </verse>
        <verse osisID='Neh.11.33'> לג  חצור רמה גתים </verse>
        <verse osisID='Neh.11.34'> לד  חדיד צבעים נבלט </verse>
        <verse osisID='Neh.11.35'> לה  לד ואונו גי החרשים </verse>
        <verse osisID='Neh.11.36'> לו  ומן הלוים--מחלקות יהודה לבנימין  {פ} </verse>
      </chapter>
      <chapter osisID='Neh.12'>
        <verse osisID='Neh.12.1'> א  ואלה הכהנים והלוים אשר עלו עם זרבבל בן שאלתיאל וישוע  שריה ירמיה עזרא </verse>
        <verse osisID='Neh.12.2'> ב  אמריה מלוך חטוש </verse>
        <verse osisID='Neh.12.3'> ג  שכניה רחם מרמת </verse>
        <verse osisID='Neh.12.4'> ד  עדוא גנתוי אביה </verse>
        <verse osisID='Neh.12.5'> ה  מימין מעדיה בלגה </verse>
        <verse osisID='Neh.12.6'> ו  שמעיה ויויריב ידעיה </verse>
        <verse osisID='Neh.12.7'> ז  סלו עמוק חלקיה ידעיה אלה ראשי הכהנים ואחיהם בימי ישוע  {פ} </verse>
        <verse osisID='Neh.12.8'> ח  והלוים ישוע בנוי קדמיאל שרביה--יהודה מתניה  על הידות הוא ואחיו </verse>
        <verse osisID='Neh.12.9'> ט  ובקבקיה וענו (ועני) אחיהם לנגדם למשמרות </verse>
        <verse osisID='Neh.12.10'> י  וישוע הוליד את יויקים ויויקים הוליד את אלישיב ואלישיב את יוידע </verse>
        <verse osisID='Neh.12.11'> יא  ויוידע הוליד את יונתן ויונתן הוליד את ידוע </verse>
        <verse osisID='Neh.12.12'> יב  ובימי יויקים היו כהנים ראשי האבות  לשריה מריה לירמיה חנניה </verse>
        <verse osisID='Neh.12.13'> יג  לעזרא משלם לאמריה יהוחנן </verse>
        <verse osisID='Neh.12.14'> יד  למלוכי (למליכו) יונתן לשבניה יוסף </verse>
        <verse osisID='Neh.12.15'> טו  לחרם עדנא למריות חלקי </verse>
        <verse osisID='Neh.12.16'> טז  לעדיא (לעדוא) זכריה לגנתון משלם </verse>
        <verse osisID='Neh.12.17'> יז  לאביה זכרי למנימין--למועדיה פלטי </verse>
        <verse osisID='Neh.12.18'> יח  לבלגה שמוע לשמעיה יהונתן </verse>
        <verse osisID='Neh.12.19'> יט  וליויריב מתני לידעיה עזי </verse>
        <verse osisID='Neh.12.20'> כ  לסלי קלי לעמוק עבר </verse>
        <verse osisID='Neh.12.21'> כא  לחלקיה חשביה לידעיה נתנאל </verse>
        <verse osisID='Neh.12.22'> כב  הלוים בימי אלישיב יוידע ויוחנן וידוע--כתובים ראשי אבות והכהנים על מלכות דריוש הפרסי  {פ} </verse>
        <verse osisID='Neh.12.23'> כג  בני לוי ראשי האבות כתובים על ספר דברי הימים--ועד ימי יוחנן בן אלישיב </verse>
        <verse osisID='Neh.12.24'> כד  וראשי הלוים חשביה שרביה וישוע בן קדמיאל ואחיהם לנגדם להלל להודות במצות דויד איש האלהים--משמר לעמת משמר </verse>
        <verse osisID='Neh.12.25'> כה  מתניה ובקבקיה עבדיה משלם טלמון עקוב--שמרים שוערים משמר באספי השערים </verse>
        <verse osisID='Neh.12.26'> כו  אלה בימי יויקים בן ישוע בן יוצדק ובימי נחמיה הפחה ועזרא הכהן הסופר  {פ} </verse>
        <verse osisID='Neh.12.27'> כז  ובחנכת חומת ירושלם בקשו את הלוים מכל מקומתם להביאם לירושלם--לעשת חנכה ושמחה ובתודות ובשיר מצלתים נבלים ובכנרות </verse>
        <verse osisID='Neh.12.28'> כח  ויאספו בני המשררים ומן הככר סביבות ירושלם ומן חצרי נטפתי </verse>
        <verse osisID='Neh.12.29'> כט  ומבית הגלגל ומשדות גבע ועזמות  כי חצרים בנו להם המשררים סביבות ירושלם </verse>
        <verse osisID='Neh.12.30'> ל  ויטהרו הכהנים והלוים ויטהרו את העם ואת השערים ואת החומה </verse>
        <verse osisID='Neh.12.31'> לא  ואעלה את שרי יהודה מעל לחומה ואעמידה שתי תודת גדולת ותהלכת לימין מעל לחומה לשער האשפת </verse>
        <verse osisID='Neh.12.32'> לב  וילך אחריהם הושעיה וחצי שרי יהודה </verse>
        <verse osisID='Neh.12.33'> לג  ועזריה עזרא ומשלם </verse>
        <verse osisID='Neh.12.34'> לד  יהודה ובנימן ושמעיה וירמיה  {ס} </verse>
        <verse osisID='Neh.12.35'> לה  ומבני הכהנים בחצצרות--זכריה בן יונתן בן שמעיה בן מתניה בן מיכיה בן זכור בן אסף </verse>
        <verse osisID='Neh.12.36'> לו  ואחיו שמעיה ועזראל מללי גללי מעי נתנאל ויהודה חנני בכלי שיר דויד איש האלהים ועזרא הסופר לפניהם </verse>
        <verse osisID='Neh.12.37'> לז  ועל שער העין ונגדם עלו על מעלות עיר דויד במעלה לחומה  מעל לבית דויד ועד שער המים מזרח </verse>
        <verse osisID='Neh.12.38'> לח  והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה </verse>
        <verse osisID='Neh.12.39'> לט  ומעל לשער אפרים ועל שער הישנה ועל שער הדגים ומגדל חננאל ומגדל המאה ועד שער הצאן ועמדו בשער המטרה </verse>
        <verse osisID='Neh.12.40'> מ  ותעמדנה שתי התודת בבית האלהים ואני וחצי הסגנים עמי </verse>
        <verse osisID='Neh.12.41'> מא  והכהנים אליקים מעשיה מנימין מיכיה אליועיני זכריה חנניה--בחצצרות </verse>
        <verse osisID='Neh.12.42'> מב  ומעשיה ושמעיה ואלעזר ועזי ויהוחנן ומלכיה--ועילם ועזר וישמיעו המשררים ויזרחיה הפקיד </verse>
        <verse osisID='Neh.12.43'> מג  ויזבחו ביום ההוא זבחים גדולים וישמחו כי האלהים שמחם שמחה גדולה וגם הנשים והילדים שמחו ותשמע שמחת ירושלם מרחוק </verse>
        <verse osisID='Neh.12.44'> מד  ויפקדו ביום ההוא אנשים על הנשכות לאוצרות לתרומות לראשית ולמעשרות--לכנוס בהם לשדי הערים מנאות התורה לכהנים וללוים  כי שמחת יהודה על הכהנים ועל הלוים העמדים </verse>
        <verse osisID='Neh.12.45'> מה  וישמרו משמרת אלהיהם ומשמרת הטהרה והמשררים והשערים--כמצות דויד שלמה בנו </verse>
        <verse osisID='Neh.12.46'> מו  כי בימי דויד ואסף מקדם--ראש (ראשי) המשררים ושיר תהלה והדות לאלהים </verse>
        <verse osisID='Neh.12.47'> מז  וכל ישראל בימי זרבבל ובימי נחמיה נתנים מניות המשררים והשערים--דבר יום ביומו ומקדשים ללוים והלוים מקדשים לבני אהרן  {פ} </verse>
      </chapter>
      <chapter osisID='Neh.13'>
        <verse osisID='Neh.13.1'> א  ביום ההוא נקרא בספר משה--באזני העם ונמצא כתוב בו אשר לא יבוא עמני ומואבי בקהל האלהים עד עולם </verse>
        <verse osisID='Neh.13.2'> ב  כי לא קדמו את בני ישראל בלחם ובמים וישכר עליו את בלעם לקללו ויהפך אלהינו הקללה לברכה </verse>
        <verse osisID='Neh.13.3'> ג  ויהי כשמעם את התורה ויבדילו כל ערב מישראל </verse>
        <verse osisID='Neh.13.4'> ד  ולפני מזה--אלישיב הכהן נתון בלשכת בית אלהינו  קרוב לטוביה </verse>
        <verse osisID='Neh.13.5'> ה  ויעש לו לשכה גדולה ושם היו לפנים נתנים את המנחה הלבונה והכלים ומעשר הדגן התירוש והיצהר--מצות הלוים והמשררים והשוערים ותרומת הכהנים </verse>
        <verse osisID='Neh.13.6'> ו  ובכל זה לא הייתי בירושלם  כי בשנת שלשים ושתים לארתחשסתא מלך בבל באתי אל המלך ולקץ ימים נשאלתי מן המלך </verse>
        <verse osisID='Neh.13.7'> ז  ואבוא לירושלם ואבינה ברעה אשר עשה אלישיב לטוביה--לעשות לו נשכה בחצרי בית האלהים </verse>
        <verse osisID='Neh.13.8'> ח  וירע לי מאד ואשליכה את כל כלי בית טוביה החוץ--מן הלשכה </verse>
        <verse osisID='Neh.13.9'> ט  ואמרה ויטהרו הלשכות ואשיבה שם כלי בית האלהים את המנחה והלבונה  {פ} </verse>
        <verse osisID='Neh.13.10'> י  ואדעה כי מניות הלוים לא נתנה ויברחו איש לשדהו הלוים והמשררים עשי המלאכה </verse>
        <verse osisID='Neh.13.11'> יא  ואריבה את הסגנים ואמרה מדוע נעזב בית האלהים ואקבצם ואעמדם על עמדם </verse>
        <verse osisID='Neh.13.12'> יב  וכל יהודה הביאו מעשר הדגן והתירוש והיצהר--לאוצרות </verse>
        <verse osisID='Neh.13.13'> יג  ואוצרה על אוצרות שלמיה הכהן וצדוק הסופר ופדיה מן הלוים ועל ידם חנן בן זכור בן מתניה  כי נאמנים נחשבו ועליהם לחלק לאחיהם  {פ} </verse>
        <verse osisID='Neh.13.14'> יד  זכרה לי אלהי על זאת ואל תמח חסדי אשר עשיתי בבית אלהי--ובמשמריו </verse>
        <verse osisID='Neh.13.15'> טו  בימים ההמה ראיתי ביהודה דרכים גתות בשבת ומביאים הערמות ועמסים על החמרים ואף יין ענבים ותאנים וכל משא ומביאים ירושלם ביום השבת ואעיד ביום מכרם ציד </verse>
        <verse osisID='Neh.13.16'> טז  והצרים ישבו בה מביאים דאג וכל מכר ומוכרים בשבת לבני יהודה ובירושלם </verse>
        <verse osisID='Neh.13.17'> יז  ואריבה את חרי יהודה ואמרה להם מה הדבר הרע הזה אשר אתם עשים ומחללים את יום השבת </verse>
        <verse osisID='Neh.13.18'> יח  הלוא כה עשו אבתיכם--ויבא אלהינו עלינו את כל הרעה הזאת ועל העיר הזאת ואתם מוסיפים חרון על ישראל לחלל את השבת  {פ} </verse>
        <verse osisID='Neh.13.19'> יט  ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על השערים--לא יבוא משא ביום השבת </verse>
        <verse osisID='Neh.13.20'> כ  וילינו הרכלים ומכרי כל ממכר מחוץ לירושלם--פעם ושתים </verse>
        <verse osisID='Neh.13.21'> כא  ואעידה בהם ואמרה אליהם מדוע אתם לנים נגד החומה--אם תשנו יד אשלח בכם מן העת ההיא לא באו בשבת  {ס} </verse>
        <verse osisID='Neh.13.22'> כב  ואמרה ללוים אשר יהיו מטהרים ובאים שמרים השערים--לקדש את יום השבת גם זאת זכרה לי אלהי וחוסה עלי כרב חסדך  {פ} </verse>
        <verse osisID='Neh.13.23'> כג  גם בימים ההם ראיתי את היהודים השיבו נשים אשדודיות (אשדדיות) עמוניות (עמניות) מואביות </verse>
        <verse osisID='Neh.13.24'> כד  ובניהם חצי מדבר אשדודית ואינם מכירים לדבר יהודית--וכלשון עם ועם </verse>
        <verse osisID='Neh.13.25'> כה  ואריב עמם ואקללם ואכה מהם אנשים ואמרטם ואשביעם באלהים אם תתנו בנתיכם לבניהם ואם תשאו מבנתיהם לבניכם ולכם </verse>
        <verse osisID='Neh.13.26'> כו  הלוא על אלה חטא שלמה מלך ישראל ובגוים הרבים לא היה מלך כמהו ואהוב לאלהיו היה ויתנהו אלהים מלך על כל ישראל  גם אותו החטיאו הנשים הנכריות </verse>
        <verse osisID='Neh.13.27'> כז  ולכם הנשמע לעשת את כל הרעה הגדולה הזאת--למעל באלהינו  להשיב נשים נכריות </verse>
        <verse osisID='Neh.13.28'> כח  ומבני יוידע בן אלישיב הכהן הגדול חתן לסנבלט החרני ואבריחהו מעלי </verse>
        <verse osisID='Neh.13.29'> כט  זכרה להם אלהי  על גאלי הכהנה וברית הכהנה והלוים </verse>
        <verse osisID='Neh.13.30'> ל  וטהרתים מכל נכר ואעמידה משמרות לכהנים וללוים איש במלאכתו </verse>
        <verse osisID='Neh.13.31'> לא  ולקרבן העצים בעתים מזמנות ולבכורים זכרה לי אלהי לטובה  {ש} </verse>
      </chapter>
    </div></osisText>
</osis>