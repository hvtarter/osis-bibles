<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Judg'>
      <chapter osisID='Judg.1'>
        <title> טז  בעברכם את ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם--וחרה אף יהוה בכם ואבדתם מהרה מעל הארץ הטובה אשר נתן לכם  {פ} </title>
        <verse osisID='Judg.1.1'> א  ויהי אחרי מות יהושע וישאלו בני ישראל ביהוה לאמר  מי יעלה לנו אל הכנעני בתחלה להלחם בו </verse>
        <verse osisID='Judg.1.2'> ב  ויאמר יהוה יהודה יעלה  הנה נתתי את הארץ בידו </verse>
        <verse osisID='Judg.1.3'> ג  ויאמר יהודה לשמעון אחיו עלה אתי בגרלי ונלחמה בכנעני והלכתי גם אני אתך בגורלך וילך אתו שמעון </verse>
        <verse osisID='Judg.1.4'> ד  ויעל יהודה ויתן יהוה את הכנעני והפרזי בידם ויכום בבזק עשרת אלפים איש </verse>
        <verse osisID='Judg.1.5'> ה  וימצאו את אדני בזק בבזק וילחמו בו ויכו את הכנעני ואת הפרזי </verse>
        <verse osisID='Judg.1.6'> ו  וינס אדני בזק וירדפו אחריו ויאחזו אותו--ויקצצו את בהנות ידיו ורגליו </verse>
        <verse osisID='Judg.1.7'> ז  ויאמר אדני בזק שבעים מלכים בהנות ידיהם ורגליהם מקצצים היו מלקטים תחת שלחני--כאשר עשיתי כן שלם לי אלהים ויביאהו ירושלם וימת שם  {פ} </verse>
        <verse osisID='Judg.1.8'> ח  וילחמו בני יהודה בירושלם וילכדו אותה ויכוה לפי חרב ואת העיר שלחו באש </verse>
        <verse osisID='Judg.1.9'> ט  ואחר ירדו בני יהודה להלחם בכנעני--יושב ההר והנגב והשפלה </verse>
        <verse osisID='Judg.1.10'> י  וילך יהודה אל הכנעני היושב בחברון ושם חברון לפנים קרית ארבע ויכו את ששי ואת אחימן ואת תלמי </verse>
        <verse osisID='Judg.1.11'> יא  וילך משם אל יושבי דביר ושם דביר לפנים קרית ספר </verse>
        <verse osisID='Judg.1.12'> יב  ויאמר כלב אשר יכה את קרית ספר ולכדה--ונתתי לו את עכסה בתי לאשה </verse>
        <verse osisID='Judg.1.13'> יג  וילכדה עתניאל בן קנז אחי כלב הקטן ממנו ויתן לו את עכסה בתו לאשה </verse>
        <verse osisID='Judg.1.14'> יד  ויהי בבואה ותסיתהו לשאל מאת אביה השדה ותצנח מעל החמור ויאמר לה כלב מה לך </verse>
        <verse osisID='Judg.1.15'> טו  ותאמר לו הבה לי ברכה כי ארץ הנגב נתתני ונתתה לי גלת מים ויתן לה כלב את גלת עלית ואת גלת תחתית  {פ} </verse>
        <verse osisID='Judg.1.16'> טז  ובני קיני חתן משה עלו מעיר התמרים את בני יהודה מדבר יהודה אשר בנגב ערד וילך וישב את העם </verse>
        <verse osisID='Judg.1.17'> יז  וילך יהודה את שמעון אחיו ויכו את הכנעני יושב צפת ויחרימו אותה ויקרא את שם העיר חרמה </verse>
        <verse osisID='Judg.1.18'> יח  וילכד יהודה את עזה ואת גבולה ואת אשקלון ואת גבולה ואת עקרון ואת גבולה </verse>
        <verse osisID='Judg.1.19'> יט  ויהי יהוה את יהודה וירש את ההר  כי לא להוריש את ישבי העמק כי רכב ברזל להם </verse>
        <verse osisID='Judg.1.20'> כ  ויתנו לכלב את חברון כאשר דבר משה ויורש משם את שלשה בני הענק </verse>
        <verse osisID='Judg.1.21'> כא  ואת היבוסי ישב ירושלם לא הורישו בני בנימן וישב היבוסי את בני בנימן בירושלם עד היום הזה  {פ} </verse>
        <verse osisID='Judg.1.22'> כב  ויעלו בית יוסף גם הם בית אל ויהוה עמם </verse>
        <verse osisID='Judg.1.23'> כג  ויתירו בית יוסף בבית אל ושם העיר לפנים לוז </verse>
        <verse osisID='Judg.1.24'> כד  ויראו השמרים איש יוצא מן העיר ויאמרו לו הראנו נא את מבוא העיר ועשינו עמך חסד </verse>
        <verse osisID='Judg.1.25'> כה  ויראם את מבוא העיר ויכו את העיר לפי חרב ואת האיש ואת כל משפחתו שלחו </verse>
        <verse osisID='Judg.1.26'> כו  וילך האיש ארץ החתים ויבן עיר ויקרא שמה לוז--הוא שמה עד היום הזה  {פ} </verse>
        <verse osisID='Judg.1.27'> כז  ולא הוריש מנשה את בית שאן ואת בנותיה ואת תענך ואת בנתיה ואת יושב (יושבי) דור ואת בנותיה ואת יושבי יבלעם ואת בנתיה ואת יושבי מגדו ואת בנותיה ויואל הכנעני לשבת בארץ הזאת </verse>
        <verse osisID='Judg.1.28'> כח  ויהי כי חזק ישראל וישם את הכנעני למס והוריש לא הורישו  {ס} </verse>
        <verse osisID='Judg.1.29'> כט  ואפרים לא הוריש את הכנעני היושב בגזר וישב הכנעני בקרבו בגזר  {ס} </verse>
        <verse osisID='Judg.1.30'> ל  זבולן לא הוריש את יושבי קטרון ואת יושבי נהלל וישב הכנעני בקרבו ויהיו למס  {ס} </verse>
        <verse osisID='Judg.1.31'> לא  אשר לא הוריש את ישבי עכו ואת יושבי צידון ואת אחלב ואת אכזיב ואת חלבה ואת אפיק ואת רחב </verse>
        <verse osisID='Judg.1.32'> לב  וישב האשרי בקרב הכנעני ישבי הארץ  כי לא הורישו  {ס} </verse>
        <verse osisID='Judg.1.33'> לג  נפתלי לא הוריש את ישבי בית שמש ואת ישבי בית ענת וישב בקרב הכנעני ישבי הארץ וישבי בית שמש ובית ענת היו להם למס </verse>
        <verse osisID='Judg.1.34'> לד  וילחצו האמרי את בני דן ההרה  כי לא נתנו לרדת לעמק </verse>
        <verse osisID='Judg.1.35'> לה  ויואל האמרי לשבת בהר חרס באילון ובשעלבים ותכבד יד בית יוסף ויהיו למס </verse>
        <verse osisID='Judg.1.36'> לו  וגבול האמרי ממעלה עקרבים--מהסלע ומעלה  {פ} </verse>
      </chapter>
      <chapter osisID='Judg.2'>
        <verse osisID='Judg.2.1'> א  ויעל מלאך יהוה מן הגלגל אל הבכים  {פ} br   br ויאמר אעלה אתכם ממצרים ואביא אתכם אל הארץ אשר נשבעתי לאבתיכם ואמר לא אפר בריתי אתכם לעולם </verse>
        <verse osisID='Judg.2.2'> ב  ואתם לא תכרתו ברית ליושבי הארץ הזאת--מזבחותיהם תתצון ולא שמעתם בקולי מה זאת עשיתם </verse>
        <verse osisID='Judg.2.3'> ג  וגם אמרתי לא אגרש אותם מפניכם והיו לכם לצדים ואלהיהם יהיו לכם למוקש </verse>
        <verse osisID='Judg.2.4'> ד  ויהי כדבר מלאך יהוה את הדברים האלה אל כל בני ישראל וישאו העם את קולם ויבכו </verse>
        <verse osisID='Judg.2.5'> ה  ויקראו שם המקום ההוא בכים ויזבחו שם ליהוה  {פ} </verse>
        <verse osisID='Judg.2.6'> ו  וישלח יהושע את העם וילכו בני ישראל איש לנחלתו לרשת את הארץ </verse>
        <verse osisID='Judg.2.7'> ז  ויעבדו העם את יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל מעשה יהוה הגדול אשר עשה לישראל </verse>
        <verse osisID='Judg.2.8'> ח  וימת יהושע בן נון עבד יהוה בן מאה ועשר שנים </verse>
        <verse osisID='Judg.2.9'> ט  ויקברו אותו בגבול נחלתו בתמנת חרס בהר אפרים מצפון להר געש </verse>
        <verse osisID='Judg.2.10'> י  וגם כל הדור ההוא נאספו אל אבותיו ויקם דור אחר אחריהם אשר לא ידעו את יהוה וגם את המעשה אשר עשה לישראל  {פ} </verse>
        <verse osisID='Judg.2.11'> יא  ויעשו בני ישראל את הרע בעיני יהוה ויעבדו את הבעלים </verse>
        <verse osisID='Judg.2.12'> יב  ויעזבו את יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את יהוה </verse>
        <verse osisID='Judg.2.13'> יג  ויעזבו את יהוה ויעבדו לבעל ולעשתרות </verse>
        <verse osisID='Judg.2.14'> יד  ויחר אף יהוה בישראל ויתנם ביד שסים וישסו אותם וימכרם ביד אויביהם מסביב ולא יכלו עוד לעמד לפני אויביהם </verse>
        <verse osisID='Judg.2.15'> טו  בכל אשר יצאו יד יהוה היתה בם לרעה כאשר דבר יהוה וכאשר נשבע יהוה להם ויצר להם מאד </verse>
        <verse osisID='Judg.2.16'> טז  ויקם יהוה שפטים ויושיעום מיד שסיהם </verse>
        <verse osisID='Judg.2.17'> יז  וגם אל שפטיהם לא שמעו--כי זנו אחרי אלהים אחרים וישתחוו להם  סרו מהר מן הדרך אשר הלכו אבותם לשמע מצות יהוה--לא עשו כן </verse>
        <verse osisID='Judg.2.18'> יח  וכי הקים יהוה להם שפטים והיה יהוה עם השפט והושיעם מיד איביהם כל ימי השופט  כי ינחם יהוה מנאקתם מפני לחציהם ודחקיהם </verse>
        <verse osisID='Judg.2.19'> יט  והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם  לא הפילו ממעלליהם ומדרכם הקשה </verse>
        <verse osisID='Judg.2.20'> כ  ויחר אף יהוה בישראל ויאמר יען אשר עברו הגוי הזה את בריתי אשר צויתי את אבותם ולא שמעו לקולי </verse>
        <verse osisID='Judg.2.21'> כא  גם אני לא אוסיף להוריש איש מפניהם מן הגוים אשר עזב יהושע וימת </verse>
        <verse osisID='Judg.2.22'> כב  למען נסות בם את ישראל  השמרים הם את דרך יהוה ללכת בם כאשר שמרו אבותם--אם לא </verse>
        <verse osisID='Judg.2.23'> כג  וינח יהוה את הגוים האלה לבלתי הורישם מהר ולא נתנם ביד יהושע  {פ} </verse>
      </chapter>
      <chapter osisID='Judg.3'>
        <verse osisID='Judg.3.1'> א  ואלה הגוים אשר הניח יהוה לנסות בם את ישראל את כל אשר לא ידעו את כל מלחמות כנען </verse>
        <verse osisID='Judg.3.2'> ב  רק למען דעת דרות בני ישראל ללמדם מלחמה--רק אשר לפנים לא ידעום </verse>
        <verse osisID='Judg.3.3'> ג  חמשת סרני פלשתים וכל הכנעני והצידני והחוי ישב הר הלבנון--מהר בעל חרמון עד לבוא חמת </verse>
        <verse osisID='Judg.3.4'> ד  ויהיו לנסות בם את ישראל--לדעת הישמעו את מצות יהוה אשר צוה את אבותם ביד משה </verse>
        <verse osisID='Judg.3.5'> ה  ובני ישראל ישבו בקרב הכנעני החתי והאמרי והפרזי והחוי והיבוסי </verse>
        <verse osisID='Judg.3.6'> ו  ויקחו את בנותיהם להם לנשים ואת בנותיהם נתנו לבניהם ויעבדו את אלהיהם  {פ} </verse>
        <verse osisID='Judg.3.7'> ז  ויעשו בני ישראל את הרע בעיני יהוה וישכחו את יהוה אלהיהם ויעבדו את הבעלים ואת האשרות </verse>
        <verse osisID='Judg.3.8'> ח  ויחר אף יהוה בישראל וימכרם ביד כושן רשעתים מלך ארם נהרים ויעבדו בני ישראל את כושן רשעתים שמנה שנים </verse>
        <verse osisID='Judg.3.9'> ט  ויזעקו בני ישראל אל יהוה ויקם יהוה מושיע לבני ישראל וישיעם--את עתניאל בן קנז אחי כלב הקטן ממנו </verse>
        <verse osisID='Judg.3.10'> י  ותהי עליו רוח יהוה וישפט את ישראל ויצא למלחמה ויתן יהוה בידו את כושן רשעתים מלך ארם ותעז ידו על כושן רשעתים </verse>
        <verse osisID='Judg.3.11'> יא  ותשקט הארץ ארבעים שנה וימת עתניאל בן קנז  {פ} </verse>
        <verse osisID='Judg.3.12'> יב  ויספו בני ישראל לעשות הרע בעיני יהוה ויחזק יהוה את עגלון מלך מואב על ישראל על כי עשו את הרע בעיני יהוה </verse>
        <verse osisID='Judg.3.13'> יג  ויאסף אליו את בני עמון ועמלק וילך ויך את ישראל ויירשו את עיר התמרים </verse>
        <verse osisID='Judg.3.14'> יד  ויעבדו בני ישראל את עגלון מלך מואב שמונה עשרה שנה </verse>
        <verse osisID='Judg.3.15'> טו  ויזעקו בני ישראל אל יהוה ויקם יהוה להם מושיע את אהוד בן גרא בן הימיני איש אטר יד ימינו וישלחו בני ישראל בידו מנחה לעגלון מלך מואב </verse>
        <verse osisID='Judg.3.16'> טז  ויעש לו אהוד חרב ולה שני פיות--גמד ארכה ויחגר אותה מתחת למדיו על ירך ימינו </verse>
        <verse osisID='Judg.3.17'> יז  ויקרב את המנחה לעגלון מלך מואב ועגלון איש בריא מאד </verse>
        <verse osisID='Judg.3.18'> יח  ויהי כאשר כלה להקריב את המנחה וישלח את העם נשאי המנחה </verse>
        <verse osisID='Judg.3.19'> יט  והוא שב מן הפסילים אשר את הגלגל ויאמר דבר סתר לי אליך המלך ויאמר הס--ויצאו מעליו כל העמדים עליו </verse>
        <verse osisID='Judg.3.20'> כ  ואהוד בא אליו והוא ישב בעלית המקרה אשר לו לבדו ויאמר אהוד דבר אלהים לי אליך ויקם מעל הכסא </verse>
        <verse osisID='Judg.3.21'> כא  וישלח אהוד את יד שמאלו ויקח את החרב מעל ירך ימינו ויתקעה בבטנו </verse>
        <verse osisID='Judg.3.22'> כב  ויבא גם הנצב אחר הלהב ויסגר החלב בעד הלהב--כי לא שלף החרב מבטנו ויצא הפרשדנה </verse>
        <verse osisID='Judg.3.23'> כג  ויצא אהוד המסדרונה ויסגר דלתות העליה בעדו--ונעל </verse>
        <verse osisID='Judg.3.24'> כד  והוא יצא ועבדיו באו ויראו והנה דלתות העליה נעלות ויאמרו אך מסיך הוא את רגליו בחדר המקרה </verse>
        <verse osisID='Judg.3.25'> כה  ויחילו עד בוש והנה איננו פתח דלתות העליה ויקחו את המפתח ויפתחו והנה אדניהם נפל ארצה מת </verse>
        <verse osisID='Judg.3.26'> כו  ואהוד נמלט עד התמהמהם והוא עבר את הפסילים וימלט השעירתה </verse>
        <verse osisID='Judg.3.27'> כז  ויהי בבואו ויתקע בשופר בהר אפרים וירדו עמו בני ישראל מן ההר והוא לפניהם </verse>
        <verse osisID='Judg.3.28'> כח  ויאמר אלהם רדפו אחרי כי נתן יהוה את איביכם את מואב בידכם וירדו אחריו וילכדו את מעברות הירדן למואב ולא נתנו איש לעבר </verse>
        <verse osisID='Judg.3.29'> כט  ויכו את מואב בעת ההיא כעשרת אלפים איש--כל שמן וכל איש חיל ולא נמלט איש </verse>
        <verse osisID='Judg.3.30'> ל  ותכנע מואב ביום ההוא תחת יד ישראל ותשקט הארץ שמונים שנה  {פ} </verse>
        <verse osisID='Judg.3.31'> לא  ואחריו היה שמגר בן ענת ויך את פלשתים שש מאות איש במלמד הבקר ויושע גם הוא את ישראל  {פ} </verse>
      </chapter>
      <chapter osisID='Judg.4'>
        <verse osisID='Judg.4.1'> א  ויספו בני ישראל לעשות הרע בעיני יהוה ואהוד מת </verse>
        <verse osisID='Judg.4.2'> ב  וימכרם יהוה ביד יבין מלך כנען אשר מלך בחצור ושר צבאו סיסרא והוא יושב בחרשת הגוים </verse>
        <verse osisID='Judg.4.3'> ג  ויצעקו בני ישראל אל יהוה  כי תשע מאות רכב ברזל לו והוא לחץ את בני ישראל בחזקה עשרים שנה  {פ} </verse>
        <verse osisID='Judg.4.4'> ד  ודבורה אשה נביאה אשת לפידות--היא שפטה את ישראל בעת ההיא </verse>
        <verse osisID='Judg.4.5'> ה  והיא יושבת תחת תמר דבורה בין הרמה ובין בית אל--בהר אפרים ויעלו אליה בני ישראל למשפט </verse>
        <verse osisID='Judg.4.6'> ו  ותשלח ותקרא לברק בן אבינעם מקדש נפתלי ותאמר אליו הלא צוה יהוה אלהי ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון </verse>
        <verse osisID='Judg.4.7'> ז  ומשכתי אליך אל נחל קישון את סיסרא שר צבא יבין ואת רכבו ואת המונו ונתתיהו בידך </verse>
        <verse osisID='Judg.4.8'> ח  ויאמר אליה ברק אם תלכי עמי והלכתי ואם לא תלכי עמי לא אלך </verse>
        <verse osisID='Judg.4.9'> ט  ותאמר הלך אלך עמך אפס כי לא תהיה תפארתך על הדרך אשר אתה הולך--כי ביד אשה ימכר יהוה את סיסרא ותקם דבורה ותלך עם ברק קדשה </verse>
        <verse osisID='Judg.4.10'> י  ויזעק ברק את זבולן ואת נפתלי קדשה ויעל ברגליו עשרת אלפי איש ותעל עמו דבורה </verse>
        <verse osisID='Judg.4.11'> יא  וחבר הקיני נפרד מקין מבני חבב חתן משה ויט אהלו עד אילון בצענים (בצעננים) אשר את קדש </verse>
        <verse osisID='Judg.4.12'> יב  ויגדו לסיסרא  כי עלה ברק בן אבינעם הר תבור </verse>
        <verse osisID='Judg.4.13'> יג  ויזעק סיסרא את כל רכבו תשע מאות רכב ברזל ואת כל העם אשר אתו--מחרשת הגוים אל נחל קישון </verse>
        <verse osisID='Judg.4.14'> יד  ותאמר דברה אל ברק קום כי זה היום אשר נתן יהוה את סיסרא בידך--הלא יהוה יצא לפניך וירד ברק מהר תבור ועשרת אלפים איש אחריו </verse>
        <verse osisID='Judg.4.15'> טו  ויהם יהוה את סיסרא ואת כל הרכב ואת כל המחנה לפי חרב--לפני ברק וירד סיסרא מעל המרכבה וינס ברגליו </verse>
        <verse osisID='Judg.4.16'> טז  וברק רדף אחרי הרכב ואחרי המחנה עד חרשת הגוים ויפל כל מחנה סיסרא לפי חרב--לא נשאר עד אחד </verse>
        <verse osisID='Judg.4.17'> יז  וסיסרא נס ברגליו אל אהל יעל אשת חבר הקיני  כי שלום בין יבין מלך חצור ובין בית חבר הקיני </verse>
        <verse osisID='Judg.4.18'> יח  ותצא יעל לקראת סיסרא ותאמר אליו סורה אדני סורה אלי אל תירא ויסר אליה האהלה ותכסהו בשמיכה </verse>
        <verse osisID='Judg.4.19'> יט  ויאמר אליה השקיני נא מעט מים כי צמאתי ותפתח את נאוד החלב ותשקהו--ותכסהו </verse>
        <verse osisID='Judg.4.20'> כ  ויאמר אליה עמד פתח האהל והיה אם איש יבא ושאלך ואמר היש פה איש--ואמרת אין </verse>
        <verse osisID='Judg.4.21'> כא  ותקח יעל אשת חבר את יתד האהל ותשם את המקבת בידה ותבוא אליו בלאט ותתקע את היתד ברקתו ותצנח בארץ והוא נרדם ויעף וימת </verse>
        <verse osisID='Judg.4.22'> כב  והנה ברק רדף את סיסרא ותצא יעל לקראתו ותאמר לו לך ואראך את האיש אשר אתה מבקש ויבא אליה--והנה סיסרא נפל מת והיתד ברקתו </verse>
        <verse osisID='Judg.4.23'> כג  ויכנע אלהים ביום ההוא את יבין מלך כנען לפני בני ישראל </verse>
        <verse osisID='Judg.4.24'> כד  ותלך יד בני ישראל הלוך וקשה על יבין מלך כנען--עד אשר הכריתו את יבין מלך כנען  {ש} </verse>
      </chapter>
      <chapter osisID='Judg.5'>
        <verse osisID='Judg.5.1'> א  ותשר דבורה וברק בן אבינעם  {ס}  ביום ההוא  {ר} br לאמר  {ס} </verse>
        <verse osisID='Judg.5.2'> ב  בפרע פרעות בישראל  {ס}  בהתנדב  {ר} br עם ברכו יהוה  {ס} </verse>
        <verse osisID='Judg.5.3'> ג  שמעו מלכים האזינו  {ר} br רזנים  {ס}  אנכי ליהוה אנכי אשירה  {ס}  אזמר  {ר} br ליהוה אלהי ישראל  {ס} </verse>
        <verse osisID='Judg.5.4'> ד  יהוה בצאתך  {ר} br משעיר  {ס}  בצעדך משדה אדום  {ס}  ארץ  {ר} br רעשה גם שמים נטפו  {ס}  גם עבים נטפו  {ר} br מים  {ס} </verse>
        <verse osisID='Judg.5.5'> ה  הרים נזלו מפני יהוה  {ס}  זה  {ר} br סיני--מפני יהוה אלהי ישראל  {ס} </verse>
        <verse osisID='Judg.5.6'> ו  בימי שמגר בן  {ר} br ענת  {ס}  בימי יעל חדלו ארחות  {ס}  והלכי  {ר} br נתיבות--ילכו ארחות עקלקלות  {ס} </verse>
        <verse osisID='Judg.5.7'> ז  חדלו פרזון בישראל  {ר} br חדלו--  {ס}  עד שקמתי דבורה שקמתי אם בישראל  {ס} </verse>
        <verse osisID='Judg.5.8'> ח  יבחר  {ר} br אלהים חדשים אז לחם שערים  {ס}  מגן אם יראה  {ר} br ורמח  {ס}  בארבעים אלף בישראל  {ס} </verse>
        <verse osisID='Judg.5.9'> ט  לבי  {ר} br לחוקקי ישראל  {ס}  המתנדבים בעם ברכו  {ר} br יהוה  {ס} </verse>
        <verse osisID='Judg.5.10'> י  רכבי אתנות צחרות  {ס}  ישבי  {ר} br על מדין והלכי על דרך--שיחו  {ס} </verse>
        <verse osisID='Judg.5.11'> יא  מקול מחצצים בין  {ר} br משאבים  {ס}  שם יתנו צדקות יהוה  {ס}  צדקת  {ר} br פרזונו בישראל  {ס}  אז ירדו לשערים עם  {ר} br יהוה  {ס} </verse>
        <verse osisID='Judg.5.12'> יב  עורי עורי דבורה  {ס}  עורי  {ר} br עורי דברי שיר  {ס}  קום ברק ושבה שביך בן  {ר} br אבינעם  {ס} </verse>
        <verse osisID='Judg.5.13'> יג  אז ירד שריד לאדירים עם  {ס}  יהוה  {ר} br ירד לי בגבורים  {ס} </verse>
        <verse osisID='Judg.5.14'> יד  מני אפרים שרשם  {ר} br בעמלק  {ס}  אחריך בנימין בעממיך  {ס}  מני  {ר} br מכיר ירדו מחקקים  {ס}  ומזבולן משכים בשבט  {ר} br ספר  {ס} </verse>
        <verse osisID='Judg.5.15'> טו  ושרי ביששכר עם דברה  {ס}  ויששכר  {ר} br כן ברק בעמק שלח ברגליו  {ס}  בפלגות ראובן גדלים חקקי  {ר} br לב  {ס} </verse>
        <verse osisID='Judg.5.16'> טז  למה ישבת בין המשפתים  {ס}  לשמע  {ר} br שרקות עדרים  {ס}  לפלגות ראובן גדולים חקרי  {ר} br לב  {ס} </verse>
        <verse osisID='Judg.5.17'> יז  גלעד בעבר הירדן שכן  {ס}  ודן  {ר} br למה יגור אניות  {ס}  אשר ישב לחוף  {ר} br ימים  {ס}  ועל מפרציו ישכון  {ס} </verse>
        <verse osisID='Judg.5.18'> יח  זבלון  {ר} br עם חרף נפשו למות--  {ס}  ונפתלי  על מרומי  {ר} br שדה  {ס} </verse>
        <verse osisID='Judg.5.19'> יט  באו מלכים נלחמו  {ס}  אז  {ר} br נלחמו מלכי כנען  {ס}  בתענך על מי  {ר} br מגדו  {ס}  בצע כסף לא לקחו  {ס} </verse>
        <verse osisID='Judg.5.20'> כ  מן  {ר} br שמים נלחמו  {ס}  הכוכבים ממסלותם נלחמו עם  {ר} br סיסרא  {ס} </verse>
        <verse osisID='Judg.5.21'> כא  נחל קישון גרפם  {ס}  נחל  {ר} br קדומים נחל קישון  {ס}  תדרכי נפשי  {ר} br עז  {ס} </verse>
        <verse osisID='Judg.5.22'> כב  אז הלמו עקבי סוס  {ס}  מדהרות  {ר} br דהרות אביריו  {ס} </verse>
        <verse osisID='Judg.5.23'> כג  אורו מרוז אמר מלאך יהוה--ארו ארור  {ר} br ישביה  {ס}  כי לא באו לעזרת יהוה  {ס}  לעזרת  {ר} br יהוה בגבורים  {ס} </verse>
        <verse osisID='Judg.5.24'> כד  תברך מנשים--יעל אשת חבר  {ר} br הקיני  {ס}  מנשים באהל תברך  {ס} </verse>
        <verse osisID='Judg.5.25'> כה  מים  {ר} br שאל חלב נתנה  {ס}  בספל אדירים הקריבה  {ר} br חמאה  {ס} </verse>
        <verse osisID='Judg.5.26'> כו  ידה ליתד תשלחנה  {ס}  וימינה  {ר} br להלמות עמלים  {ס}  והלמה סיסרא מחקה  {ר} br ראשו  {ס}  ומחצה וחלפה רקתו  {ס} </verse>
        <verse osisID='Judg.5.27'> כז  בין  {ר} br רגליה כרע נפל שכב  {ס}  בין רגליה כרע  {ר} br נפל  {ס}  באשר כרע שם נפל שדוד  {ס} </verse>
        <verse osisID='Judg.5.28'> כח  בעד  {ר} br החלון נשקפה ותיבב אם סיסרא בעד האשנב  {ס}  מדוע בשש רכבו  {ר} br לבוא--  {ס}  מדוע אחרו פעמי מרכבותיו  {ס} </verse>
        <verse osisID='Judg.5.29'> כט  חכמות  {ר} br שרותיה תענינה  {ס}  אף היא תשיב אמריה  {ר} br לה  {ס} </verse>
        <verse osisID='Judg.5.30'> ל  הלא ימצאו יחלקו שלל  {ס}  רחם  {ר} br רחמתים לראש גבר--  {ס}  שלל צבעים  {ר} br לסיסרא  {ס}  שלל צבעים רקמה  {ס}  צבע  {ר} br רקמתים לצוארי שלל  {ס} </verse>
        <verse osisID='Judg.5.31'> לא  כן יאבדו כל אויביך יהוה  {ר} br ואהביו כצאת השמש בגברתו  {ס}  ותשקט הארץ ארבעים שנה  {ר} br {ש} </verse>
      </chapter>
      <chapter osisID='Judg.6'>
        <verse osisID='Judg.6.1'> א  ויעשו בני ישראל הרע בעיני יהוה ויתנם יהוה ביד מדין שבע שנים </verse>
        <verse osisID='Judg.6.2'> ב  ותעז יד מדין על ישראל מפני מדין עשו להם בני ישראל את המנהרות אשר בהרים ואת המערות ואת המצדות </verse>
        <verse osisID='Judg.6.3'> ג  והיה אם זרע ישראל--ועלה מדין ועמלק ובני קדם ועלו עליו </verse>
        <verse osisID='Judg.6.4'> ד  ויחנו עליהם וישחיתו את יבול הארץ עד בואך עזה ולא ישאירו מחיה בישראל ושה ושור וחמור </verse>
        <verse osisID='Judg.6.5'> ה  כי הם ומקניהם יעלו ואהליהם יבאו (ובאו) כדי ארבה לרב ולהם ולגמליהם אין מספר ויבאו בארץ לשחתה </verse>
        <verse osisID='Judg.6.6'> ו  וידל ישראל מאד מפני מדין ויזעקו בני ישראל אל יהוה  {פ} </verse>
        <verse osisID='Judg.6.7'> ז  ויהי כי זעקו בני ישראל אל יהוה על אדות מדין </verse>
        <verse osisID='Judg.6.8'> ח  וישלח יהוה איש נביא אל בני ישראל ויאמר להם כה אמר יהוה אלהי ישראל אנכי העליתי אתכם ממצרים ואציא אתכם מבית עבדים </verse>
        <verse osisID='Judg.6.9'> ט  ואצל אתכם מיד מצרים ומיד כל לחציכם ואגרש אותם מפניכם ואתנה לכם את ארצם </verse>
        <verse osisID='Judg.6.10'> י  ואמרה לכם אני יהוה אלהיכם--לא תיראו את אלהי האמרי אשר אתם יושבים בארצם ולא שמעתם בקולי  {פ} </verse>
        <verse osisID='Judg.6.11'> יא  ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין </verse>
        <verse osisID='Judg.6.12'> יב  וירא אליו מלאך יהוה ויאמר אליו יהוה עמך גבור החיל </verse>
        <verse osisID='Judg.6.13'> יג  ויאמר אליו גדעון בי אדני ויש יהוה עמנו ולמה מצאתנו כל זאת ואיה כל נפלאתיו אשר ספרו לנו אבותינו לאמר הלא ממצרים העלנו יהוה ועתה נטשנו יהוה ויתננו בכף מדין </verse>
        <verse osisID='Judg.6.14'> יד  ויפן אליו יהוה ויאמר לך בכחך זה והושעת את ישראל מכף מדין  הלא שלחתיך </verse>
        <verse osisID='Judg.6.15'> טו  ויאמר אליו בי אדני במה אושיע את ישראל הנה אלפי הדל במנשה ואנכי הצעיר בבית אבי </verse>
        <verse osisID='Judg.6.16'> טז  ויאמר אליו יהוה כי אהיה עמך והכית את מדין כאיש אחד </verse>
        <verse osisID='Judg.6.17'> יז  ויאמר אליו אם נא מצאתי חן בעיניך ועשית לי אות שאתה מדבר עמי </verse>
        <verse osisID='Judg.6.18'> יח  אל נא תמש מזה עד באי אליך והצאתי את מנחתי והנחתי לפניך ויאמר אנכי אשב עד שובך </verse>
        <verse osisID='Judg.6.19'> יט  וגדעון בא ויעש גדי עזים ואיפת קמח מצות הבשר שם בסל והמרק שם בפרור ויוצא אליו אל תחת האלה ויגש  {פ} </verse>
        <verse osisID='Judg.6.20'> כ  ויאמר אליו מלאך האלהים קח את הבשר ואת המצות והנח אל הסלע הלז ואת המרק שפוך ויעש כן </verse>
        <verse osisID='Judg.6.21'> כא  וישלח מלאך יהוה את קצה המשענת אשר בידו ויגע בבשר ובמצות ותעל האש מן הצור ותאכל את הבשר ואת המצות ומלאך יהוה הלך מעיניו </verse>
        <verse osisID='Judg.6.22'> כב  וירא גדעון כי מלאך יהוה הוא ויאמר גדעון אהה אדני יהוה--כי על כן ראיתי מלאך יהוה פנים אל פנים </verse>
        <verse osisID='Judg.6.23'> כג  ויאמר לו יהוה שלום לך אל תירא  לא תמות </verse>
        <verse osisID='Judg.6.24'> כד  ויבן שם גדעון מזבח ליהוה ויקרא לו יהוה שלום עד היום הזה--עודנו בעפרת אבי העזרי  {ס} </verse>
        <verse osisID='Judg.6.25'> כה  ויהי בלילה ההוא ויאמר לו יהוה קח את פר השור אשר לאביך ופר השני שבע שנים והרסת את מזבח הבעל אשר לאביך ואת האשרה אשר עליו תכרת </verse>
        <verse osisID='Judg.6.26'> כו  ובנית מזבח ליהוה אלהיך על ראש המעוז הזה--במערכה ולקחת את הפר השני והעלית עולה בעצי האשרה אשר תכרת </verse>
        <verse osisID='Judg.6.27'> כז  ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את בית אביו ואת אנשי העיר מעשות יומם--ויעש לילה </verse>
        <verse osisID='Judg.6.28'> כח  וישכימו אנשי העיר בבקר והנה נתץ מזבח הבעל והאשרה אשר עליו כרתה ואת הפר השני העלה על המזבח הבנוי </verse>
        <verse osisID='Judg.6.29'> כט  ויאמרו איש אל רעהו מי עשה הדבר הזה וידרשו ויבקשו--ויאמרו גדעון בן יואש עשה הדבר הזה </verse>
        <verse osisID='Judg.6.30'> ל  ויאמרו אנשי העיר אל יואש הוצא את בנך וימת  כי נתץ את מזבח הבעל וכי כרת האשרה אשר עליו </verse>
        <verse osisID='Judg.6.31'> לא  ויאמר יואש לכל אשר עמדו עליו האתם תריבון לבעל אם אתם תושיעון אותו אשר יריב לו יומת עד הבקר אם אלהים הוא ירב לו כי נתץ את מזבחו </verse>
        <verse osisID='Judg.6.32'> לב  ויקרא לו ביום ההוא ירבעל לאמר  ירב בו הבעל כי נתץ את מזבחו  {ס} </verse>
        <verse osisID='Judg.6.33'> לג  וכל מדין ועמלק ובני קדם נאספו יחדו ויעברו ויחנו בעמק יזרעאל </verse>
        <verse osisID='Judg.6.34'> לד  ורוח יהוה לבשה את גדעון ויתקע בשופר ויזעק אביעזר אחריו </verse>
        <verse osisID='Judg.6.35'> לה  ומלאכים שלח בכל מנשה ויזעק גם הוא אחריו ומלאכים שלח באשר ובזבלון ובנפתלי ויעלו לקראתם </verse>
        <verse osisID='Judg.6.36'> לו  ויאמר גדעון אל האלהים  אם ישך מושיע בידי את ישראל--כאשר דברת </verse>
        <verse osisID='Judg.6.37'> לז  הנה אנכי מציג את גזת הצמר--בגרן  אם טל יהיה על הגזה לבדה ועל כל הארץ חרב--וידעתי כי תושיע בידי את ישראל כאשר דברת </verse>
        <verse osisID='Judg.6.38'> לח  ויהי כן--וישכם ממחרת ויזר את הגזה וימץ טל מן הגזה מלוא הספל מים </verse>
        <verse osisID='Judg.6.39'> לט  ויאמר גדעון אל האלהים אל יחר אפך בי ואדברה אך הפעם אנסה נא רק הפעם בגזה--יהי נא חרב אל הגזה לבדה ועל כל הארץ יהיה טל </verse>
        <verse osisID='Judg.6.40'> מ  ויעש אלהים כן בלילה ההוא ויהי חרב אל הגזה לבדה ועל כל הארץ היה טל  {פ} </verse>
      </chapter>
      <chapter osisID='Judg.7'>
        <verse osisID='Judg.7.1'> א  וישכם ירבעל הוא גדעון וכל העם אשר אתו ויחנו על עין חרד ומחנה מדין היה לו מצפון מגבעת המורה בעמק  {ס} </verse>
        <verse osisID='Judg.7.2'> ב  ויאמר יהוה אל גדעון רב העם אשר אתך מתתי את מדין בידם  פן יתפאר עלי ישראל לאמר ידי הושיעה לי </verse>
        <verse osisID='Judg.7.3'> ג  ועתה קרא נא באזני העם לאמר מי ירא וחרד ישב ויצפר מהר הגלעד וישב מן העם עשרים ושנים אלף ועשרת אלפים נשארו  {ס} </verse>
        <verse osisID='Judg.7.4'> ד  ויאמר יהוה אל גדעון עוד העם רב הורד אותם אל המים ואצרפנו לך שם והיה אשר אמר אליך זה ילך אתך הוא ילך אתך וכל אשר אמר אליך זה לא ילך עמך הוא לא ילך </verse>
        <verse osisID='Judg.7.5'> ה  ויורד את העם אל המים ויאמר יהוה אל גדעון כל אשר ילק בלשונו מן המים כאשר ילק הכלב תציג אותו לבד וכל אשר יכרע על ברכיו לשתות </verse>
        <verse osisID='Judg.7.6'> ו  ויהי מספר המלקקים בידם אל פיהם--שלש מאות איש וכל יתר העם כרעו על ברכיהם לשתות מים  {ס} </verse>
        <verse osisID='Judg.7.7'> ז  ויאמר יהוה אל גדעון בשלש מאות האיש המלקקים אושיע אתכם ונתתי את מדין בידך וכל העם--ילכו איש למקמו </verse>
        <verse osisID='Judg.7.8'> ח  ויקחו את צדה העם בידם ואת שופרתיהם ואת כל איש ישראל שלח איש לאהליו ובשלש מאות האיש החזיק ומחנה מדין היה לו מתחת בעמק  {פ} </verse>
        <verse osisID='Judg.7.9'> ט  ויהי בלילה ההוא ויאמר אליו יהוה קום רד במחנה  כי נתתיו בידך </verse>
        <verse osisID='Judg.7.10'> י  ואם ירא אתה לרדת--רד אתה ופרה נערך אל המחנה </verse>
        <verse osisID='Judg.7.11'> יא  ושמעת מה ידברו ואחר תחזקנה ידיך וירדת במחנה וירד הוא ופרה נערו אל קצה החמשים אשר במחנה </verse>
        <verse osisID='Judg.7.12'> יב  ומדין ועמלק וכל בני קדם נפלים בעמק כארבה לרב ולגמליהם אין מספר כחול שעל שפת הים לרב </verse>
        <verse osisID='Judg.7.13'> יג  ויבא גדעון--והנה איש מספר לרעהו חלום ויאמר הנה חלום חלמתי והנה צליל לחם שערים מתהפך במחנה מדין ויבא עד האהל ויכהו ויפל ויהפכהו למעלה ונפל האהל </verse>
        <verse osisID='Judg.7.14'> יד  ויען רעהו ויאמר אין זאת בלתי אם חרב גדעון בן יואש איש ישראל  נתן האלהים בידו את מדין ואת כל המחנה  {פ} </verse>
        <verse osisID='Judg.7.15'> טו  ויהי כשמע גדעון את מספר החלום ואת שברו--וישתחו וישב אל מחנה ישראל ויאמר קומו כי נתן יהוה בידכם את מחנה מדין </verse>
        <verse osisID='Judg.7.16'> טז  ויחץ את שלש מאות האיש שלשה ראשים ויתן שופרות ביד כלם וכדים ריקים ולפדים בתוך הכדים </verse>
        <verse osisID='Judg.7.17'> יז  ויאמר אליהם ממני תראו וכן תעשו והנה אנכי בא בקצה המחנה והיה כאשר אעשה כן תעשון </verse>
        <verse osisID='Judg.7.18'> יח  ותקעתי בשופר--אנכי וכל אשר אתי ותקעתם בשופרות גם אתם סביבות כל המחנה ואמרתם ליהוה ולגדעון  {פ} </verse>
        <verse osisID='Judg.7.19'> יט  ויבא גדעון ומאה איש אשר אתו בקצה המחנה ראש האשמרת התיכונה--אך הקם הקימו את השמרים ויתקעו בשופרות ונפוץ הכדים אשר בידם </verse>
        <verse osisID='Judg.7.20'> כ  ויתקעו שלשת הראשים בשופרות וישברו הכדים ויחזיקו ביד שמאולם בלפדים וביד ימינם השופרות לתקוע ויקראו חרב ליהוה ולגדעון </verse>
        <verse osisID='Judg.7.21'> כא  ויעמדו איש תחתיו סביב למחנה וירץ כל המחנה ויריעו ויניסו (וינוסו) </verse>
        <verse osisID='Judg.7.22'> כב  ויתקעו שלש מאות השופרות וישם יהוה את חרב איש ברעהו ובכל המחנה וינס המחנה עד בית השטה צררתה--עד שפת אבל מחולה על טבת </verse>
        <verse osisID='Judg.7.23'> כג  ויצעק איש ישראל מנפתלי ומן אשר ומן כל מנשה וירדפו אחרי מדין </verse>
        <verse osisID='Judg.7.24'> כד  ומלאכים שלח גדעון בכל הר אפרים לאמר רדו לקראת מדין ולכדו להם את המים עד בית ברה ואת הירדן ויצעק כל איש אפרים וילכדו את המים עד בית ברה ואת הירדן </verse>
        <verse osisID='Judg.7.25'> כה  וילכדו שני שרי מדין את ערב ואת זאב ויהרגו את עורב בצור עורב ואת זאב הרגו ביקב זאב וירדפו אל מדין וראש ערב וזאב--הביאו אל גדעון מעבר לירדן </verse>
      </chapter>
      <chapter osisID='Judg.8'>
        <verse osisID='Judg.8.1'> א  ויאמרו אליו איש אפרים מה הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה </verse>
        <verse osisID='Judg.8.2'> ב  ויאמר אליהם מה עשיתי עתה ככם  הלא טוב עללות אפרים--מבציר אביעזר </verse>
        <verse osisID='Judg.8.3'> ג  בידכם נתן אלהים את שרי מדין את ערב ואת זאב ומה יכלתי עשות ככם אז רפתה רוחם מעליו בדברו הדבר הזה </verse>
        <verse osisID='Judg.8.4'> ד  ויבא גדעון הירדנה עבר הוא ושלש מאות האיש אשר אתו עיפים ורדפים </verse>
        <verse osisID='Judg.8.5'> ה  ויאמר לאנשי סכות תנו נא ככרות לחם לעם אשר ברגלי  כי עיפים הם--ואנכי רדף אחרי זבח וצלמנע מלכי מדין </verse>
        <verse osisID='Judg.8.6'> ו  ויאמר שרי סכות הכף זבח וצלמנע עתה בידך  כי נתן לצבאך לחם </verse>
        <verse osisID='Judg.8.7'> ז  ויאמר גדעון--לכן בתת יהוה את זבח ואת צלמנע בידי  ודשתי את בשרכם את קוצי המדבר ואת הברקנים </verse>
        <verse osisID='Judg.8.8'> ח  ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות </verse>
        <verse osisID='Judg.8.9'> ט  ויאמר גם לאנשי פנואל לאמר  בשובי בשלום אתץ את המגדל הזה  {פ} </verse>
        <verse osisID='Judg.8.10'> י  וזבח וצלמנע בקרקר ומחניהם עמם כחמשת עשר אלף--כל הנותרים מכל מחנה בני קדם והנפלים מאה ועשרים אלף איש שלף חרב </verse>
        <verse osisID='Judg.8.11'> יא  ויעל גדעון דרך השכוני באהלים מקדם לנבח ויגבהה ויך את המחנה והמחנה היה בטח </verse>
        <verse osisID='Judg.8.12'> יב  וינסו זבח וצלמנע וירדף אחריהם וילכד את שני מלכי מדין את זבח ואת צלמנע וכל המחנה החריד </verse>
        <verse osisID='Judg.8.13'> יג  וישב גדעון בן יואש מן המלחמה מלמעלה החרס </verse>
        <verse osisID='Judg.8.14'> יד  וילכד נער מאנשי סכות וישאלהו ויכתב אליו את שרי סכות ואת זקניה--שבעים ושבעה איש </verse>
        <verse osisID='Judg.8.15'> טו  ויבא אל אנשי סכות ויאמר הנה זבח וצלמנע  אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם </verse>
        <verse osisID='Judg.8.16'> טז  ויקח את זקני העיר ואת קוצי המדבר ואת הברקנים וידע בהם את אנשי סכות </verse>
        <verse osisID='Judg.8.17'> יז  ואת מגדל פנואל נתץ ויהרג את אנשי העיר </verse>
        <verse osisID='Judg.8.18'> יח  ויאמר אל זבח ואל צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך </verse>
        <verse osisID='Judg.8.19'> יט  ויאמר אחי בני אמי הם חי יהוה לו החיתם אותם--לא הרגתי אתכם </verse>
        <verse osisID='Judg.8.20'> כ  ויאמר ליתר בכורו קום הרג אותם ולא שלף הנער חרבו כי ירא כי עודנו נער </verse>
        <verse osisID='Judg.8.21'> כא  ויאמר זבח וצלמנע קום אתה ופגע בנו--כי כאיש גבורתו ויקם גדעון ויהרג את זבח ואת צלמנע ויקח את השהרנים אשר בצוארי גמליהם  {פ} </verse>
        <verse osisID='Judg.8.22'> כב  ויאמרו איש ישראל אל גדעון משל בנו גם אתה גם בנך גם בן בנך  כי הושעתנו מיד מדין </verse>
        <verse osisID='Judg.8.23'> כג  ויאמר אלהם גדעון לא אמשל אני בכם ולא ימשל בני בכם  יהוה ימשל בכם </verse>
        <verse osisID='Judg.8.24'> כד  ויאמר אלהם גדעון אשאלה מכם שאלה ותנו לי איש נזם שללו  כי נזמי זהב להם כי ישמעאלים הם </verse>
        <verse osisID='Judg.8.25'> כה  ויאמרו נתון נתן ויפרשו את השמלה וישליכו שמה איש נזם שללו </verse>
        <verse osisID='Judg.8.26'> כו  ויהי משקל נזמי הזהב אשר שאל אלף ושבע מאות זהב--לבד מן השהרנים והנטיפות ובגדי הארגמן שעל מלכי מדין ולבד מן הענקות אשר בצוארי גמליהם </verse>
        <verse osisID='Judg.8.27'> כז  ויעש אותו גדעון לאפוד ויצג אותו בעירו בעפרה ויזנו כל ישראל אחריו שם ויהי לגדעון ולביתו למוקש </verse>
        <verse osisID='Judg.8.28'> כח  ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון  {פ} </verse>
        <verse osisID='Judg.8.29'> כט  וילך ירבעל בן יואש וישב בביתו </verse>
        <verse osisID='Judg.8.30'> ל  ולגדעון היו שבעים בנים יצאי ירכו  כי נשים רבות היו לו </verse>
        <verse osisID='Judg.8.31'> לא  ופילגשו אשר בשכם ילדה לו גם היא בן וישם את שמו אבימלך </verse>
        <verse osisID='Judg.8.32'> לב  וימת גדעון בן יואש בשיבה טובה ויקבר בקבר יואש אביו בעפרה אבי העזרי  {פ} </verse>
        <verse osisID='Judg.8.33'> לג  ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים </verse>
        <verse osisID='Judg.8.34'> לד  ולא זכרו בני ישראל את יהוה אלהיהם המציל אותם מיד כל איביהם מסביב </verse>
        <verse osisID='Judg.8.35'> לה  ולא עשו חסד עם בית ירבעל גדעון  ככל הטובה--אשר עשה עם ישראל  {פ} </verse>
      </chapter>
      <chapter osisID='Judg.9'>
        <verse osisID='Judg.9.1'> א  וילך אבימלך בן ירבעל שכמה אל אחי אמו וידבר אליהם ואל כל משפחת בית אבי אמו לאמר </verse>
        <verse osisID='Judg.9.2'> ב  דברו נא באזני כל בעלי שכם מה טוב לכם--המשל בכם שבעים איש כל בני ירבעל אם משל בכם איש אחד וזכרתם כי עצמכם ובשרכם אני </verse>
        <verse osisID='Judg.9.3'> ג  וידברו אחי אמו עליו באזני כל בעלי שכם את כל הדברים האלה ויט לבם אחרי אבימלך כי אמרו אחינו הוא </verse>
        <verse osisID='Judg.9.4'> ד  ויתנו לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו </verse>
        <verse osisID='Judg.9.5'> ה  ויבא בית אביו עפרתה ויהרג את אחיו בני ירבעל שבעים איש על אבן אחת ויותר יותם בן ירבעל הקטן--כי נחבא  {ס} </verse>
        <verse osisID='Judg.9.6'> ו  ויאספו כל בעלי שכם וכל בית מלוא וילכו וימליכו את אבימלך למלך--עם אלון מצב אשר בשכם </verse>
        <verse osisID='Judg.9.7'> ז  ויגדו ליותם וילך ויעמד בראש הר גרזים וישא קולו ויקרא ויאמר להם שמעו אלי בעלי שכם וישמע אליכם אלהים </verse>
        <verse osisID='Judg.9.8'> ח  הלוך הלכו העצים למשח עליהם מלך ויאמרו לזית מלוכה (מלכה) עלינו </verse>
        <verse osisID='Judg.9.9'> ט  ויאמר להם הזית החדלתי את דשני אשר בי יכבדו אלהים ואנשים והלכתי לנוע על העצים </verse>
        <verse osisID='Judg.9.10'> י  ויאמרו העצים לתאנה  לכי את מלכי עלינו </verse>
        <verse osisID='Judg.9.11'> יא  ותאמר להם התאנה החדלתי את מתקי ואת תנובתי הטובה והלכתי לנוע על העצים </verse>
        <verse osisID='Judg.9.12'> יב  ויאמרו העצים לגפן  לכי את מלוכי (מלכי) עלינו </verse>
        <verse osisID='Judg.9.13'> יג  ותאמר להם הגפן החדלתי את תירושי המשמח אלהים ואנשים והלכתי לנוע על העצים </verse>
        <verse osisID='Judg.9.14'> יד  ויאמרו כל העצים אל האטד  לך אתה מלך עלינו </verse>
        <verse osisID='Judg.9.15'> טו  ויאמר האטד אל העצים אם באמת אתם משחים אתי למלך עליכם באו חסו בצלי ואם אין--תצא אש מן האטד ותאכל את ארזי הלבנון </verse>
        <verse osisID='Judg.9.16'> טז  ועתה אם באמת ובתמים עשיתם ותמליכו את אבימלך ואם טובה עשיתם עם ירבעל ועם ביתו ואם כגמול ידיו עשיתם לו </verse>
        <verse osisID='Judg.9.17'> יז  אשר נלחם אבי עליכם וישלך את נפשו מנגד ויצל אתכם מיד מדין </verse>
        <verse osisID='Judg.9.18'> יח  ואתם קמתם על בית אבי היום ותהרגו את בניו שבעים איש על אבן אחת ותמליכו את אבימלך בן אמתו על בעלי שכם כי אחיכם הוא </verse>
        <verse osisID='Judg.9.19'> יט  ואם באמת ובתמים עשיתם עם ירבעל ועם ביתו היום הזה--שמחו באבימלך וישמח גם הוא בכם </verse>
        <verse osisID='Judg.9.20'> כ  ואם אין--תצא אש מאבימלך ותאכל את בעלי שכם ואת בית מלוא ותצא אש מבעלי שכם ומבית מלוא ותאכל את אבימלך </verse>
        <verse osisID='Judg.9.21'> כא  וינס יותם ויברח וילך בארה וישב שם מפני אבימלך אחיו  {פ} </verse>
        <verse osisID='Judg.9.22'> כב  וישר אבימלך על ישראל שלש שנים </verse>
        <verse osisID='Judg.9.23'> כג  וישלח אלהים רוח רעה בין אבימלך ובין בעלי שכם ויבגדו בעלי שכם באבימלך </verse>
        <verse osisID='Judg.9.24'> כד  לבוא חמס שבעים בני ירבעל ודמם לשום על אבימלך אחיהם אשר הרג אותם ועל בעלי שכם אשר חזקו את ידיו להרג את אחיו </verse>
        <verse osisID='Judg.9.25'> כה  וישימו לו בעלי שכם מארבים על ראשי ההרים ויגזלו את כל אשר יעבר עליהם בדרך ויגד לאבימלך  {פ} </verse>
        <verse osisID='Judg.9.26'> כו  ויבא געל בן עבד ואחיו ויעברו בשכם ויבטחו בו בעלי שכם </verse>
        <verse osisID='Judg.9.27'> כז  ויצאו השדה ויבצרו את כרמיהם וידרכו ויעשו הלולים ויבאו בית אלהיהם ויאכלו וישתו ויקללו את אבימלך </verse>
        <verse osisID='Judg.9.28'> כח  ויאמר געל בן עבד מי אבימלך ומי שכם כי נעבדנו--הלא בן ירבעל וזבל פקידו עבדו את אנשי חמור אבי שכם ומדוע נעבדנו אנחנו </verse>
        <verse osisID='Judg.9.29'> כט  ומי יתן את העם הזה בידי ואסירה את אבימלך ויאמר לאבימלך רבה צבאך וצאה </verse>
        <verse osisID='Judg.9.30'> ל  וישמע זבל שר העיר את דברי געל בן עבד ויחר אפו </verse>
        <verse osisID='Judg.9.31'> לא  וישלח מלאכים אל אבימלך בתרמה לאמר  הנה געל בן עבד ואחיו באים שכמה והנם צרים את העיר עליך </verse>
        <verse osisID='Judg.9.32'> לב  ועתה קום לילה אתה והעם אשר אתך וארב בשדה </verse>
        <verse osisID='Judg.9.33'> לג  והיה בבקר כזרח השמש תשכים ופשטת על העיר והנה הוא והעם אשר אתו יצאים אליך ועשית לו כאשר תמצא ידך </verse>
        <verse osisID='Judg.9.34'> לד  ויקם אבימלך וכל העם אשר עמו לילה ויארבו על שכם ארבעה ראשים </verse>
        <verse osisID='Judg.9.35'> לה  ויצא געל בן עבד ויעמד פתח שער העיר ויקם אבימלך והעם אשר אתו מן המארב </verse>
        <verse osisID='Judg.9.36'> לו  וירא געל את העם ויאמר אל זבל הנה עם יורד מראשי ההרים ויאמר אליו זבל את צל ההרים אתה ראה כאנשים </verse>
        <verse osisID='Judg.9.37'> לז  ויסף עוד געל לדבר ויאמר הנה עם יורדים מעם טבור הארץ וראש אחד בא מדרך אלון מעוננים </verse>
        <verse osisID='Judg.9.38'> לח  ויאמר אליו זבל איה אפוא פיך אשר תאמר מי אבימלך כי נעבדנו  הלא זה העם אשר מאסתה בו צא נא עתה והלחם בו </verse>
        <verse osisID='Judg.9.39'> לט  ויצא געל לפני בעלי שכם וילחם באבימלך </verse>
        <verse osisID='Judg.9.40'> מ  וירדפהו אבימלך וינס מפניו ויפלו חללים רבים עד פתח השער </verse>
        <verse osisID='Judg.9.41'> מא  וישב אבימלך בארומה ויגרש זבל את געל ואת אחיו משבת בשכם  {ס} </verse>
        <verse osisID='Judg.9.42'> מב  ויהי ממחרת ויצא העם השדה ויגדו לאבימלך </verse>
        <verse osisID='Judg.9.43'> מג  ויקח את העם ויחצם לשלשה ראשים ויארב בשדה וירא והנה העם יצא מן העיר ויקם עליהם ויכם </verse>
        <verse osisID='Judg.9.44'> מד  ואבימלך והראשים אשר עמו פשטו ויעמדו פתח שער העיר ושני הראשים פשטו על כל אשר בשדה--ויכום </verse>
        <verse osisID='Judg.9.45'> מה  ואבימלך נלחם בעיר כל היום ההוא וילכד את העיר ואת העם אשר בה הרג ויתץ את העיר ויזרעה מלח  {פ} </verse>
        <verse osisID='Judg.9.46'> מו  וישמעו כל בעלי מגדל שכם ויבאו אל צריח בית אל ברית </verse>
        <verse osisID='Judg.9.47'> מז  ויגד לאבימלך  כי התקבצו כל בעלי מגדל שכם </verse>
        <verse osisID='Judg.9.48'> מח  ויעל אבימלך הר צלמון הוא וכל העם אשר אתו ויקח אבימלך את הקרדמות בידו ויכרת שוכת עצים וישאה וישם על שכמו ויאמר אל העם אשר עמו מה ראיתם עשיתי--מהרו עשו כמוני </verse>
        <verse osisID='Judg.9.49'> מט  ויכרתו גם כל העם איש שוכה וילכו אחרי אבימלך וישימו על הצריח ויציתו עליהם את הצריח באש וימתו גם כל אנשי מגדל שכם כאלף--איש ואשה  {פ} </verse>
        <verse osisID='Judg.9.50'> נ  וילך אבימלך אל תבץ ויחן בתבץ וילכדה </verse>
        <verse osisID='Judg.9.51'> נא  ומגדל עז היה בתוך העיר וינסו שמה כל האנשים והנשים וכל בעלי העיר ויסגרו בעדם ויעלו על גג המגדל </verse>
        <verse osisID='Judg.9.52'> נב  ויבא אבימלך עד המגדל וילחם בו ויגש עד פתח המגדל לשרפו באש </verse>
        <verse osisID='Judg.9.53'> נג  ותשלך אשה אחת פלח רכב--על ראש אבימלך ותרץ את גלגלתו </verse>
        <verse osisID='Judg.9.54'> נד  ויקרא מהרה אל הנער נשא כליו ויאמר לו שלף חרבך ומותתני--פן יאמרו לי אשה הרגתהו וידקרהו נערו וימת </verse>
        <verse osisID='Judg.9.55'> נה  ויראו איש ישראל כי מת אבימלך וילכו איש למקמו </verse>
        <verse osisID='Judg.9.56'> נו  וישב אלהים את רעת אבימלך אשר עשה לאביו להרג את שבעים אחיו </verse>
        <verse osisID='Judg.9.57'> נז  ואת כל רעת אנשי שכם השיב אלהים בראשם ותבא אליהם קללת יותם בן ירבעל  {פ} </verse>
      </chapter>
      <chapter osisID='Judg.10'>
        <verse osisID='Judg.10.1'> א  ויקם אחרי אבימלך להושיע את ישראל תולע בן פואה בן דודו--איש יששכר והוא ישב בשמיר בהר אפרים </verse>
        <verse osisID='Judg.10.2'> ב  וישפט את ישראל עשרים ושלש שנה וימת ויקבר בשמיר  {פ} </verse>
        <verse osisID='Judg.10.3'> ג  ויקם אחריו יאיר הגלעדי וישפט את ישראל עשרים ושתים שנה </verse>
        <verse osisID='Judg.10.4'> ד  ויהי לו שלשים בנים רכבים על שלשים עירים ושלשים עירים להם להם יקראו חות יאיר עד היום הזה אשר בארץ הגלעד </verse>
        <verse osisID='Judg.10.5'> ה  וימת יאיר ויקבר בקמון  {פ} </verse>
        <verse osisID='Judg.10.6'> ו  ויסיפו בני ישראל לעשות הרע בעיני יהוה ויעבדו את הבעלים ואת העשתרות ואת אלהי ארם ואת אלהי צידון ואת אלהי מואב ואת אלהי בני עמון ואת אלהי פלשתים ויעזבו את יהוה ולא עבדוהו </verse>
        <verse osisID='Judg.10.7'> ז  ויחר אף יהוה בישראל וימכרם ביד פלשתים וביד בני עמון </verse>
        <verse osisID='Judg.10.8'> ח  וירעצו וירצצו את בני ישראל בשנה ההיא  שמנה עשרה שנה את כל בני ישראל אשר בעבר הירדן--בארץ האמרי אשר בגלעד </verse>
        <verse osisID='Judg.10.9'> ט  ויעברו בני עמון את הירדן להלחם גם ביהודה ובבנימין ובבית אפרים ותצר לישראל מאד </verse>
        <verse osisID='Judg.10.10'> י  ויזעקו בני ישראל אל יהוה לאמר  חטאנו לך--וכי עזבנו את אלהינו ונעבד את הבעלים  {פ} </verse>
        <verse osisID='Judg.10.11'> יא  ויאמר יהוה אל בני ישראל  הלא ממצרים ומן האמרי ומן בני עמון ומן פלשתים </verse>
        <verse osisID='Judg.10.12'> יב  וצידונים ועמלק ומעון לחצו אתכם ותצעקו אלי ואושיעה אתכם מידם </verse>
        <verse osisID='Judg.10.13'> יג  ואתם עזבתם אותי ותעבדו אלהים אחרים לכן לא אוסיף להושיע אתכם </verse>
        <verse osisID='Judg.10.14'> יד  לכו וזעקו אל האלהים אשר בחרתם בם  המה יושיעו לכם בעת צרתכם </verse>
        <verse osisID='Judg.10.15'> טו  ויאמרו בני ישראל אל יהוה חטאנו--עשה אתה לנו ככל הטוב בעיניך  אך הצילנו נא היום הזה </verse>
        <verse osisID='Judg.10.16'> טז  ויסירו את אלהי הנכר מקרבם ויעבדו את יהוה ותקצר נפשו בעמל ישראל  {פ} </verse>
        <verse osisID='Judg.10.17'> יז  ויצעקו בני עמון ויחנו בגלעד ויאספו בני ישראל ויחנו במצפה </verse>
        <verse osisID='Judg.10.18'> יח  ויאמרו העם שרי גלעד איש אל רעהו מי האיש אשר יחל להלחם בבני עמון--יהיה לראש לכל ישבי גלעד  {פ} </verse>
      </chapter>
      <chapter osisID='Judg.11'>
        <verse osisID='Judg.11.1'> א  ויפתח הגלעדי היה גבור חיל והוא בן אשה זונה ויולד גלעד את יפתח </verse>
        <verse osisID='Judg.11.2'> ב  ותלד אשת גלעד לו בנים ויגדלו בני האשה ויגרשו את יפתח ויאמרו לו לא תנחל בבית אבינו--כי בן אשה אחרת אתה </verse>
        <verse osisID='Judg.11.3'> ג  ויברח יפתח מפני אחיו וישב בארץ טוב ויתלקטו אל יפתח אנשים ריקים ויצאו עמו  {פ} </verse>
        <verse osisID='Judg.11.4'> ד  ויהי מימים וילחמו בני עמון עם ישראל </verse>
        <verse osisID='Judg.11.5'> ה  ויהי כאשר נלחמו בני עמון עם ישראל וילכו זקני גלעד לקחת את יפתח מארץ טוב </verse>
        <verse osisID='Judg.11.6'> ו  ויאמרו ליפתח--לכה והייתה לנו לקצין ונלחמה בבני עמון </verse>
        <verse osisID='Judg.11.7'> ז  ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם </verse>
        <verse osisID='Judg.11.8'> ח  ויאמרו זקני גלעד אל יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד </verse>
        <verse osisID='Judg.11.9'> ט  ויאמר יפתח אל זקני גלעד אם משיבים אתם אותי להלחם בבני עמון ונתן יהוה אותם לפני--אנכי אהיה לכם לראש </verse>
        <verse osisID='Judg.11.10'> י  ויאמרו זקני גלעד אל יפתח  יהוה יהיה שמע בינותינו--אם לא כדברך כן נעשה </verse>
        <verse osisID='Judg.11.11'> יא  וילך יפתח עם זקני גלעד וישימו העם אותו עליהם לראש ולקצין וידבר יפתח את כל דבריו לפני יהוה במצפה  {פ} </verse>
        <verse osisID='Judg.11.12'> יב  וישלח יפתח מלאכים אל מלך בני עמון לאמר  מה לי ולך כי באת אלי להלחם בארצי </verse>
        <verse osisID='Judg.11.13'> יג  ויאמר מלך בני עמון אל מלאכי יפתח כי לקח ישראל את ארצי בעלותו ממצרים מארנון ועד היבק ועד הירדן ועתה השיבה אתהן בשלום </verse>
        <verse osisID='Judg.11.14'> יד  ויוסף עוד יפתח וישלח מלאכים אל מלך בני עמון </verse>
        <verse osisID='Judg.11.15'> טו  ויאמר לו כה אמר יפתח  לא לקח ישראל את ארץ מואב ואת ארץ בני עמון </verse>
        <verse osisID='Judg.11.16'> טז  כי בעלותם ממצרים וילך ישראל במדבר עד ים סוף ויבא קדשה </verse>
        <verse osisID='Judg.11.17'> יז  וישלח ישראל מלאכים אל מלך אדום לאמר אעברה נא בארצך ולא שמע מלך אדום וגם אל מלך מואב שלח ולא אבה וישב ישראל בקדש </verse>
        <verse osisID='Judg.11.18'> יח  וילך במדבר ויסב את ארץ אדום ואת ארץ מואב ויבא ממזרח שמש לארץ מואב ויחנון בעבר ארנון ולא באו בגבול מואב כי ארנון גבול מואב </verse>
        <verse osisID='Judg.11.19'> יט  וישלח ישראל מלאכים אל סיחון מלך האמרי מלך חשבון ויאמר לו ישראל נעברה נא בארצך עד מקומי </verse>
        <verse osisID='Judg.11.20'> כ  ולא האמין סיחון את ישראל עבר בגבלו ויאסף סיחון את כל עמו ויחנו ביהצה וילחם עם ישראל </verse>
        <verse osisID='Judg.11.21'> כא  ויתן יהוה אלהי ישראל את סיחון ואת כל עמו ביד ישראל--ויכום ויירש ישראל את כל ארץ האמרי יושב הארץ ההיא </verse>
        <verse osisID='Judg.11.22'> כב  ויירשו את כל גבול האמרי--מארנון ועד היבק ומן המדבר ועד הירדן </verse>
        <verse osisID='Judg.11.23'> כג  ועתה יהוה אלהי ישראל הוריש את האמרי מפני עמו ישראל ואתה תירשנו </verse>
        <verse osisID='Judg.11.24'> כד  הלא את אשר יורישך כמוש אלהיך--אותו תירש ואת כל אשר הוריש יהוה אלהינו מפנינו--אותו נירש </verse>
        <verse osisID='Judg.11.25'> כה  ועתה הטוב טוב אתה מבלק בן צפור מלך מואב  הרוב רב עם ישראל אם נלחם נלחם בם </verse>
        <verse osisID='Judg.11.26'> כו  בשבת ישראל בחשבון ובבנותיה ובערעור ובבנותיה ובכל הערים אשר על ידי ארנון שלש מאות שנה--ומדוע לא הצלתם בעת ההיא </verse>
        <verse osisID='Judg.11.27'> כז  ואנכי לא חטאתי לך ואתה עשה אתי רעה להלחם בי  ישפט יהוה השפט היום בין בני ישראל ובין בני עמון </verse>
        <verse osisID='Judg.11.28'> כח  ולא שמע מלך בני עמון אל דברי יפתח אשר שלח אליו  {פ} </verse>
        <verse osisID='Judg.11.29'> כט  ותהי על יפתח רוח יהוה ויעבר את הגלעד ואת מנשה ויעבר את מצפה גלעד וממצפה גלעד עבר בני עמון </verse>
        <verse osisID='Judg.11.30'> ל  וידר יפתח נדר ליהוה ויאמר  אם נתון תתן את בני עמון בידי </verse>
        <verse osisID='Judg.11.31'> לא  והיה היוצא אשר יצא מדלתי ביתי לקראתי בשובי בשלום מבני עמון--והיה ליהוה והעליתיהו עלה  {פ} </verse>
        <verse osisID='Judg.11.32'> לב  ויעבר יפתח אל בני עמון להלחם בם ויתנם יהוה בידו </verse>
        <verse osisID='Judg.11.33'> לג  ויכם מערוער ועד באך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל  {פ} </verse>
        <verse osisID='Judg.11.34'> לד  ויבא יפתח המצפה אל ביתו והנה בתו יצאת לקראתו בתפים ובמחלות  ורק היא יחידה אין לו ממנו בן או בת </verse>
        <verse osisID='Judg.11.35'> לה  ויהי כראותו אותה ויקרע את בגדיו ויאמר אהה בתי הכרע הכרעתני ואת היית בעכרי ואנכי פציתי פי אל יהוה ולא אוכל לשוב </verse>
        <verse osisID='Judg.11.36'> לו  ותאמר אליו אבי פציתה את פיך אל יהוה--עשה לי כאשר יצא מפיך  אחרי אשר עשה לך יהוה נקמות מאיביך--מבני עמון </verse>
        <verse osisID='Judg.11.37'> לז  ותאמר אל אביה יעשה לי הדבר הזה  הרפה ממני שנים חדשים ואלכה וירדתי על ההרים ואבכה על בתולי אנכי ורעיתי (ורעותי) </verse>
        <verse osisID='Judg.11.38'> לח  ויאמר לכי וישלח אותה שני חדשים ותלך היא ורעותיה ותבך על בתוליה על ההרים </verse>
        <verse osisID='Judg.11.39'> לט  ויהי מקץ שנים חדשים ותשב אל אביה ויעש לה את נדרו אשר נדר והיא לא ידעה איש ותהי חק בישראל </verse>
        <verse osisID='Judg.11.40'> מ  מימים ימימה תלכנה בנות ישראל לתנות לבת יפתח הגלעדי--ארבעת ימים בשנה  {פ} </verse>
      </chapter>
      <chapter osisID='Judg.12'>
        <verse osisID='Judg.12.1'> א  ויצעק איש אפרים ויעבר צפונה ויאמרו ליפתח מדוע עברת להלחם בבני עמון ולנו לא קראת ללכת עמך--ביתך נשרף עליך באש </verse>
        <verse osisID='Judg.12.2'> ב  ויאמר יפתח אליהם איש ריב הייתי אני ועמי ובני עמון מאד ואזעק אתכם ולא הושעתם אותי מידם </verse>
        <verse osisID='Judg.12.3'> ג  ואראה כי אינך מושיע ואשימה נפשי בכפי ואעברה אל בני עמון ויתנם יהוה בידי ולמה עליתם אלי היום הזה--להלחם בי </verse>
        <verse osisID='Judg.12.4'> ד  ויקבץ יפתח את כל אנשי גלעד וילחם את אפרים ויכו אנשי גלעד את אפרים כי אמרו פליטי אפרים אתם--גלעד בתוך אפרים בתוך מנשה </verse>
        <verse osisID='Judg.12.5'> ה  וילכד גלעד את מעברות הירדן לאפרים והיה כי יאמרו פליטי אפרים אעברה ויאמרו לו אנשי גלעד האפרתי אתה ויאמר לא </verse>
        <verse osisID='Judg.12.6'> ו  ויאמרו לו אמר נא שבלת ויאמר סבלת ולא יכין לדבר כן ויאחזו אותו וישחטוהו אל מעברות הירדן ויפל בעת ההיא מאפרים ארבעים ושנים אלף </verse>
        <verse osisID='Judg.12.7'> ז  וישפט יפתח את ישראל שש שנים וימת יפתח הגלעדי ויקבר בערי גלעד  {פ} </verse>
        <verse osisID='Judg.12.8'> ח  וישפט אחריו את ישראל אבצן מבית לחם </verse>
        <verse osisID='Judg.12.9'> ט  ויהי לו שלשים בנים ושלשים בנות שלח החוצה ושלשים בנות הביא לבניו מן החוץ וישפט את ישראל שבע שנים </verse>
        <verse osisID='Judg.12.10'> י  וימת אבצן ויקבר בבית לחם  {פ} </verse>
        <verse osisID='Judg.12.11'> יא  וישפט אחריו את ישראל אילון הזבולני וישפט את ישראל עשר שנים </verse>
        <verse osisID='Judg.12.12'> יב  וימת אילון הזבולני ויקבר באילון בארץ זבולן  {פ} </verse>
        <verse osisID='Judg.12.13'> יג  וישפט אחריו את ישראל עבדון בן הלל הפרעתוני </verse>
        <verse osisID='Judg.12.14'> יד  ויהי לו ארבעים בנים ושלשים בני בנים רכבים על שבעים עירם וישפט את ישראל שמנה שנים </verse>
        <verse osisID='Judg.12.15'> טו  וימת עבדון בן הלל הפרעתוני ויקבר בפרעתון בארץ אפרים בהר העמלקי  {פ} </verse>
      </chapter>
      <chapter osisID='Judg.13'>
        <verse osisID='Judg.13.1'> א  ויסיפו בני ישראל לעשות הרע בעיני יהוה ויתנם יהוה ביד פלשתים ארבעים שנה  {פ} </verse>
        <verse osisID='Judg.13.2'> ב  ויהי איש אחד מצרעה ממשפחת הדני ושמו מנוח ואשתו עקרה ולא ילדה </verse>
        <verse osisID='Judg.13.3'> ג  וירא מלאך יהוה אל האשה ויאמר אליה הנה נא את עקרה ולא ילדת והרית וילדת בן </verse>
        <verse osisID='Judg.13.4'> ד  ועתה השמרי נא ואל תשתי יין ושכר ואל תאכלי כל טמא </verse>
        <verse osisID='Judg.13.5'> ה  כי הנך הרה וילדת בן ומורה לא יעלה על ראשו--כי נזיר אלהים יהיה הנער מן הבטן והוא יחל להושיע את ישראל--מיד פלשתים </verse>
        <verse osisID='Judg.13.6'> ו  ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי מזה הוא ואת שמו לא הגיד לי </verse>
        <verse osisID='Judg.13.7'> ז  ויאמר לי הנך הרה וילדת בן ועתה אל תשתי יין ושכר ואל תאכלי כל טמאה--כי נזיר אלהים יהיה הנער מן הבטן עד יום מותו  {פ} </verse>
        <verse osisID='Judg.13.8'> ח  ויעתר מנוח אל יהוה ויאמר  בי אדוני--איש האלהים אשר שלחת יבוא נא עוד אלינו ויורנו מה נעשה לנער היולד </verse>
        <verse osisID='Judg.13.9'> ט  וישמע האלהים בקול מנוח ויבא מלאך האלהים עוד אל האשה והיא יושבת בשדה ומנוח אישה אין עמה </verse>
        <verse osisID='Judg.13.10'> י  ותמהר האשה ותרץ ותגד לאישה ותאמר אליו--הנה נראה אלי האיש אשר בא ביום אלי </verse>
        <verse osisID='Judg.13.11'> יא  ויקם וילך מנוח אחרי אשתו ויבא אל האיש ויאמר לו האתה האיש אשר דברת אל האשה ויאמר אני </verse>
        <verse osisID='Judg.13.12'> יב  ויאמר מנוח עתה יבא דבריך  מה יהיה משפט הנער ומעשהו </verse>
        <verse osisID='Judg.13.13'> יג  ויאמר מלאך יהוה אל מנוח  מכל אשר אמרתי אל האשה תשמר </verse>
        <verse osisID='Judg.13.14'> יד  מכל אשר יצא מגפן היין לא תאכל ויין ושכר אל תשת וכל טמאה אל תאכל  כל אשר צויתיה תשמר  {ס} </verse>
        <verse osisID='Judg.13.15'> טו  ויאמר מנוח אל מלאך יהוה  נעצרה נא אותך ונעשה לפניך גדי עזים </verse>
        <verse osisID='Judg.13.16'> טז  ויאמר מלאך יהוה אל מנוח אם תעצרני לא אכל בלחמך ואם תעשה עלה ליהוה תעלנה  כי לא ידע מנוח כי מלאך יהוה הוא </verse>
        <verse osisID='Judg.13.17'> יז  ויאמר מנוח אל מלאך יהוה מי שמך  כי יבא דבריך (דברך) וכבדנוך </verse>
        <verse osisID='Judg.13.18'> יח  ויאמר לו מלאך יהוה למה זה תשאל לשמי--והוא פלאי  {פ} </verse>
        <verse osisID='Judg.13.19'> יט  ויקח מנוח את גדי העזים ואת המנחה ויעל על הצור ליהוה ומפלא לעשות ומנוח ואשתו ראים </verse>
        <verse osisID='Judg.13.20'> כ  ויהי בעלות הלהב מעל המזבח השמימה ויעל מלאך יהוה בלהב המזבח ומנוח ואשתו ראים ויפלו על פניהם ארצה </verse>
        <verse osisID='Judg.13.21'> כא  ולא יסף עוד מלאך יהוה להראה אל מנוח ואל אשתו אז ידע מנוח כי מלאך יהוה הוא </verse>
        <verse osisID='Judg.13.22'> כב  ויאמר מנוח אל אשתו מות נמות  כי אלהים ראינו </verse>
        <verse osisID='Judg.13.23'> כג  ותאמר לו אשתו לו חפץ יהוה להמיתנו לא לקח מידנו עלה ומנחה ולא הראנו את כל אלה וכעת לא השמיענו כזאת </verse>
        <verse osisID='Judg.13.24'> כד  ותלד האשה בן ותקרא את שמו שמשון ויגדל הנער ויברכהו יהוה </verse>
        <verse osisID='Judg.13.25'> כה  ותחל רוח יהוה לפעמו במחנה דן בין צרעה ובין אשתאל  {פ} </verse>
      </chapter>
      <chapter osisID='Judg.14'>
        <verse osisID='Judg.14.1'> א  וירד שמשון תמנתה וירא אשה בתמנתה מבנות פלשתים </verse>
        <verse osisID='Judg.14.2'> ב  ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו אותה לי לאשה </verse>
        <verse osisID='Judg.14.3'> ג  ויאמר לו אביו ואמו האין בבנות אחיך ובכל עמי אשה--כי אתה הולך לקחת אשה מפלשתים הערלים ויאמר שמשון אל אביו אותה קח לי כי היא ישרה בעיני </verse>
        <verse osisID='Judg.14.4'> ד  ואביו ואמו לא ידעו כי מיהוה היא--כי תאנה הוא מבקש מפלשתים ובעת ההיא פלשתים משלים בישראל </verse>
        <verse osisID='Judg.14.5'> ה  וירד שמשון ואביו ואמו תמנתה ויבאו עד כרמי תמנתה והנה כפיר אריות שאג לקראתו </verse>
        <verse osisID='Judg.14.6'> ו  ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה </verse>
        <verse osisID='Judg.14.7'> ז  וירד וידבר לאשה ותישר בעיני שמשון </verse>
        <verse osisID='Judg.14.8'> ח  וישב מימים לקחתה ויסר לראות את מפלת האריה והנה עדת דבורים בגוית האריה ודבש </verse>
        <verse osisID='Judg.14.9'> ט  וירדהו אל כפיו וילך הלוך ואכל וילך אל אביו ואל אמו ויתן להם ויאכלו ולא הגיד להם כי מגוית האריה רדה הדבש </verse>
        <verse osisID='Judg.14.10'> י  וירד אביהו אל האשה ויעש שם שמשון משתה כי כן יעשו הבחורים </verse>
        <verse osisID='Judg.14.11'> יא  ויהי כראותם אותו ויקחו שלשים מרעים ויהיו אתו </verse>
        <verse osisID='Judg.14.12'> יב  ויאמר להם שמשון אחודה נא לכם חידה  אם הגד תגידו אותה לי שבעת ימי המשתה ומצאתם--ונתתי לכם שלשים סדינים ושלשים חלפת בגדים </verse>
        <verse osisID='Judg.14.13'> יג  ואם לא תוכלו להגיד לי--ונתתם אתם לי שלשים סדינים ושלשים חליפות בגדים ויאמרו לו--חודה חידתך ונשמענה </verse>
        <verse osisID='Judg.14.14'> יד  ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים </verse>
        <verse osisID='Judg.14.15'> טו  ויהי ביום השביעי ויאמרו לאשת שמשון פתי את אישך ויגד לנו את החידה--פן נשרף אותך ואת בית אביך באש הלירשנו קראתם לנו הלא </verse>
        <verse osisID='Judg.14.16'> טז  ותבך אשת שמשון עליו ותאמר רק שנאתני ולא אהבתני--החידה חדת לבני עמי ולי לא הגדתה ויאמר לה הנה לאבי ולאמי לא הגדתי--ולך אגיד </verse>
        <verse osisID='Judg.14.17'> יז  ותבך עליו שבעת הימים אשר היה להם המשתה ויהי ביום השביעי ויגד לה כי הציקתהו ותגד החידה לבני עמה </verse>
        <verse osisID='Judg.14.18'> יח  ויאמרו לו אנשי העיר ביום השביעי בטרם יבא החרסה מה מתוק מדבש ומה עז מארי ויאמר להם--לולא חרשתם בעגלתי לא מצאתם חידתי </verse>
        <verse osisID='Judg.14.19'> יט  ותצלח עליו רוח יהוה וירד אשקלון ויך מהם שלשים איש ויקח את חליצותם ויתן החליפות למגידי החידה ויחר אפו ויעל בית אביהו </verse>
        <verse osisID='Judg.14.20'> כ  ותהי אשת שמשון למרעהו אשר רעה לו  {פ} </verse>
      </chapter>
      <chapter osisID='Judg.15'>
        <verse osisID='Judg.15.1'> א  ויהי מימים בימי קציר חטים ויפקד שמשון את אשתו בגדי עזים ויאמר אבאה אל אשתי החדרה ולא נתנו אביה לבוא </verse>
        <verse osisID='Judg.15.2'> ב  ויאמר אביה אמר אמרתי כי שנא שנאתה ואתננה למרעך הלא אחותה הקטנה טובה ממנה תהי נא לך תחתיה </verse>
        <verse osisID='Judg.15.3'> ג  ויאמר להם שמשון נקיתי הפעם מפלשתים  כי עשה אני עמם רעה </verse>
        <verse osisID='Judg.15.4'> ד  וילך שמשון וילכד שלש מאות שועלים ויקח לפדים ויפן זנב אל זנב וישם לפיד אחד בין שני הזנבות בתוך </verse>
        <verse osisID='Judg.15.5'> ה  ויבער אש בלפידים וישלח בקמות פלשתים ויבער מגדיש ועד קמה ועד כרם זית </verse>
        <verse osisID='Judg.15.6'> ו  ויאמרו פלשתים מי עשה זאת ויאמרו שמשון חתן התמני כי לקח את אשתו ויתנה למרעהו ויעלו פלשתים וישרפו אותה ואת אביה באש </verse>
        <verse osisID='Judg.15.7'> ז  ויאמר להם שמשון אם תעשון כזאת  כי אם נקמתי בכם ואחר אחדל </verse>
        <verse osisID='Judg.15.8'> ח  ויך אותם שוק על ירך מכה גדולה וירד וישב בסעיף סלע עיטם  {פ} </verse>
        <verse osisID='Judg.15.9'> ט  ויעלו פלשתים ויחנו ביהודה וינטשו בלחי </verse>
        <verse osisID='Judg.15.10'> י  ויאמרו איש יהודה למה עליתם עלינו ויאמרו לאסור את שמשון עלינו לעשות לו כאשר עשה לנו </verse>
        <verse osisID='Judg.15.11'> יא  וירדו שלשת אלפים איש מיהודה אל סעיף סלע עיטם ויאמרו לשמשון הלא ידעת כי משלים בנו פלשתים ומה זאת עשית לנו ויאמר להם--כאשר עשו לי כן עשיתי להם </verse>
        <verse osisID='Judg.15.12'> יב  ויאמרו לו לאסרך ירדנו לתתך ביד פלשתים ויאמר להם שמשון השבעו לי פן תפגעון בי אתם </verse>
        <verse osisID='Judg.15.13'> יג  ויאמרו לו לאמר לא כי אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן הסלע </verse>
        <verse osisID='Judg.15.14'> יד  הוא בא עד לחי ופלשתים הריעו לקראתו ותצלח עליו רוח יהוה ותהיינה העבתים אשר על זרועותיו כפשתים אשר בערו באש וימסו אסוריו מעל ידיו </verse>
        <verse osisID='Judg.15.15'> טו  וימצא לחי חמור טריה וישלח ידו ויקחה ויך בה אלף איש </verse>
        <verse osisID='Judg.15.16'> טז  ויאמר שמשון--בלחי החמור חמור חמרתים בלחי החמור הכיתי אלף איש </verse>
        <verse osisID='Judg.15.17'> יז  ויהי ככלתו לדבר וישלך הלחי מידו ויקרא למקום ההוא רמת לחי </verse>
        <verse osisID='Judg.15.18'> יח  ויצמא מאד ויקרא אל יהוה ויאמר אתה נתת ביד עבדך את התשועה הגדלה הזאת ועתה אמות בצמא ונפלתי ביד הערלים </verse>
        <verse osisID='Judg.15.19'> יט  ויבקע אלהים את המכתש אשר בלחי ויצאו ממנו מים וישת ותשב רוחו ויחי על כן קרא שמה עין הקורא אשר בלחי עד היום הזה </verse>
        <verse osisID='Judg.15.20'> כ  וישפט את ישראל בימי פלשתים עשרים שנה  {פ} </verse>
      </chapter>
      <chapter osisID='Judg.16'>
        <verse osisID='Judg.16.1'> א  וילך שמשון עזתה וירא שם אשה זונה ויבא אליה </verse>
        <verse osisID='Judg.16.2'> ב  לעזתים לאמר בא שמשון הנה ויסבו ויארבו לו כל הלילה בשער העיר ויתחרשו כל הלילה לאמר עד אור הבקר והרגנהו </verse>
        <verse osisID='Judg.16.3'> ג  וישכב שמשון עד חצי הלילה ויקם בחצי הלילה ויאחז בדלתות שער העיר ובשתי המזזות ויסעם עם הבריח וישם על כתפיו ויעלם אל ראש ההר אשר על פני חברון  {פ} </verse>
        <verse osisID='Judg.16.4'> ד  ויהי אחרי כן ויאהב אשה בנחל שרק ושמה דלילה </verse>
        <verse osisID='Judg.16.5'> ה  ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנוהו לענותו ואנחנו נתן לך איש אלף ומאה כסף </verse>
        <verse osisID='Judg.16.6'> ו  ותאמר דלילה אל שמשון הגידה נא לי במה כחך גדול ובמה תאסר לענותך </verse>
        <verse osisID='Judg.16.7'> ז  ויאמר אליה שמשון אם יאסרני בשבעה יתרים לחים אשר לא חרבו--וחליתי והייתי כאחד האדם </verse>
        <verse osisID='Judg.16.8'> ח  ויעלו לה סרני פלשתים שבעה יתרים לחים--אשר לא חרבו ותאסרהו בהם </verse>
        <verse osisID='Judg.16.9'> ט  והארב ישב לה בחדר ותאמר אליו פלשתים עליך שמשון וינתק את היתרים כאשר ינתק פתיל הנערת בהריחו אש ולא נודע כחו </verse>
        <verse osisID='Judg.16.10'> י  ותאמר דלילה אל שמשון הנה התלת בי ותדבר אלי כזבים עתה הגידה נא לי במה תאסר </verse>
        <verse osisID='Judg.16.11'> יא  ויאמר אליה--אם אסור יאסרוני בעבתים חדשים אשר לא נעשה בהם מלאכה  וחליתי והייתי כאחד האדם </verse>
        <verse osisID='Judg.16.12'> יב  ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט </verse>
        <verse osisID='Judg.16.13'> יג  ותאמר דלילה אל שמשון עד הנה התלת בי ותדבר אלי כזבים--הגידה לי במה תאסר ויאמר אליה--אם תארגי את שבע מחלפות ראשי עם המסכת </verse>
        <verse osisID='Judg.16.14'> יד  ותתקע ביתד ותאמר אליו פלשתים עליך שמשון וייקץ משנתו ויסע את היתד הארג ואת המסכת </verse>
        <verse osisID='Judg.16.15'> טו  ותאמר אליו איך תאמר אהבתיך ולבך אין אתי  זה שלש פעמים התלת בי ולא הגדת לי במה כחך גדול </verse>
        <verse osisID='Judg.16.16'> טז  ויהי כי הציקה לו בדבריה כל הימים--ותאלצהו ותקצר נפשו למות </verse>
        <verse osisID='Judg.16.17'> יז  ויגד לה את כל לבו ויאמר לה מורה לא עלה על ראשי--כי נזיר אלהים אני מבטן אמי אם גלחתי וסר ממני כחי וחליתי והייתי ככל האדם </verse>
        <verse osisID='Judg.16.18'> יח  ותרא דלילה כי הגיד לה את כל לבו ותשלח ותקרא לסרני פלשתים לאמר עלו הפעם כי הגיד לה (לי) את כל לבו ועלו אליה סרני פלשתים ויעלו הכסף בידם </verse>
        <verse osisID='Judg.16.19'> יט  ותישנהו על ברכיה ותקרא לאיש ותגלח את שבע מחלפות ראשו ותחל לענותו ויסר כחו מעליו </verse>
        <verse osisID='Judg.16.20'> כ  ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו </verse>
        <verse osisID='Judg.16.21'> כא  ויאחזוהו פלשתים וינקרו את עיניו ויורידו אותו עזתה ויאסרוהו בנחשתים ויהי טוחן בבית האסירים (האסורים) </verse>
        <verse osisID='Judg.16.22'> כב  ויחל שער ראשו לצמח כאשר גלח  {פ} </verse>
        <verse osisID='Judg.16.23'> כג  וסרני פלשתים נאספו לזבח זבח גדול לדגון אלהיהם--ולשמחה ויאמרו--נתן אלהינו בידנו את שמשון אויבנו </verse>
        <verse osisID='Judg.16.24'> כד  ויראו אתו העם ויהללו את אלהיהם  כי אמרו נתן אלהינו בידנו את אויבנו ואת מחריב ארצנו ואשר הרבה את חללינו </verse>
        <verse osisID='Judg.16.25'> כה  ויהי כי טוב (כטוב) לבם ויאמרו קראו לשמשון וישחק לנו ויקראו לשמשון מבית האסירים (האסורים) ויצחק לפניהם ויעמידו אותו בין העמודים </verse>
        <verse osisID='Judg.16.26'> כו  ויאמר שמשון אל הנער המחזיק בידו הניחה אותי והימשני (והמישני) את העמדים אשר הבית נכון עליהם ואשען עליהם </verse>
        <verse osisID='Judg.16.27'> כז  והבית מלא האנשים והנשים ושמה כל סרני פלשתים ועל הגג כשלשת אלפים איש ואשה הראים בשחוק שמשון </verse>
        <verse osisID='Judg.16.28'> כח  ויקרא שמשון אל יהוה ויאמר  אדני יהוה זכרני נא וחזקני נא אך הפעם הזה האלהים ואנקמה נקם אחת משתי עיני מפלשתים </verse>
        <verse osisID='Judg.16.29'> כט  וילפת שמשון את שני עמודי התוך אשר הבית נכון עליהם ויסמך עליהם--אחד בימינו ואחד בשמאלו </verse>
        <verse osisID='Judg.16.30'> ל  ויאמר שמשון תמות נפשי עם פלשתים ויט בכח ויפל הבית על הסרנים ועל כל העם אשר בו ויהיו המתים אשר המית במותו רבים מאשר המית בחייו </verse>
        <verse osisID='Judg.16.31'> לא  וירדו אחיו וכל בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את ישראל עשרים שנה  {פ} </verse>
      </chapter>
      <chapter osisID='Judg.17'>
        <verse osisID='Judg.17.1'> א  ויהי איש מהר אפרים ושמו מיכיהו </verse>
        <verse osisID='Judg.17.2'> ב  ויאמר לאמו אלף ומאה הכסף אשר לקח לך ואתי (ואת) אלית וגם אמרת באזני הנה הכסף אתי אני לקחתיו ותאמר אמו ברוך בני ליהוה </verse>
        <verse osisID='Judg.17.3'> ג  וישב את אלף ומאה הכסף לאמו ותאמר אמו הקדש הקדשתי את הכסף ליהוה מידי לבני לעשות פסל ומסכה ועתה אשיבנו לך </verse>
        <verse osisID='Judg.17.4'> ד  וישב את הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו </verse>
        <verse osisID='Judg.17.5'> ה  והאיש מיכה לו בית אלהים ויעש אפוד ותרפים וימלא את יד אחד מבניו ויהי לו לכהן </verse>
        <verse osisID='Judg.17.6'> ו  בימים ההם אין מלך בישראל  איש הישר בעיניו יעשה  {פ} </verse>
        <verse osisID='Judg.17.7'> ז  ויהי נער מבית לחם יהודה ממשפחת יהודה והוא לוי והוא גר שם </verse>
        <verse osisID='Judg.17.8'> ח  וילך האיש מהעיר מבית לחם יהודה לגור באשר ימצא ויבא הר אפרים עד בית מיכה לעשות דרכו </verse>
        <verse osisID='Judg.17.9'> ט  ויאמר לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא </verse>
        <verse osisID='Judg.17.10'> י  ויאמר לו מיכה שבה עמדי והיה לי לאב ולכהן ואנכי אתן לך עשרת כסף לימים וערך בגדים ומחיתך וילך הלוי </verse>
        <verse osisID='Judg.17.11'> יא  ויואל הלוי לשבת את האיש ויהי הנער לו כאחד מבניו </verse>
        <verse osisID='Judg.17.12'> יב  וימלא מיכה את יד הלוי ויהי לו הנער לכהן ויהי בבית מיכה </verse>
        <verse osisID='Judg.17.13'> יג  ויאמר מיכה--עתה ידעתי כי ייטיב יהוה לי  כי היה לי הלוי לכהן  {פ} </verse>
      </chapter>
      <chapter osisID='Judg.18'>
        <verse osisID='Judg.18.1'> א  בימים ההם אין מלך בישראל ובימים ההם שבט הדני מבקש לו נחלה לשבת--כי לא נפלה לו עד היום ההוא בתוך שבטי ישראל בנחלה  {פ} </verse>
        <verse osisID='Judg.18.2'> ב  וישלחו בני דן ממשפחתם חמשה אנשים מקצותם אנשים בני חיל מצרעה ומאשתאל לרגל את הארץ ולחקרה ויאמרו אלהם לכו חקרו את הארץ ויבאו הר אפרים עד בית מיכה וילינו שם </verse>
        <verse osisID='Judg.18.3'> ג  המה עם בית מיכה והמה הכירו את קול הנער הלוי ויסורו שם ויאמרו לו מי הביאך הלם ומה אתה עשה בזה ומה לך פה </verse>
        <verse osisID='Judg.18.4'> ד  ויאמר אלהם--כזה וכזה עשה לי מיכה וישכרני ואהי לו לכהן </verse>
        <verse osisID='Judg.18.5'> ה  ויאמרו לו שאל נא באלהים ונדעה--התצלח דרכנו אשר אנחנו הלכים עליה </verse>
        <verse osisID='Judg.18.6'> ו  ויאמר להם הכהן לכו לשלום נכח יהוה דרככם אשר תלכו בה  {פ} </verse>
        <verse osisID='Judg.18.7'> ז  וילכו חמשת האנשים ויבאו לישה ויראו את העם אשר בקרבה יושבת לבטח כמשפט צדנים שקט ובטח ואין מכלים דבר בארץ יורש עצר ורחוקים המה מצידנים ודבר אין להם עם אדם </verse>
        <verse osisID='Judg.18.8'> ח  ויבאו אל אחיהם צרעה ואשתאל ויאמרו להם אחיהם מה אתם </verse>
        <verse osisID='Judg.18.9'> ט  ויאמרו קומה ונעלה עליהם כי ראינו את הארץ והנה טובה מאד ואתם מחשים--אל תעצלו ללכת לבא לרשת את הארץ </verse>
        <verse osisID='Judg.18.10'> י  כבאכם תבאו אל עם בטח והארץ רחבת ידים--כי נתנה אלהים בידכם  מקום אשר אין שם מחסור כל דבר אשר בארץ </verse>
        <verse osisID='Judg.18.11'> יא  ויסעו משם ממשפחת הדני מצרעה ומאשתאל שש מאות איש חגור כלי מלחמה </verse>
        <verse osisID='Judg.18.12'> יב  ויעלו ויחנו בקרית יערים--ביהודה על כן קראו למקום ההוא מחנה דן עד היום הזה--הנה אחרי קרית יערים </verse>
        <verse osisID='Judg.18.13'> יג  ויעברו משם הר אפרים ויבאו עד בית מיכה </verse>
        <verse osisID='Judg.18.14'> יד  ויענו חמשת האנשים ההלכים לרגל את הארץ ליש ויאמרו אל אחיהם הידעתם כי יש בבתים האלה אפוד ותרפים ופסל ומסכה ועתה דעו מה תעשו </verse>
        <verse osisID='Judg.18.15'> טו  ויסורו שמה ויבאו אל בית הנער הלוי בית מיכה וישאלו לו לשלום </verse>
        <verse osisID='Judg.18.16'> טז  ושש מאות איש חגורים כלי מלחמתם נצבים פתח השער--אשר מבני דן </verse>
        <verse osisID='Judg.18.17'> יז  ויעלו חמשת האנשים ההלכים לרגל את הארץ--באו שמה לקחו את הפסל ואת האפוד ואת התרפים ואת המסכה והכהן נצב פתח השער ושש מאות האיש החגור כלי המלחמה </verse>
        <verse osisID='Judg.18.18'> יח  ואלה באו בית מיכה ויקחו את פסל האפוד ואת התרפים ואת המסכה ויאמר אליהם הכהן מה אתם עשים </verse>
        <verse osisID='Judg.18.19'> יט  ויאמרו לו החרש שים ידך על פיך ולך עמנו והיה לנו לאב ולכהן  הטוב היותך כהן לבית איש אחד או היותך כהן לשבט ולמשפחה בישראל </verse>
        <verse osisID='Judg.18.20'> כ  וייטב לב הכהן ויקח את האפוד ואת התרפים ואת הפסל ויבא בקרב העם </verse>
        <verse osisID='Judg.18.21'> כא  ויפנו וילכו וישימו את הטף ואת המקנה ואת הכבודה--לפניהם </verse>
        <verse osisID='Judg.18.22'> כב  המה הרחיקו מבית מיכה והאנשים אשר בבתים אשר עם בית מיכה נזעקו וידביקו את בני דן </verse>
        <verse osisID='Judg.18.23'> כג  ויקראו אל בני דן ויסבו פניהם ויאמרו למיכה מה לך כי נזעקת </verse>
        <verse osisID='Judg.18.24'> כד  ויאמר את אלהי אשר עשיתי לקחתם ואת הכהן ותלכו--ומה לי עוד ומה זה תאמרו אלי מה לך </verse>
        <verse osisID='Judg.18.25'> כה  ויאמרו אליו בני דן אל תשמע קולך עמנו--פן יפגעו בכם אנשים מרי נפש ואספתה נפשך ונפש ביתך </verse>
        <verse osisID='Judg.18.26'> כו  וילכו בני דן לדרכם וירא מיכה כי חזקים המה ממנו ויפן וישב אל ביתו </verse>
        <verse osisID='Judg.18.27'> כז  והמה לקחו את אשר עשה מיכה ואת הכהן אשר היה לו ויבאו על ליש על עם שקט ובטח ויכו אותם לפי חרב ואת העיר שרפו באש </verse>
        <verse osisID='Judg.18.28'> כח  ואין מציל כי רחוקה היא מצידון ודבר אין להם עם אדם והיא בעמק אשר לבית רחוב ויבנו את העיר וישבו בה </verse>
        <verse osisID='Judg.18.29'> כט  ויקראו שם העיר דן בשם דן אביהם אשר יולד לישראל ואולם ליש שם העיר לראשנה </verse>
        <verse osisID='Judg.18.30'> ל  ויקימו להם בני דן את הפסל ויהונתן בן גרשם בן מ sup נ /sup שה הוא ובניו היו כהנים לשבט הדני עד יום גלות הארץ </verse>
        <verse osisID='Judg.18.31'> לא  וישימו להם את פסל מיכה אשר עשה כל ימי היות בית האלהים בשלה  {פ} </verse>
      </chapter>
      <chapter osisID='Judg.19'>
        <verse osisID='Judg.19.1'> א  ויהי בימים ההם ומלך אין בישראל ויהי איש לוי גר בירכתי הר אפרים ויקח לו אשה פילגש מבית לחם יהודה </verse>
        <verse osisID='Judg.19.2'> ב  ותזנה עליו פילגשו ותלך מאתו אל בית אביה אל בית לחם יהודה ותהי שם ימים ארבעה חדשים </verse>
        <verse osisID='Judg.19.3'> ג  ויקם אישה וילך אחריה לדבר על לבה להשיבו (להשיבה) ונערו עמו וצמד חמרים ותביאהו בית אביה ויראהו אבי הנערה וישמח לקראתו </verse>
        <verse osisID='Judg.19.4'> ד  ויחזק בו חתנו אבי הנערה וישב אתו שלשת ימים ויאכלו וישתו וילינו שם </verse>
        <verse osisID='Judg.19.5'> ה  ויהי ביום הרביעי וישכימו בבקר ויקם ללכת ויאמר אבי הנערה אל חתנו סעד לבך פת לחם--ואחר תלכו </verse>
        <verse osisID='Judg.19.6'> ו  וישבו ויאכלו שניהם יחדו--וישתו ויאמר אבי הנערה אל האיש הואל נא ולין וייטב לבך </verse>
        <verse osisID='Judg.19.7'> ז  ויקם האיש ללכת ויפצר בו חתנו וישב וילן שם </verse>
        <verse osisID='Judg.19.8'> ח  וישכם בבקר ביום החמישי ללכת ויאמר אבי הנערה סעד נא לבבך והתמהמהו עד נטות היום ויאכלו שניהם </verse>
        <verse osisID='Judg.19.9'> ט  ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערוב לינו נא הנה חנות היום לין פה וייטב לבבך והשכמתם מחר לדרככם והלכת לאהלך </verse>
        <verse osisID='Judg.19.10'> י  ולא אבה האיש ללון ויקם וילך ויבא עד נכח יבוס היא ירושלם ועמו צמד חמורים חבושים ופילגשו עמו </verse>
        <verse osisID='Judg.19.11'> יא  הם עם יבוס והיום רד מאד ויאמר הנער אל אדניו לכה נא ונסורה אל עיר היבוסי הזאת--ונלין בה </verse>
        <verse osisID='Judg.19.12'> יב  ויאמר אליו אדניו לא נסור אל עיר נכרי אשר לא מבני ישראל הנה ועברנו עד גבעה </verse>
        <verse osisID='Judg.19.13'> יג  ויאמר לנערו לך ונקרבה באחד המקמות ולנו בגבעה או ברמה </verse>
        <verse osisID='Judg.19.14'> יד  ויעברו וילכו ותבא להם השמש אצל הגבעה אשר לבנימן </verse>
        <verse osisID='Judg.19.15'> טו  ויסרו שם לבוא ללון בגבעה ויבא וישב ברחוב העיר ואין איש מאסף אותם הביתה ללון </verse>
        <verse osisID='Judg.19.16'> טז  והנה איש זקן בא מן מעשהו מן השדה בערב והאיש מהר אפרים והוא גר בגבעה ואנשי המקום בני ימיני </verse>
        <verse osisID='Judg.19.17'> יז  וישא עיניו וירא את האיש הארח--ברחב העיר ויאמר האיש הזקן אנה תלך ומאין תבוא </verse>
        <verse osisID='Judg.19.18'> יח  ויאמר אליו עברים אנחנו מבית לחם יהודה עד ירכתי הר אפרים--משם אנכי ואלך עד בית לחם יהודה ואת בית יהוה אני הלך ואין איש מאסף אותי הביתה </verse>
        <verse osisID='Judg.19.19'> יט  וגם תבן גם מספוא יש לחמורינו וגם לחם ויין יש לי ולאמתך ולנער עם עבדיך  אין מחסור כל דבר </verse>
        <verse osisID='Judg.19.20'> כ  ויאמר האיש הזקן שלום לך רק כל מחסורך עלי רק ברחוב אל תלן </verse>
        <verse osisID='Judg.19.21'> כא  ויביאהו לביתו ויבול (ויבל) לחמורים וירחצו רגליהם ויאכלו וישתו </verse>
        <verse osisID='Judg.19.22'> כב  המה מיטיבים את לבם והנה אנשי העיר אנשי בני בליעל נסבו את הבית מתדפקים על הדלת ויאמרו אל האיש בעל הבית הזקן לאמר הוצא את האיש אשר בא אל ביתך ונדענו </verse>
        <verse osisID='Judg.19.23'> כג  ויצא אליהם האיש בעל הבית ויאמר אלהם אל אחי אל תרעו נא אחרי אשר בא האיש הזה אל ביתי--אל תעשו את הנבלה הזאת </verse>
        <verse osisID='Judg.19.24'> כד  הנה בתי הבתולה ופילגשהו אוציאה נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת </verse>
        <verse osisID='Judg.19.25'> כה  ולא אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו בה כל הלילה עד הבקר וישלחוה בעלות (כעלות) השחר </verse>
        <verse osisID='Judg.19.26'> כו  ותבא האשה לפנות הבקר ותפל פתח בית האיש אשר אדוניה שם--עד האור </verse>
        <verse osisID='Judg.19.27'> כז  ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על הסף </verse>
        <verse osisID='Judg.19.28'> כח  ויאמר אליה קומי ונלכה ואין ענה ויקחה על החמור ויקם האיש וילך למקמו </verse>
        <verse osisID='Judg.19.29'> כט  ויבא אל ביתו ויקח את המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל </verse>
        <verse osisID='Judg.19.30'> ל  והיה כל הראה ואמר לא נהיתה ולא נראתה כזאת למיום עלות בני ישראל מארץ מצרים עד היום הזה שימו לכם עליה עצו ודברו  {פ} </verse>
      </chapter>
      <chapter osisID='Judg.20'>
        <verse osisID='Judg.20.1'> א  ויצאו כל בני ישראל ותקהל העדה כאיש אחד למדן ועד באר שבע וארץ הגלעד--אל יהוה המצפה </verse>
        <verse osisID='Judg.20.2'> ב  ויתיצבו פנות כל העם כל שבטי ישראל--בקהל עם האלהים ארבע מאות אלף איש רגלי שלף חרב  {פ} </verse>
        <verse osisID='Judg.20.3'> ג  וישמעו בני בנימן כי עלו בני ישראל המצפה ויאמרו בני ישראל דברו איכה נהיתה הרעה הזאת </verse>
        <verse osisID='Judg.20.4'> ד  ויען האיש הלוי איש האשה הנרצחה--ויאמר  הגבעתה אשר לבנימן באתי אני ופילגשי ללון </verse>
        <verse osisID='Judg.20.5'> ה  ויקמו עלי בעלי הגבעה ויסבו עלי את הבית לילה אותי דמו להרג ואת פילגשי ענו ותמת </verse>
        <verse osisID='Judg.20.6'> ו  ואחז בפילגשי ואנתחה ואשלחה בכל שדה נחלת ישראל  כי עשו זמה ונבלה בישראל </verse>
        <verse osisID='Judg.20.7'> ז  הנה כלכם בני ישראל--הבו לכם דבר ועצה הלם </verse>
        <verse osisID='Judg.20.8'> ח  ויקם כל העם כאיש אחד לאמר  לא נלך איש לאהלו ולא נסור איש לביתו </verse>
        <verse osisID='Judg.20.9'> ט  ועתה--זה הדבר אשר נעשה לגבעה  עליה בגורל </verse>
        <verse osisID='Judg.20.10'> י  ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם--לעשות לבואם לגבע בנימן ככל הנבלה אשר עשה בישראל </verse>
        <verse osisID='Judg.20.11'> יא  ויאסף כל איש ישראל אל העיר כאיש אחד חברים  {פ} </verse>
        <verse osisID='Judg.20.12'> יב  וישלחו שבטי ישראל אנשים בכל שבטי בנימן לאמר  מה הרעה הזאת אשר נהיתה בכם </verse>
        <verse osisID='Judg.20.13'> יג  ועתה תנו את האנשים בני בליעל אשר בגבעה ונמיתם ונבערה רעה מישראל ולא אבו    (בני) בנימן לשמע בקול אחיהם בני ישראל </verse>
        <verse osisID='Judg.20.14'> יד  ויאספו בני בנימן מן הערים הגבעתה לצאת למלחמה עם בני ישראל </verse>
        <verse osisID='Judg.20.15'> טו  ויתפקדו בני בנימן ביום ההוא מהערים עשרים וששה אלף איש שלף חרב--לבד מישבי הגבעה התפקדו שבע מאות איש בחור </verse>
        <verse osisID='Judg.20.16'> טז  מכל העם הזה שבע מאות איש בחור אטר יד ימינו  כל זה קלע באבן אל השערה--ולא יחטא  {פ} </verse>
        <verse osisID='Judg.20.17'> יז  ואיש ישראל התפקדו לבד מבנימן ארבע מאות אלף איש שלף חרב  כל זה איש מלחמה </verse>
        <verse osisID='Judg.20.18'> יח  ויקמו ויעלו בית אל וישאלו באלהים ויאמרו בני ישראל מי יעלה לנו בתחלה למלחמה עם בני בנימן ויאמר יהוה יהודה בתחלה </verse>
        <verse osisID='Judg.20.19'> יט  ויקומו בני ישראל בבקר ויחנו על הגבעה </verse>
        <verse osisID='Judg.20.20'> כ  ויצא איש ישראל למלחמה עם בנימן ויערכו אתם איש ישראל מלחמה אל הגבעה </verse>
        <verse osisID='Judg.20.21'> כא  ויצאו בני בנימן מן הגבעה וישחיתו בישראל ביום ההוא שנים ועשרים אלף איש--ארצה </verse>
        <verse osisID='Judg.20.22'> כב  ויתחזק העם איש ישראל ויספו לערך מלחמה במקום אשר ערכו שם ביום הראשון </verse>
        <verse osisID='Judg.20.23'> כג  ויעלו בני ישראל ויבכו לפני יהוה עד הערב וישאלו ביהוה לאמר האוסיף לגשת למלחמה עם בני בנימן אחי ויאמר יהוה עלו אליו  {פ} </verse>
        <verse osisID='Judg.20.24'> כד  ויקרבו בני ישראל אל בני בנימן ביום השני </verse>
        <verse osisID='Judg.20.25'> כה  ויצא בנימן לקראתם מן הגבעה ביום השני וישחיתו בבני ישראל עוד שמנת עשר אלף איש ארצה  כל אלה שלפי חרב </verse>
        <verse osisID='Judg.20.26'> כו  ויעלו כל בני ישראל וכל העם ויבאו בית אל ויבכו וישבו שם לפני יהוה ויצומו ביום ההוא עד הערב ויעלו עלות ושלמים לפני יהוה </verse>
        <verse osisID='Judg.20.27'> כז  וישאלו בני ישראל ביהוה ושם ארון ברית האלהים בימים ההם </verse>
        <verse osisID='Judg.20.28'> כח  ופינחס בן אלעזר בן אהרן עמד לפניו בימים ההם לאמר האוסף עוד לצאת למלחמה עם בני בנימן אחי אם אחדל ויאמר יהוה עלו כי מחר אתננו בידך </verse>
        <verse osisID='Judg.20.29'> כט  וישם ישראל ארבים אל הגבעה סביב  {פ} </verse>
        <verse osisID='Judg.20.30'> ל  ויעלו בני ישראל אל בני בנימן ביום השלישי ויערכו אל הגבעה כפעם בפעם </verse>
        <verse osisID='Judg.20.31'> לא  ויצאו בני בנימן לקראת העם הנתקו מן העיר ויחלו להכות מהעם חללים כפעם בפעם במסלות אשר אחת עלה בית אל ואחת גבעתה בשדה כשלשים איש בישראל </verse>
        <verse osisID='Judg.20.32'> לב  ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנוהו מן העיר אל המסלות </verse>
        <verse osisID='Judg.20.33'> לג  וכל איש ישראל קמו ממקומו ויערכו בבעל תמר וארב ישראל מגיח ממקמו ממערה גבע </verse>
        <verse osisID='Judg.20.34'> לד  ויבאו מנגד לגבעה עשרת אלפים איש בחור מכל ישראל והמלחמה כבדה והם לא ידעו כי נגעת עליהם הרעה  {פ} </verse>
        <verse osisID='Judg.20.35'> לה  ויגף יהוה את בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש  כל אלה שלף חרב </verse>
        <verse osisID='Judg.20.36'> לו  ויראו בני בנימן כי נגפו ויתנו איש ישראל מקום לבנימן כי בטחו אל הארב אשר שמו אל הגבעה </verse>
        <verse osisID='Judg.20.37'> לז  והארב החישו ויפשטו אל הגבעה וימשך הארב ויך את כל העיר לפי חרב </verse>
        <verse osisID='Judg.20.38'> לח  והמועד היה לאיש ישראל--עם הארב הרב להעלותם משאת העשן מן העיר </verse>
        <verse osisID='Judg.20.39'> לט  ויהפך איש ישראל במלחמה ובנימן החל להכות חללים באיש ישראל כשלשים איש--כי אמרו אך נגוף נגף הוא לפנינו כמלחמה הראשנה </verse>
        <verse osisID='Judg.20.40'> מ  והמשאת החלה לעלות מן העיר--עמוד עשן ויפן בנימן אחריו והנה עלה כליל העיר השמימה </verse>
        <verse osisID='Judg.20.41'> מא  ואיש ישראל הפך ויבהל איש בנימן  כי ראה כי נגעה עליו הרעה </verse>
        <verse osisID='Judg.20.42'> מב  ויפנו לפני איש ישראל אל דרך המדבר והמלחמה הדביקתהו ואשר מהערים משחיתים אותו בתוכו </verse>
        <verse osisID='Judg.20.43'> מג  כתרו את בנימן הרדיפהו מנוחה הדריכהו עד נכח הגבעה ממזרח שמש </verse>
        <verse osisID='Judg.20.44'> מד  ויפלו מבנימן שמנה עשר אלף איש  את כל אלה אנשי חיל </verse>
        <verse osisID='Judg.20.45'> מה  ויפנו וינסו המדברה אל סלע הרמון ויעללהו במסלות חמשת אלפים איש וידביקו אחריו עד גדעם ויכו ממנו אלפים איש </verse>
        <verse osisID='Judg.20.46'> מו  ויהי כל הנפלים מבנימן עשרים וחמשה אלף איש שלף חרב--ביום ההוא  את כל אלה אנשי חיל </verse>
        <verse osisID='Judg.20.47'> מז  ויפנו וינסו המדברה אל סלע הרמון שש מאות איש וישבו בסלע רמון ארבעה חדשים </verse>
        <verse osisID='Judg.20.48'> מח  ואיש ישראל שבו אל בני בנימן ויכום לפי חרב מעיר מתם עד בהמה עד כל הנמצא גם כל הערים הנמצאות שלחו באש  {פ} </verse>
      </chapter>
      <chapter osisID='Judg.21'>
        <verse osisID='Judg.21.1'> א  ואיש ישראל נשבע במצפה לאמר  איש ממנו לא יתן בתו לבנימן לאשה </verse>
        <verse osisID='Judg.21.2'> ב  ויבא העם בית אל וישבו שם עד הערב לפני האלהים וישאו קולם ויבכו בכי גדול </verse>
        <verse osisID='Judg.21.3'> ג  ויאמרו--למה יהוה אלהי ישראל היתה זאת בישראל  להפקד היום מישראל שבט אחד </verse>
        <verse osisID='Judg.21.4'> ד  ויהי ממחרת וישכימו העם ויבנו שם מזבח ויעלו עלות ושלמים  {פ} </verse>
        <verse osisID='Judg.21.5'> ה  ויאמרו בני ישראל מי אשר לא עלה בקהל מכל שבטי ישראל אל יהוה  כי השבועה הגדולה היתה לאשר לא עלה אל יהוה המצפה לאמר--מות יומת </verse>
        <verse osisID='Judg.21.6'> ו  וינחמו בני ישראל אל בנימן אחיו ויאמרו נגדע היום שבט אחד מישראל </verse>
        <verse osisID='Judg.21.7'> ז  מה נעשה להם לנותרים לנשים ואנחנו נשבענו ביהוה לבלתי תת להם מבנותינו לנשים </verse>
        <verse osisID='Judg.21.8'> ח  ויאמרו--מי אחד משבטי ישראל אשר לא עלה אל יהוה המצפה והנה לא בא איש אל המחנה מיביש גלעד--אל הקהל </verse>
        <verse osisID='Judg.21.9'> ט  ויתפקד העם והנה אין שם איש מיושבי יבש גלעד </verse>
        <verse osisID='Judg.21.10'> י  וישלחו שם העדה שנים עשר אלף איש--מבני החיל ויצוו אותם לאמר לכו והכיתם את יושבי יבש גלעד לפי חרב והנשים והטף </verse>
        <verse osisID='Judg.21.11'> יא  וזה הדבר אשר תעשו  כל זכר וכל אשה ידעת משכב זכר--תחרימו </verse>
        <verse osisID='Judg.21.12'> יב  וימצאו מיושבי יביש גלעד ארבע מאות נערה בתולה אשר לא ידעה איש למשכב זכר ויבאו אותם אל המחנה שלה אשר בארץ כנען  {פ} </verse>
        <verse osisID='Judg.21.13'> יג  וישלחו כל העדה וידברו אל בני בנימן אשר בסלע רמון ויקראו להם שלום </verse>
        <verse osisID='Judg.21.14'> יד  וישב בנימן בעת ההיא ויתנו להם הנשים אשר חיו מנשי יבש גלעד ולא מצאו להם כן </verse>
        <verse osisID='Judg.21.15'> טו  והעם נחם לבנימן  כי עשה יהוה פרץ בשבטי ישראל </verse>
        <verse osisID='Judg.21.16'> טז  ויאמרו זקני העדה מה נעשה לנותרים לנשים  כי נשמדה מבנימן אשה </verse>
        <verse osisID='Judg.21.17'> יז  ויאמרו ירשת פליטה לבנימן ולא ימחה שבט מישראל </verse>
        <verse osisID='Judg.21.18'> יח  ואנחנו לא נוכל לתת להם נשים--מבנותינו  כי נשבעו בני ישראל לאמר ארור נתן אשה לבנימן  {ס} </verse>
        <verse osisID='Judg.21.19'> יט  ויאמרו הנה חג יהוה בשלו מימים ימימה אשר מצפונה לבית אל מזרחה השמש למסלה העלה מבית אל שכמה--ומנגב ללבונה </verse>
        <verse osisID='Judg.21.20'> כ  ויצו (ויצוו) את בני בנימן לאמר  לכו וארבתם בכרמים </verse>
        <verse osisID='Judg.21.21'> כא  וראיתם והנה אם יצאו בנות שילו לחול במחלות ויצאתם מן הכרמים וחטפתם לכם איש אשתו מבנות שילו והלכתם ארץ בנימן </verse>
        <verse osisID='Judg.21.22'> כב  והיה כי יבאו אבותם או אחיהם לרוב (לריב) אלינו ואמרנו אליהם חנונו אותם--כי לא לקחנו איש אשתו במלחמה  כי לא אתם נתתם להם כעת תאשמו  {ס} </verse>
        <verse osisID='Judg.21.23'> כג  ויעשו כן בני בנימן וישאו נשים למספרם מן המחללות אשר גזלו וילכו וישובו אל נחלתם ויבנו את הערים וישבו בהם </verse>
        <verse osisID='Judg.21.24'> כד  ויתהלכו משם בני ישראל בעת ההיא איש לשבטו ולמשפחתו ויצאו משם איש לנחלתו  {פ} </verse>
        <verse osisID='Judg.21.25'> כה  בימים ההם אין מלך בישראל  איש הישר בעיניו יעשה  {ש} </verse>
      </chapter>
    </div></osisText>
</osis>