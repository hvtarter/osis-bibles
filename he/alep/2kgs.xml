<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Kgs'>
      <chapter osisID='2Kgs.1'>
        <title> כט  הראית כי נכנע אחאב מלפני יען כי נכנע מפני לא אבי הרעה בימיו--בימי בנו אביא הרעה על ביתו </title>
        <verse osisID='2Kgs.1.1'> א  ויפשע מואב בישראל אחרי מות אחאב </verse>
        <verse osisID='2Kgs.1.2'> ב  ויפל אחזיה בעד השבכה בעליתו אשר בשמרון--ויחל וישלח מלאכים ויאמר אלהם לכו דרשו בבעל זבוב אלהי עקרון אם אחיה מחלי זה  {ס} </verse>
        <verse osisID='2Kgs.1.3'> ג  ומלאך יהוה דבר אל אליה התשבי קום עלה לקראת מלאכי מלך שמרון ודבר אלהם--המבלי אין אלהים בישראל אתם הלכים לדרש בבעל זבוב אלהי עקרון </verse>
        <verse osisID='2Kgs.1.4'> ד  ולכן כה אמר יהוה המטה אשר עלית שם לא תרד ממנה כי מות תמות וילך אליה </verse>
        <verse osisID='2Kgs.1.5'> ה  וישובו המלאכים אליו ויאמר אליהם מה זה שבתם </verse>
        <verse osisID='2Kgs.1.6'> ו  ויאמרו אליו איש עלה לקראתנו ויאמר אלינו לכו שובו אל המלך אשר שלח אתכם ודברתם אליו כה אמר יהוה המבלי אין אלהים בישראל אתה שלח לדרש בבעל זבוב אלהי עקרון לכן המטה אשר עלית שם לא תרד ממנה--כי מות תמות </verse>
        <verse osisID='2Kgs.1.7'> ז  וידבר אלהם--מה משפט האיש אשר עלה לקראתכם וידבר אליכם את הדברים האלה </verse>
        <verse osisID='2Kgs.1.8'> ח  ויאמרו אליו איש בעל שער ואזור עור אזור במתניו ויאמר אליה התשבי הוא </verse>
        <verse osisID='2Kgs.1.9'> ט  וישלח אליו שר חמשים וחמשיו ויעל אליו והנה ישב על ראש ההר וידבר אליו איש האלהים המלך דבר רדה </verse>
        <verse osisID='2Kgs.1.10'> י  ויענה אליהו וידבר אל שר החמשים ואם איש אלהים אני תרד אש מן השמים ותאכל אתך ואת חמשיך ותרד אש מן השמים ותאכל אתו ואת חמשיו </verse>
        <verse osisID='2Kgs.1.11'> יא  וישב וישלח אליו שר חמשים אחר--וחמשיו ויען וידבר אליו איש האלהים כה אמר המלך מהרה רדה </verse>
        <verse osisID='2Kgs.1.12'> יב  ויען אליה וידבר אליהם אם איש האלהים אני תרד אש מן השמים ותאכל אתך ואת חמשיך ותרד אש אלהים מן השמים ותאכל אתו ואת חמשיו </verse>
        <verse osisID='2Kgs.1.13'> יג  וישב וישלח שר חמשים שלשים--וחמשיו ויעל ויבא שר החמשים השלישי ויכרע על ברכיו לנגד אליהו ויתחנן אליו וידבר אליו איש האלהים תיקר נא נפשי ונפש עבדיך אלה חמשים בעיניך </verse>
        <verse osisID='2Kgs.1.14'> יד  הנה ירדה אש מן השמים ותאכל את שני שרי החמשים הראשנים ואת חמשיהם ועתה תיקר נפשי בעיניך  {ס} </verse>
        <verse osisID='2Kgs.1.15'> טו  וידבר מלאך יהוה אל אליהו רד אותו אל תירא מפניו ויקם וירד אותו אל המלך </verse>
        <verse osisID='2Kgs.1.16'> טז  וידבר אליו כה אמר יהוה יען אשר שלחת מלאכים לדרש בבעל זבוב אלהי עקרון--המבלי אין אלהים בישראל לדרש בדברו לכן המטה אשר עלית שם לא תרד ממנה--כי מות תמות </verse>
        <verse osisID='2Kgs.1.17'> יז  וימת כדבר יהוה אשר דבר אליהו וימלך יהורם תחתיו  {פ} br   br בשנת שתים ליהורם בן יהושפט מלך יהודה  כי לא היה לו בן  {ס} </verse>
        <verse osisID='2Kgs.1.18'> יח  ויתר דברי אחזיהו אשר עשה  הלוא המה כתובים על ספר דברי הימים--למלכי ישראל  {פ} </verse>
      </chapter>
      <chapter osisID='2Kgs.2'>
        <verse osisID='2Kgs.2.1'> א  ויהי בהעלות יהוה את אליהו בסערה השמים וילך אליהו ואלישע מן הגלגל </verse>
        <verse osisID='2Kgs.2.2'> ב  ויאמר אליהו אל אלישע שב נא פה כי יהוה שלחני עד בית אל ויאמר אלישע חי יהוה וחי נפשך אם אעזבך וירדו בית אל </verse>
        <verse osisID='2Kgs.2.3'> ג  ויצאו בני הנביאים אשר בית אל אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו </verse>
        <verse osisID='2Kgs.2.4'> ד  ויאמר לו אליהו אלישע שב נא פה כי יהוה שלחני יריחו ויאמר חי יהוה וחי נפשך אם אעזבך ויבאו יריחו </verse>
        <verse osisID='2Kgs.2.5'> ה  ויגשו בני הנביאים אשר ביריחו אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו </verse>
        <verse osisID='2Kgs.2.6'> ו  ויאמר לו אליהו שב נא פה כי יהוה שלחני הירדנה ויאמר חי יהוה וחי נפשך אם אעזבך וילכו שניהם </verse>
        <verse osisID='2Kgs.2.7'> ז  וחמשים איש מבני הנביאים הלכו ויעמדו מנגד מרחוק ושניהם עמדו על הירדן </verse>
        <verse osisID='2Kgs.2.8'> ח  ויקח אליהו את אדרתו ויגלם ויכה את המים ויחצו הנה והנה ויעברו שניהם בחרבה </verse>
        <verse osisID='2Kgs.2.9'> ט  ויהי כעברם ואליהו אמר אל אלישע שאל מה אעשה לך בטרם אלקח מעמך ויאמר אלישע ויהי נא פי שנים ברוחך אלי </verse>
        <verse osisID='2Kgs.2.10'> י  ויאמר הקשית לשאול אם תראה אתי לקח מאתך יהי לך כן ואם אין לא יהיה </verse>
        <verse osisID='2Kgs.2.11'> יא  ויהי המה הלכים הלוך ודבר והנה רכב אש וסוסי אש ויפרדו בין שניהם ויעל אליהו בסערה השמים </verse>
        <verse osisID='2Kgs.2.12'> יב  ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים </verse>
        <verse osisID='2Kgs.2.13'> יג  וירם את אדרת אליהו אשר נפלה מעליו וישב ויעמד על שפת הירדן </verse>
        <verse osisID='2Kgs.2.14'> יד  ויקח את אדרת אליהו אשר נפלה מעליו ויכה את המים ויאמר איה יהוה אלהי אליהו אף הוא ויכה את המים ויחצו הנה והנה ויעבר אלישע </verse>
        <verse osisID='2Kgs.2.15'> טו  ויראהו בני הנביאים אשר ביריחו מנגד ויאמרו נחה רוח אליהו על אלישע ויבאו לקראתו וישתחוו לו ארצה </verse>
        <verse osisID='2Kgs.2.16'> טז  ויאמרו אליו הנה נא יש את עבדיך חמשים אנשים בני חיל ילכו נא ויבקשו את אדניך--פן נשאו רוח יהוה וישלכהו באחד ההרים או באחת הגיאות (הגיאיות) ויאמר לא תשלחו </verse>
        <verse osisID='2Kgs.2.17'> יז  ויפצרו בו עד בש ויאמר שלחו וישלחו חמשים איש ויבקשו שלשה ימים ולא מצאהו </verse>
        <verse osisID='2Kgs.2.18'> יח  וישבו אליו והוא ישב ביריחו ויאמר אלהם הלא אמרתי אליכם אל תלכו  {ס} </verse>
        <verse osisID='2Kgs.2.19'> יט  ויאמרו אנשי העיר אל אלישע הנה נא מושב העיר טוב כאשר אדני ראה והמים רעים והארץ משכלת </verse>
        <verse osisID='2Kgs.2.20'> כ  ויאמר קחו לי צלחית חדשה ושימו שם מלח ויקחו אליו </verse>
        <verse osisID='2Kgs.2.21'> כא  ויצא אל מוצא המים וישלך שם מלח ויאמר כה אמר יהוה רפאתי למים האלה--לא יהיה משם עוד מות ומשכלת </verse>
        <verse osisID='2Kgs.2.22'> כב  וירפו המים עד היום הזה כדבר אלישע אשר דבר  {פ} </verse>
        <verse osisID='2Kgs.2.23'> כג  ויעל משם בית אל והוא עלה בדרך ונערים קטנים יצאו מן העיר ויתקלסו בו ויאמרו לו עלה קרח עלה קרח </verse>
        <verse osisID='2Kgs.2.24'> כד  ויפן אחריו ויראם ויקללם בשם יהוה ותצאנה שתים דבים מן היער ותבקענה מהם ארבעים ושני ילדים </verse>
        <verse osisID='2Kgs.2.25'> כה  וילך משם אל הר הכרמל ומשם שב שמרון  {פ} </verse>
      </chapter>
      <chapter osisID='2Kgs.3'>
        <verse osisID='2Kgs.3.1'> א  ויהורם בן אחאב מלך על ישראל בשמרון בשנת שמנה עשרה ליהושפט מלך יהודה וימלך שתים עשרה שנה </verse>
        <verse osisID='2Kgs.3.2'> ב  ויעשה הרע בעיני יהוה--רק לא כאביו וכאמו ויסר את מצבת הבעל אשר עשה אביו </verse>
        <verse osisID='2Kgs.3.3'> ג  רק בחטאות ירבעם בן נבט אשר החטיא את ישראל--דבק  לא סר ממנה  {פ} </verse>
        <verse osisID='2Kgs.3.4'> ד  ומישע מלך מואב היה נקד והשיב למלך ישראל מאה אלף כרים ומאה אלף אילים צמר </verse>
        <verse osisID='2Kgs.3.5'> ה  ויהי כמות אחאב ויפשע מלך מואב במלך ישראל </verse>
        <verse osisID='2Kgs.3.6'> ו  ויצא המלך יהורם ביום ההוא--משמרון ויפקד את כל ישראל </verse>
        <verse osisID='2Kgs.3.7'> ז  וילך וישלח אל יהושפט מלך יהודה לאמר מלך מואב פשע בי--התלך אתי אל מואב למלחמה ויאמר אעלה כמוני כמוך כעמי כעמך כסוסי כסוסיך </verse>
        <verse osisID='2Kgs.3.8'> ח  ויאמר אי זה הדרך נעלה ויאמר דרך מדבר אדום </verse>
        <verse osisID='2Kgs.3.9'> ט  וילך מלך ישראל ומלך יהודה ומלך אדום ויסבו דרך שבעת ימים ולא היה מים למחנה ולבהמה אשר ברגליהם </verse>
        <verse osisID='2Kgs.3.10'> י  ויאמר מלך ישראל  אהה--כי קרא יהוה לשלשת המלכים האלה לתת אותם ביד מואב  {ס} </verse>
        <verse osisID='2Kgs.3.11'> יא  ויאמר יהושפט האין פה נביא ליהוה ונדרשה את יהוה מאותו ויען אחד מעבדי מלך ישראל ויאמר פה אלישע בן שפט אשר יצק מים על ידי אליהו </verse>
        <verse osisID='2Kgs.3.12'> יב  ויאמר יהושפט יש אותו דבר יהוה וירדו אליו מלך ישראל ויהושפט--ומלך אדום </verse>
        <verse osisID='2Kgs.3.13'> יג  ויאמר אלישע אל מלך ישראל מה לי ולך--לך אל נביאי אביך ואל נביאי אמך ויאמר לו מלך ישראל אל כי קרא יהוה לשלשת המלכים האלה לתת אותם ביד מואב </verse>
        <verse osisID='2Kgs.3.14'> יד  ויאמר אלישע חי יהוה צבאות אשר עמדתי לפניו כי לולי פני יהושפט מלך יהודה אני נשא--אם אביט אליך ואם אראך </verse>
        <verse osisID='2Kgs.3.15'> טו  ועתה קחו לי מנגן והיה כנגן המנגן ותהי עליו יד יהוה </verse>
        <verse osisID='2Kgs.3.16'> טז  ויאמר כה אמר יהוה  עשה הנחל הזה גבים גבים </verse>
        <verse osisID='2Kgs.3.17'> יז  כי כה אמר יהוה לא תראו רוח ולא תראו גשם והנחל ההוא ימלא מים ושתיתם אתם ומקניכם ובהמתכם </verse>
        <verse osisID='2Kgs.3.18'> יח  ונקל זאת בעיני יהוה ונתן את מואב בידכם </verse>
        <verse osisID='2Kgs.3.19'> יט  והכיתם כל עיר מבצר וכל עיר מבחור וכל עץ טוב תפילו וכל מעיני מים תסתמו וכל החלקה הטובה תכאבו באבנים </verse>
        <verse osisID='2Kgs.3.20'> כ  ויהי בבקר כעלות המנחה והנה מים באים מדרך אדום ותמלא הארץ את המים </verse>
        <verse osisID='2Kgs.3.21'> כא  וכל מואב שמעו כי עלו המלכים להלחם בם ויצעקו מכל חגר חגרה ומעלה ויעמדו על הגבול </verse>
        <verse osisID='2Kgs.3.22'> כב  וישכימו בבקר והשמש זרחה על המים ויראו מואב מנגד את המים אדמים כדם </verse>
        <verse osisID='2Kgs.3.23'> כג  ויאמרו דם זה החרב נחרבו המלכים ויכו איש את רעהו ועתה לשלל מואב </verse>
        <verse osisID='2Kgs.3.24'> כד  ויבאו אל מחנה ישראל ויקמו ישראל ויכו את מואב וינסו מפניהם ויבו (ויכו) בה והכות את מואב </verse>
        <verse osisID='2Kgs.3.25'> כה  והערים יהרסו וכל חלקה טובה ישליכו איש אבנו ומלאוה וכל מעין מים יסתמו וכל עץ טוב יפילו עד השאיר אבניה בקיר חרשת ויסבו הקלעים ויכוה </verse>
        <verse osisID='2Kgs.3.26'> כו  וירא מלך מואב כי חזק ממנו המלחמה ויקח אותו שבע מאות איש שלף חרב להבקיע אל מלך אדום--ולא יכלו </verse>
        <verse osisID='2Kgs.3.27'> כז  ויקח את בנו הבכור אשר ימלך תחתיו ויעלהו עלה על החמה ויהי קצף גדול על ישראל ויסעו מעליו וישבו לארץ  {פ} </verse>
      </chapter>
      <chapter osisID='2Kgs.4'>
        <verse osisID='2Kgs.4.1'> א  ואשה אחת מנשי בני הנביאים צעקה אל אלישע לאמר עבדך אישי מת ואתה ידעת כי עבדך היה ירא את יהוה והנשה--בא לקחת את שני ילדי לו לעבדים </verse>
        <verse osisID='2Kgs.4.2'> ב  ויאמר אליה אלישע מה אעשה לך הגידי לי מה יש לכי (לך) בבית ותאמר אין לשפחתך כל בבית כי אם אסוך שמן </verse>
        <verse osisID='2Kgs.4.3'> ג  ויאמר לכי שאלי לך כלים מן החוץ מאת כל שכנכי (שכניך)--כלים רקים אל תמעיטי </verse>
        <verse osisID='2Kgs.4.4'> ד  ובאת וסגרת הדלת בעדך ובעד בניך ויצקת על כל הכלים האלה והמלא תסיעי </verse>
        <verse osisID='2Kgs.4.5'> ה  ותלך מאתו ותסגר הדלת בעדה ובעד בניה הם מגישים אליה והיא מיצקת (מוצקת) </verse>
        <verse osisID='2Kgs.4.6'> ו  ויהי כמלאת הכלים ותאמר אל בנה הגישה אלי עוד כלי ויאמר אליה אין עוד כלי ויעמד השמן </verse>
        <verse osisID='2Kgs.4.7'> ז  ותבא ותגד לאיש האלהים ויאמר לכי מכרי את השמן ושלמי את נשיכי (נשיך) ואת בניכי (ובניך) תחיי בנותר  {פ} </verse>
        <verse osisID='2Kgs.4.8'> ח  ויהי היום ויעבר אלישע אל שונם ושם אשה גדולה ותחזק בו לאכל לחם ויהי מדי עברו יסר שמה לאכל לחם </verse>
        <verse osisID='2Kgs.4.9'> ט  ותאמר אל אישה הנה נא ידעתי כי איש אלהים קדוש הוא--עבר עלינו תמיד </verse>
        <verse osisID='2Kgs.4.10'> י  נעשה נא עלית קיר קטנה ונשים לו שם מטה ושלחן וכסא ומנורה והיה בבאו אלינו יסור שמה </verse>
        <verse osisID='2Kgs.4.11'> יא  ויהי היום ויבא שמה ויסר אל העליה וישכב שמה </verse>
        <verse osisID='2Kgs.4.12'> יב  ויאמר אל גיחזי נערו קרא לשונמית הזאת ויקרא לה--ותעמד לפניו </verse>
        <verse osisID='2Kgs.4.13'> יג  ויאמר לו אמר נא אליה הנה חרדת אלינו את כל החרדה הזאת מה לעשות לך היש לדבר לך אל המלך או אל שר הצבא ותאמר בתוך עמי אנכי ישבת </verse>
        <verse osisID='2Kgs.4.14'> יד  ויאמר ומה לעשות לה ויאמר גיחזי אבל בן אין לה--ואישה זקן </verse>
        <verse osisID='2Kgs.4.15'> טו  ויאמר קרא לה ויקרא לה--ותעמד בפתח </verse>
        <verse osisID='2Kgs.4.16'> טז  ויאמר למועד הזה כעת חיה אתי (את) חבקת בן ותאמר אל אדני איש האלהים--אל תכזב בשפחתך </verse>
        <verse osisID='2Kgs.4.17'> יז  ותהר האשה ותלד בן למועד הזה כעת חיה אשר דבר אליה אלישע </verse>
        <verse osisID='2Kgs.4.18'> יח  ויגדל הילד ויהי היום ויצא אל אביו אל הקצרים </verse>
        <verse osisID='2Kgs.4.19'> יט  ויאמר אל אביו ראשי ראשי ויאמר אל הנער שאהו אל אמו </verse>
        <verse osisID='2Kgs.4.20'> כ  וישאהו--ויביאהו אל אמו וישב על ברכיה עד הצהרים וימת </verse>
        <verse osisID='2Kgs.4.21'> כא  ותעל ותשכבהו על מטת איש האלהים ותסגר בעדו ותצא </verse>
        <verse osisID='2Kgs.4.22'> כב  ותקרא אל אישה ותאמר שלחה נא לי אחד מן הנערים ואחת האתנות וארוצה עד איש האלהים ואשובה </verse>
        <verse osisID='2Kgs.4.23'> כג  ויאמר מדוע אתי (את) הלכתי (הלכת) אליו היום--לא חדש ולא שבת ותאמר שלום </verse>
        <verse osisID='2Kgs.4.24'> כד  ותחבש האתון ותאמר אל נערה נהג ולך אל תעצר לי לרכב כי אם אמרתי לך </verse>
        <verse osisID='2Kgs.4.25'> כה  ותלך ותבא אל איש האלהים--אל הר הכרמל ויהי כראות איש האלהים אתה מנגד ויאמר אל גיחזי נערו הנה השונמית הלז </verse>
        <verse osisID='2Kgs.4.26'> כו  עתה רוץ נא לקראתה ואמר לה השלום לך השלום לאישך השלום לילד ותאמר שלום </verse>
        <verse osisID='2Kgs.4.27'> כז  ותבא אל איש האלהים אל ההר ותחזק ברגליו ויגש גיחזי להדפה ויאמר איש האלהים הרפה לה כי נפשה מרה לה ויהוה העלים ממני ולא הגיד לי </verse>
        <verse osisID='2Kgs.4.28'> כח  ותאמר השאלתי בן מאת אדני הלא אמרתי לא תשלה אתי </verse>
        <verse osisID='2Kgs.4.29'> כט  ויאמר לגיחזי חגר מתניך וקח משענתי בידך ולך כי תמצא איש לא תברכנו וכי יברכך איש לא תעננו ושמת משענתי על פני הנער </verse>
        <verse osisID='2Kgs.4.30'> ל  ותאמר אם הנער חי יהוה וחי נפשך אם אעזבך ויקם וילך אחריה </verse>
        <verse osisID='2Kgs.4.31'> לא  וגחזי עבר לפניהם וישם את המשענת על פני הנער ואין קול ואין קשב וישב לקראתו ויגד לו לאמר לא הקיץ הנער </verse>
        <verse osisID='2Kgs.4.32'> לב  ויבא אלישע הביתה והנה הנער מת משכב על מטתו </verse>
        <verse osisID='2Kgs.4.33'> לג  ויבא ויסגר הדלת בעד שניהם ויתפלל אל יהוה </verse>
        <verse osisID='2Kgs.4.34'> לד  ויעל וישכב על הילד וישם פיו על פיו ועיניו על עיניו וכפיו על כפו ויגהר עליו ויחם בשר הילד </verse>
        <verse osisID='2Kgs.4.35'> לה  וישב וילך בבית אחת הנה ואחת הנה ויעל ויגהר עליו ויזורר הנער עד שבע פעמים ויפקח הנער את עיניו </verse>
        <verse osisID='2Kgs.4.36'> לו  ויקרא אל גיחזי ויאמר קרא אל השנמית הזאת ויקראה ותבא אליו ויאמר שאי בנך </verse>
        <verse osisID='2Kgs.4.37'> לז  ותבא ותפל על רגליו ותשתחו ארצה ותשא את בנה ותצא  {פ} </verse>
        <verse osisID='2Kgs.4.38'> לח  ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים </verse>
        <verse osisID='2Kgs.4.39'> לט  ויצא אחד אל השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל סיר הנזיד--כי לא ידעו </verse>
        <verse osisID='2Kgs.4.40'> מ  ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל </verse>
        <verse osisID='2Kgs.4.41'> מא  ויאמר וקחו קמח וישלך אל הסיר ויאמר צק לעם ויאכלו ולא היה דבר רע בסיר  {ס} </verse>
        <verse osisID='2Kgs.4.42'> מב  ואיש בא מבעל שלשה ויבא לאיש האלהים לחם בכורים עשרים לחם שערים וכרמל בצקלנו ויאמר תן לעם ויאכלו </verse>
        <verse osisID='2Kgs.4.43'> מג  ויאמר משרתו מה אתן זה לפני מאה איש ויאמר תן לעם ויאכלו--כי כה אמר יהוה אכל והותר </verse>
        <verse osisID='2Kgs.4.44'> מד  ויתן לפניהם ויאכלו ויותרו כדבר יהוה  {פ} </verse>
      </chapter>
      <chapter osisID='2Kgs.5'>
        <verse osisID='2Kgs.5.1'> א  ונעמן שר צבא מלך ארם היה איש גדול לפני אדניו ונשא פנים--כי בו נתן יהוה תשועה לארם והאיש היה גבור חיל--מצרע </verse>
        <verse osisID='2Kgs.5.2'> ב  וארם יצאו גדודים וישבו מארץ ישראל נערה קטנה ותהי לפני אשת נעמן </verse>
        <verse osisID='2Kgs.5.3'> ג  ותאמר אל גברתה אחלי אדני לפני הנביא אשר בשמרון אז יאסף אתו מצרעתו </verse>
        <verse osisID='2Kgs.5.4'> ד  ויבא ויגד לאדניו לאמר  כזאת וכזאת דברה הנערה אשר מארץ ישראל </verse>
        <verse osisID='2Kgs.5.5'> ה  ויאמר מלך ארם לך בא ואשלחה ספר אל מלך ישראל וילך ויקח בידו עשר ככרי כסף וששת אלפים זהב ועשר חליפות בגדים </verse>
        <verse osisID='2Kgs.5.6'> ו  ויבא הספר אל מלך ישראל לאמר  ועתה כבוא הספר הזה אליך הנה שלחתי אליך את נעמן עבדי ואספתו מצרעתו </verse>
        <verse osisID='2Kgs.5.7'> ז  ויהי כקרא מלך ישראל את הספר ויקרע בגדיו ויאמר האלהים אני להמית ולהחיות כי זה שלח אלי לאסף איש מצרעתו  כי אך דעו נא וראו כי מתאנה הוא לי </verse>
        <verse osisID='2Kgs.5.8'> ח  ויהי כשמע אלישע איש האלהים כי קרע מלך ישראל את בגדיו וישלח אל המלך לאמר למה קרעת בגדיך יבא נא אלי--וידע כי יש נביא בישראל </verse>
        <verse osisID='2Kgs.5.9'> ט  ויבא נעמן בסוסו וברכבו ויעמד פתח הבית לאלישע </verse>
        <verse osisID='2Kgs.5.10'> י  וישלח אליו אלישע מלאך לאמר  הלוך ורחצת שבע פעמים בירדן וישב בשרך לך וטהר </verse>
        <verse osisID='2Kgs.5.11'> יא  ויקצף נעמן וילך ויאמר הנה אמרתי אלי יצא יצוא ועמד וקרא בשם יהוה אלהיו והניף ידו אל המקום ואסף המצרע </verse>
        <verse osisID='2Kgs.5.12'> יב  הלא טוב אבנה (אמנה) ופרפר נהרות דמשק מכל מימי ישראל--הלא ארחץ בהם וטהרתי ויפן וילך בחמה </verse>
        <verse osisID='2Kgs.5.13'> יג  ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי אמר אליך רחץ וטהר </verse>
        <verse osisID='2Kgs.5.14'> יד  וירד ויטבל בירדן שבע פעמים כדבר איש האלהים וישב בשרו כבשר נער קטן--ויטהר </verse>
        <verse osisID='2Kgs.5.15'> טו  וישב אל איש האלהים הוא וכל מחנהו ויבא ויעמד לפניו ויאמר הנה נא ידעתי כי אין אלהים בכל הארץ כי אם בישראל ועתה קח נא ברכה מאת עבדך </verse>
        <verse osisID='2Kgs.5.16'> טז  ויאמר חי יהוה אשר עמדתי לפניו אם אקח ויפצר בו לקחת וימאן </verse>
        <verse osisID='2Kgs.5.17'> יז  ויאמר נעמן ולא יתן נא לעבדך משא צמד פרדים אדמה  כי לוא יעשה עוד עבדך עלה וזבח לאלהים אחרים--כי אם ליהוה </verse>
        <verse osisID='2Kgs.5.18'> יח  לדבר הזה יסלח יהוה לעבדך--בבוא אדני בית רמון להשתחות שמה והוא נשען על ידי והשתחויתי בית רמן בהשתחויתי בית רמן יסלח נא (  ) יהוה לעבדך בדבר הזה </verse>
        <verse osisID='2Kgs.5.19'> יט  ויאמר לו לך לשלום וילך מאתו כברת ארץ  {ס} </verse>
        <verse osisID='2Kgs.5.20'> כ  ויאמר גיחזי נער אלישע איש האלהים הנה חשך אדני את נעמן הארמי הזה מקחת מידו את אשר הביא חי יהוה כי אם רצתי אחריו ולקחתי מאתו מאומה </verse>
        <verse osisID='2Kgs.5.21'> כא  וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום </verse>
        <verse osisID='2Kgs.5.22'> כב  ויאמר שלום אדני שלחני לאמר הנה עתה זה באו אלי שני נערים מהר אפרים מבני הנביאים תנה נא להם ככר כסף ושתי חלפות בגדים </verse>
        <verse osisID='2Kgs.5.23'> כג  ויאמר נעמן הואל קח ככרים ויפרץ בו ויצר ככרים כסף בשני חרטים ושתי חלפות בגדים ויתן אל שני נעריו וישאו לפניו </verse>
        <verse osisID='2Kgs.5.24'> כד  ויבא אל העפל ויקח מידם ויפקד בבית וישלח את האנשים וילכו </verse>
        <verse osisID='2Kgs.5.25'> כה  והוא בא ויעמד אל אדניו ויאמר אליו אלישע מאן (מאין) גחזי ויאמר לא הלך עבדך אנה ואנה </verse>
        <verse osisID='2Kgs.5.26'> כו  ויאמר אליו לא לבי הלך כאשר הפך איש מעל מרכבתו לקראתך העת לקחת את הכסף ולקחת בגדים וזיתים וכרמים וצאן ובקר ועבדים ושפחות </verse>
        <verse osisID='2Kgs.5.27'> כז  וצרעת נעמן תדבק בך ובזרעך לעולם ויצא מלפניו מצרע כשלג </verse>
      </chapter>
      <chapter osisID='2Kgs.6'>
        <verse osisID='2Kgs.6.1'> א  ויאמרו בני הנביאים אל אלישע  הנה נא המקום אשר אנחנו ישבים שם לפניך--צר ממנו </verse>
        <verse osisID='2Kgs.6.2'> ב  נלכה נא עד הירדן ונקחה משם איש קורה אחת ונעשה לנו שם מקום לשבת שם ויאמר לכו </verse>
        <verse osisID='2Kgs.6.3'> ג  ויאמר האחד הואל נא ולך את עבדיך ויאמר אני אלך </verse>
        <verse osisID='2Kgs.6.4'> ד  וילך אתם ויבאו הירדנה ויגזרו העצים </verse>
        <verse osisID='2Kgs.6.5'> ה  ויהי האחד מפיל הקורה ואת הברזל נפל אל המים ויצעק ויאמר אהה אדני והוא שאול </verse>
        <verse osisID='2Kgs.6.6'> ו  ויאמר איש האלהים אנה נפל ויראהו את המקום ויקצב עץ וישלך שמה ויצף הברזל </verse>
        <verse osisID='2Kgs.6.7'> ז  ויאמר הרם לך וישלח ידו ויקחהו  {פ} </verse>
        <verse osisID='2Kgs.6.8'> ח  ומלך ארם היה נלחם בישראל ויועץ אל עבדיו לאמר אל מקום פלני אלמני תחנתי </verse>
        <verse osisID='2Kgs.6.9'> ט  וישלח איש האלהים אל מלך ישראל לאמר השמר מעבר המקום הזה  כי שם ארם נחתים </verse>
        <verse osisID='2Kgs.6.10'> י  וישלח מלך ישראל אל המקום אשר אמר לו איש האלהים והזהירה--ונשמר שם  לא אחת ולא שתים </verse>
        <verse osisID='2Kgs.6.11'> יא  ויסער לב מלך ארם על הדבר הזה ויקרא אל עבדיו ויאמר אליהם הלוא תגידו לי מי משלנו אל מלך ישראל </verse>
        <verse osisID='2Kgs.6.12'> יב  ויאמר אחד מעבדיו לוא אדני המלך  כי אלישע הנביא אשר בישראל יגיד למלך ישראל את הדברים אשר תדבר בחדר משכבך </verse>
        <verse osisID='2Kgs.6.13'> יג  ויאמר לכו וראו איכה הוא ואשלח ואקחהו ויגד לו לאמר הנה בדתן </verse>
        <verse osisID='2Kgs.6.14'> יד  וישלח שמה סוסים ורכב וחיל כבד ויבאו לילה ויקפו על העיר </verse>
        <verse osisID='2Kgs.6.15'> טו  וישכם משרת איש האלהים לקום ויצא והנה חיל סובב את העיר וסוס ורכב ויאמר נערו אליו אהה אדני איכה נעשה </verse>
        <verse osisID='2Kgs.6.16'> טז  ויאמר אל תירא  כי רבים אשר אתנו מאשר אותם </verse>
        <verse osisID='2Kgs.6.17'> יז  ויתפלל אלישע ויאמר יהוה פקח נא את עיניו ויראה ויפקח יהוה את עיני הנער וירא והנה ההר מלא סוסים ורכב אש סביבת אלישע </verse>
        <verse osisID='2Kgs.6.18'> יח  וירדו אליו ויתפלל אלישע אל יהוה ויאמר הך נא את הגוי הזה בסנורים ויכם בסנורים כדבר אלישע </verse>
        <verse osisID='2Kgs.6.19'> יט  ויאמר אלהם אלישע לא זה הדרך ולא זה העיר--לכו אחרי ואוליכה אתכם אל האיש אשר תבקשון וילך אותם שמרונה </verse>
        <verse osisID='2Kgs.6.20'> כ  ויהי כבאם שמרון ויאמר אלישע יהוה פקח את עיני אלה ויראו ויפקח יהוה את עיניהם ויראו והנה בתוך שמרון </verse>
        <verse osisID='2Kgs.6.21'> כא  ויאמר מלך ישראל אל אלישע כראתו אותם  האכה אכה אבי </verse>
        <verse osisID='2Kgs.6.22'> כב  ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל אדניהם </verse>
        <verse osisID='2Kgs.6.23'> כג  ויכרה להם כרה גדולה ויאכלו וישתו וישלחם וילכו אל אדניהם ולא יספו עוד גדודי ארם לבוא בארץ ישראל  {פ} </verse>
        <verse osisID='2Kgs.6.24'> כד  ויהי אחרי כן ויקבץ בן הדד מלך ארם את כל מחנהו ויעל ויצר על שמרון </verse>
        <verse osisID='2Kgs.6.25'> כה  ויהי רעב גדול בשמרון והנה צרים עליה  עד היות ראש חמור בשמנים כסף ורבע הקב חרי (דב) יונים בחמשה כסף </verse>
        <verse osisID='2Kgs.6.26'> כו  ויהי מלך ישראל עבר על החמה ואשה צעקה אליו לאמר הושיעה אדני המלך </verse>
        <verse osisID='2Kgs.6.27'> כז  ויאמר אל יושעך יהוה מאין אושיעך המן הגרן או מן היקב </verse>
        <verse osisID='2Kgs.6.28'> כח  ויאמר לה המלך מה לך ותאמר האשה הזאת אמרה אלי תני את בנך ונאכלנו היום ואת בני נאכל מחר </verse>
        <verse osisID='2Kgs.6.29'> כט  ונבשל את בני ונאכלהו ואמר אליה ביום האחר תני את בנך ונאכלנו ותחבא את בנה </verse>
        <verse osisID='2Kgs.6.30'> ל  ויהי כשמע המלך את דברי האשה ויקרע את בגדיו והוא עבר על החמה וירא העם והנה השק על בשרו מבית </verse>
        <verse osisID='2Kgs.6.31'> לא  ויאמר כה יעשה לי אלהים וכה יוסף  אם יעמד ראש אלישע בן שפט עליו--היום </verse>
        <verse osisID='2Kgs.6.32'> לב  ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל הזקנים הראיתם כי שלח בן המרצח הזה להסיר את ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו </verse>
        <verse osisID='2Kgs.6.33'> לג  עודנו מדבר עמם והנה המלאך ירד אליו ויאמר הנה זאת הרעה מאת יהוה--מה אוחיל ליהוה עוד  {פ} </verse>
      </chapter>
      <chapter osisID='2Kgs.7'>
        <verse osisID='2Kgs.7.1'> א  ויאמר אלישע שמעו דבר יהוה  כה אמר יהוה כעת מחר סאה סלת בשקל וסאתים שערים בשקל--בשער שמרון </verse>
        <verse osisID='2Kgs.7.2'> ב  ויען השליש אשר למלך נשען על ידו את איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל  {פ} </verse>
        <verse osisID='2Kgs.7.3'> ג  וארבעה אנשים היו מצרעים פתח השער ויאמרו איש אל רעהו מה אנחנו ישבים פה עד מתנו </verse>
        <verse osisID='2Kgs.7.4'> ד  אם אמרנו נבוא העיר והרעב בעיר ומתנו שם ואם ישבנו פה ומתנו ועתה לכו ונפלה אל מחנה ארם--אם יחינו נחיה ואם ימיתנו ומתנו </verse>
        <verse osisID='2Kgs.7.5'> ה  ויקמו בנשף לבוא אל מחנה ארם ויבאו עד קצה מחנה ארם והנה אין שם איש </verse>
        <verse osisID='2Kgs.7.6'> ו  ואדני השמיע את מחנה ארם קול רכב קול סוס--קול חיל גדול ויאמרו איש אל אחיו הנה שכר עלינו מלך ישראל את מלכי החתים ואת מלכי מצרים--לבוא עלינו </verse>
        <verse osisID='2Kgs.7.7'> ז  ויקומו וינוסו בנשף ויעזבו את אהליהם ואת סוסיהם ואת חמריהם המחנה כאשר היא וינסו אל נפשם </verse>
        <verse osisID='2Kgs.7.8'> ח  ויבאו המצרעים האלה עד קצה המחנה ויבאו אל אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל אהל אחר וישאו משם וילכו ויטמנו </verse>
        <verse osisID='2Kgs.7.9'> ט  ויאמרו איש אל רעהו לא כן אנחנו עשים היום הזה יום בשרה הוא ואנחנו מחשים וחכינו עד אור הבקר ומצאנו עוון ועתה לכו ונבאה ונגידה בית המלך </verse>
        <verse osisID='2Kgs.7.10'> י  ויבאו ויקראו אל שער העיר ויגידו להם לאמר באנו אל מחנה ארם והנה אין שם איש וקול אדם  כי אם הסוס אסור והחמור אסור ואהלים כאשר המה </verse>
        <verse osisID='2Kgs.7.11'> יא  ויקרא השערים ויגידו בית המלך פנימה </verse>
        <verse osisID='2Kgs.7.12'> יב  ויקם המלך לילה ויאמר אל עבדיו אגידה נא לכם את אשר עשו לנו ארם  ידעו כי רעבים אנחנו ויצאו מן המחנה להחבה בהשדה (בשדה) לאמר כי יצאו מן העיר ונתפשם חיים ואל העיר נבא </verse>
        <verse osisID='2Kgs.7.13'> יג  ויען אחד מעבדיו ויאמר ויקחו נא חמשה מן הסוסים הנשארים אשר נשארו בה הנם ככל ההמון (המון) ישראל אשר נשארו בה הנם ככל המון ישראל אשר תמו ונשלחה ונראה </verse>
        <verse osisID='2Kgs.7.14'> יד  ויקחו שני רכב סוסים וישלח המלך אחרי מחנה ארם לאמר--לכו וראו </verse>
        <verse osisID='2Kgs.7.15'> טו  וילכו אחריהם עד הירדן והנה כל הדרך מלאה בגדים וכלים אשר השליכו ארם בהחפזם (בחפזם) וישבו המלאכים ויגדו למלך </verse>
        <verse osisID='2Kgs.7.16'> טז  ויצא העם--ויבזו את מחנה ארם ויהי סאה סלת בשקל וסאתים שערים בשקל--כדבר יהוה </verse>
        <verse osisID='2Kgs.7.17'> יז  והמלך הפקיד את השליש אשר נשען על ידו על השער וירמסהו העם בשער וימת  כאשר דבר איש האלהים אשר דבר ברדת המלך אליו </verse>
        <verse osisID='2Kgs.7.18'> יח  ויהי כדבר איש האלהים אל המלך לאמר  סאתים שערים בשקל וסאה סלת בשקל יהיה כעת מחר בשער שמרון </verse>
        <verse osisID='2Kgs.7.19'> יט  ויען השליש את איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל </verse>
        <verse osisID='2Kgs.7.20'> כ  ויהי לו כן וירמסו אתו העם בשער וימת  {ס} </verse>
      </chapter>
      <chapter osisID='2Kgs.8'>
        <verse osisID='2Kgs.8.1'> א  ואלישע דבר אל האשה אשר החיה את בנה לאמר קומי ולכי אתי (את) וביתך וגורי באשר תגורי  כי קרא יהוה לרעב וגם בא אל הארץ שבע שנים </verse>
        <verse osisID='2Kgs.8.2'> ב  ותקם האשה ותעש כדבר איש האלהים ותלך היא וביתה ותגר בארץ פלשתים שבע שנים </verse>
        <verse osisID='2Kgs.8.3'> ג  ויהי מקצה שבע שנים ותשב האשה מארץ פלשתים ותצא לצעק אל המלך אל ביתה ואל שדה </verse>
        <verse osisID='2Kgs.8.4'> ד  והמלך מדבר אל גחזי נער איש האלהים לאמר  ספרה נא לי את כל הגדלות אשר עשה אלישע  {ס} </verse>
        <verse osisID='2Kgs.8.5'> ה  ויהי הוא מספר למלך את אשר החיה את המת והנה האשה אשר החיה את בנה צעקת אל המלך על ביתה ועל שדה ויאמר גחזי אדני המלך--זאת האשה וזה בנה אשר החיה אלישע </verse>
        <verse osisID='2Kgs.8.6'> ו  וישאל המלך לאשה ותספר לו ויתן לה המלך סריס אחד לאמר השיב את כל אשר לה ואת כל תבואת השדה מיום עזבה את הארץ ועד עתה  {פ} </verse>
        <verse osisID='2Kgs.8.7'> ז  ויבא אלישע דמשק ובן הדד מלך ארם חלה ויגד לו לאמר בא איש האלהים עד הנה </verse>
        <verse osisID='2Kgs.8.8'> ח  ויאמר המלך אל חזהאל קח בידך מנחה ולך לקראת איש האלהים ודרשת את יהוה מאותו לאמר האחיה מחלי זה </verse>
        <verse osisID='2Kgs.8.9'> ט  וילך חזאל לקראתו ויקח מנחה בידו וכל טוב דמשק משא ארבעים גמל ויבא ויעמד לפניו ויאמר בנך בן הדד מלך ארם שלחני אליך לאמר האחיה מחלי זה </verse>
        <verse osisID='2Kgs.8.10'> י  ויאמר אליו אלישע לך אמר לא (לו) חיה תחיה והראני יהוה כי מות ימות </verse>
        <verse osisID='2Kgs.8.11'> יא  ויעמד את פניו וישם עד בש ויבך איש האלהים </verse>
        <verse osisID='2Kgs.8.12'> יב  ויאמר חזאל מדוע אדני בכה ויאמר כי ידעתי את אשר תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע </verse>
        <verse osisID='2Kgs.8.13'> יג  ויאמר חזהאל--כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על ארם </verse>
        <verse osisID='2Kgs.8.14'> יד  וילך מאת אלישע ויבא אל אדניו ויאמר לו מה אמר לך אלישע ויאמר אמר לי חיה תחיה </verse>
        <verse osisID='2Kgs.8.15'> טו  ויהי ממחרת ויקח המכבר ויטבל במים ויפרש על פניו וימת וימלך חזהאל תחתיו  {פ} </verse>
        <verse osisID='2Kgs.8.16'> טז  ובשנת חמש ליורם בן אחאב מלך ישראל ויהושפט מלך יהודה--מלך יהורם בן יהושפט מלך יהודה </verse>
        <verse osisID='2Kgs.8.17'> יז  בן שלשים ושתים שנה היה במלכו ושמנה שנה (שנים) מלך בירושלם </verse>
        <verse osisID='2Kgs.8.18'> יח  וילך בדרך מלכי ישראל כאשר עשו בית אחאב--כי בת אחאב היתה לו לאשה ויעש הרע בעיני יהוה </verse>
        <verse osisID='2Kgs.8.19'> יט  ולא אבה יהוה להשחית את יהודה למען דוד עבדו  כאשר אמר לו לתת לו ניר לבניו--כל הימים </verse>
        <verse osisID='2Kgs.8.20'> כ  בימיו פשע אדום מתחת יד יהודה וימלכו עליהם מלך </verse>
        <verse osisID='2Kgs.8.21'> כא  ויעבר יורם צעירה וכל הרכב עמו ויהי הוא קם לילה ויכה את אדום הסביב אליו ואת שרי הרכב וינס העם לאהליו </verse>
        <verse osisID='2Kgs.8.22'> כב  ויפשע אדום מתחת יד יהודה עד היום הזה אז תפשע לבנה בעת ההיא </verse>
        <verse osisID='2Kgs.8.23'> כג  ויתר דברי יורם וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.8.24'> כד  וישכב יורם עם אבתיו ויקבר עם אבתיו בעיר דוד וימלך אחזיהו בנו תחתיו  {פ} </verse>
        <verse osisID='2Kgs.8.25'> כה  בשנת שתים עשרה שנה ליורם בן אחאב מלך ישראל מלך אחזיהו בן יהורם מלך יהודה </verse>
        <verse osisID='2Kgs.8.26'> כו  בן עשרים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי מלך ישראל </verse>
        <verse osisID='2Kgs.8.27'> כז  וילך בדרך בית אחאב ויעש הרע בעיני יהוה כבית אחאב  כי חתן בית אחאב הוא </verse>
        <verse osisID='2Kgs.8.28'> כח  וילך את יורם בן אחאב למלחמה עם חזאל מלך ארם--ברמת גלעד ויכו ארמים את יורם </verse>
        <verse osisID='2Kgs.8.29'> כט  וישב יורם המלך להתרפא ביזרעאל מן המכים אשר יכהו ארמים ברמה בהלחמו את חזהאל מלך ארם ואחזיהו בן יהורם מלך יהודה ירד לראות את יורם בן אחאב ביזרעאל--כי חלה הוא  {פ} </verse>
      </chapter>
      <chapter osisID='2Kgs.9'>
        <verse osisID='2Kgs.9.1'> א  ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד </verse>
        <verse osisID='2Kgs.9.2'> ב  ובאת שמה וראה שם יהוא בן יהושפט בן נמשי ובאת והקמתו מתוך אחיו והביאת אתו חדר בחדר </verse>
        <verse osisID='2Kgs.9.3'> ג  ולקחת פך השמן ויצקת על ראשו ואמרת כה אמר יהוה משחתיך למלך אל ישראל ופתחת הדלת ונסתה ולא תחכה </verse>
        <verse osisID='2Kgs.9.4'> ד  וילך הנער הנער הנביא רמת גלעד </verse>
        <verse osisID='2Kgs.9.5'> ה  ויבא והנה שרי החיל ישבים ויאמר דבר לי אליך השר ויאמר יהוא אל מי מכלנו ויאמר אליך השר </verse>
        <verse osisID='2Kgs.9.6'> ו  ויקם ויבא הביתה ויצק השמן אל ראשו ויאמר לו כה אמר יהוה אלהי ישראל משחתיך למלך אל עם יהוה אל ישראל </verse>
        <verse osisID='2Kgs.9.7'> ז  והכיתה--את בית אחאב אדניך ונקמתי דמי עבדי הנביאים ודמי כל עבדי יהוה--מיד איזבל </verse>
        <verse osisID='2Kgs.9.8'> ח  ואבד כל בית אחאב והכרתי לאחאב משתין בקיר ועצור ועזוב בישראל </verse>
        <verse osisID='2Kgs.9.9'> ט  ונתתי את בית אחאב כבית ירבעם בן נבט וכבית בעשא בן אחיה </verse>
        <verse osisID='2Kgs.9.10'> י  ואת איזבל יאכלו הכלבים בחלק יזרעאל--ואין קבר ויפתח הדלת וינס </verse>
        <verse osisID='2Kgs.9.11'> יא  ויהוא יצא אל עבדי אדניו ויאמר לו השלום מדוע בא המשגע הזה אליך ויאמר אליהם אתם ידעתם את האיש ואת שיחו </verse>
        <verse osisID='2Kgs.9.12'> יב  ויאמרו שקר הגד נא לנו ויאמר כזאת וכזאת אמר אלי לאמר כה אמר יהוה משחתיך למלך אל ישראל </verse>
        <verse osisID='2Kgs.9.13'> יג  וימהרו ויקחו איש בגדו וישימו תחתיו אל גרם המעלות ויתקעו בשופר ויאמרו מלך יהוא </verse>
        <verse osisID='2Kgs.9.14'> יד  ויתקשר יהוא בן יהושפט בן נמשי--אל יורם ויורם היה שמר ברמת גלעד הוא וכל ישראל מפני חזאל מלך ארם </verse>
        <verse osisID='2Kgs.9.15'> טו  וישב יהורם המלך להתרפא ביזרעאל מן המכים אשר יכהו ארמים בהלחמו את חזאל מלך ארם ויאמר יהוא אם יש נפשכם--אל יצא פליט מן העיר ללכת לגיד (להגיד) ביזרעאל </verse>
        <verse osisID='2Kgs.9.16'> טז  וירכב יהוא וילך יזרעאלה כי יורם שכב שמה ואחזיה מלך יהודה ירד לראות את יורם </verse>
        <verse osisID='2Kgs.9.17'> יז  והצפה עמד על המגדל ביזרעאל וירא את שפעת יהוא בבאו ויאמר שפעת אני ראה ויאמר יהורם קח רכב ושלח לקראתם--ויאמר השלום </verse>
        <verse osisID='2Kgs.9.18'> יח  וילך רכב הסוס לקראתו ויאמר כה אמר המלך השלום ויאמר יהוא מה לך ולשלום סב אל אחרי ויגד הצפה לאמר בא המלאך עד הם ולא שב </verse>
        <verse osisID='2Kgs.9.19'> יט  וישלח רכב סוס שני ויבא אלהם ויאמר כה אמר המלך שלום ויאמר יהוא מה לך ולשלום סב אל אחרי </verse>
        <verse osisID='2Kgs.9.20'> כ  ויגד הצפה לאמר בא עד אליהם ולא שב והמנהג כמנהג יהוא בן נמשי--כי בשגעון ינהג </verse>
        <verse osisID='2Kgs.9.21'> כא  ויאמר יהורם אסר ויאסר רכבו ויצא יהורם מלך ישראל ואחזיהו מלך יהודה איש ברכבו ויצאו לקראת יהוא וימצאהו בחלקת נבות היזרעאלי </verse>
        <verse osisID='2Kgs.9.22'> כב  ויהי כראות יהורם את יהוא ויאמר השלום יהוא ויאמר מה השלום--עד זנוני איזבל אמך וכשפיה הרבים </verse>
        <verse osisID='2Kgs.9.23'> כג  ויהפך יהורם ידיו וינס ויאמר אל אחזיהו מרמה אחזיה </verse>
        <verse osisID='2Kgs.9.24'> כד  ויהוא מלא ידו בקשת ויך את יהורם בין זרעיו ויצא החצי מלבו ויכרע ברכבו </verse>
        <verse osisID='2Kgs.9.25'> כה  ויאמר אל בדקר שלשה שא השלכהו בחלקת שדה נבות היזרעאלי  כי זכר אני ואתה את רכבים צמדים אחרי אחאב אביו ויהוה נשא עליו את המשא הזה </verse>
        <verse osisID='2Kgs.9.26'> כו  אם לא את דמי נבות ואת דמי בניו ראיתי אמש נאם יהוה ושלמתי לך בחלקה הזאת נאם יהוה ועתה שא השלכהו בחלקה--כדבר יהוה </verse>
        <verse osisID='2Kgs.9.27'> כז  ואחזיה מלך יהודה ראה וינס דרך בית הגן וירדף אחריו יהוא ויאמר גם אתו הכהו אל המרכבה במעלה גור אשר את יבלעם וינס מגדו וימת שם </verse>
        <verse osisID='2Kgs.9.28'> כח  וירכבו אתו עבדיו ירושלמה ויקברו אתו בקברתו עם אבתיו בעיר דוד  {פ} </verse>
        <verse osisID='2Kgs.9.29'> כט  ובשנת אחת עשרה שנה ליורם בן אחאב מלך אחזיה על יהודה </verse>
        <verse osisID='2Kgs.9.30'> ל  ויבוא יהוא יזרעאלה ואיזבל שמעה ותשם בפוך עיניה ותיטב את ראשה ותשקף בעד החלון </verse>
        <verse osisID='2Kgs.9.31'> לא  ויהוא בא בשער ותאמר השלום זמרי הרג אדניו </verse>
        <verse osisID='2Kgs.9.32'> לב  וישא פניו אל החלון ויאמר מי אתי מי וישקיפו אליו שנים שלשה סריסים </verse>
        <verse osisID='2Kgs.9.33'> לג  ויאמר שמטהו (שמטוה) וישמטוה ויז מדמה אל הקיר ואל הסוסים וירמסנה </verse>
        <verse osisID='2Kgs.9.34'> לד  ויבא ויאכל וישת ויאמר פקדו נא את הארורה הזאת וקברוה--כי בת מלך היא </verse>
        <verse osisID='2Kgs.9.35'> לה  וילכו לקברה ולא מצאו בה כי אם הגלגלת והרגלים--וכפות הידים </verse>
        <verse osisID='2Kgs.9.36'> לו  וישבו ויגידו לו ויאמר דבר יהוה הוא אשר דבר ביד עבדו אליהו התשבי לאמר  בחלק יזרעאל יאכלו הכלבים את בשר איזבל </verse>
        <verse osisID='2Kgs.9.37'> לז  והית (והיתה) נבלת איזבל כדמן על פני השדה--בחלק יזרעאל  אשר לא יאמרו זאת איזבל  {ס} </verse>
      </chapter>
      <chapter osisID='2Kgs.10'>
        <verse osisID='2Kgs.10.1'> א  ולאחאב שבעים בנים בשמרון ויכתב יהוא ספרים וישלח שמרון אל שרי יזרעאל הזקנים ואל האמנים אחאב לאמר </verse>
        <verse osisID='2Kgs.10.2'> ב  ועתה כבא הספר הזה אליכם ואתכם בני אדניכם ואתכם הרכב והסוסים ועיר מבצר והנשק </verse>
        <verse osisID='2Kgs.10.3'> ג  וראיתם הטוב והישר מבני אדניכם ושמתם על כסא אביו והלחמו על בית אדניכם </verse>
        <verse osisID='2Kgs.10.4'> ד  ויראו מאד מאד ויאמרו הנה שני המלכים לא עמדו לפניו ואיך נעמד אנחנו </verse>
        <verse osisID='2Kgs.10.5'> ה  וישלח אשר על הבית ואשר על העיר והזקנים והאמנים אל יהוא לאמר עבדיך אנחנו וכל אשר תאמר אלינו נעשה  לא נמלך איש הטוב בעיניך עשה </verse>
        <verse osisID='2Kgs.10.6'> ו  ויכתב אליהם ספר שנית לאמר אם לי אתם ולקלי אתם שמעים קחו את ראשי אנשי בני אדניכם ובאו אלי כעת מחר יזרעאלה ובני המלך שבעים איש את גדלי העיר מגדלים אותם </verse>
        <verse osisID='2Kgs.10.7'> ז  ויהי כבא הספר אליהם ויקחו את בני המלך וישחטו שבעים איש וישימו את ראשיהם בדודים וישלחו אליו יזרעאלה </verse>
        <verse osisID='2Kgs.10.8'> ח  ויבא המלאך ויגד לו לאמר הביאו ראשי בני המלך ויאמר שימו אתם שני צברים פתח השער--עד הבקר </verse>
        <verse osisID='2Kgs.10.9'> ט  ויהי בבקר ויצא ויעמד ויאמר אל כל העם צדקים אתם הנה אני קשרתי על אדני ואהרגהו ומי הכה את כל אלה </verse>
        <verse osisID='2Kgs.10.10'> י  דעו אפוא כי לא יפל מדבר יהוה ארצה אשר דבר יהוה על בית אחאב ויהוה עשה--את אשר דבר ביד עבדו אליהו </verse>
        <verse osisID='2Kgs.10.11'> יא  ויך יהוא את כל הנשארים לבית אחאב ביזרעאל וכל גדליו ומידעיו וכהניו--עד בלתי השאיר לו שריד </verse>
        <verse osisID='2Kgs.10.12'> יב  ויקם ויבא וילך שמרון--הוא בית עקד הרעים בדרך </verse>
        <verse osisID='2Kgs.10.13'> יג  ויהוא מצא את אחי אחזיהו מלך יהודה ויאמר מי אתם ויאמרו אחי אחזיהו אנחנו ונרד לשלום בני המלך ובני הגבירה </verse>
        <verse osisID='2Kgs.10.14'> יד  ויאמר תפשום חיים ויתפשום חיים וישחטום אל בור בית עקד ארבעים ושנים איש ולא השאיר איש מהם  {ס} </verse>
        <verse osisID='2Kgs.10.15'> טו  וילך משם וימצא את יהונדב בן רכב לקראתו ויברכהו ויאמר אליו היש את לבבך ישר כאשר לבבי עם לבבך ויאמר יהונדב יש ויש תנה את ידך ויתן ידו ויעלהו אליו אל המרכבה </verse>
        <verse osisID='2Kgs.10.16'> טז  ויאמר לכה אתי וראה בקנאתי ליהוה וירכבו אתו ברכבו </verse>
        <verse osisID='2Kgs.10.17'> יז  ויבא שמרון ויך את כל הנשארים לאחאב בשמרון עד השמדו--כדבר יהוה אשר דבר אל אליהו  {פ} </verse>
        <verse osisID='2Kgs.10.18'> יח  ויקבץ יהוא את כל העם ויאמר אלהם אחאב עבד את הבעל מעט יהוא יעבדנו הרבה </verse>
        <verse osisID='2Kgs.10.19'> יט  ועתה כל נביאי הבעל כל עבדיו וכל כהניו קראו אלי איש אל יפקד כי זבח גדול לי לבעל--כל אשר יפקד לא יחיה ויהוא עשה בעקבה למען האביד את עבדי הבעל </verse>
        <verse osisID='2Kgs.10.20'> כ  ויאמר יהוא קדשו עצרה לבעל--ויקראו </verse>
        <verse osisID='2Kgs.10.21'> כא  וישלח יהוא בכל ישראל ויבאו כל עבדי הבעל ולא נשאר איש אשר לא בא ויבאו בית הבעל וימלא בית הבעל פה לפה </verse>
        <verse osisID='2Kgs.10.22'> כב  ויאמר לאשר על המלתחה הוצא לבוש לכל עבדי הבעל ויצא להם המלבוש </verse>
        <verse osisID='2Kgs.10.23'> כג  ויבא יהוא ויהונדב בן רכב בית הבעל ויאמר לעבדי הבעל חפשו וראו פן יש פה עמכם מעבדי יהוה--כי אם עבדי הבעל לבדם </verse>
        <verse osisID='2Kgs.10.24'> כד  ויבאו לעשות זבחים ועלות ויהוא שם לו בחוץ שמנים איש ויאמר האיש אשר ימלט מן האנשים אשר אני מביא על ידיכם נפשו תחת נפשו </verse>
        <verse osisID='2Kgs.10.25'> כה  ויהי ככלתו לעשות העלה ויאמר יהוא לרצים ולשלשים באו הכום איש אל יצא ויכום לפי חרב וישלכו הרצים והשלשים וילכו עד עיר בית הבעל </verse>
        <verse osisID='2Kgs.10.26'> כו  ויצאו את מצבות בית הבעל וישרפוה </verse>
        <verse osisID='2Kgs.10.27'> כז  ויתצו את מצבת הבעל ויתצו את בית הבעל וישמהו למחראות (למוצאות) עד היום </verse>
        <verse osisID='2Kgs.10.28'> כח  וישמד יהוא את הבעל מישראל </verse>
        <verse osisID='2Kgs.10.29'> כט  רק חטאי ירבעם בן נבט אשר החטיא את ישראל--לא סר יהוא מאחריהם  עגלי הזהב אשר בית אל ואשר בדן  {פ} </verse>
        <verse osisID='2Kgs.10.30'> ל  ויאמר יהוה אל יהוא יען אשר הטיבת לעשות הישר בעיני--ככל אשר בלבבי עשית לבית אחאב  בני רבעים ישבו לך על כסא ישראל </verse>
        <verse osisID='2Kgs.10.31'> לא  ויהוא לא שמר ללכת בתורת יהוה אלהי ישראל--בכל לבבו  לא סר מעל חטאות ירבעם אשר החטיא את ישראל </verse>
        <verse osisID='2Kgs.10.32'> לב  בימים ההם--החל יהוה לקצות בישראל ויכם חזאל בכל גבול ישראל </verse>
        <verse osisID='2Kgs.10.33'> לג  מן הירדן מזרח השמש את כל ארץ הגלעד הגדי והראובני והמנשי--מערער אשר על נחל ארנן והגלעד והבשן </verse>
        <verse osisID='2Kgs.10.34'> לד  ויתר דברי יהוא וכל אשר עשה וכל גבורתו  הלוא הם כתובים על ספר דברי הימים--למלכי ישראל </verse>
        <verse osisID='2Kgs.10.35'> לה  וישכב יהוא עם אבתיו ויקברו אתו בשמרון וימלך יהואחז בנו תחתיו </verse>
        <verse osisID='2Kgs.10.36'> לו  והימים אשר מלך יהוא על ישראל--עשרים ושמנה שנה בשמרון  {פ} </verse>
      </chapter>
      <chapter osisID='2Kgs.11'>
        <verse osisID='2Kgs.11.1'> א  ועתליה אם אחזיהו וראתה (ראתה) כי מת בנה ותקם ותאבד את כל זרע הממלכה </verse>
        <verse osisID='2Kgs.11.2'> ב  ותקח יהושבע בת המלך יורם אחות אחזיהו את יואש בן אחזיה ותגנב אתו מתוך בני המלך הממותתים (המומתים)--אתו ואת מינקתו בחדר המטות ויסתרו אתו מפני עתליהו ולא הומת </verse>
        <verse osisID='2Kgs.11.3'> ג  ויהי אתה בית יהוה מתחבא שש שנים ועתליה מלכת על הארץ  {פ} </verse>
        <verse osisID='2Kgs.11.4'> ד  ובשנה השביעית שלח יהוידע ויקח את שרי המאיות (המאות) לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את בן המלך </verse>
        <verse osisID='2Kgs.11.5'> ה  ויצום לאמר זה הדבר אשר תעשון  השלשית מכם באי השבת ושמרי משמרת בית המלך </verse>
        <verse osisID='2Kgs.11.6'> ו  והשלשית בשער סור והשלשית בשער אחר הרצים ושמרתם את משמרת הבית מסח </verse>
        <verse osisID='2Kgs.11.7'> ז  ושתי הידות בכם כל יצאי השבת ושמרו את משמרת בית יהוה אל המלך </verse>
        <verse osisID='2Kgs.11.8'> ח  והקפתם על המלך סביב איש וכליו בידו והבא אל השדרות יומת והיו את המלך בצאתו ובבאו </verse>
        <verse osisID='2Kgs.11.9'> ט  ויעשו שרי המאיות (המאות) ככל אשר צוה יהוידע הכהן ויקחו איש את אנשיו באי השבת עם יצאי השבת ויבאו אל יהוידע הכהן </verse>
        <verse osisID='2Kgs.11.10'> י  ויתן הכהן לשרי המאיות (המאות) את החנית ואת השלטים אשר למלך דוד--אשר בבית יהוה </verse>
        <verse osisID='2Kgs.11.11'> יא  ויעמדו הרצים איש וכליו בידו מכתף הבית הימנית עד כתף הבית השמאלית למזבח ולבית--על המלך סביב </verse>
        <verse osisID='2Kgs.11.12'> יב  ויוצא את בן המלך ויתן עליו את הנזר ואת העדות וימלכו אתו וימשחהו ויכו כף--ויאמרו יחי המלך  {ס} </verse>
        <verse osisID='2Kgs.11.13'> יג  ותשמע עתליה את קול הרצין העם ותבא אל העם בית יהוה </verse>
        <verse osisID='2Kgs.11.14'> יד  ותרא והנה המלך עמד על העמוד כמשפט והשרים והחצצרות אל המלך וכל עם הארץ שמח ותקע בחצצרות ותקרע עתליה את בגדיה ותקרא קשר קשר </verse>
        <verse osisID='2Kgs.11.15'> טו  ויצו יהוידע הכהן את שרי המאיות (המאות) פקדי החיל ויאמר אליהם הוציאו אתה אל מבית לשדרת והבא אחריה המת בחרב  כי אמר הכהן אל תומת בית יהוה </verse>
        <verse osisID='2Kgs.11.16'> טז  וישמו לה ידים ותבוא דרך מבוא הסוסים בית המלך ותומת שם  {ס} </verse>
        <verse osisID='2Kgs.11.17'> יז  ויכרת יהוידע את הברית בין יהוה ובין המלך ובין העם להיות לעם ליהוה ובין המלך ובין העם </verse>
        <verse osisID='2Kgs.11.18'> יח  ויבאו כל עם הארץ בית הבעל ויתצהו את מזבחתו ואת צלמיו שברו היטב ואת מתן כהן הבעל הרגו לפני המזבחות וישם הכהן פקדת על בית יהוה </verse>
        <verse osisID='2Kgs.11.19'> יט  ויקח את שרי המאות ואת הכרי ואת הרצים ואת כל עם הארץ וירידו את המלך מבית יהוה ויבואו דרך שער הרצים בית המלך וישב על כסא המלכים </verse>
        <verse osisID='2Kgs.11.20'> כ  וישמח כל עם הארץ והעיר שקטה ואת עתליהו המיתו בחרב בית מלך (המלך)  {ס} </verse>
      </chapter>
      <chapter osisID='2Kgs.12'>
        <verse osisID='2Kgs.12.1'> א  בן שבע שנים יהואש במלכו  {פ} </verse>
        <verse osisID='2Kgs.12.2'> ב  בשנת שבע ליהוא מלך יהואש וארבעים שנה מלך בירושלם ושם אמו צביה מבאר שבע </verse>
        <verse osisID='2Kgs.12.3'> ג  ויעש יהואש הישר בעיני יהוה כל ימיו אשר הורהו יהוידע הכהן </verse>
        <verse osisID='2Kgs.12.4'> ד  רק הבמות לא סרו  עוד העם מזבחים ומקטרים בבמות </verse>
        <verse osisID='2Kgs.12.5'> ה  ויאמר יהואש אל הכהנים כל כסף הקדשים אשר יובא בית יהוה כסף עובר--איש כסף נפשות ערכו  כל כסף אשר יעלה על לב איש להביא בית יהוה </verse>
        <verse osisID='2Kgs.12.6'> ו  יקחו להם הכהנים איש מאת מכרו והם יחזקו את בדק הבית לכל אשר ימצא שם בדק  {פ} </verse>
        <verse osisID='2Kgs.12.7'> ז  ויהי בשנת עשרים ושלש שנה--למלך יהואש  לא חזקו הכהנים את בדק הבית </verse>
        <verse osisID='2Kgs.12.8'> ח  ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את בדק הבית ועתה אל תקחו כסף מאת מכריכם כי לבדק הבית תתנהו </verse>
        <verse osisID='2Kgs.12.9'> ט  ויאתו הכהנים לבלתי קחת כסף מאת העם ולבלתי חזק את בדק הבית </verse>
        <verse osisID='2Kgs.12.10'> י  ויקח יהוידע הכהן ארון אחד ויקב חר בדלתו ויתן אתו אצל המזבח בימין (מימין) בבוא איש בית יהוה ונתנו שמה הכהנים שמרי הסף את כל הכסף המובא בית יהוה </verse>
        <verse osisID='2Kgs.12.11'> יא  ויהי כראותם כי רב הכסף בארון ויעל ספר המלך והכהן הגדול ויצרו וימנו את הכסף הנמצא בית יהוה </verse>
        <verse osisID='2Kgs.12.12'> יב  ונתנו את הכסף המתכן על יד (ידי) עשי המלאכה הפקדים (המפקדים) בית יהוה ויוציאהו לחרשי העץ ולבנים העשים בית יהוה </verse>
        <verse osisID='2Kgs.12.13'> יג  ולגדרים ולחצבי האבן ולקנות עצים ואבני מחצב לחזק את בדק בית יהוה ולכל אשר יצא על הבית לחזקה </verse>
        <verse osisID='2Kgs.12.14'> יד  אך לא יעשה בית יהוה ספות כסף מזמרות מזרקות חצצרות כל כלי זהב וכלי כסף--מן הכסף המובא בית יהוה </verse>
        <verse osisID='2Kgs.12.15'> טו  כי לעשי המלאכה יתנהו וחזקו בו את בית יהוה </verse>
        <verse osisID='2Kgs.12.16'> טז  ולא יחשבו את האנשים אשר יתנו את הכסף על ידם לתת לעשי המלאכה  כי באמנה הם עשים </verse>
        <verse osisID='2Kgs.12.17'> יז  כסף אשם וכסף חטאות לא יובא בית יהוה  לכהנים יהיו  {פ} </verse>
        <verse osisID='2Kgs.12.18'> יח  אז יעלה חזאל מלך ארם וילחם על גת וילכדה וישם חזאל פניו לעלות על ירושלם </verse>
        <verse osisID='2Kgs.12.19'> יט  ויקח יהואש מלך יהודה את כל הקדשים אשר הקדישו יהושפט ויהורם ואחזיהו אבתיו מלכי יהודה ואת קדשיו ואת כל הזהב הנמצא באצרות בית יהוה ובית המלך וישלח לחזאל מלך ארם ויעל מעל ירושלם </verse>
        <verse osisID='2Kgs.12.20'> כ  ויתר דברי יואש וכל אשר עשה  הלוא הם כתובים על ספר דברי הימים--למלכי יהודה </verse>
        <verse osisID='2Kgs.12.21'> כא  ויקמו עבדיו ויקשרו קשר ויכו את יואש בית מלא הירד סלא [ (II Kings 12:22)  כב  ויוזכר בן שמעת ויהוזבד בן שמר עבדיו הכהו וימת ויקברו אתו עם אבתיו בעיר דוד וימלך אמציה בנו תחתיו  {פ}  ] </verse>
      </chapter>
      <chapter osisID='2Kgs.13'>
        <verse osisID='2Kgs.13.1'> א  בשנת עשרים ושלש שנה ליואש בן אחזיהו מלך יהודה--מלך יהואחז בן יהוא על ישראל בשמרון שבע עשרה שנה </verse>
        <verse osisID='2Kgs.13.2'> ב  ויעש הרע בעיני יהוה וילך אחר חטאת ירבעם בן נבט אשר החטיא את ישראל--לא סר ממנה </verse>
        <verse osisID='2Kgs.13.3'> ג  ויחר אף יהוה בישראל ויתנם ביד חזאל מלך ארם וביד בן הדד בן חזאל--כל הימים </verse>
        <verse osisID='2Kgs.13.4'> ד  ויחל יהואחז את פני יהוה וישמע אליו יהוה כי ראה את לחץ ישראל כי לחץ אתם מלך ארם </verse>
        <verse osisID='2Kgs.13.5'> ה  ויתן יהוה לישראל מושיע ויצאו מתחת יד ארם וישבו בני ישראל באהליהם כתמול שלשום </verse>
        <verse osisID='2Kgs.13.6'> ו  אך לא סרו מחטאת בית ירבעם אשר החטי את ישראל--בה הלך וגם האשרה עמדה בשמרון </verse>
        <verse osisID='2Kgs.13.7'> ז  כי לא השאיר ליהואחז עם כי אם חמשים פרשים ועשרה רכב ועשרת אלפים רגלי  כי אבדם מלך ארם וישמם כעפר לדש </verse>
        <verse osisID='2Kgs.13.8'> ח  ויתר דברי יהואחז וכל אשר עשה וגבורתו  הלוא הם כתובים על ספר דברי הימים--למלכי ישראל </verse>
        <verse osisID='2Kgs.13.9'> ט  וישכב יהואחז עם אבתיו ויקברהו בשמרון וימלך יואש בנו תחתיו  {פ} </verse>
        <verse osisID='2Kgs.13.10'> י  בשנת שלשים ושבע שנה ליואש מלך יהודה--מלך יהואש בן יהואחז על ישראל בשמרון שש עשרה שנה </verse>
        <verse osisID='2Kgs.13.11'> יא  ויעשה הרע בעיני יהוה  לא סר מכל חטאות ירבעם בן נבט אשר החטיא את ישראל--בה הלך </verse>
        <verse osisID='2Kgs.13.12'> יב  ויתר דברי יואש וכל אשר עשה וגבורתו אשר נלחם עם אמציה מלך יהודה  הלא הם כתובים על ספר דברי הימים--למלכי ישראל </verse>
        <verse osisID='2Kgs.13.13'> יג  וישכב יואש עם אבתיו וירבעם ישב על כסאו ויקבר יואש בשמרון עם מלכי ישראל  {פ} </verse>
        <verse osisID='2Kgs.13.14'> יד  ואלישע חלה את חליו אשר ימות בו וירד אליו יואש מלך ישראל ויבך על פניו ויאמר אבי אבי רכב ישראל ופרשיו </verse>
        <verse osisID='2Kgs.13.15'> טו  ויאמר לו אלישע קח קשת וחצים ויקח אליו קשת וחצים </verse>
        <verse osisID='2Kgs.13.16'> טז  ויאמר למלך ישראל הרכב ידך על הקשת וירכב ידו וישם אלישע ידיו על ידי המלך </verse>
        <verse osisID='2Kgs.13.17'> יז  ויאמר פתח החלון קדמה--ויפתח ויאמר אלישע ירה ויור ויאמר חץ תשועה ליהוה וחץ תשועה בארם והכית את ארם באפק עד כלה </verse>
        <verse osisID='2Kgs.13.18'> יח  ויאמר קח החצים ויקח ויאמר למלך ישראל הך ארצה ויך שלש פעמים ויעמד </verse>
        <verse osisID='2Kgs.13.19'> יט  ויקצף עליו איש האלהים ויאמר להכות חמש או שש פעמים אז הכית את ארם עד כלה ועתה שלש פעמים תכה את ארם  {פ} </verse>
        <verse osisID='2Kgs.13.20'> כ  וימת אלישע ויקברהו וגדודי מואב יבאו בארץ בא שנה </verse>
        <verse osisID='2Kgs.13.21'> כא  ויהי הם קברים איש והנה ראו את הגדוד וישליכו את האיש בקבר אלישע וילך ויגע האיש בעצמות אלישע ויחי ויקם על רגליו  {פ} </verse>
        <verse osisID='2Kgs.13.22'> כב  וחזאל מלך ארם לחץ את ישראל כל ימי יהואחז </verse>
        <verse osisID='2Kgs.13.23'> כג  ויחן יהוה אתם וירחמם ויפן אליהם למען בריתו את אברהם יצחק ויעקב ולא אבה השחיתם ולא השליכם מעל פניו עד עתה </verse>
        <verse osisID='2Kgs.13.24'> כד  וימת חזאל מלך ארם וימלך בן הדד בנו תחתיו </verse>
        <verse osisID='2Kgs.13.25'> כה  וישב יהואש בן יהואחז ויקח את הערים מיד בן הדד בן חזאל אשר לקח מיד יהואחז אביו במלחמה  שלש פעמים הכהו יואש וישב את ערי ישראל  {פ} </verse>
      </chapter>
      <chapter osisID='2Kgs.14'>
        <verse osisID='2Kgs.14.1'> א  בשנת שתים ליואש בן יואחז מלך ישראל מלך אמציהו בן יואש מלך יהודה </verse>
        <verse osisID='2Kgs.14.2'> ב  בן עשרים וחמש שנה היה במלכו ועשרים ותשע שנה מלך בירושלם ושם אמו יהועדין (יהועדן) מן ירושלם </verse>
        <verse osisID='2Kgs.14.3'> ג  ויעש הישר בעיני יהוה--רק לא כדוד אביו  ככל אשר עשה יואש אביו עשה </verse>
        <verse osisID='2Kgs.14.4'> ד  רק הבמות לא סרו  עוד העם מזבחים ומקטרים בבמות </verse>
        <verse osisID='2Kgs.14.5'> ה  ויהי כאשר חזקה הממלכה בידו ויך את עבדיו המכים את המלך אביו </verse>
        <verse osisID='2Kgs.14.6'> ו  ואת בני המכים לא המית  ככתוב בספר תורת משה אשר צוה יהוה לאמר לא יומתו אבות על בנים ובנים לא יומתו על אבות--כי אם איש בחטאו ימות (יומת) </verse>
        <verse osisID='2Kgs.14.7'> ז  הוא הכה את אדום בגי המלח (מלח) עשרת אלפים ותפש את הסלע במלחמה ויקרא את שמה יקתאל עד היום הזה  {פ} </verse>
        <verse osisID='2Kgs.14.8'> ח  אז שלח אמציה מלאכים אל יהואש בן יהואחז בן יהוא מלך ישראל לאמר  לכה נתראה פנים </verse>
        <verse osisID='2Kgs.14.9'> ט  וישלח יהואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח </verse>
        <verse osisID='2Kgs.14.10'> י  הכה הכית את אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך </verse>
        <verse osisID='2Kgs.14.11'> יא  ולא שמע אמציהו--ויעל יהואש מלך ישראל ויתראו פנים הוא ואמציהו מלך יהודה  בבית שמש אשר ליהודה </verse>
        <verse osisID='2Kgs.14.12'> יב  וינגף יהודה לפני ישראל וינסו איש לאהלו </verse>
        <verse osisID='2Kgs.14.13'> יג  ואת אמציהו מלך יהודה בן יהואש בן אחזיהו תפש יהואש מלך ישראל--בבית שמש ויבאו (ויבא) ירושלם ויפרץ בחומת ירושלם בשער אפרים עד שער הפנה ארבע מאות אמה </verse>
        <verse osisID='2Kgs.14.14'> יד  ולקח את כל הזהב והכסף ואת כל הכלים הנמצאים בית יהוה ובאצרות בית המלך ואת בני התערבות וישב שמרונה </verse>
        <verse osisID='2Kgs.14.15'> טו  ויתר דברי יהואש אשר עשה וגבורתו ואשר נלחם עם אמציהו מלך יהודה  הלא הם כתובים על ספר דברי הימים--למלכי ישראל </verse>
        <verse osisID='2Kgs.14.16'> טז  וישכב יהואש עם אבתיו ויקבר בשמרון עם מלכי ישראל וימלך ירבעם בנו תחתיו  {פ} </verse>
        <verse osisID='2Kgs.14.17'> יז  ויחי אמציהו בן יואש מלך יהודה אחרי מות יהואש בן יהואחז מלך ישראל--חמש עשרה שנה </verse>
        <verse osisID='2Kgs.14.18'> יח  ויתר דברי אמציהו  הלא הם כתבים על ספר דברי הימים--למלכי יהודה </verse>
        <verse osisID='2Kgs.14.19'> יט  ויקשרו עליו קשר בירושלם וינס לכישה וישלחו אחריו לכישה וימתהו שם </verse>
        <verse osisID='2Kgs.14.20'> כ  וישאו אתו על הסוסים ויקבר בירושלם עם אבתיו בעיר דוד </verse>
        <verse osisID='2Kgs.14.21'> כא  ויקחו כל עם יהודה את עזריה והוא בן שש עשרה שנה וימלכו אתו תחת אביו אמציהו </verse>
        <verse osisID='2Kgs.14.22'> כב  הוא בנה את אילת וישבה ליהודה אחרי שכב המלך עם אבתיו  {פ} </verse>
        <verse osisID='2Kgs.14.23'> כג  בשנת חמש עשרה שנה לאמציהו בן יואש מלך יהודה--מלך ירבעם בן יואש מלך ישראל בשמרון ארבעים ואחת שנה </verse>
        <verse osisID='2Kgs.14.24'> כד  ויעש הרע בעיני יהוה  לא סר מכל חטאות ירבעם בן נבט אשר החטיא את ישראל </verse>
        <verse osisID='2Kgs.14.25'> כה  הוא השיב את גבול ישראל מלבוא חמת עד ים הערבה--כדבר יהוה אלהי ישראל אשר דבר ביד עבדו יונה בן אמתי הנביא אשר מגת החפר </verse>
        <verse osisID='2Kgs.14.26'> כו  כי ראה יהוה את עני ישראל מרה מאד ואפס עצור ואפס עזוב ואין עזר לישראל </verse>
        <verse osisID='2Kgs.14.27'> כז  ולא דבר יהוה--למחות את שם ישראל מתחת השמים ויושיעם ביד ירבעם בן יואש </verse>
        <verse osisID='2Kgs.14.28'> כח  ויתר דברי ירבעם וכל אשר עשה וגבורתו אשר נלחם ואשר השיב את דמשק ואת חמת ליהודה בישראל  הלא הם כתובים על ספר דברי הימים--למלכי ישראל </verse>
        <verse osisID='2Kgs.14.29'> כט  וישכב ירבעם עם אבתיו עם מלכי ישראל וימלך זכריה בנו תחתיו  {פ} </verse>
      </chapter>
      <chapter osisID='2Kgs.15'>
        <verse osisID='2Kgs.15.1'> א  בשנת עשרים ושבע שנה לירבעם מלך ישראל מלך עזריה בן אמציה מלך יהודה </verse>
        <verse osisID='2Kgs.15.2'> ב  בן שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם </verse>
        <verse osisID='2Kgs.15.3'> ג  ויעש הישר בעיני יהוה ככל אשר עשה אמציהו אביו </verse>
        <verse osisID='2Kgs.15.4'> ד  רק הבמות לא סרו  עוד העם מזבחים ומקטרים בבמות </verse>
        <verse osisID='2Kgs.15.5'> ה  וינגע יהוה את המלך ויהי מצרע עד יום מתו וישב בבית החפשית ויותם בן המלך על הבית שפט את עם הארץ </verse>
        <verse osisID='2Kgs.15.6'> ו  ויתר דברי עזריהו וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.15.7'> ז  וישכב עזריה עם אבתיו ויקברו אתו עם אבתיו בעיר דוד וימלך יותם בנו תחתיו  {פ} </verse>
        <verse osisID='2Kgs.15.8'> ח  בשנת שלשים ושמנה שנה לעזריהו מלך יהודה  מלך זכריהו בן ירבעם על ישראל בשמרון--ששה חדשים </verse>
        <verse osisID='2Kgs.15.9'> ט  ויעש הרע בעיני יהוה כאשר עשו אבתיו  לא סר מחטאות ירבעם בן נבט אשר החטיא את ישראל </verse>
        <verse osisID='2Kgs.15.10'> י  ויקשר עליו שלם בן יבש ויכהו קבל עם וימיתהו וימלך תחתיו </verse>
        <verse osisID='2Kgs.15.11'> יא  ויתר דברי זכריה  הנם כתובים על ספר דברי הימים--למלכי ישראל </verse>
        <verse osisID='2Kgs.15.12'> יב  הוא דבר יהוה אשר דבר אל יהוא לאמר בני רביעים ישבו לך על כסא ישראל ויהי כן  {פ} </verse>
        <verse osisID='2Kgs.15.13'> יג  שלום בן יביש מלך בשנת שלשים ותשע שנה לעזיה מלך יהודה וימלך ירח ימים בשמרון </verse>
        <verse osisID='2Kgs.15.14'> יד  ויעל מנחם בן גדי מתרצה ויבא שמרון ויך את שלום בן יביש בשמרון וימיתהו וימלך תחתיו </verse>
        <verse osisID='2Kgs.15.15'> טו  ויתר דברי שלום וקשרו אשר קשר  הנם כתובים על ספר דברי הימים--למלכי ישראל  {ס} </verse>
        <verse osisID='2Kgs.15.16'> טז  אז יכה מנחם את תפסח ואת כל אשר בה ואת גבוליה מתרצה--כי לא פתח ויך את כל ההרותיה בקע  {פ} </verse>
        <verse osisID='2Kgs.15.17'> יז  בשנת שלשים ותשע שנה לעזריה מלך יהודה  מלך מנחם בן גדי על ישראל עשר שנים--בשמרון </verse>
        <verse osisID='2Kgs.15.18'> יח  ויעש הרע בעיני יהוה  לא סר מעל חטאות ירבעם בן נבט אשר החטיא את ישראל--כל ימיו </verse>
        <verse osisID='2Kgs.15.19'> יט  בא פול מלך אשור על הארץ ויתן מנחם לפול אלף ככר כסף--להיות ידיו אתו להחזיק הממלכה בידו </verse>
        <verse osisID='2Kgs.15.20'> כ  ויצא מנחם את הכסף על ישראל על כל גבורי החיל לתת למלך אשור חמשים שקלים כסף לאיש אחד וישב מלך אשור ולא עמד שם בארץ </verse>
        <verse osisID='2Kgs.15.21'> כא  ויתר דברי מנחם וכל אשר עשה  הלוא הם כתובים על ספר דברי הימים--למלכי ישראל </verse>
        <verse osisID='2Kgs.15.22'> כב  וישכב מנחם עם אבתיו וימלך פקחיה בנו תחתיו  {פ} </verse>
        <verse osisID='2Kgs.15.23'> כג  בשנת חמשים שנה לעזריה מלך יהודה  מלך פקחיה בן מנחם על ישראל בשמרון--שנתים </verse>
        <verse osisID='2Kgs.15.24'> כד  ויעש הרע בעיני יהוה  לא סר מחטאות ירבעם בן נבט אשר החטיא את ישראל </verse>
        <verse osisID='2Kgs.15.25'> כה  ויקשר עליו פקח בן רמליהו שלישו ויכהו בשמרון בארמון בית מלך (המלך) את ארגב ואת האריה ועמו חמשים איש מבני גלעדים וימתהו וימלך תחתיו </verse>
        <verse osisID='2Kgs.15.26'> כו  ויתר דברי פקחיה וכל אשר עשה  הנם כתובים על ספר דברי הימים--למלכי ישראל  {פ} </verse>
        <verse osisID='2Kgs.15.27'> כז  בשנת חמשים ושתים שנה לעזריה מלך יהודה  מלך פקח בן רמליהו על ישראל בשמרון--עשרים שנה </verse>
        <verse osisID='2Kgs.15.28'> כח  ויעש הרע בעיני יהוה  לא סר מן חטאות ירבעם בן נבט אשר החטיא את ישראל </verse>
        <verse osisID='2Kgs.15.29'> כט  בימי פקח מלך ישראל בא תגלת פלאסר מלך אשור ויקח את עיון ואת אבל בית מעכה ואת ינוח ואת קדש ואת חצור ואת הגלעד ואת הגלילה כל ארץ נפתלי ויגלם אשורה </verse>
        <verse osisID='2Kgs.15.30'> ל  ויקשר קשר הושע בן אלה על פקח בן רמליהו ויכהו וימיתהו וימלך תחתיו--בשנת עשרים ליותם בן עזיה </verse>
        <verse osisID='2Kgs.15.31'> לא  ויתר דברי פקח וכל אשר עשה  הנם כתובים על ספר דברי הימים--למלכי ישראל  {פ} </verse>
        <verse osisID='2Kgs.15.32'> לב  בשנת שתים לפקח בן רמליהו מלך ישראל מלך יותם בן עזיהו מלך יהודה </verse>
        <verse osisID='2Kgs.15.33'> לג  בן עשרים וחמש שנה היה במלכו ושש עשרה שנה מלך בירושלם ושם אמו ירושא בת צדוק </verse>
        <verse osisID='2Kgs.15.34'> לד  ויעש הישר בעיני יהוה  ככל אשר עשה עזיהו אביו עשה </verse>
        <verse osisID='2Kgs.15.35'> לה  רק הבמות לא סרו--עוד העם מזבחים ומקטרים בבמות הוא בנה את שער בית יהוה--העליון </verse>
        <verse osisID='2Kgs.15.36'> לו  ויתר דברי יותם אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.15.37'> לז  בימים ההם--החל יהוה להשליח ביהודה רצין מלך ארם ואת פקח בן רמליהו </verse>
        <verse osisID='2Kgs.15.38'> לח  וישכב יותם עם אבתיו ויקבר עם אבתיו בעיר דוד אביו וימלך אחז בנו תחתיו  {פ} </verse>
      </chapter>
      <chapter osisID='2Kgs.16'>
        <verse osisID='2Kgs.16.1'> א  בשנת שבע עשרה שנה לפקח בן רמליהו מלך אחז בן יותם מלך יהודה </verse>
        <verse osisID='2Kgs.16.2'> ב  בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה אלהיו--כדוד אביו </verse>
        <verse osisID='2Kgs.16.3'> ג  וילך בדרך מלכי ישראל וגם את בנו העביר באש כתעבות הגוים אשר הוריש יהוה אתם מפני בני ישראל </verse>
        <verse osisID='2Kgs.16.4'> ד  ויזבח ויקטר בבמות ועל הגבעות ותחת כל עץ רענן </verse>
        <verse osisID='2Kgs.16.5'> ה  אז יעלה רצין מלך ארם ופקח בן רמליהו מלך ישראל ירושלם--למלחמה ויצרו על אחז ולא יכלו להלחם </verse>
        <verse osisID='2Kgs.16.6'> ו  בעת ההיא השיב רצין מלך ארם את אילת לארם וינשל את היהודים מאילות וארמים (ואדמים) באו אילת וישבו שם עד היום הזה  {פ} </verse>
        <verse osisID='2Kgs.16.7'> ז  וישלח אחז מלאכים אל תגלת פלסר מלך אשור לאמר עבדך ובנך אני עלה והושעני מכף מלך ארם ומכף מלך ישראל הקומים עלי </verse>
        <verse osisID='2Kgs.16.8'> ח  ויקח אחז את הכסף ואת הזהב הנמצא בית יהוה ובאצרות בית המלך וישלח למלך אשור שחד </verse>
        <verse osisID='2Kgs.16.9'> ט  וישמע אליו מלך אשור ויעל מלך אשור אל דמשק ויתפשה ויגלה קירה ואת רצין המית </verse>
        <verse osisID='2Kgs.16.10'> י  וילך המלך אחז לקראת תגלת פלאסר מלך אשור דומשק וירא את המזבח אשר בדמשק וישלח המלך אחז אל אוריה הכהן את דמות המזבח ואת תבניתו--לכל מעשהו </verse>
        <verse osisID='2Kgs.16.11'> יא  ויבן אוריה הכהן את המזבח  ככל אשר שלח המלך אחז מדמשק כן עשה אוריה הכהן עד בוא המלך אחז מדמשק </verse>
        <verse osisID='2Kgs.16.12'> יב  ויבא המלך מדמשק וירא המלך את המזבח ויקרב המלך על המזבח ויעל עליו </verse>
        <verse osisID='2Kgs.16.13'> יג  ויקטר את עלתו ואת מנחתו ויסך את נסכו ויזרק את דם השלמים אשר לו על המזבח </verse>
        <verse osisID='2Kgs.16.14'> יד  ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על ירך המזבח צפונה </verse>
        <verse osisID='2Kgs.16.15'> טו  ויצוהו (ויצוה) המלך אחז את אוריה הכהן לאמר על המזבח הגדול הקטר את עלת הבקר ואת מנחת הערב ואת עלת המלך ואת מנחתו ואת עלת כל עם הארץ ומנחתם ונסכיהם וכל דם עלה וכל דם זבח עליו תזרק ומזבח הנחשת יהיה לי לבקר </verse>
        <verse osisID='2Kgs.16.16'> טז  ויעש אוריה הכהן ככל אשר צוה המלך אחז </verse>
        <verse osisID='2Kgs.16.17'> יז  ויקצץ המלך אחז את המסגרות המכונת ויסר מעליהם ואת (את) הכיר ואת הים הורד מעל הבקר הנחשת אשר תחתיה ויתן אתו על מרצפת אבנים </verse>
        <verse osisID='2Kgs.16.18'> יח  ואת מיסך (מוסך) השבת אשר בנו בבית ואת מבוא המלך החיצונה--הסב בית יהוה  מפני מלך אשור </verse>
        <verse osisID='2Kgs.16.19'> יט  ויתר דברי אחז אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.16.20'> כ  וישכב אחז עם אבתיו ויקבר עם אבתיו בעיר דוד וימלך חזקיהו בנו תחתיו  {פ} </verse>
      </chapter>
      <chapter osisID='2Kgs.17'>
        <verse osisID='2Kgs.17.1'> א  בשנת שתים עשרה לאחז מלך יהודה  מלך הושע בן אלה בשמרון על ישראל--תשע שנים </verse>
        <verse osisID='2Kgs.17.2'> ב  ויעש הרע בעיני יהוה  רק לא כמלכי ישראל אשר היו לפניו </verse>
        <verse osisID='2Kgs.17.3'> ג  עליו עלה שלמנאסר מלך אשור ויהי לו הושע עבד וישב לו מנחה </verse>
        <verse osisID='2Kgs.17.4'> ד  וימצא מלך אשור בהושע קשר אשר שלח מלאכים אל סוא מלך מצרים ולא העלה מנחה למלך אשור כשנה בשנה ויעצרהו מלך אשור ויאסרהו בית כלא </verse>
        <verse osisID='2Kgs.17.5'> ה  ויעל מלך אשור בכל הארץ ויעל שמרון ויצר עליה שלש שנים </verse>
        <verse osisID='2Kgs.17.6'> ו  בשנת התשעית להושע לכד מלך אשור את שמרון ויגל את ישראל אשורה וישב אותם בחלח ובחבור נהר גוזן--וערי מדי  {פ} </verse>
        <verse osisID='2Kgs.17.7'> ז  ויהי כי חטאו בני ישראל ליהוה אלהיהם המעלה אתם מארץ מצרים מתחת יד פרעה מלך מצרים וייראו אלהים אחרים </verse>
        <verse osisID='2Kgs.17.8'> ח  וילכו בחקות הגוים אשר הוריש יהוה מפני בני ישראל ומלכי ישראל אשר עשו </verse>
        <verse osisID='2Kgs.17.9'> ט  ויחפאו בני ישראל דברים אשר לא כן על יהוה אלהיהם ויבנו להם במות בכל עריהם ממגדל נוצרים עד עיר מבצר </verse>
        <verse osisID='2Kgs.17.10'> י  ויצבו להם מצבות ואשרים על כל גבעה גבהה ותחת כל עץ רענן </verse>
        <verse osisID='2Kgs.17.11'> יא  ויקטרו שם בכל במות כגוים אשר הגלה יהוה מפניהם ויעשו דברים רעים להכעיס את יהוה </verse>
        <verse osisID='2Kgs.17.12'> יב  ויעבדו הגללים אשר אמר יהוה להם לא תעשו את הדבר הזה </verse>
        <verse osisID='2Kgs.17.13'> יג  ויעד יהוה בישראל וביהודה ביד כל נביאו (נביאי) כל חזה לאמר שבו מדרכיכם הרעים ושמרו מצותי חקותי ככל התורה אשר צויתי את אבתיכם--ואשר שלחתי אליכם ביד עבדי הנביאים </verse>
        <verse osisID='2Kgs.17.14'> יד  ולא שמעו ויקשו את ערפם כערף אבותם אשר לא האמינו ביהוה אלהיהם </verse>
        <verse osisID='2Kgs.17.15'> טו  וימאסו את חקיו ואת בריתו אשר כרת את אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם </verse>
        <verse osisID='2Kgs.17.16'> טז  ויעזבו את כל מצות יהוה אלהיהם ויעשו להם מסכה שנים (שני) עגלים ויעשו אשירה וישתחוו לכל צבא השמים ויעבדו את הבעל </verse>
        <verse osisID='2Kgs.17.17'> יז  ויעבירו את בניהם ואת בנותיהם באש ויקסמו קסמים וינחשו ויתמכרו לעשות הרע בעיני יהוה--להכעיסו </verse>
        <verse osisID='2Kgs.17.18'> יח  ויתאנף יהוה מאד בישראל ויסרם מעל פניו  לא נשאר רק שבט יהודה לבדו </verse>
        <verse osisID='2Kgs.17.19'> יט  גם יהודה--לא שמר את מצות יהוה אלהיהם וילכו בחקות ישראל אשר עשו </verse>
        <verse osisID='2Kgs.17.20'> כ  וימאס יהוה בכל זרע ישראל ויענם ויתנם ביד שסים--עד אשר השליכם מפניו </verse>
        <verse osisID='2Kgs.17.21'> כא  כי קרע ישראל מעל בית דוד וימליכו את ירבעם בן נבט וידא (וידח) ירבעם את ישראל מאחרי יהוה והחטיאם חטאה גדולה </verse>
        <verse osisID='2Kgs.17.22'> כב  וילכו בני ישראל בכל חטאות ירבעם אשר עשה  לא סרו ממנה </verse>
        <verse osisID='2Kgs.17.23'> כג  עד אשר הסיר יהוה את ישראל מעל פניו כאשר דבר ביד כל עבדיו הנביאים ויגל ישראל מעל אדמתו אשורה עד היום הזה  {פ} </verse>
        <verse osisID='2Kgs.17.24'> כד  ויבא מלך אשור מבבל ומכותה ומעוא ומחמת וספרוים וישב בערי שמרון תחת בני ישראל וירשו את שמרון וישבו בעריה </verse>
        <verse osisID='2Kgs.17.25'> כה  ויהי בתחלת שבתם שם לא יראו את יהוה וישלח יהוה בהם את האריות ויהיו הרגים בהם </verse>
        <verse osisID='2Kgs.17.26'> כו  ויאמרו למלך אשור לאמר הגוים אשר הגלית ותושב בערי שמרון לא ידעו את משפט אלהי הארץ וישלח בם את האריות והנם ממיתים אותם כאשר אינם ידעים את משפט אלהי הארץ </verse>
        <verse osisID='2Kgs.17.27'> כז  ויצו מלך אשור לאמר הליכו שמה אחד מהכהנים אשר הגליתם משם וילכו וישבו שם וירם את משפט אלהי הארץ </verse>
        <verse osisID='2Kgs.17.28'> כח  ויבא אחד מהכהנים אשר הגלו משמרון וישב בבית אל ויהי מורה אתם איך ייראו את יהוה </verse>
        <verse osisID='2Kgs.17.29'> כט  ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם </verse>
        <verse osisID='2Kgs.17.30'> ל  ואנשי בבל עשו את סכות בנות ואנשי כות עשו את נרגל ואנשי חמת עשו את אשימא </verse>
        <verse osisID='2Kgs.17.31'> לא  והעוים עשו נבח big ז /big ואת תרתק והספרוים שרפים את בניהם באש לאדרמלך וענמלך אלה ספרים (אלהי ספרוים) </verse>
        <verse osisID='2Kgs.17.32'> לב  ויהיו יראים את יהוה ויעשו להם מקצותם כהני במות ויהיו עשים להם בבית הבמות </verse>
        <verse osisID='2Kgs.17.33'> לג  את יהוה היו יראים ואת אלהיהם היו עבדים כמשפט הגוים אשר הגלו אתם משם </verse>
        <verse osisID='2Kgs.17.34'> לד  עד היום הזה הם עשים כמשפטים הראשנים  אינם יראים את יהוה ואינם עשים כחקתם וכמשפטם וכתורה וכמצוה אשר צוה יהוה את בני יעקב אשר שם שמו ישראל </verse>
        <verse osisID='2Kgs.17.35'> לה  ויכרת יהוה אתם ברית ויצום לאמר לא תיראו אלהים אחרים ולא תשתחוו להם--ולא תעבדום ולא תזבחו להם </verse>
        <verse osisID='2Kgs.17.36'> לו  כי אם את יהוה אשר העלה אתכם מארץ מצרים בכח גדול ובזרוע נטויה--אתו תיראו ולו תשתחוו ולו תזבחו </verse>
        <verse osisID='2Kgs.17.37'> לז  ואת החקים ואת המשפטים והתורה והמצוה אשר כתב לכם--תשמרון לעשות כל הימים ולא תיראו אלהים אחרים </verse>
        <verse osisID='2Kgs.17.38'> לח  והברית אשר כרתי אתכם לא תשכחו ולא תיראו אלהים אחרים </verse>
        <verse osisID='2Kgs.17.39'> לט  כי אם את יהוה אלהיכם תיראו--והוא יציל אתכם מיד כל איביכם </verse>
        <verse osisID='2Kgs.17.40'> מ  ולא שמעו  כי אם כמשפטם הראשון הם עשים </verse>
        <verse osisID='2Kgs.17.41'> מא  ויהיו הגוים האלה יראים את יהוה ואת פסיליהם היו עבדים גם בניהם ובני בניהם כאשר עשו אבתם הם עשים עד היום הזה  {פ} </verse>
      </chapter>
      <chapter osisID='2Kgs.18'>
        <verse osisID='2Kgs.18.1'> א  ויהי בשנת שלש להושע בן אלה מלך ישראל מלך חזקיה בן אחז מלך יהודה </verse>
        <verse osisID='2Kgs.18.2'> ב  בן עשרים וחמש שנה היה במלכו ועשרים ותשע שנה מלך בירושלם ושם אמו אבי בת זכריה </verse>
        <verse osisID='2Kgs.18.3'> ג  ויעש הישר בעיני יהוה ככל אשר עשה דוד אביו </verse>
        <verse osisID='2Kgs.18.4'> ד  הוא הסיר את הבמות ושבר את המצבת וכרת את האשרה וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחשתן </verse>
        <verse osisID='2Kgs.18.5'> ה  ביהוה אלהי ישראל בטח ואחריו לא היה כמהו בכל מלכי יהודה ואשר היו לפניו </verse>
        <verse osisID='2Kgs.18.6'> ו  וידבק ביהוה לא סר מאחריו וישמר מצותיו אשר צוה יהוה את משה </verse>
        <verse osisID='2Kgs.18.7'> ז  והיה יהוה עמו בכל אשר יצא ישכיל וימרד במלך אשור ולא עבדו </verse>
        <verse osisID='2Kgs.18.8'> ח  הוא הכה את פלשתים עד עזה ואת גבוליה ממגדל נוצרים עד עיר מבצר  {פ} </verse>
        <verse osisID='2Kgs.18.9'> ט  ויהי בשנה הרביעית למלך חזקיהו--היא השנה השביעית להושע בן אלה מלך ישראל עלה שלמנאסר מלך אשור על שמרון--ויצר עליה </verse>
        <verse osisID='2Kgs.18.10'> י  וילכדה מקצה שלש שנים בשנת שש לחזקיה  היא שנת תשע להושע מלך ישראל נלכדה שמרון </verse>
        <verse osisID='2Kgs.18.11'> יא  ויגל מלך אשור את ישראל אשורה וינחם בחלח ובחבור נהר גוזן--וערי מדי </verse>
        <verse osisID='2Kgs.18.12'> יב  על אשר לא שמעו בקול יהוה אלהיהם ויעברו את בריתו את כל אשר צוה משה עבד יהוה ולא שמעו ולא עשו  {פ} </verse>
        <verse osisID='2Kgs.18.13'> יג  ובארבע עשרה שנה למלך חזקיה עלה סנחריב מלך אשור על כל ערי יהודה הבצרות--ויתפשם </verse>
        <verse osisID='2Kgs.18.14'> יד  וישלח חזקיה מלך יהודה אל מלך אשור לכישה לאמר חטאתי שוב מעלי--את אשר תתן עלי אשא וישם מלך אשור על חזקיה מלך יהודה שלש מאות ככר כסף ושלשים ככר זהב </verse>
        <verse osisID='2Kgs.18.15'> טו  ויתן חזקיה את כל הכסף הנמצא בית יהוה ובאצרות בית המלך </verse>
        <verse osisID='2Kgs.18.16'> טז  בעת ההיא קצץ חזקיה את דלתות היכל יהוה ואת האמנות אשר צפה חזקיה מלך יהודה ויתנם למלך אשור  {פ} </verse>
        <verse osisID='2Kgs.18.17'> יז  וישלח מלך אשור את תרתן ואת רב סריס ואת רבשקה מן לכיש אל המלך חזקיהו בחיל כבד--ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כבס </verse>
        <verse osisID='2Kgs.18.18'> יח  ויקראו אל המלך ויצא אלהם אליקים בן חלקיהו אשר על הבית ושבנה הספר ויואח בן אסף המזכיר </verse>
        <verse osisID='2Kgs.18.19'> יט  ויאמר אליהם רבשקה אמרו נא אל חזקיהו  כה אמר המלך הגדול מלך אשור מה הבטחון הזה אשר בטחת </verse>
        <verse osisID='2Kgs.18.20'> כ  אמרת אך דבר שפתים--עצה וגבורה למלחמה עתה על מי בטחת כי מרדת בי </verse>
        <verse osisID='2Kgs.18.21'> כא  עתה הנה בטחת לך על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו </verse>
        <verse osisID='2Kgs.18.22'> כב  וכי תאמרון אלי אל יהוה אלהינו בטחנו  הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו בירושלם </verse>
        <verse osisID='2Kgs.18.23'> כג  ועתה התערב נא את אדני את מלך אשור ואתנה לך אלפים סוסים אם תוכל לתת לך רכבים עליהם </verse>
        <verse osisID='2Kgs.18.24'> כד  ואיך תשיב את פני פחת אחד עבדי אדני--הקטנים ותבטח לך על מצרים לרכב ולפרשים </verse>
        <verse osisID='2Kgs.18.25'> כה  עתה המבלעדי יהוה עליתי על המקום הזה להשחתו יהוה אמר אלי עלה על הארץ הזאת והשחיתה </verse>
        <verse osisID='2Kgs.18.26'> כו  ויאמר אליקים בן חלקיהו ושבנה ויואח אל רבשקה דבר נא אל עבדיך ארמית--כי שמעים אנחנו ואל תדבר עמנו יהודית באזני העם אשר על החמה </verse>
        <verse osisID='2Kgs.18.27'> כז  ויאמר אליהם רבשקה העל אדניך ואליך שלחני אדני לדבר את הדברים האלה הלא על האנשים הישבים על החמה לאכל את חריהם (צואתם) ולשתות את שניהם (מימי רגליהם) עמכם </verse>
        <verse osisID='2Kgs.18.28'> כח  ויעמד רבשקה ויקרא בקול גדול יהודית וידבר ויאמר שמעו דבר המלך הגדול מלך אשור </verse>
        <verse osisID='2Kgs.18.29'> כט  כה אמר המלך אל ישא לכם חזקיהו  כי לא יוכל להציל אתכם מידו </verse>
        <verse osisID='2Kgs.18.30'> ל  ואל יבטח אתכם חזקיהו אל יהוה לאמר הצל יצילנו יהוה ולא תנתן את העיר הזאת ביד מלך אשור </verse>
        <verse osisID='2Kgs.18.31'> לא  אל תשמעו אל חזקיהו  כי כה אמר מלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי ברו </verse>
        <verse osisID='2Kgs.18.32'> לב  עד באי ולקחתי אתכם אל ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל תשמעו אל חזקיהו כי יסית אתכם לאמר יהוה יצילנו </verse>
        <verse osisID='2Kgs.18.33'> לג  ההצל הצילו אלהי הגוים איש את ארצו מיד מלך אשור </verse>
        <verse osisID='2Kgs.18.34'> לד  איה אלהי חמת וארפד איה אלהי ספרוים--הנע ועוה  כי הצילו את שמרון מידי </verse>
        <verse osisID='2Kgs.18.35'> לה  מי בכל אלהי הארצות אשר הצילו את ארצם מידי  כי יציל יהוה את ירושלם מידי </verse>
        <verse osisID='2Kgs.18.36'> לו  והחרישו העם ולא ענו אתו דבר  כי מצות המלך היא לאמר לא תענהו </verse>
        <verse osisID='2Kgs.18.37'> לז  ויבא אליקים בן חלקיה אשר על הבית ושבנא הספר ויואח בן אסף המזכיר אל חזקיהו--קרועי בגדים ויגדו לו דברי רבשקה </verse>
      </chapter>
      <chapter osisID='2Kgs.19'>
        <verse osisID='2Kgs.19.1'> א  ויהי כשמע המלך חזקיהו ויקרע את בגדיו ויתכס בשק ויבא בית יהוה </verse>
        <verse osisID='2Kgs.19.2'> ב  וישלח את אליקים אשר על הבית ושבנא הספר ואת זקני הכהנים מתכסים בשקים--אל ישעיהו הנביא בן אמוץ </verse>
        <verse osisID='2Kgs.19.3'> ג  ויאמרו אליו כה אמר חזקיהו יום צרה ותוכחה ונאצה היום הזה  כי באו בנים עד משבר וכח אין ללדה </verse>
        <verse osisID='2Kgs.19.4'> ד  אולי ישמע יהוה אלהיך את כל דברי רבשקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה </verse>
        <verse osisID='2Kgs.19.5'> ה  ויבאו עבדי המלך חזקיהו--אל ישעיהו </verse>
        <verse osisID='2Kgs.19.6'> ו  ויאמר להם ישעיהו כה תאמרון אל אדניכם  כה אמר יהוה אל תירא מפני הדברים אשר שמעת אשר גדפו נערי מלך אשור אתי </verse>
        <verse osisID='2Kgs.19.7'> ז  הנני נתן בו רוח ושמע שמועה ושב לארצו והפלתיו בחרב בארצו </verse>
        <verse osisID='2Kgs.19.8'> ח  וישב רבשקה וימצא את מלך אשור נלחם על לבנה  כי שמע כי נסע מלכיש </verse>
        <verse osisID='2Kgs.19.9'> ט  וישמע אל תרהקה מלך כוש לאמר הנה יצא להלחם אתך וישב וישלח מלאכים אל חזקיהו לאמר </verse>
        <verse osisID='2Kgs.19.10'> י  כה תאמרון אל חזקיהו מלך יהודה לאמר אל ישאך אלהיך אשר אתה בטח בו לאמר  לא תנתן ירושלם ביד מלך אשור </verse>
        <verse osisID='2Kgs.19.11'> יא  הנה אתה שמעת את אשר עשו מלכי אשור לכל הארצות--להחרימם ואתה תנצל </verse>
        <verse osisID='2Kgs.19.12'> יב  ההצילו אתם אלהי הגוים אשר שחתו אבותי את גוזן ואת חרן ורצף ובני עדן אשר בתלאשר </verse>
        <verse osisID='2Kgs.19.13'> יג  איו מלך חמת ומלך ארפד ומלך לעיר ספרוים הנע ועוה </verse>
        <verse osisID='2Kgs.19.14'> יד  ויקח חזקיהו את הספרים מיד המלאכים ויקראם ויעל בית יהוה ויפרשהו חזקיהו לפני יהוה  {פ} </verse>
        <verse osisID='2Kgs.19.15'> טו  ויתפלל חזקיהו לפני יהוה ויאמר יהוה אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ </verse>
        <verse osisID='2Kgs.19.16'> טז  הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי </verse>
        <verse osisID='2Kgs.19.17'> יז  אמנם יהוה  החריבו מלכי אשור את הגוים--ואת ארצם </verse>
        <verse osisID='2Kgs.19.18'> יח  ונתנו את אלהיהם באש  כי לא אלהים המה כי אם מעשה ידי אדם עץ ואבן--ויאבדום </verse>
        <verse osisID='2Kgs.19.19'> יט  ועתה יהוה אלהינו הושיענו נא מידו וידעו כל ממלכות הארץ כי אתה יהוה אלהים לבדך  {ס} </verse>
        <verse osisID='2Kgs.19.20'> כ  וישלח ישעיהו בן אמוץ אל חזקיהו לאמר  כה אמר יהוה אלהי ישראל אשר התפללת אלי אל סנחרב מלך אשור שמעתי </verse>
        <verse osisID='2Kgs.19.21'> כא  זה הדבר אשר דבר יהוה עליו  בזה לך לעגה לך בתולת בת ציון--אחריך ראש הניעה בת ירושלם </verse>
        <verse osisID='2Kgs.19.22'> כב  את מי חרפת וגדפת ועל מי הרימות קול ותשא מרום עיניך על קדוש ישראל </verse>
        <verse osisID='2Kgs.19.23'> כג  ביד מלאכיך חרפת אדני ותאמר ברכב (ברב) רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה יער כרמלו </verse>
        <verse osisID='2Kgs.19.24'> כד  אני קרתי ושתיתי מים זרים ואחרב בכף פעמי כל יארי מצור </verse>
        <verse osisID='2Kgs.19.25'> כה  הלא שמעת למרחוק אתה עשיתי למימי קדם ויצרתיה עתה הביאתיה--ותהי להשות גלים נצים ערים בצרות </verse>
        <verse osisID='2Kgs.19.26'> כו  וישביהן קצרי יד--חתו ויבשו היו עשב שדה וירק דשא חציר גגות ושדפה לפני קמה </verse>
        <verse osisID='2Kgs.19.27'> כז  ושבתך וצאתך ובאך ידעתי ואת התרגזך אלי </verse>
        <verse osisID='2Kgs.19.28'> כח  יען התרגזך אלי ושאננך עלה באזני--ושמתי חחי באפך ומתגי בשפתיך והשבתיך בדרך אשר באת בה </verse>
        <verse osisID='2Kgs.19.29'> כט  וזה לך האות--אכול השנה ספיח ובשנה השנית סחיש ובשנה השלישית זרעו וקצרו ונטעו כרמים--ואכלו פרים </verse>
        <verse osisID='2Kgs.19.30'> ל  ויספה פליטת בית יהודה הנשארה--שרש למטה ועשה פרי למעלה </verse>
        <verse osisID='2Kgs.19.31'> לא  כי מירושלם תצא שארית ופליטה מהר ציון קנאת יהוה     (צבאות) תעשה זאת  {ס} </verse>
        <verse osisID='2Kgs.19.32'> לב  לכן כה אמר יהוה אל מלך אשור לא יבא אל העיר הזאת ולא יורה שם חץ ולא יקדמנה מגן ולא ישפך עליה סללה </verse>
        <verse osisID='2Kgs.19.33'> לג  בדרך אשר יבא בה ישוב ואל העיר הזאת לא יבא נאם יהוה </verse>
        <verse osisID='2Kgs.19.34'> לד  וגנותי אל העיר הזאת להושיעה--למעני ולמען דוד עבדי </verse>
        <verse osisID='2Kgs.19.35'> לה  ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים </verse>
        <verse osisID='2Kgs.19.36'> לו  ויסע וילך וישב סנחריב מלך אשור וישב בנינוה </verse>
        <verse osisID='2Kgs.19.37'> לז  ויהי הוא משתחוה בית נסרך אלהיו ואדרמלך ושראצר    (בניו) הכהו בחרב והמה נמלטו ארץ אררט וימלך אסר חדן בנו תחתיו  {פ} </verse>
      </chapter>
      <chapter osisID='2Kgs.20'>
        <verse osisID='2Kgs.20.1'> א  בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר יהוה צו לביתך--כי מת אתה ולא תחיה </verse>
        <verse osisID='2Kgs.20.2'> ב  ויסב את פניו אל הקיר ויתפלל--אל יהוה לאמר </verse>
        <verse osisID='2Kgs.20.3'> ג  אנה יהוה זכר נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול  {ס} </verse>
        <verse osisID='2Kgs.20.4'> ד  ויהי ישעיהו--לא יצא העיר (חצר) התיכנה ודבר יהוה--היה אליו לאמר </verse>
        <verse osisID='2Kgs.20.5'> ה  שוב ואמרת אל חזקיהו נגיד עמי כה אמר יהוה אלהי דוד אביך שמעתי את תפלתך ראיתי את דמעתך הנני רפא לך--ביום השלישי תעלה בית יהוה </verse>
        <verse osisID='2Kgs.20.6'> ו  והספתי על ימיך חמש עשרה שנה ומכף מלך אשור אצילך ואת העיר הזאת וגנותי על העיר הזאת--למעני ולמען דוד עבדי </verse>
        <verse osisID='2Kgs.20.7'> ז  ויאמר ישעיהו קחו דבלת תאנים ויקחו וישימו על השחין ויחי </verse>
        <verse osisID='2Kgs.20.8'> ח  ויאמר חזקיהו אל ישעיהו מה אות כי ירפא יהוה לי ועליתי ביום השלישי בית יהוה </verse>
        <verse osisID='2Kgs.20.9'> ט  ויאמר ישעיהו זה לך האות מאת יהוה כי יעשה יהוה את הדבר אשר דבר  הלך הצל עשר מעלות אם ישוב עשר מעלות </verse>
        <verse osisID='2Kgs.20.10'> י  ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות </verse>
        <verse osisID='2Kgs.20.11'> יא  ויקרא ישעיהו הנביא אל יהוה וישב את הצל במעלות אשר ירדה במעלות אחז אחרנית--עשר מעלות  {פ} </verse>
        <verse osisID='2Kgs.20.12'> יב  בעת ההיא שלח בראדך בלאדן בן בלאדן מלך בבל ספרים ומנחה--אל חזקיהו  כי שמע כי חלה חזקיהו </verse>
        <verse osisID='2Kgs.20.13'> יג  וישמע עליהם חזקיהו ויראם את כל בית נכתה את הכסף ואת הזהב ואת הבשמים ואת שמן הטוב ואת בית כליו ואת כל אשר נמצא באוצרתיו  לא היה דבר אשר לא הראם חזקיהו בביתו--ובכל ממשלתו </verse>
        <verse osisID='2Kgs.20.14'> יד  ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל </verse>
        <verse osisID='2Kgs.20.15'> טו  ויאמר מה ראו בביתך ויאמר חזקיהו את כל אשר בביתי ראו--לא היה דבר אשר לא הראיתם באצרתי </verse>
        <verse osisID='2Kgs.20.16'> טז  ויאמר ישעיהו אל חזקיהו  שמע דבר יהוה </verse>
        <verse osisID='2Kgs.20.17'> יז  הנה ימים באים ונשא כל אשר בביתך ואשר אצרו אבתיך עד היום הזה בבלה  לא יותר דבר אמר יהוה </verse>
        <verse osisID='2Kgs.20.18'> יח  ומבניך אשר יצאו ממך אשר תוליד--יקח (יקחו) והיו סריסים בהיכל מלך בבל </verse>
        <verse osisID='2Kgs.20.19'> יט  ויאמר חזקיהו אל ישעיהו טוב דבר יהוה אשר דברת ויאמר הלוא אם שלום ואמת יהיה בימי </verse>
        <verse osisID='2Kgs.20.20'> כ  ויתר דברי חזקיהו וכל גבורתו ואשר עשה את הברכה ואת התעלה ויבא את המים העירה  הלא הם כתובים על ספר דברי הימים--למלכי יהודה </verse>
        <verse osisID='2Kgs.20.21'> כא  וישכב חזקיהו עם אבתיו וימלך מנשה בנו תחתיו  {פ} </verse>
      </chapter>
      <chapter osisID='2Kgs.21'>
        <verse osisID='2Kgs.21.1'> א  בן שתים עשרה שנה מנשה במלכו וחמשים וחמש שנה מלך בירושלם ושם אמו חפצי בה </verse>
        <verse osisID='2Kgs.21.2'> ב  ויעש הרע בעיני יהוה--כתועבת הגוים אשר הוריש יהוה מפני בני ישראל </verse>
        <verse osisID='2Kgs.21.3'> ג  וישב ויבן את הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל צבא השמים ויעבד אתם </verse>
        <verse osisID='2Kgs.21.4'> ד  ובנה מזבחת בבית יהוה אשר אמר יהוה בירושלם אשים את שמי </verse>
        <verse osisID='2Kgs.21.5'> ה  ויבן מזבחות לכל צבא השמים בשתי חצרות בית יהוה </verse>
        <verse osisID='2Kgs.21.6'> ו  והעביר את בנו באש ועונן ונחש ועשה אוב וידענים  הרבה לעשות הרע בעיני יהוה--להכעיס </verse>
        <verse osisID='2Kgs.21.7'> ז  וישם את פסל האשרה אשר עשה--בבית אשר אמר יהוה אל דוד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעולם </verse>
        <verse osisID='2Kgs.21.8'> ח  ולא אסיף להניד רגל ישראל מן האדמה אשר נתתי לאבותם  רק אם ישמרו לעשות ככל אשר צויתים ולכל התורה אשר צוה אתם עבדי משה </verse>
        <verse osisID='2Kgs.21.9'> ט  ולא שמעו ויתעם מנשה לעשות את הרע מן הגוים אשר השמיד יהוה מפני בני ישראל </verse>
        <verse osisID='2Kgs.21.10'> י  וידבר יהוה ביד עבדיו הנביאים לאמר </verse>
        <verse osisID='2Kgs.21.11'> יא  יען אשר עשה מנשה מלך יהודה התעבות האלה--הרע מכל אשר עשו האמרי אשר לפניו ויחטא גם את יהודה בגלוליו  {ס} </verse>
        <verse osisID='2Kgs.21.12'> יב  לכן כה אמר יהוה אלהי ישראל הנני מביא רעה על ירושלם ויהודה  אשר כל שמעיו (שמעה)--תצלנה שתי אזניו </verse>
        <verse osisID='2Kgs.21.13'> יג  ונטיתי על ירושלם את קו שמרון ואת משקלת בית אחאב ומחיתי את ירושלם כאשר ימחה את הצלחת מחה והפך על פניה </verse>
        <verse osisID='2Kgs.21.14'> יד  ונטשתי את שארית נחלתי ונתתים ביד איביהם והיו לבז ולמשסה לכל איביהם </verse>
        <verse osisID='2Kgs.21.15'> טו  יען אשר עשו את הרע בעיני ויהיו מכעסים אתי--מן היום אשר יצאו אבותם ממצרים ועד היום הזה </verse>
        <verse osisID='2Kgs.21.16'> טז  וגם דם נקי שפך מנשה הרבה מאד עד אשר מלא את ירושלם פה לפה--לבד מחטאתו אשר החטיא את יהודה לעשות הרע בעיני יהוה </verse>
        <verse osisID='2Kgs.21.17'> יז  ויתר דברי מנשה וכל אשר עשה וחטאתו אשר חטא  הלא הם כתובים על ספר דברי הימים--למלכי יהודה </verse>
        <verse osisID='2Kgs.21.18'> יח  וישכב מנשה עם אבתיו ויקבר בגן ביתו בגן עזא וימלך אמון בנו תחתיו  {פ} </verse>
        <verse osisID='2Kgs.21.19'> יט  בן עשרים ושתים שנה אמון במלכו ושתים שנים מלך בירושלם ושם אמו משלמת בת חרוץ מן יטבה </verse>
        <verse osisID='2Kgs.21.20'> כ  ויעש הרע בעיני יהוה כאשר עשה מנשה אביו </verse>
        <verse osisID='2Kgs.21.21'> כא  וילך בכל הדרך אשר הלך אביו ויעבד את הגללים אשר עבד אביו וישתחו להם </verse>
        <verse osisID='2Kgs.21.22'> כב  ויעזב את יהוה אלהי אבתיו ולא הלך בדרך יהוה </verse>
        <verse osisID='2Kgs.21.23'> כג  ויקשרו עבדי אמון עליו וימיתו את המלך בביתו </verse>
        <verse osisID='2Kgs.21.24'> כד  ויך עם הארץ את כל הקשרים על המלך אמון וימליכו עם הארץ את יאשיהו בנו תחתיו </verse>
        <verse osisID='2Kgs.21.25'> כה  ויתר דברי אמון אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.21.26'> כו  ויקבר אתו בקברתו בגן עזא וימלך יאשיהו בנו תחתיו  {פ} </verse>
      </chapter>
      <chapter osisID='2Kgs.22'>
        <verse osisID='2Kgs.22.1'> א  בן שמנה שנה יאשיהו במלכו ושלשים ואחת שנה מלך בירושלם ושם אמו ידידה בת עדיה מבצקת </verse>
        <verse osisID='2Kgs.22.2'> ב  ויעש הישר בעיני יהוה וילך בכל דרך דוד אביו ולא סר ימין ושמאול  {פ} </verse>
        <verse osisID='2Kgs.22.3'> ג  ויהי בשמנה עשרה שנה למלך יאשיהו שלח המלך את שפן בן אצליהו בן משלם הספר בית יהוה לאמר </verse>
        <verse osisID='2Kgs.22.4'> ד  עלה אל חלקיהו הכהן הגדול ויתם את הכסף המובא בית יהוה--אשר אספו שמרי הסף מאת העם </verse>
        <verse osisID='2Kgs.22.5'> ה  ויתנה (ויתנוהו) על יד עשי המלאכה המפקדים בבית (בית) יהוה ויתנו אתו לעשי המלאכה אשר בבית יהוה לחזק בדק הבית </verse>
        <verse osisID='2Kgs.22.6'> ו  לחרשים ולבנים ולגדרים ולקנות עצים ואבני מחצב לחזק את הבית </verse>
        <verse osisID='2Kgs.22.7'> ז  אך לא יחשב אתם הכסף הנתן על ידם  כי באמונה הם עשים </verse>
        <verse osisID='2Kgs.22.8'> ח  ויאמר חלקיהו הכהן הגדול על שפן הספר ספר התורה מצאתי בבית יהוה ויתן חלקיה את הספר אל שפן ויקראהו </verse>
        <verse osisID='2Kgs.22.9'> ט  ויבא שפן הספר אל המלך וישב את המלך דבר ויאמר התיכו עבדיך את הכסף הנמצא בבית ויתנהו על יד עשי המלאכה המפקדים בית יהוה </verse>
        <verse osisID='2Kgs.22.10'> י  ויגד שפן הספר למלך לאמר ספר נתן לי חלקיה הכהן ויקראהו שפן לפני המלך </verse>
        <verse osisID='2Kgs.22.11'> יא  ויהי כשמע המלך את דברי ספר התורה ויקרע את בגדיו </verse>
        <verse osisID='2Kgs.22.12'> יב  ויצו המלך את חלקיה הכהן ואת אחיקם בן שפן ואת עכבור בן מיכיה ואת שפן הספר ואת עשיה עבד המלך--לאמר </verse>
        <verse osisID='2Kgs.22.13'> יג  לכו דרשו את יהוה בעדי ובעד העם ובעד כל יהודה על דברי הספר הנמצא הזה  כי גדולה חמת יהוה אשר היא נצתה בנו על אשר לא שמעו אבתינו על דברי הספר הזה לעשות ככל הכתוב עלינו </verse>
        <verse osisID='2Kgs.22.14'> יד  וילך חלקיהו הכהן ואחיקם ועכבור ושפן ועשיה אל חלדה הנביאה אשת שלם בן תקוה בן חרחס שמר הבגדים והיא ישבת בירושלם במשנה וידברו אליה </verse>
        <verse osisID='2Kgs.22.15'> טו  ותאמר אליהם כה אמר יהוה אלהי ישראל  אמרו לאיש אשר שלח אתכם אלי </verse>
        <verse osisID='2Kgs.22.16'> טז  כה אמר יהוה הנני מביא רעה אל המקום הזה ועל ישביו--את כל דברי הספר אשר קרא מלך יהודה </verse>
        <verse osisID='2Kgs.22.17'> יז  תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה </verse>
        <verse osisID='2Kgs.22.18'> יח  ואל מלך יהודה השלח אתכם לדרש את יהוה כה תאמרו אליו  כה אמר יהוה אלהי ישראל הדברים אשר שמעת </verse>
        <verse osisID='2Kgs.22.19'> יט  יען רך לבבך ותכנע מפני יהוה בשמעך אשר דברתי על המקום הזה ועל ישביו להיות לשמה ולקללה ותקרע את בגדיך ותבכה לפני וגם אנכי שמעתי נאם יהוה </verse>
        <verse osisID='2Kgs.22.20'> כ  לכן הנני אספך על אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה וישבו את המלך דבר </verse>
      </chapter>
      <chapter osisID='2Kgs.23'>
        <verse osisID='2Kgs.23.1'> א  וישלח המלך ויאספו אליו כל זקני יהודה וירושלם </verse>
        <verse osisID='2Kgs.23.2'> ב  ויעל המלך בית יהוה וכל איש יהודה וכל ישבי ירושלם אתו והכהנים והנביאים וכל העם למקטן ועד גדול ויקרא באזניהם את כל דברי ספר הברית הנמצא בבית יהוה </verse>
        <verse osisID='2Kgs.23.3'> ג  ויעמד המלך על העמוד ויכרת את הברית לפני יהוה ללכת אחר יהוה ולשמר מצותיו ואת עדותיו ואת חקתיו בכל לב ובכל נפש להקים את דברי הברית הזאת הכתבים על הספר הזה ויעמד כל העם בברית </verse>
        <verse osisID='2Kgs.23.4'> ד  ויצו המלך את חלקיהו הכהן הגדול ואת כהני המשנה ואת שמרי הסף להוציא מהיכל יהוה את כל הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את עפרם בית אל </verse>
        <verse osisID='2Kgs.23.5'> ה  והשבית את הכמרים אשר נתנו מלכי יהודה ויקטר בבמות בערי יהודה ומסבי ירושלם ואת המקטרים לבעל לשמש ולירח ולמזלות ולכל צבא השמים </verse>
        <verse osisID='2Kgs.23.6'> ו  ויצא את האשרה מבית יהוה מחוץ לירושלם אל נחל קדרון וישרף אתה בנחל קדרון וידק לעפר וישלך את עפרה על קבר בני העם </verse>
        <verse osisID='2Kgs.23.7'> ז  ויתץ את בתי הקדשים אשר בבית יהוה  אשר הנשים ארגות שם בתים--לאשרה </verse>
        <verse osisID='2Kgs.23.8'> ח  ויבא את כל הכהנים מערי יהודה ויטמא את הבמות אשר קטרו שמה הכהנים מגבע עד באר שבע ונתץ את במות השערים אשר פתח שער יהושע שר העיר אשר על שמאול איש בשער העיר </verse>
        <verse osisID='2Kgs.23.9'> ט  אך לא יעלו כהני הבמות אל מזבח יהוה בירושלם  כי אם אכלו מצות בתוך אחיהם </verse>
        <verse osisID='2Kgs.23.10'> י  וטמא את התפת אשר בגי בני (בן) הנם  לבלתי להעביר איש את בנו ואת בתו באש--למלך </verse>
        <verse osisID='2Kgs.23.11'> יא  וישבת את הסוסים אשר נתנו מלכי יהודה לשמש מבא בית יהוה אל לשכת נתן מלך הסריס אשר בפרורים ואת מרכבות השמש שרף באש </verse>
        <verse osisID='2Kgs.23.12'> יב  ואת המזבחות אשר על הגג עלית אחז אשר עשו מלכי יהודה ואת המזבחות אשר עשה מנשה בשתי חצרות בית יהוה--נתץ המלך וירץ משם והשליך את עפרם אל נחל קדרון </verse>
        <verse osisID='2Kgs.23.13'> יג  ואת הבמות אשר על פני ירושלם אשר מימין להר המשחית אשר בנה שלמה מלך ישראל לעשתרת שקץ צידנים ולכמוש שקץ מואב ולמלכם תועבת בני עמון--טמא המלך </verse>
        <verse osisID='2Kgs.23.14'> יד  ושבר את המצבות ויכרת את האשרים וימלא את מקומם עצמות אדם </verse>
        <verse osisID='2Kgs.23.15'> טו  וגם את המזבח אשר בבית אל הבמה אשר עשה ירבעם בן נבט אשר החטיא את ישראל--גם את המזבח ההוא ואת הבמה נתץ וישרף את הבמה הדק לעפר ושרף אשרה </verse>
        <verse osisID='2Kgs.23.16'> טז  ויפן יאשיהו וירא את הקברים אשר שם בהר וישלח ויקח את העצמות מן הקברים וישרף על המזבח ויטמאהו--כדבר יהוה אשר קרא איש האלהים אשר קרא את הדברים האלה </verse>
        <verse osisID='2Kgs.23.17'> יז  ויאמר--מה הציון הלז אשר אני ראה ויאמרו אליו אנשי העיר הקבר איש האלהים אשר בא מיהודה ויקרא את הדברים האלה אשר עשית על המזבח בית אל </verse>
        <verse osisID='2Kgs.23.18'> יח  ויאמר הניחו לו איש אל ינע עצמותיו וימלטו עצמותיו--את עצמות הנביא אשר בא משמרון </verse>
        <verse osisID='2Kgs.23.19'> יט  וגם את כל בתי הבמות אשר בערי שמרון אשר עשו מלכי ישראל להכעיס--הסיר יאשיהו ויעש להם--ככל המעשים אשר עשה בבית אל </verse>
        <verse osisID='2Kgs.23.20'> כ  ויזבח את כל כהני הבמות אשר שם על המזבחות וישרף את עצמות אדם עליהם וישב ירושלם </verse>
        <verse osisID='2Kgs.23.21'> כא  ויצו המלך את כל העם לאמר עשו פסח ליהוה אלהיכם--ככתוב על ספר הברית הזה </verse>
        <verse osisID='2Kgs.23.22'> כב  כי לא נעשה כפסח הזה מימי השפטים אשר שפטו את ישראל וכל ימי מלכי ישראל--ומלכי יהודה </verse>
        <verse osisID='2Kgs.23.23'> כג  כי אם בשמנה עשרה שנה למלך יאשיהו  נעשה הפסח הזה ליהוה--בירושלם </verse>
        <verse osisID='2Kgs.23.24'> כד  וגם את האבות ואת הידענים ואת התרפים ואת הגללים ואת כל השקצים אשר נראו בארץ יהודה ובירושלם--בער יאשיהו  למען הקים את דברי התורה הכתבים על הספר אשר מצא חלקיהו הכהן בית יהוה </verse>
        <verse osisID='2Kgs.23.25'> כה  וכמהו לא היה לפניו מלך אשר שב אל יהוה בכל לבבו ובכל נפשו ובכל מאדו--ככל תורת משה ואחריו לא קם כמהו </verse>
        <verse osisID='2Kgs.23.26'> כו  אך לא שב יהוה מחרון אפו הגדול אשר חרה אפו ביהודה--על כל הכעסים אשר הכעיסו מנשה </verse>
        <verse osisID='2Kgs.23.27'> כז  ויאמר יהוה גם את יהודה אסיר מעל פני כאשר הסרתי את ישראל ומאסתי את העיר הזאת אשר בחרתי את ירושלם ואת הבית אשר אמרתי יהיה שמי שם </verse>
        <verse osisID='2Kgs.23.28'> כח  ויתר דברי יאשיהו וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.23.29'> כט  בימיו עלה פרעה נכה מלך מצרים על מלך אשור--על נהר פרת וילך המלך יאשיהו לקראתו וימיתהו במגדו כראתו אתו </verse>
        <verse osisID='2Kgs.23.30'> ל  וירכבהו עבדיו מת ממגדו ויבאהו ירושלם ויקברהו בקברתו ויקח עם הארץ את יהואחז בן יאשיהו וימשחו אתו וימליכו אתו תחת אביו  {פ} </verse>
        <verse osisID='2Kgs.23.31'> לא  בן עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת ירמיהו מלבנה </verse>
        <verse osisID='2Kgs.23.32'> לב  ויעש הרע בעיני יהוה ככל אשר עשו אבתיו </verse>
        <verse osisID='2Kgs.23.33'> לג  ויאסרהו פרעה נכה ברבלה בארץ חמת במלך (ממלך) בירושלם ויתן ענש על הארץ מאה ככר כסף וככר זהב </verse>
        <verse osisID='2Kgs.23.34'> לד  וימלך פרעה נכה את אליקים בן יאשיהו תחת יאשיהו אביו ויסב את שמו יהויקים ואת יהואחז לקח ויבא מצרים וימת שם </verse>
        <verse osisID='2Kgs.23.35'> לה  והכסף והזהב נתן יהויקים לפרעה--אך העריך את הארץ לתת את הכסף על פי פרעה  איש כערכו נגש את הכסף ואת הזהב את עם הארץ לתת לפרעה נכה  {ס} </verse>
        <verse osisID='2Kgs.23.36'> לו  בן עשרים וחמש שנה יהויקים במלכו ואחת עשרה שנה מלך בירושלם ושם אמו זבידה (זבודה) בת פדיה מן רומה </verse>
        <verse osisID='2Kgs.23.37'> לז  ויעש הרע בעיני יהוה ככל אשר עשו אבתיו </verse>
      </chapter>
      <chapter osisID='2Kgs.24'>
        <verse osisID='2Kgs.24.1'> א  בימיו עלה נבכדנאצר מלך בבל ויהי לו יהויקים עבד שלש שנים וישב וימרד בו </verse>
        <verse osisID='2Kgs.24.2'> ב  וישלח יהוה בו את גדודי כשדים ואת גדודי ארם ואת גדודי מואב ואת גדודי בני עמון וישלחם ביהודה להאבידו  כדבר יהוה--אשר דבר ביד עבדיו הנביאים </verse>
        <verse osisID='2Kgs.24.3'> ג  אך על פי יהוה היתה ביהודה להסיר מעל פניו--בחטאת מנשה ככל אשר עשה </verse>
        <verse osisID='2Kgs.24.4'> ד  וגם דם הנקי אשר שפך וימלא את ירושלם דם נקי ולא אבה יהוה לסלח </verse>
        <verse osisID='2Kgs.24.5'> ה  ויתר דברי יהויקים וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID='2Kgs.24.6'> ו  וישכב יהויקים עם אבתיו וימלך יהויכין בנו תחתיו </verse>
        <verse osisID='2Kgs.24.7'> ז  ולא הסיף עוד מלך מצרים לצאת מארצו  כי לקח מלך בבל מנחל מצרים עד נהר פרת כל אשר היתה למלך מצרים  {פ} </verse>
        <verse osisID='2Kgs.24.8'> ח  בן שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת אלנתן מירושלם </verse>
        <verse osisID='2Kgs.24.9'> ט  ויעש הרע בעיני יהוה ככל אשר עשה אביו </verse>
        <verse osisID='2Kgs.24.10'> י  בעת ההיא--עלה (עלו) עבדי נבכדנאצר מלך בבל ירושלם ותבא העיר במצור </verse>
        <verse osisID='2Kgs.24.11'> יא  ויבא נבכדנאצר מלך בבל על העיר ועבדיו צרים עליה </verse>
        <verse osisID='2Kgs.24.12'> יב  ויצא יהויכין מלך יהודה על מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו </verse>
        <verse osisID='2Kgs.24.13'> יג  ויוצא משם את כל אוצרות בית יהוה ואוצרות בית המלך ויקצץ את כל כלי הזהב אשר עשה שלמה מלך ישראל בהיכל יהוה כאשר דבר יהוה </verse>
        <verse osisID='2Kgs.24.14'> יד  והגלה את כל ירושלם ואת כל השרים ואת כל גבורי החיל עשרה (עשרת) אלפים גולה וכל החרש והמסגר  לא נשאר זולת דלת עם הארץ </verse>
        <verse osisID='2Kgs.24.15'> טו  ויגל את יהויכין בבלה ואת אם המלך ואת נשי המלך ואת סריסיו ואת אולי (אילי) הארץ הוליך גולה מירושלם בבלה </verse>
        <verse osisID='2Kgs.24.16'> טז  ואת כל אנשי החיל שבעת אלפים והחרש והמסגר אלף--הכל גבורים עשי מלחמה ויביאם מלך בבל גולה בבלה </verse>
        <verse osisID='2Kgs.24.17'> יז  וימלך מלך בבל את מתניה דדו תחתיו ויסב את שמו צדקיהו  {פ} </verse>
        <verse osisID='2Kgs.24.18'> יח  בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל (חמוטל) בת ירמיהו מלבנה </verse>
        <verse osisID='2Kgs.24.19'> יט  ויעש הרע בעיני יהוה ככל אשר עשה יהויקים </verse>
        <verse osisID='2Kgs.24.20'> כ  כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל  {ס} </verse>
      </chapter>
      <chapter osisID='2Kgs.25'>
        <verse osisID='2Kgs.25.1'> א  ויהי בשנת התשיעית למלכו בחדש העשירי בעשור לחדש בא נבכדנאצר מלך בבל הוא וכל חילו על ירושלם ויחן עליה ויבנו עליה דיק סביב </verse>
        <verse osisID='2Kgs.25.2'> ב  ותבא העיר במצור עד עשתי עשרה שנה למלך צדקיהו </verse>
        <verse osisID='2Kgs.25.3'> ג  בתשעה לחדש ויחזק הרעב בעיר ולא היה לחם לעם הארץ </verse>
        <verse osisID='2Kgs.25.4'> ד  ותבקע העיר וכל אנשי המלחמה הלילה דרך שער בין החמתים אשר על גן המלך וכשדים על העיר סביב וילך דרך הערבה </verse>
        <verse osisID='2Kgs.25.5'> ה  וירדפו חיל כשדים אחר המלך וישגו אתו בערבות ירחו וכל חילו--נפצו מעליו </verse>
        <verse osisID='2Kgs.25.6'> ו  ויתפשו את המלך ויעלו אתו אל מלך בבל רבלתה וידברו אתו משפט </verse>
        <verse osisID='2Kgs.25.7'> ז  ואת בני צדקיהו שחטו לעיניו ואת עיני צדקיהו עור ויאסרהו בנחשתים ויבאהו בבל  {ס} </verse>
        <verse osisID='2Kgs.25.8'> ח  ובחדש החמישי בשבעה לחדש--היא שנת תשע עשרה שנה למלך נבכדנאצר מלך בבל  בא נבוזראדן רב טבחים עבד מלך בבל--ירושלם </verse>
        <verse osisID='2Kgs.25.9'> ט  וישרף את בית יהוה ואת בית המלך ואת כל בתי ירושלם ואת כל בית גדול שרף באש </verse>
        <verse osisID='2Kgs.25.10'> י  ואת חומת ירושלם סביב--נתצו כל חיל כשדים אשר רב טבחים </verse>
        <verse osisID='2Kgs.25.11'> יא  ואת יתר העם הנשארים בעיר ואת הנפלים אשר נפלו על המלך בבל ואת יתר ההמון--הגלה נבוזראדן רב טבחים </verse>
        <verse osisID='2Kgs.25.12'> יב  ומדלת הארץ השאיר רב טבחים לכרמים וליגבים </verse>
        <verse osisID='2Kgs.25.13'> יג  ואת עמודי הנחשת אשר בית יהוה ואת המכנות ואת ים הנחשת אשר בבית יהוה--שברו כשדים וישאו את נחשתם בבלה </verse>
        <verse osisID='2Kgs.25.14'> יד  ואת הסירת ואת היעים ואת המזמרות ואת הכפות ואת כל כלי הנחשת אשר ישרתו בם--לקחו </verse>
        <verse osisID='2Kgs.25.15'> טו  ואת המחתות ואת המזרקות אשר זהב זהב ואשר כסף כסף--לקח רב טבחים </verse>
        <verse osisID='2Kgs.25.16'> טז  העמודים שנים הים האחד והמכנות אשר עשה שלמה לבית יהוה--לא היה משקל לנחשת כל הכלים האלה </verse>
        <verse osisID='2Kgs.25.17'> יז  שמנה עשרה אמה קומת העמוד האחד וכתרת עליו נחשת וקומת הכתרת שלש אמה (אמות) ושבכה ורמנים על הכתרת סביב הכל נחשת וכאלה לעמוד השני על השבכה </verse>
        <verse osisID='2Kgs.25.18'> יח  ויקח רב טבחים את שריה כהן הראש ואת צפניהו כהן משנה ואת שלשת שמרי הסף </verse>
        <verse osisID='2Kgs.25.19'> יט  ומן העיר לקח סריס אחד אשר הוא פקיד על אנשי המלחמה וחמשה אנשים מראי פני המלך אשר נמצאו בעיר ואת הספר שר הצבא המצבא את עם הארץ וששים איש מעם הארץ הנמצאים בעיר </verse>
        <verse osisID='2Kgs.25.20'> כ  ויקח אתם נבוזראדן רב טבחים וילך אתם על מלך בבל רבלתה </verse>
        <verse osisID='2Kgs.25.21'> כא  ויך אתם מלך בבל וימיתם ברבלה בארץ חמת ויגל יהודה מעל אדמתו </verse>
        <verse osisID='2Kgs.25.22'> כב  והעם הנשאר בארץ יהודה אשר השאיר נבוכדנאצר מלך בבל--ויפקד עליהם את גדליהו בן אחיקם בן שפן </verse>
        <verse osisID='2Kgs.25.23'> כג  וישמעו כל שרי החילים המה והאנשים כי הפקיד מלך בבל את גדליהו ויבאו אל גדליהו המצפה וישמעאל בן נתניה ויוחנן בן קרח ושריה בן תנחמת הנטפתי ויאזניהו בן המעכתי--המה ואנשיהם </verse>
        <verse osisID='2Kgs.25.24'> כד  וישבע להם גדליהו ולאנשיהם ויאמר להם אל תיראו מעבדי הכשדים  שבו בארץ ועבדו את מלך בבל--ויטב לכם  {פ} </verse>
        <verse osisID='2Kgs.25.25'> כה  ויהי בחדש השביעי בא ישמעאל בן נתניה בן אלישמע מזרע המלוכה ועשרה אנשים אתו ויכו את גדליהו וימת ואת היהודים ואת הכשדים אשר היו אתו במצפה </verse>
        <verse osisID='2Kgs.25.26'> כו  ויקמו כל העם מקטן ועד גדול ושרי החילים ויבאו מצרים  כי יראו מפני כשדים  {ס} </verse>
        <verse osisID='2Kgs.25.27'> כז  ויהי בשלשים ושבע שנה לגלות יהויכין מלך יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את ראש יהויכין מלך יהודה--מבית כלא </verse>
        <verse osisID='2Kgs.25.28'> כח  וידבר אתו טבות ויתן את כסאו מעל כסא המלכים אשר אתו בבבל </verse>
        <verse osisID='2Kgs.25.29'> כט  ושנא את בגדי כלאו ואכל לחם תמיד לפניו כל ימי חייו </verse>
        <verse osisID='2Kgs.25.30'> ל  וארחתו ארחת תמיד נתנה לו מאת המלך--דבר יום ביומו  כל ימי חיו  {ש} </verse>
      </chapter>
    </div></osisText>
</osis>