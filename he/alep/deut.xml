<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Deut'>
      <chapter osisID='Deut.1'>
        <title> לד  ולא תטמא את הארץ אשר אתם ישבים בה--אשר אני שכן בתוכה  כי אני יהוה--שכן בתוך בני ישראל  {פ} </title>
        <verse osisID='Deut.1.1'> א  אלה הדברים אשר דבר משה אל כל ישראל בעבר הירדן  במדבר בערבה מול סוף בין פארן ובין תפל ולבן וחצרת--ודי זהב </verse>
        <verse osisID='Deut.1.2'> ב  אחד עשר יום מחרב דרך הר שעיר עד קדש ברנע </verse>
        <verse osisID='Deut.1.3'> ג  ויהי בארבעים שנה בעשתי עשר חדש באחד לחדש דבר משה אל בני ישראל ככל אשר צוה יהוה אתו אלהם </verse>
        <verse osisID='Deut.1.4'> ד  אחרי הכתו את סיחן מלך האמרי אשר יושב בחשבון--ואת עוג מלך הבשן אשר יושב בעשתרת באדרעי </verse>
        <verse osisID='Deut.1.5'> ה  בעבר הירדן בארץ מואב הואיל משה באר את התורה הזאת לאמר </verse>
        <verse osisID='Deut.1.6'> ו  יהוה אלהינו דבר אלינו בחרב לאמר  רב לכם שבת בהר הזה </verse>
        <verse osisID='Deut.1.7'> ז  פנו וסעו לכם ובאו הר האמרי ואל כל שכניו בערבה בהר ובשפלה ובנגב ובחוף הים--ארץ הכנעני והלבנון עד הנהר הגדל נהר פרת </verse>
        <verse osisID='Deut.1.8'> ח  ראה נתתי לפניכם את הארץ באו ורשו את הארץ אשר נשבע יהוה לאבתיכם לאברהם ליצחק וליעקב לתת להם ולזרעם אחריהם </verse>
        <verse osisID='Deut.1.9'> ט  ואמר אלכם בעת ההוא לאמר  לא אוכל לבדי שאת אתכם </verse>
        <verse osisID='Deut.1.10'> י  יהוה אלהיכם הרבה אתכם והנכם היום ככוכבי השמים לרב </verse>
        <verse osisID='Deut.1.11'> יא  יהוה אלהי אבותכם יסף עליכם ככם--אלף פעמים ויברך אתכם כאשר דבר לכם </verse>
        <verse osisID='Deut.1.12'> יב  איכה אשא לבדי טרחכם ומשאכם וריבכם </verse>
        <verse osisID='Deut.1.13'> יג  הבו לכם אנשים חכמים ונבנים וידעים--לשבטיכם ואשימם בראשיכם </verse>
        <verse osisID='Deut.1.14'> יד  ותענו אתי ותאמרו טוב הדבר אשר דברת לעשות </verse>
        <verse osisID='Deut.1.15'> טו  ואקח את ראשי שבטיכם אנשים חכמים וידעים ואתן אותם ראשים עליכם  שרי אלפים ושרי מאות ושרי חמשים ושרי עשרת ושטרים לשבטיכם </verse>
        <verse osisID='Deut.1.16'> טז  ואצוה את שפטיכם בעת ההוא לאמר  שמע בין אחיכם ושפטתם צדק בין איש ובין אחיו ובין גרו </verse>
        <verse osisID='Deut.1.17'> יז  לא תכירו פנים במשפט כקטן כגדל תשמעון--לא תגורו מפני איש כי המשפט לאלהים הוא והדבר אשר יקשה מכם תקרבון אלי ושמעתיו </verse>
        <verse osisID='Deut.1.18'> יח  ואצוה אתכם בעת ההוא את כל הדברים אשר תעשון </verse>
        <verse osisID='Deut.1.19'> יט  ונסע מחרב ונלך את כל המדבר הגדול והנורא ההוא אשר ראיתם דרך הר האמרי כאשר צוה יהוה אלהינו אתנו ונבא עד קדש ברנע </verse>
        <verse osisID='Deut.1.20'> כ  ואמר אלכם  באתם עד הר האמרי אשר יהוה אלהינו נתן לנו </verse>
        <verse osisID='Deut.1.21'> כא  ראה נתן יהוה אלהיך לפניך--את הארץ  עלה רש כאשר דבר יהוה אלהי אבתיך לך--אל תירא ואל תחת </verse>
        <verse osisID='Deut.1.22'> כב  ותקרבון אלי כלכם ותאמרו נשלחה אנשים לפנינו ויחפרו לנו את הארץ וישבו אתנו דבר--את הדרך אשר נעלה בה ואת הערים אשר נבא אליהן </verse>
        <verse osisID='Deut.1.23'> כג  וייטב בעיני הדבר ואקח מכם שנים עשר אנשים איש אחד לשבט </verse>
        <verse osisID='Deut.1.24'> כד  ויפנו ויעלו ההרה ויבאו עד נחל אשכל וירגלו אתה </verse>
        <verse osisID='Deut.1.25'> כה  ויקחו בידם מפרי הארץ ויורדו אלינו וישבו אתנו דבר ויאמרו טובה הארץ אשר יהוה אלהינו נתן לנו </verse>
        <verse osisID='Deut.1.26'> כו  ולא אביתם לעלת ותמרו את פי יהוה אלהיכם </verse>
        <verse osisID='Deut.1.27'> כז  ותרגנו באהליכם ותאמרו בשנאת יהוה אתנו הוציאנו מארץ מצרים--לתת אתנו ביד האמרי להשמידנו </verse>
        <verse osisID='Deut.1.28'> כח  אנה אנחנו עלים אחינו המסו את לבבנו לאמר עם גדול ורם ממנו ערים גדלת ובצורת בשמים וגם בני ענקים ראינו שם </verse>
        <verse osisID='Deut.1.29'> כט  ואמר אלכם  לא תערצון ולא תיראון מהם </verse>
        <verse osisID='Deut.1.30'> ל  יהוה אלהיכם ההלך לפניכם הוא ילחם לכם  ככל אשר עשה אתכם במצרים--לעיניכם </verse>
        <verse osisID='Deut.1.31'> לא  ובמדבר אשר ראית אשר נשאך יהוה אלהיך כאשר ישא איש את בנו--בכל הדרך אשר הלכתם עד באכם עד המקום הזה </verse>
        <verse osisID='Deut.1.32'> לב  ובדבר הזה--אינכם מאמינם ביהוה אלהיכם </verse>
        <verse osisID='Deut.1.33'> לג  ההלך לפניכם בדרך לתור לכם מקום--לחנתכם  באש לילה לראתכם בדרך אשר תלכו בה ובענן יומם </verse>
        <verse osisID='Deut.1.34'> לד  וישמע יהוה את קול דבריכם ויקצף וישבע לאמר </verse>
        <verse osisID='Deut.1.35'> לה  אם יראה איש באנשים האלה הדור הרע הזה--את הארץ הטובה אשר נשבעתי לתת לאבתיכם </verse>
        <verse osisID='Deut.1.36'> לו  זולתי כלב בן יפנה הוא יראנה ולו אתן את הארץ אשר דרך בה ולבניו--יען אשר מלא אחרי יהוה </verse>
        <verse osisID='Deut.1.37'> לז  גם בי התאנף יהוה בגללכם לאמר  גם אתה לא תבא שם </verse>
        <verse osisID='Deut.1.38'> לח  יהושע בן נון העמד לפניך הוא יבא שמה אתו חזק כי הוא ינחלנה את ישראל </verse>
        <verse osisID='Deut.1.39'> לט  וטפכם אשר אמרתם לבז יהיה ובניכם אשר לא ידעו היום טוב ורע--המה יבאו שמה ולהם אתננה והם יירשוה </verse>
        <verse osisID='Deut.1.40'> מ  ואתם פנו לכם וסעו המדברה דרך ים סוף </verse>
        <verse osisID='Deut.1.41'> מא  ותענו ותאמרו אלי חטאנו ליהוה--אנחנו נעלה ונלחמנו ככל אשר צונו יהוה אלהינו ותחגרו איש את כלי מלחמתו ותהינו לעלת ההרה </verse>
        <verse osisID='Deut.1.42'> מב  ויאמר יהוה אלי אמר להם לא תעלו ולא תלחמו--כי אינני בקרבכם ולא תנגפו לפני איביכם </verse>
        <verse osisID='Deut.1.43'> מג  ואדבר אליכם ולא שמעתם ותמרו את פי יהוה ותזדו ותעלו ההרה </verse>
        <verse osisID='Deut.1.44'> מד  ויצא האמרי הישב בהר ההוא לקראתכם וירדפו אתכם כאשר תעשינה הדברים ויכתו אתכם בשעיר עד חרמה </verse>
        <verse osisID='Deut.1.45'> מה  ותשבו ותבכו לפני יהוה ולא שמע יהוה בקלכם ולא האזין אליכם </verse>
        <verse osisID='Deut.1.46'> מו  ותשבו בקדש ימים רבים כימים אשר ישבתם </verse>
      </chapter>
      <chapter osisID='Deut.2'>
        <verse osisID='Deut.2.1'> א  ונפן ונסע המדברה דרך ים סוף כאשר דבר יהוה אלי ונסב את הר שעיר ימים רבים  {ס} </verse>
        <verse osisID='Deut.2.2'> ב  ויאמר יהוה אלי לאמר </verse>
        <verse osisID='Deut.2.3'> ג  רב לכם סב את ההר הזה פנו לכם צפנה </verse>
        <verse osisID='Deut.2.4'> ד  ואת העם צו לאמר אתם עברים בגבול אחיכם בני עשו הישבים בשעיר וייראו מכם ונשמרתם מאד </verse>
        <verse osisID='Deut.2.5'> ה  אל תתגרו בם--כי לא אתן לכם מארצם עד מדרך כף רגל  כי ירשה לעשו נתתי את הר שעיר </verse>
        <verse osisID='Deut.2.6'> ו  אכל תשברו מאתם בכסף ואכלתם וגם מים תכרו מאתם בכסף--ושתיתם </verse>
        <verse osisID='Deut.2.7'> ז  כי יהוה אלהיך ברכך בכל מעשה ידך--ידע לכתך את המדבר הגדל הזה  זה ארבעים שנה יהוה אלהיך עמך--לא חסרת דבר </verse>
        <verse osisID='Deut.2.8'> ח  ונעבר מאת אחינו בני עשו הישבים בשעיר מדרך הערבה מאילת ומעצין גבר  {ס}  ונפן ונעבר דרך מדבר מואב </verse>
        <verse osisID='Deut.2.9'> ט  ויאמר יהוה אלי אל תצר את מואב ואל תתגר בם מלחמה  כי לא אתן לך מארצו ירשה--כי לבני לוט נתתי את ער ירשה </verse>
        <verse osisID='Deut.2.10'> י  האמים לפנים ישבו בה--עם גדול ורב ורם כענקים </verse>
        <verse osisID='Deut.2.11'> יא  רפאים יחשבו אף הם כענקים והמאבים יקראו להם אמים </verse>
        <verse osisID='Deut.2.12'> יב  ובשעיר ישבו החרים לפנים ובני עשו יירשום וישמידום מפניהם וישבו תחתם  כאשר עשה ישראל לארץ ירשתו אשר נתן יהוה להם </verse>
        <verse osisID='Deut.2.13'> יג  עתה קמו ועברו לכם--את נחל זרד ונעבר את נחל זרד </verse>
        <verse osisID='Deut.2.14'> יד  והימים אשר הלכנו מקדש ברנע עד אשר עברנו את נחל זרד שלשים ושמנה שנה--עד תם כל הדור אנשי המלחמה מקרב המחנה כאשר נשבע יהוה להם </verse>
        <verse osisID='Deut.2.15'> טו  וגם יד יהוה היתה בם להמם מקרב המחנה עד תמם </verse>
        <verse osisID='Deut.2.16'> טז  ויהי כאשר תמו כל אנשי המלחמה למות--מקרב העם  {ס} </verse>
        <verse osisID='Deut.2.17'> יז  וידבר יהוה אלי לאמר </verse>
        <verse osisID='Deut.2.18'> יח  אתה עבר היום את גבול מואב את ער </verse>
        <verse osisID='Deut.2.19'> יט  וקרבת מול בני עמון--אל תצרם ואל תתגר בם  כי לא אתן מארץ בני עמון לך ירשה--כי לבני לוט נתתיה ירשה </verse>
        <verse osisID='Deut.2.20'> כ  ארץ רפאים תחשב אף הוא  רפאים ישבו בה לפנים והעמנים יקראו להם זמזמים </verse>
        <verse osisID='Deut.2.21'> כא  עם גדול ורב ורם כענקים וישמידם יהוה מפניהם ויירשם וישבו תחתם </verse>
        <verse osisID='Deut.2.22'> כב  כאשר עשה לבני עשו הישבים בשעיר--אשר השמיד את החרי מפניהם ויירשם וישבו תחתם עד היום הזה </verse>
        <verse osisID='Deut.2.23'> כג  והעוים הישבים בחצרים עד עזה--כפתרים היצאים מכפתר השמידם וישבו תחתם </verse>
        <verse osisID='Deut.2.24'> כד  קומו סעו ועברו את נחל ארנן--ראה נתתי בידך את סיחן מלך חשבון האמרי ואת ארצו החל רש והתגר בו מלחמה </verse>
        <verse osisID='Deut.2.25'> כה  היום הזה אחל תת פחדך ויראתך על פני העמים תחת כל השמים--אשר ישמעון שמעך ורגזו וחלו מפניך </verse>
        <verse osisID='Deut.2.26'> כו  ואשלח מלאכים ממדבר קדמות אל סיחון מלך חשבון דברי שלום לאמר </verse>
        <verse osisID='Deut.2.27'> כז  אעברה בארצך בדרך בדרך אלך  לא אסור ימין ושמאול </verse>
        <verse osisID='Deut.2.28'> כח  אכל בכסף תשברני ואכלתי ומים בכסף תתן לי ושתיתי רק אעברה ברגלי </verse>
        <verse osisID='Deut.2.29'> כט  כאשר עשו לי בני עשו הישבים בשעיר והמואבים הישבים בער--עד אשר אעבר את הירדן אל הארץ אשר יהוה אלהינו נתן לנו </verse>
        <verse osisID='Deut.2.30'> ל  ולא אבה סיחן מלך חשבון העברנו בו  כי הקשה יהוה אלהיך את רוחו ואמץ את לבבו למען תתו בידך כיום הזה  {ס} </verse>
        <verse osisID='Deut.2.31'> לא  ויאמר יהוה אלי ראה החלתי תת לפניך את סיחן ואת ארצו החל רש לרשת את ארצו </verse>
        <verse osisID='Deut.2.32'> לב  ויצא סיחן לקראתנו הוא וכל עמו למלחמה--יהצה </verse>
        <verse osisID='Deut.2.33'> לג  ויתנהו יהוה אלהינו לפנינו ונך אתו ואת בנו ואת כל עמו </verse>
        <verse osisID='Deut.2.34'> לד  ונלכד את כל עריו בעת ההוא ונחרם את כל עיר מתם והנשים והטף  לא השארנו שריד </verse>
        <verse osisID='Deut.2.35'> לה  רק הבהמה בזזנו לנו ושלל הערים אשר לכדנו </verse>
        <verse osisID='Deut.2.36'> לו  מערער אשר על שפת נחל ארנן והעיר אשר בנחל ועד הגלעד לא היתה קריה אשר שגבה ממנו  את הכל נתן יהוה אלהינו לפנינו </verse>
        <verse osisID='Deut.2.37'> לז  רק אל ארץ בני עמון לא קרבת  כל יד נחל יבק וערי ההר וכל אשר צוה יהוה אלהינו </verse>
      </chapter>
      <chapter osisID='Deut.3'>
        <verse osisID='Deut.3.1'> א  ונפן ונעל דרך הבשן ויצא עוג מלך הבשן לקראתנו הוא וכל עמו למלחמה--אדרעי </verse>
        <verse osisID='Deut.3.2'> ב  ויאמר יהוה אלי אל תירא אתו--כי בידך נתתי אתו ואת כל עמו ואת ארצו ועשית לו--כאשר עשית לסיחן מלך האמרי אשר יושב בחשבון </verse>
        <verse osisID='Deut.3.3'> ג  ויתן יהוה אלהינו בידנו גם את עוג מלך הבשן--ואת כל עמו ונכהו עד בלתי השאיר לו שריד </verse>
        <verse osisID='Deut.3.4'> ד  ונלכד את כל עריו בעת ההוא--לא היתה קריה אשר לא לקחנו מאתם  ששים עיר כל חבל ארגב ממלכת עוג בבשן </verse>
        <verse osisID='Deut.3.5'> ה  כל אלה ערים בצרת חומה גבהה--דלתים ובריח  לבד מערי הפרזי הרבה מאד </verse>
        <verse osisID='Deut.3.6'> ו  ונחרם אותם--כאשר עשינו לסיחן מלך חשבון  החרם כל עיר מתם הנשים והטף </verse>
        <verse osisID='Deut.3.7'> ז  וכל הבהמה ושלל הערים בזונו לנו </verse>
        <verse osisID='Deut.3.8'> ח  ונקח בעת ההוא את הארץ מיד שני מלכי האמרי אשר בעבר הירדן--מנחל ארנן עד הר חרמון </verse>
        <verse osisID='Deut.3.9'> ט  צידנים יקראו לחרמון שרין והאמרי יקראו לו שניר </verse>
        <verse osisID='Deut.3.10'> י  כל ערי המישר וכל הגלעד וכל הבשן עד סלכה ואדרעי--ערי ממלכת עוג בבשן </verse>
        <verse osisID='Deut.3.11'> יא  כי רק עוג מלך הבשן נשאר מיתר הרפאים--הנה ערשו ערש ברזל הלה הוא ברבת בני עמון  תשע אמות ארכה וארבע אמות רחבה--באמת איש </verse>
        <verse osisID='Deut.3.12'> יב  ואת הארץ הזאת ירשנו בעת ההוא מערער אשר על נחל ארנן וחצי הר הגלעד ועריו--נתתי לראובני ולגדי </verse>
        <verse osisID='Deut.3.13'> יג  ויתר הגלעד וכל הבשן ממלכת עוג--נתתי לחצי שבט המנשה  כל חבל הארגב לכל הבשן ההוא יקרא ארץ רפאים </verse>
        <verse osisID='Deut.3.14'> יד  יאיר בן מנשה לקח את כל חבל ארגב עד גבול הגשורי והמעכתי ויקרא אתם על שמו את הבשן חות יאיר עד היום הזה </verse>
        <verse osisID='Deut.3.15'> טו  ולמכיר נתתי את הגלעד </verse>
        <verse osisID='Deut.3.16'> טז  ולראובני ולגדי נתתי מן הגלעד ועד נחל ארנן תוך הנחל וגבל--ועד יבק הנחל גבול בני עמון </verse>
        <verse osisID='Deut.3.17'> יז  והערבה והירדן וגבל--מכנרת ועד ים הערבה ים המלח תחת אשדת הפסגה מזרחה </verse>
        <verse osisID='Deut.3.18'> יח  ואצו אתכם בעת ההוא לאמר  יהוה אלהיכם נתן לכם את הארץ הזאת לרשתה--חלוצים תעברו לפני אחיכם בני ישראל כל בני חיל </verse>
        <verse osisID='Deut.3.19'> יט  רק נשיכם וטפכם ומקנכם ידעתי כי מקנה רב לכם--ישבו בעריכם אשר נתתי לכם </verse>
        <verse osisID='Deut.3.20'> כ  עד אשר יניח יהוה לאחיכם ככם וירשו גם הם את הארץ אשר יהוה אלהיכם נתן להם בעבר הירדן ושבתם איש לירשתו אשר נתתי לכם </verse>
        <verse osisID='Deut.3.21'> כא  ואת יהושוע צויתי בעת ההוא לאמר  עיניך הראת את כל אשר עשה יהוה אלהיכם לשני המלכים האלה--כן יעשה יהוה לכל הממלכות אשר אתה עבר שמה </verse>
        <verse osisID='Deut.3.22'> כב  לא תיראום  כי יהוה אלהיכם הוא הנלחם לכם  {ס} </verse>
        <verse osisID='Deut.3.23'> כג  ואתחנן אל יהוה בעת ההוא לאמר </verse>
        <verse osisID='Deut.3.24'> כד  אדני יהוה אתה החלות להראות את עבדך את גדלך ואת ידך החזקה--אשר מי אל בשמים ובארץ אשר יעשה כמעשיך וכגבורתך </verse>
        <verse osisID='Deut.3.25'> כה  אעברה נא ואראה את הארץ הטובה אשר בעבר הירדן  ההר הטוב הזה והלבנן </verse>
        <verse osisID='Deut.3.26'> כו  ויתעבר יהוה בי למענכם ולא שמע אלי ויאמר יהוה אלי רב לך--אל תוסף דבר אלי עוד בדבר הזה </verse>
        <verse osisID='Deut.3.27'> כז  עלה ראש הפסגה ושא עיניך ימה וצפנה ותימנה ומזרחה--וראה בעיניך  כי לא תעבר את הירדן הזה </verse>
        <verse osisID='Deut.3.28'> כח  וצו את יהושע וחזקהו ואמצהו  כי הוא יעבר לפני העם הזה והוא ינחיל אותם את הארץ אשר תראה </verse>
        <verse osisID='Deut.3.29'> כט  ונשב בגיא מול בית פעור  {פ} </verse>
      </chapter>
      <chapter osisID='Deut.4'>
        <verse osisID='Deut.4.1'> א  ועתה ישראל שמע אל החקים ואל המשפטים אשר אנכי מלמד אתכם לעשות--למען תחיו ובאתם וירשתם את הארץ אשר יהוה אלהי אבתיכם נתן לכם </verse>
        <verse osisID='Deut.4.2'> ב  לא תספו על הדבר אשר אנכי מצוה אתכם ולא תגרעו ממנו--לשמר את מצות יהוה אלהיכם אשר אנכי מצוה אתכם </verse>
        <verse osisID='Deut.4.3'> ג  עיניכם הראות את אשר עשה יהוה בבעל פעור  כי כל האיש אשר הלך אחרי בעל פעור--השמידו יהוה אלהיך מקרבך </verse>
        <verse osisID='Deut.4.4'> ד  ואתם הדבקים ביהוה אלהיכם--חיים כלכם היום </verse>
        <verse osisID='Deut.4.5'> ה  ראה למדתי אתכם חקים ומשפטים כאשר צוני יהוה אלהי  לעשות כן--בקרב הארץ אשר אתם באים שמה לרשתה </verse>
        <verse osisID='Deut.4.6'> ו  ושמרתם ועשיתם--כי הוא חכמתכם ובינתכם לעיני העמים  אשר ישמעון את כל החקים האלה ואמרו רק עם חכם ונבון הגוי הגדול הזה </verse>
        <verse osisID='Deut.4.7'> ז  כי מי גוי גדול אשר לו אלהים קרבים אליו כיהוה אלהינו בכל קראנו אליו </verse>
        <verse osisID='Deut.4.8'> ח  ומי גוי גדול אשר לו חקים ומשפטים צדיקם ככל התורה הזאת אשר אנכי נתן לפניכם היום </verse>
        <verse osisID='Deut.4.9'> ט  רק השמר לך ושמר נפשך מאד פן תשכח את הדברים אשר ראו עיניך ופן יסורו מלבבך כל ימי חייך והודעתם לבניך ולבני בניך </verse>
        <verse osisID='Deut.4.10'> י  יום אשר עמדת לפני יהוה אלהיך בחרב באמר יהוה אלי הקהל לי את העם ואשמעם את דברי  אשר ילמדון ליראה אתי כל הימים אשר הם חיים על האדמה ואת בניהם ילמדון </verse>
        <verse osisID='Deut.4.11'> יא  ותקרבון ותעמדון תחת ההר וההר בער באש עד לב השמים--חשך ענן וערפל </verse>
        <verse osisID='Deut.4.12'> יב  וידבר יהוה אליכם מתוך האש  קול דברים אתם שמעים ותמונה אינכם ראים זולתי קול </verse>
        <verse osisID='Deut.4.13'> יג  ויגד לכם את בריתו אשר צוה אתכם לעשות--עשרת הדברים ויכתבם על שני לחות אבנים </verse>
        <verse osisID='Deut.4.14'> יד  ואתי צוה יהוה בעת ההוא ללמד אתכם חקים ומשפטים  לעשתכם אתם--בארץ אשר אתם עברים שמה לרשתה </verse>
        <verse osisID='Deut.4.15'> טו  ונשמרתם מאד לנפשתיכם  כי לא ראיתם כל תמונה ביום דבר יהוה אליכם בחרב מתוך האש </verse>
        <verse osisID='Deut.4.16'> טז  פן תשחתון--ועשיתם לכם פסל תמונת כל סמל  תבנית זכר או נקבה </verse>
        <verse osisID='Deut.4.17'> יז  תבנית כל בהמה אשר בארץ תבנית כל צפור כנף אשר תעוף בשמים </verse>
        <verse osisID='Deut.4.18'> יח  תבנית כל רמש באדמה תבנית כל דגה אשר במים מתחת לארץ </verse>
        <verse osisID='Deut.4.19'> יט  ופן תשא עיניך השמימה וראית את השמש ואת הירח ואת הכוכבים כל צבא השמים ונדחת והשתחוית להם ועבדתם--אשר חלק יהוה אלהיך אתם לכל העמים תחת כל השמים </verse>
        <verse osisID='Deut.4.20'> כ  ואתכם לקח יהוה ויוצא אתכם מכור הברזל ממצרים להיות לו לעם נחלה כיום הזה </verse>
        <verse osisID='Deut.4.21'> כא  ויהוה התאנף בי על דבריכם וישבע לבלתי עברי את הירדן ולבלתי בא אל הארץ הטובה אשר יהוה אלהיך נתן לך נחלה </verse>
        <verse osisID='Deut.4.22'> כב  כי אנכי מת בארץ הזאת אינני עבר את הירדן ואתם עברים וירשתם את הארץ הטובה הזאת </verse>
        <verse osisID='Deut.4.23'> כג  השמרו לכם פן תשכחו את ברית יהוה אלהיכם אשר כרת עמכם ועשיתם לכם פסל תמונת כל אשר צוך יהוה אלהיך </verse>
        <verse osisID='Deut.4.24'> כד  כי יהוה אלהיך אש אכלה הוא  אל קנא  {פ} </verse>
        <verse osisID='Deut.4.25'> כה  כי תוליד בנים ובני בנים ונושנתם בארץ והשחתם ועשיתם פסל תמונת כל ועשיתם הרע בעיני יהוה אלהיך להכעיסו </verse>
        <verse osisID='Deut.4.26'> כו  העידתי בכם היום את השמים ואת הארץ כי אבד תאבדון מהר מעל הארץ אשר אתם עברים את הירדן שמה לרשתה  לא תאריכן ימים עליה כי השמד תשמדון </verse>
        <verse osisID='Deut.4.27'> כז  והפיץ יהוה אתכם בעמים ונשארתם מתי מספר בגוים אשר ינהג יהוה אתכם שמה </verse>
        <verse osisID='Deut.4.28'> כח  ועבדתם שם אלהים מעשה ידי אדם  עץ ואבן--אשר לא יראון ולא ישמעון ולא יאכלון ולא יריחן </verse>
        <verse osisID='Deut.4.29'> כט  ובקשתם משם את יהוה אלהיך ומצאת  כי תדרשנו בכל לבבך ובכל נפשך </verse>
        <verse osisID='Deut.4.30'> ל  בצר לך--ומצאוך כל הדברים האלה באחרית הימים ושבת עד יהוה אלהיך ושמעת בקלו </verse>
        <verse osisID='Deut.4.31'> לא  כי אל רחום יהוה אלהיך לא ירפך ולא ישחיתך ולא ישכח את ברית אבתיך אשר נשבע להם </verse>
        <verse osisID='Deut.4.32'> לב  כי שאל נא לימים ראשנים אשר היו לפניך למן היום אשר ברא אלהים אדם על הארץ ולמקצה השמים ועד קצה השמים  הנהיה כדבר הגדול הזה או הנשמע כמהו </verse>
        <verse osisID='Deut.4.33'> לג  השמע עם קול אלהים מדבר מתוך האש כאשר שמעת אתה--ויחי </verse>
        <verse osisID='Deut.4.34'> לד  או הנסה אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים  ככל אשר עשה לכם יהוה אלהיכם במצרים--לעיניך </verse>
        <verse osisID='Deut.4.35'> לה  אתה הראת לדעת כי יהוה הוא האלהים  אין עוד מלבדו </verse>
        <verse osisID='Deut.4.36'> לו  מן השמים השמיעך את קלו ליסרך ועל הארץ הראך את אשו הגדולה ודבריו שמעת מתוך האש </verse>
        <verse osisID='Deut.4.37'> לז  ותחת כי אהב את אבתיך ויבחר בזרעו אחריו ויוצאך בפניו בכחו הגדל ממצרים </verse>
        <verse osisID='Deut.4.38'> לח  להוריש גוים גדלים ועצמים ממך--מפניך להביאך לתת לך את ארצם נחלה--כיום הזה </verse>
        <verse osisID='Deut.4.39'> לט  וידעת היום והשבת אל לבבך כי יהוה הוא האלהים בשמים ממעל ועל הארץ מתחת  אין עוד </verse>
        <verse osisID='Deut.4.40'> מ  ושמרת את חקיו ואת מצותיו אשר אנכי מצוך היום אשר ייטב לך ולבניך אחריך--ולמען תאריך ימים על האדמה אשר יהוה אלהיך נתן לך כל הימים  {פ} </verse>
        <verse osisID='Deut.4.41'> מא  אז יבדיל משה שלש ערים בעבר הירדן מזרחה שמש </verse>
        <verse osisID='Deut.4.42'> מב  לנס שמה רוצח אשר ירצח את רעהו בבלי דעת והוא לא שנא לו מתמל שלשם ונס אל אחת מן הערים האל--וחי </verse>
        <verse osisID='Deut.4.43'> מג  את בצר במדבר בארץ המישר לראובני ואת ראמת בגלעד לגדי ואת גולן בבשן למנשי </verse>
        <verse osisID='Deut.4.44'> מד  וזאת התורה אשר שם משה לפני בני ישראל </verse>
        <verse osisID='Deut.4.45'> מה  אלה העדת והחקים והמשפטים--אשר דבר משה אל בני ישראל בצאתם ממצרים </verse>
        <verse osisID='Deut.4.46'> מו  בעבר הירדן בגיא מול בית פעור בארץ סיחן מלך האמרי אשר יושב בחשבון--אשר הכה משה ובני ישראל בצאתם ממצרים </verse>
        <verse osisID='Deut.4.47'> מז  ויירשו את ארצו ואת ארץ עוג מלך הבשן שני מלכי האמרי אשר בעבר הירדן--מזרח שמש </verse>
        <verse osisID='Deut.4.48'> מח  מערער אשר על שפת נחל ארנן ועד הר שיאן--הוא חרמון </verse>
        <verse osisID='Deut.4.49'> מט  וכל הערבה עבר הירדן מזרחה ועד ים הערבה--תחת אשדת הפסגה  {פ} </verse>
      </chapter>
      <chapter osisID='Deut.5'>
        <verse osisID='Deut.5.1'> א  ויקרא משה אל כל ישראל ויאמר אלהם שמע ישראל את החקים ואת המשפטים אשר אנכי דבר באזניכם היום ולמדתם אתם ושמרתם לעשתם </verse>
        <verse osisID='Deut.5.2'> ב  יהוה אלהינו כרת עמנו ברית--בחרב </verse>
        <verse osisID='Deut.5.3'> ג  לא את אבתינו כרת יהוה את הברית הזאת  כי אתנו אנחנו אלה פה היום כלנו חיים </verse>
        <verse osisID='Deut.5.4'> ד  פנים בפנים דבר יהוה עמכם בהר--מתוך האש </verse>
        <verse osisID='Deut.5.5'> ה  אנכי עמד בין יהוה וביניכם בעת ההוא להגיד לכם את דבר יהוה  כי יראתם מפני האש ולא עליתם בהר לאמר  {ס} </verse>
        <verse osisID='Deut.5.6'> ו  אנכי יהוה אלהיך אשר הוצאתיך מארץ מצרים מבית עבדים  לא יהיה לך אלהים אחרים על פני </verse>
        <verse osisID='Deut.5.7'> ז  לא תעשה לך פסל כל תמונה אשר בשמים ממעל ואשר בארץ מתחת--ואשר במים מתחת לארץ </verse>
        <verse osisID='Deut.5.8'> ח  לא תשתחוה להם ולא תעבדם  כי אנכי יהוה אלהיך אל קנא--פקד עון אבות על בנים ועל שלשים ועל רבעים לשנאי </verse>
        <verse osisID='Deut.5.9'> ט  ועשה חסד לאלפים--לאהבי ולשמרי מצותו (מצותי)  {ס} </verse>
        <verse osisID='Deut.5.10'> י  לא תשא את שם יהוה אלהיך לשוא  כי לא ינקה יהוה את אשר ישא את שמו לשוא  {ס} </verse>
        <verse osisID='Deut.5.11'> יא  שמור את יום השבת לקדשו כאשר צוך יהוה אלהיך </verse>
        <verse osisID='Deut.5.12'> יב  ששת ימים תעבד ועשית כל מלאכתך </verse>
        <verse osisID='Deut.5.13'> יג  ויום השביעי--שבת ליהוה אלהיך  לא תעשה כל מלאכה אתה ובנך ובתך ועבדך ואמתך ושורך וחמרך וכל בהמתך וגרך אשר בשעריך--למען ינוח עבדך ואמתך כמוך </verse>
        <verse osisID='Deut.5.14'> יד  וזכרת כי עבד היית בארץ מצרים ויצאך יהוה אלהיך משם ביד חזקה ובזרע נטויה על כן צוך יהוה אלהיך לעשות את יום השבת  {ס} </verse>
        <verse osisID='Deut.5.15'> טו  כבד את אביך ואת אמך כאשר צוך יהוה אלהיך--למען יאריכן ימיך ולמען ייטב לך על האדמה אשר יהוה אלהיך נתן לך  {ס} </verse>
        <verse osisID='Deut.5.16'> טז  לא תרצח  {ס}  ולא תנאף  {ס}  ולא תגנב  {ס}  ולא תענה ברעך עד שוא  {ס} </verse>
        <verse osisID='Deut.5.17'> יז  ולא תחמד אשת רעך  {ס}  ולא תתאוה בית רעך שדהו ועבדו ואמתו שורו וחמרו וכל אשר לרעך  {ס} </verse>
        <verse osisID='Deut.5.18'> יח  את הדברים האלה דבר יהוה אל כל קהלכם בהר מתוך האש הענן והערפל--קול גדול ולא יסף ויכתבם על שני לחת אבנים ויתנם אלי </verse>
        <verse osisID='Deut.5.19'> יט  ויהי כשמעכם את הקול מתוך החשך וההר בער באש ותקרבון אלי כל ראשי שבטיכם וזקניכם </verse>
        <verse osisID='Deut.5.20'> כ  ותאמרו הן הראנו יהוה אלהינו את כבדו ואת גדלו ואת קלו שמענו מתוך האש היום הזה ראינו כי ידבר אלהים את האדם וחי </verse>
        <verse osisID='Deut.5.21'> כא  ועתה למה נמות כי תאכלנו האש הגדלה הזאת אם יספים אנחנו לשמע את קול יהוה אלהינו עוד--ומתנו </verse>
        <verse osisID='Deut.5.22'> כב  כי מי כל בשר אשר שמע קול אלהים חיים מדבר מתוך האש כמנו--ויחי </verse>
        <verse osisID='Deut.5.23'> כג  קרב אתה ושמע את כל אשר יאמר יהוה אלהינו ואת תדבר אלינו את כל אשר ידבר יהוה אלהינו אליך--ושמענו ועשינו </verse>
        <verse osisID='Deut.5.24'> כד  וישמע יהוה את קול דבריכם בדברכם אלי ויאמר יהוה אלי שמעתי את קול דברי העם הזה אשר דברו אליך--היטיבו כל אשר דברו </verse>
        <verse osisID='Deut.5.25'> כה  מי יתן והיה לבבם זה להם ליראה אתי ולשמר את כל מצותי--כל הימים  למען ייטב להם ולבניהם לעלם </verse>
        <verse osisID='Deut.5.26'> כו  לך אמר להם  שובו לכם לאהליכם </verse>
        <verse osisID='Deut.5.27'> כז  ואתה פה עמד עמדי ואדברה אליך את כל המצוה והחקים והמשפטים אשר תלמדם ועשו בארץ אשר אנכי נתן להם לרשתה </verse>
        <verse osisID='Deut.5.28'> כח  ושמרתם לעשות כאשר צוה יהוה אלהיכם אתכם  לא תסרו ימין ושמאל </verse>
        <verse osisID='Deut.5.29'> כט  בכל הדרך אשר צוה יהוה אלהיכם אתכם--תלכו  למען תחיון וטוב לכם והארכתם ימים בארץ אשר תירשון </verse>
      </chapter>
      <chapter osisID='Deut.6'>
        <verse osisID='Deut.6.1'> א  וזאת המצוה החקים והמשפטים אשר צוה יהוה אלהיכם ללמד אתכם--לעשות בארץ אשר אתם עברים שמה לרשתה </verse>
        <verse osisID='Deut.6.2'> ב  למען תירא את יהוה אלהיך לשמר את כל חקתיו ומצותיו אשר אנכי מצוך אתה ובנך ובן בנך כל ימי חייך--ולמען יארכן ימיך </verse>
        <verse osisID='Deut.6.3'> ג  ושמעת ישראל ושמרת לעשות אשר ייטב לך ואשר תרבון מאד  כאשר דבר יהוה אלהי אבתיך לך--ארץ זבת חלב ודבש  {פ} </verse>
        <verse osisID='Deut.6.4'> ד  שמ big ע /big ישראל  יהוה אלהינו יהוה אח big ד /big </verse>
        <verse osisID='Deut.6.5'> ה  ואהבת את יהוה אלהיך בכל לבבך ובכל נפשך ובכל מאדך </verse>
        <verse osisID='Deut.6.6'> ו  והיו הדברים האלה אשר אנכי מצוך היום--על לבבך </verse>
        <verse osisID='Deut.6.7'> ז  ושננתם לבניך ודברת בם בשבתך בביתך ובלכתך בדרך ובשכבך ובקומך </verse>
        <verse osisID='Deut.6.8'> ח  וקשרתם לאות על ידך והיו לטטפת בין עיניך </verse>
        <verse osisID='Deut.6.9'> ט  וכתבתם על מזזות ביתך ובשעריך  {ס} </verse>
        <verse osisID='Deut.6.10'> י  והיה כי יביאך יהוה אלהיך אל הארץ אשר נשבע לאבתיך לאברהם ליצחק וליעקב--לתת לך  ערים גדלת וטבת אשר לא בנית </verse>
        <verse osisID='Deut.6.11'> יא  ובתים מלאים כל טוב אשר לא מלאת וברת חצובים אשר לא חצבת כרמים וזיתים אשר לא נטעת ואכלת ושבעת </verse>
        <verse osisID='Deut.6.12'> יב  השמר לך פן תשכח את יהוה אשר הוציאך מארץ מצרים מבית עבדים </verse>
        <verse osisID='Deut.6.13'> יג  את יהוה אלהיך תירא ואתו תעבד ובשמו תשבע </verse>
        <verse osisID='Deut.6.14'> יד  לא תלכון אחרי אלהים אחרים--מאלהי העמים אשר סביבותיכם </verse>
        <verse osisID='Deut.6.15'> טו  כי אל קנא יהוה אלהיך בקרבך  פן יחרה אף יהוה אלהיך בך והשמידך מעל פני האדמה  {ס} </verse>
        <verse osisID='Deut.6.16'> טז  לא תנסו את יהוה אלהיכם כאשר נסיתם במסה </verse>
        <verse osisID='Deut.6.17'> יז  שמור תשמרון את מצות יהוה אלהיכם ועדתיו וחקיו אשר צוך </verse>
        <verse osisID='Deut.6.18'> יח  ועשית הישר והטוב בעיני יהוה--למען ייטב לך ובאת וירשת את הארץ הטבה אשר נשבע יהוה לאבתיך </verse>
        <verse osisID='Deut.6.19'> יט  להדף את כל איביך מפניך כאשר דבר יהוה  {ס} </verse>
        <verse osisID='Deut.6.20'> כ  כי ישאלך בנך מחר לאמר  מה העדת והחקים והמשפטים אשר צוה יהוה אלהינו אתכם </verse>
        <verse osisID='Deut.6.21'> כא  ואמרת לבנך עבדים היינו לפרעה במצרים ויציאנו יהוה ממצרים ביד חזקה </verse>
        <verse osisID='Deut.6.22'> כב  ויתן יהוה אותת ומפתים גדלים ורעים במצרים בפרעה ובכל ביתו--לעינינו </verse>
        <verse osisID='Deut.6.23'> כג  ואותנו הוציא משם--למען הביא אתנו לתת לנו את הארץ אשר נשבע לאבתינו </verse>
        <verse osisID='Deut.6.24'> כד  ויצונו יהוה לעשות את כל החקים האלה ליראה את יהוה אלהינו--לטוב לנו כל הימים לחיתנו כהיום הזה </verse>
        <verse osisID='Deut.6.25'> כה  וצדקה תהיה לנו  כי נשמר לעשות את כל המצוה הזאת לפני יהוה אלהינו--כאשר צונו  {ס} </verse>
      </chapter>
      <chapter osisID='Deut.7'>
        <verse osisID='Deut.7.1'> א  כי יביאך יהוה אלהיך אל הארץ אשר אתה בא שמה לרשתה ונשל גוים רבים מפניך החתי והגרגשי והאמרי והכנעני והפרזי והחוי והיבוסי--שבעה גוים רבים ועצומים ממך </verse>
        <verse osisID='Deut.7.2'> ב  ונתנם יהוה אלהיך לפניך--והכיתם  החרם תחרים אתם לא תכרת להם ברית ולא תחנם </verse>
        <verse osisID='Deut.7.3'> ג  ולא תתחתן בם  בתך לא תתן לבנו ובתו לא תקח לבנך </verse>
        <verse osisID='Deut.7.4'> ד  כי יסיר את בנך מאחרי ועבדו אלהים אחרים וחרה אף יהוה בכם והשמידך מהר </verse>
        <verse osisID='Deut.7.5'> ה  כי אם כה תעשו להם--מזבחתיהם תתצו ומצבתם תשברו ואשירהם תגדעון ופסיליהם תשרפון באש </verse>
        <verse osisID='Deut.7.6'> ו  כי עם קדוש אתה ליהוה אלהיך  בך בחר יהוה אלהיך להיות לו לעם סגלה מכל העמים אשר על פני האדמה </verse>
        <verse osisID='Deut.7.7'> ז  לא מרבכם מכל העמים חשק יהוה בכם--ויבחר בכם  כי אתם המעט מכל העמים </verse>
        <verse osisID='Deut.7.8'> ח  כי מאהבת יהוה אתכם ומשמרו את השבעה אשר נשבע לאבתיכם הוציא יהוה אתכם ביד חזקה ויפדך מבית עבדים מיד פרעה מלך מצרים </verse>
        <verse osisID='Deut.7.9'> ט  וידעת כי יהוה אלהיך הוא האלהים  האל הנאמן--שמר הברית והחסד לאהביו ולשמרי מצותו לאלף דור </verse>
        <verse osisID='Deut.7.10'> י  ומשלם לשנאיו אל פניו להאבידו  לא יאחר לשנאו אל פניו ישלם לו </verse>
        <verse osisID='Deut.7.11'> יא  ושמרת את המצוה ואת החקים ואת המשפטים אשר אנכי מצוך היום--לעשותם  {פ} </verse>
        <verse osisID='Deut.7.12'> יב  והיה עקב תשמעון את המשפטים האלה ושמרתם ועשיתם אתם--ושמר יהוה אלהיך לך את הברית ואת החסד אשר נשבע לאבתיך </verse>
        <verse osisID='Deut.7.13'> יג  ואהבך וברכך והרבך וברך פרי בטנך ופרי אדמתך דגנך ותירשך ויצהרך שגר אלפיך ועשתרת צאנך על האדמה אשר נשבע לאבתיך לתת לך </verse>
        <verse osisID='Deut.7.14'> יד  ברוך תהיה מכל העמים  לא יהיה בך עקר ועקרה ובבהמתך </verse>
        <verse osisID='Deut.7.15'> טו  והסיר יהוה ממך כל חלי וכל מדוי מצרים הרעים אשר ידעת לא ישימם בך ונתנם בכל שנאיך </verse>
        <verse osisID='Deut.7.16'> טז  ואכלת את כל העמים אשר יהוה אלהיך נתן לך--לא תחוס עינך עליהם ולא תעבד את אלהיהם כי מוקש הוא לך  {ס} </verse>
        <verse osisID='Deut.7.17'> יז  כי תאמר בלבבך רבים הגוים האלה ממני איכה אוכל להורישם </verse>
        <verse osisID='Deut.7.18'> יח  לא תירא מהם  זכר תזכר את אשר עשה יהוה אלהיך לפרעה ולכל מצרים </verse>
        <verse osisID='Deut.7.19'> יט  המסת הגדלת אשר ראו עיניך והאתת והמפתים והיד החזקה והזרע הנטויה אשר הוצאך יהוה אלהיך כן יעשה יהוה אלהיך לכל העמים אשר אתה ירא מפניהם </verse>
        <verse osisID='Deut.7.20'> כ  וגם את הצרעה ישלח יהוה אלהיך בם  עד אבד הנשארים והנסתרים--מפניך </verse>
        <verse osisID='Deut.7.21'> כא  לא תערץ מפניהם  כי יהוה אלהיך בקרבך אל גדול ונורא </verse>
        <verse osisID='Deut.7.22'> כב  ונשל יהוה אלהיך את הגוים האל מפניך--מעט מעט  לא תוכל כלתם מהר פן תרבה עליך חית השדה </verse>
        <verse osisID='Deut.7.23'> כג  ונתנם יהוה אלהיך לפניך והמם מהומה גדלה עד השמדם </verse>
        <verse osisID='Deut.7.24'> כד  ונתן מלכיהם בידך והאבדת את שמם מתחת השמים  לא יתיצב איש בפניך עד השמדך אתם </verse>
        <verse osisID='Deut.7.25'> כה  פסילי אלהיהם תשרפון באש לא תחמד כסף וזהב עליהם ולקחת לך--פן תוקש בו כי תועבת יהוה אלהיך הוא </verse>
        <verse osisID='Deut.7.26'> כו  ולא תביא תועבה אל ביתך והיית חרם כמהו שקץ תשקצנו ותעב תתעבנו כי חרם הוא  {פ} </verse>
      </chapter>
      <chapter osisID='Deut.8'>
        <verse osisID='Deut.8.1'> א  כל המצוה אשר אנכי מצוך היום--תשמרון לעשות  למען תחיון ורביתם ובאתם וירשתם את הארץ אשר נשבע יהוה לאבתיכם </verse>
        <verse osisID='Deut.8.2'> ב  וזכרת את כל הדרך אשר הוליכך יהוה אלהיך זה ארבעים שנה--במדבר  למען ענתך לנסתך לדעת את אשר בלבבך התשמר מצותו--אם לא </verse>
        <verse osisID='Deut.8.3'> ג  ויענך וירעבך ויאכלך את המן אשר לא ידעת ולא ידעון אבתיך  למען הודיעך כי לא על הלחם לבדו יחיה האדם--כי על כל מוצא פי יהוה יחיה האדם </verse>
        <verse osisID='Deut.8.4'> ד  שמלתך לא בלתה מעליך ורגלך לא בצקה--זה ארבעים שנה </verse>
        <verse osisID='Deut.8.5'> ה  וידעת עם לבבך  כי כאשר ייסר איש את בנו יהוה אלהיך מיסרך </verse>
        <verse osisID='Deut.8.6'> ו  ושמרת את מצות יהוה אלהיך ללכת בדרכיו וליראה אתו </verse>
        <verse osisID='Deut.8.7'> ז  כי יהוה אלהיך מביאך אל ארץ טובה  ארץ נחלי מים--עינת ותהמת יצאים בבקעה ובהר </verse>
        <verse osisID='Deut.8.8'> ח  ארץ חטה ושערה וגפן ותאנה ורמון ארץ זית שמן ודבש </verse>
        <verse osisID='Deut.8.9'> ט  ארץ אשר לא במסכנת תאכל בה לחם--לא תחסר כל בה ארץ אשר אבניה ברזל ומהרריה תחצב נחשת </verse>
        <verse osisID='Deut.8.10'> י  ואכלת ושבעת--וברכת את יהוה אלהיך על הארץ הטבה אשר נתן לך </verse>
        <verse osisID='Deut.8.11'> יא  השמר לך פן תשכח את יהוה אלהיך לבלתי שמר מצותיו ומשפטיו וחקתיו אשר אנכי מצוך היום </verse>
        <verse osisID='Deut.8.12'> יב  פן תאכל ושבעת ובתים טבים תבנה וישבת </verse>
        <verse osisID='Deut.8.13'> יג  ובקרך וצאנך ירבין וכסף וזהב ירבה לך וכל אשר לך ירבה </verse>
        <verse osisID='Deut.8.14'> יד  ורם לבבך ושכחת את יהוה אלהיך המוציאך מארץ מצרים מבית עבדים </verse>
        <verse osisID='Deut.8.15'> טו  המוליכך במדבר הגדל והנורא נחש שרף ועקרב וצמאון אשר אין מים המוציא לך מים מצור החלמיש </verse>
        <verse osisID='Deut.8.16'> טז  המאכלך מן במדבר אשר לא ידעון אבתיך  למען ענתך ולמען נסתך--להיטבך באחריתך </verse>
        <verse osisID='Deut.8.17'> יז  ואמרת בלבבך  כחי ועצם ידי עשה לי את החיל הזה </verse>
        <verse osisID='Deut.8.18'> יח  וזכרת את יהוה אלהיך--כי הוא הנתן לך כח לעשות חיל  למען הקים את בריתו אשר נשבע לאבתיך כיום הזה  {פ} </verse>
        <verse osisID='Deut.8.19'> יט  והיה אם שכח תשכח את יהוה אלהיך והלכת אחרי אלהים אחרים ועבדתם והשתחוית להם--העדתי בכם היום כי אבד תאבדון </verse>
        <verse osisID='Deut.8.20'> כ  כגוים אשר יהוה מאביד מפניכם--כן תאבדון  עקב לא תשמעון בקול יהוה אלהיכם  {פ} </verse>
      </chapter>
      <chapter osisID='Deut.9'>
        <verse osisID='Deut.9.1'> א  שמע ישראל אתה עבר היום את הירדן לבא לרשת גוים גדלים ועצמים ממך--ערים גדלת ובצרת בשמים </verse>
        <verse osisID='Deut.9.2'> ב  עם גדול ורם בני ענקים  אשר אתה ידעת ואתה שמעת--מי יתיצב לפני בני ענק </verse>
        <verse osisID='Deut.9.3'> ג  וידעת היום כי יהוה אלהיך הוא העבר לפניך אש אכלה--הוא ישמידם והוא יכניעם לפניך והורשתם והאבדתם מהר כאשר דבר יהוה לך </verse>
        <verse osisID='Deut.9.4'> ד  אל תאמר בלבבך בהדף יהוה אלהיך אתם מלפניך לאמר בצדקתי הביאני יהוה לרשת את הארץ הזאת  וברשעת הגוים האלה יהוה מורישם מפניך </verse>
        <verse osisID='Deut.9.5'> ה  לא בצדקתך ובישר לבבך אתה בא לרשת את ארצם  כי ברשעת הגוים האלה יהוה אלהיך מורישם מפניך ולמען הקים את הדבר אשר נשבע יהוה לאבתיך לאברהם ליצחק וליעקב </verse>
        <verse osisID='Deut.9.6'> ו  וידעת כי לא בצדקתך יהוה אלהיך נתן לך את הארץ הטובה הזאת--לרשתה  כי עם קשה ערף אתה </verse>
        <verse osisID='Deut.9.7'> ז  זכר אל תשכח את אשר הקצפת את יהוה אלהיך במדבר  למן היום אשר יצאת מארץ מצרים עד באכם עד המקום הזה ממרים הייתם עם יהוה </verse>
        <verse osisID='Deut.9.8'> ח  ובחרב הקצפתם את יהוה ויתאנף יהוה בכם להשמיד אתכם </verse>
        <verse osisID='Deut.9.9'> ט  בעלתי ההרה לקחת לוחת האבנים לוחת הברית אשר כרת יהוה עמכם ואשב בהר ארבעים יום וארבעים לילה--לחם לא אכלתי ומים לא שתיתי </verse>
        <verse osisID='Deut.9.10'> י  ויתן יהוה אלי את שני לוחת האבנים--כתבים באצבע אלהים ועליהם ככל הדברים אשר דבר יהוה עמכם בהר מתוך האש--ביום הקהל </verse>
        <verse osisID='Deut.9.11'> יא  ויהי מקץ ארבעים יום וארבעים לילה נתן יהוה אלי את שני לחת האבנים--לחות הברית </verse>
        <verse osisID='Deut.9.12'> יב  ויאמר יהוה אלי קום רד מהר מזה--כי שחת עמך אשר הוצאת ממצרים  סרו מהר מן הדרך אשר צויתם--עשו להם מסכה </verse>
        <verse osisID='Deut.9.13'> יג  ויאמר יהוה אלי לאמר  ראיתי את העם הזה והנה עם קשה ערף הוא </verse>
        <verse osisID='Deut.9.14'> יד  הרף ממני ואשמידם ואמחה את שמם מתחת השמים ואעשה אותך לגוי עצום ורב ממנו </verse>
        <verse osisID='Deut.9.15'> טו  ואפן וארד מן ההר וההר בער באש ושני לוחת הברית על שתי ידי </verse>
        <verse osisID='Deut.9.16'> טז  וארא והנה חטאתם ליהוה אלהיכם--עשיתם לכם עגל מסכה  סרתם מהר--מן הדרך אשר צוה יהוה אתכם </verse>
        <verse osisID='Deut.9.17'> יז  ואתפש בשני הלחת ואשלכם מעל שתי ידי ואשברם לעיניכם </verse>
        <verse osisID='Deut.9.18'> יח  ואתנפל לפני יהוה כראשנה ארבעים יום וארבעים לילה--לחם לא אכלתי ומים לא שתיתי  על כל חטאתכם אשר חטאתם לעשות הרע בעיני יהוה להכעיסו </verse>
        <verse osisID='Deut.9.19'> יט  כי יגרתי מפני האף והחמה אשר קצף יהוה עליכם להשמיד אתכם וישמע יהוה אלי גם בפעם ההוא </verse>
        <verse osisID='Deut.9.20'> כ  ובאהרן התאנף יהוה מאד--להשמידו ואתפלל גם בעד אהרן בעת ההוא </verse>
        <verse osisID='Deut.9.21'> כא  ואת חטאתכם אשר עשיתם את העגל לקחתי ואשרף אתו באש ואכת אתו טחון היטב עד אשר דק לעפר ואשלך את עפרו אל הנחל הירד מן ההר </verse>
        <verse osisID='Deut.9.22'> כב  ובתבערה ובמסה ובקברת התאוה--מקצפים הייתם את יהוה </verse>
        <verse osisID='Deut.9.23'> כג  ובשלח יהוה אתכם מקדש ברנע לאמר עלו ורשו את הארץ אשר נתתי לכם ותמרו את פי יהוה אלהיכם ולא האמנתם לו ולא שמעתם בקלו </verse>
        <verse osisID='Deut.9.24'> כד  ממרים הייתם עם יהוה מיום דעתי אתכם </verse>
        <verse osisID='Deut.9.25'> כה  ואתנפל לפני יהוה את ארבעים היום ואת ארבעים הלילה--אשר התנפלתי  כי אמר יהוה להשמיד אתכם </verse>
        <verse osisID='Deut.9.26'> כו  ואתפלל אל יהוה ואמר אדני יהוה אל תשחת עמך ונחלתך אשר פדית בגדלך--אשר הוצאת ממצרים ביד חזקה </verse>
        <verse osisID='Deut.9.27'> כז  זכר לעבדיך--לאברהם ליצחק וליעקב  אל תפן אל קשי העם הזה ואל רשעו ואל חטאתו </verse>
        <verse osisID='Deut.9.28'> כח  פן יאמרו הארץ אשר הוצאתנו משם מבלי יכלת יהוה להביאם אל הארץ אשר דבר להם ומשנאתו אותם הוציאם להמתם במדבר </verse>
        <verse osisID='Deut.9.29'> כט  והם עמך ונחלתך אשר הוצאת בכחך הגדל ובזרעך הנטויה  {פ} </verse>
      </chapter>
      <chapter osisID='Deut.10'>
        <verse osisID='Deut.10.1'> א  בעת ההוא אמר יהוה אלי פסל לך שני לוחת אבנים כראשנים ועלה אלי ההרה ועשית לך ארון עץ </verse>
        <verse osisID='Deut.10.2'> ב  ואכתב על הלחת את הדברים אשר היו על הלחת הראשנים אשר שברת ושמתם בארון </verse>
        <verse osisID='Deut.10.3'> ג  ואעש ארון עצי שטים ואפסל שני לחת אבנים כראשנים ואעל ההרה ושני הלחת בידי </verse>
        <verse osisID='Deut.10.4'> ד  ויכתב על הלחת כמכתב הראשון את עשרת הדברים אשר דבר יהוה אליכם בהר מתוך האש ביום הקהל ויתנם יהוה אלי </verse>
        <verse osisID='Deut.10.5'> ה  ואפן וארד מן ההר ואשם את הלחת בארון אשר עשיתי ויהיו שם כאשר צוני יהוה </verse>
        <verse osisID='Deut.10.6'> ו  ובני ישראל נסעו מבארת בני יעקן--מוסרה שם מת אהרן ויקבר שם ויכהן אלעזר בנו תחתיו </verse>
        <verse osisID='Deut.10.7'> ז  משם נסעו הגדגדה ומן הגדגדה יטבתה ארץ נחלי מים </verse>
        <verse osisID='Deut.10.8'> ח  בעת ההוא הבדיל יהוה את שבט הלוי לשאת את ארון ברית יהוה--לעמד לפני יהוה לשרתו ולברך בשמו עד היום הזה </verse>
        <verse osisID='Deut.10.9'> ט  על כן לא היה ללוי חלק ונחלה--עם אחיו  יהוה הוא נחלתו כאשר דבר יהוה אלהיך לו </verse>
        <verse osisID='Deut.10.10'> י  ואנכי עמדתי בהר כימים הראשנים--ארבעים יום וארבעים לילה וישמע יהוה אלי גם בפעם ההוא--לא אבה יהוה השחיתך </verse>
        <verse osisID='Deut.10.11'> יא  ויאמר יהוה אלי קום לך למסע לפני העם ויבאו ויירשו את הארץ אשר נשבעתי לאבתם לתת להם  {פ} </verse>
        <verse osisID='Deut.10.12'> יב  ועתה ישראל--מה יהוה אלהיך שאל מעמך  כי אם ליראה את יהוה אלהיך ללכת בכל דרכיו ולאהבה אתו ולעבד את יהוה אלהיך בכל לבבך ובכל נפשך </verse>
        <verse osisID='Deut.10.13'> יג  לשמר את מצות יהוה ואת חקתיו אשר אנכי מצוך היום--לטוב לך </verse>
        <verse osisID='Deut.10.14'> יד  הן ליהוה אלהיך השמים ושמי השמים הארץ וכל אשר בה </verse>
        <verse osisID='Deut.10.15'> טו  רק באבתיך חשק יהוה לאהבה אותם ויבחר בזרעם אחריהם בכם מכל העמים--כיום הזה </verse>
        <verse osisID='Deut.10.16'> טז  ומלתם את ערלת לבבכם וערפכם--לא תקשו עוד </verse>
        <verse osisID='Deut.10.17'> יז  כי יהוה אלהיכם--הוא אלהי האלהים ואדני האדנים  האל הגדל הגבר והנורא אשר לא ישא פנים ולא יקח שחד </verse>
        <verse osisID='Deut.10.18'> יח  עשה משפט יתום ואלמנה ואהב גר לתת לו לחם ושמלה </verse>
        <verse osisID='Deut.10.19'> יט  ואהבתם את הגר  כי גרים הייתם בארץ מצרים </verse>
        <verse osisID='Deut.10.20'> כ  את יהוה אלהיך תירא אתו תעבד ובו תדבק ובשמו תשבע </verse>
        <verse osisID='Deut.10.21'> כא  הוא תהלתך והוא אלהיך--אשר עשה אתך את הגדלת ואת הנוראת האלה אשר ראו עיניך </verse>
        <verse osisID='Deut.10.22'> כב  בשבעים נפש ירדו אבתיך מצרימה ועתה שמך יהוה אלהיך ככוכבי השמים לרב </verse>
      </chapter>
      <chapter osisID='Deut.11'>
        <verse osisID='Deut.11.1'> א  ואהבת את יהוה אלהיך ושמרת משמרתו וחקתיו ומשפטיו ומצותיו--כל הימים </verse>
        <verse osisID='Deut.11.2'> ב  וידעתם היום כי לא את בניכם אשר לא ידעו ואשר לא ראו את מוסר יהוה אלהיכם  את גדלו--את ידו החזקה וזרעו הנטויה </verse>
        <verse osisID='Deut.11.3'> ג  ואת אתתיו ואת מעשיו אשר עשה בתוך מצרים--לפרעה מלך מצרים ולכל ארצו </verse>
        <verse osisID='Deut.11.4'> ד  ואשר עשה לחיל מצרים לסוסיו ולרכבו אשר הציף את מי ים סוף על פניהם ברדפם אחריכם ויאבדם יהוה עד היום הזה </verse>
        <verse osisID='Deut.11.5'> ה  ואשר עשה לכם במדבר עד באכם עד המקום הזה </verse>
        <verse osisID='Deut.11.6'> ו  ואשר עשה לדתן ולאבירם בני אליאב בן ראובן אשר פצתה הארץ את פיה ותבלעם ואת בתיהם ואת אהליהם--ואת כל היקום אשר ברגליהם בקרב כל ישראל </verse>
        <verse osisID='Deut.11.7'> ז  כי עיניכם הראת את כל מעשה יהוה הגדל אשר עשה </verse>
        <verse osisID='Deut.11.8'> ח  ושמרתם את כל המצוה אשר אנכי מצוך היום--למען תחזקו ובאתם וירשתם את הארץ אשר אתם עברים שמה לרשתה </verse>
        <verse osisID='Deut.11.9'> ט  ולמען תאריכו ימים על האדמה אשר נשבע יהוה לאבתיכם לתת להם ולזרעם--ארץ זבת חלב ודבש  {ס} </verse>
        <verse osisID='Deut.11.10'> י  כי הארץ אשר אתה בא שמה לרשתה--לא כארץ מצרים הוא אשר יצאתם משם  אשר תזרע את זרעך והשקית ברגלך כגן הירק </verse>
        <verse osisID='Deut.11.11'> יא  והארץ אשר אתם עברים שמה לרשתה--ארץ הרים ובקעת למטר השמים תשתה מים </verse>
        <verse osisID='Deut.11.12'> יב  ארץ אשר יהוה אלהיך דרש אתה  תמיד עיני יהוה אלהיך בה--מרשית השנה ועד אחרית שנה  {ס} </verse>
        <verse osisID='Deut.11.13'> יג  והיה אם שמע תשמעו אל מצותי אשר אנכי מצוה אתכם היום--לאהבה את יהוה אלהיכם ולעבדו בכל לבבכם ובכל נפשכם </verse>
        <verse osisID='Deut.11.14'> יד  ונתתי מטר ארצכם בעתו יורה ומלקוש ואספת דגנך ותירשך ויצהרך </verse>
        <verse osisID='Deut.11.15'> טו  ונתתי עשב בשדך לבהמתך ואכלת ושבעת </verse>
        <verse osisID='Deut.11.16'> טז  השמרו לכם פן יפתה לבבכם וסרתם ועבדתם אלהים אחרים והשתחויתם להם </verse>
        <verse osisID='Deut.11.17'> יז  וחרה אף יהוה בכם ועצר את השמים ולא יהיה מטר והאדמה לא תתן את יבולה ואבדתם מהרה מעל הארץ הטבה אשר יהוה נתן לכם </verse>
        <verse osisID='Deut.11.18'> יח  ושמתם את דברי אלה על לבבכם ועל נפשכם וקשרתם אתם לאות על ידכם והיו לטוטפת בין עיניכם </verse>
        <verse osisID='Deut.11.19'> יט  ולמדתם אתם את בניכם לדבר בם בשבתך בביתך ובלכתך בדרך ובשכבך ובקומך </verse>
        <verse osisID='Deut.11.20'> כ  וכתבתם על מזוזות ביתך ובשעריך </verse>
        <verse osisID='Deut.11.21'> כא  למען ירבו ימיכם וימי בניכם על האדמה אשר נשבע יהוה לאבתיכם לתת להם--כימי השמים על הארץ  {ס} </verse>
        <verse osisID='Deut.11.22'> כב  כי אם שמר תשמרון את כל המצוה הזאת אשר אנכי מצוה אתכם--לעשתה  לאהבה את יהוה אלהיכם ללכת בכל דרכיו--ולדבקה בו </verse>
        <verse osisID='Deut.11.23'> כג  והוריש יהוה את כל הגוים האלה מלפניכם וירשתם גוים גדלים ועצמים מכם </verse>
        <verse osisID='Deut.11.24'> כד  כל המקום אשר תדרך כף רגלכם בו--לכם יהיה  מן המדבר והלבנון מן הנהר נהר פרת ועד הים האחרון--יהיה גבלכם </verse>
        <verse osisID='Deut.11.25'> כה  לא יתיצב איש בפניכם  פחדכם ומוראכם יתן יהוה אלהיכם על פני כל הארץ אשר תדרכו בה כאשר דבר לכם  {ס} </verse>
        <verse osisID='Deut.11.26'> כו  ראה אנכי נתן לפניכם--היום  ברכה וקללה </verse>
        <verse osisID='Deut.11.27'> כז  את הברכה--אשר תשמעו אל מצות יהוה אלהיכם אשר אנכי מצוה אתכם היום </verse>
        <verse osisID='Deut.11.28'> כח  והקללה אם לא תשמעו אל מצות יהוה אלהיכם וסרתם מן הדרך אשר אנכי מצוה אתכם היום  ללכת אחרי אלהים אחרים--אשר לא ידעתם  {ס} </verse>
        <verse osisID='Deut.11.29'> כט  והיה כי יביאך יהוה אלהיך אל הארץ אשר אתה בא שמה לרשתה--ונתתה את הברכה על הר גרזים ואת הקללה על הר עיבל </verse>
        <verse osisID='Deut.11.30'> ל  הלא המה בעבר הירדן אחרי דרך מבוא השמש בארץ הכנעני הישב בערבה--מול הגלגל אצל אלוני מרה </verse>
        <verse osisID='Deut.11.31'> לא  כי אתם עברים את הירדן לבא לרשת את הארץ אשר יהוה אלהיכם נתן לכם וירשתם אתה וישבתם בה </verse>
        <verse osisID='Deut.11.32'> לב  ושמרתם לעשות את כל החקים ואת המשפטים אשר אנכי נתן לפניכם היום </verse>
      </chapter>
      <chapter osisID='Deut.12'>
        <verse osisID='Deut.12.1'> א  אלה החקים והמשפטים אשר תשמרון לעשות בארץ אשר נתן יהוה אלהי אבתיך לך לרשתה  כל הימים--אשר אתם חיים על האדמה </verse>
        <verse osisID='Deut.12.2'> ב  אבד תאבדון את כל המקמות אשר עבדו שם הגוים אשר אתם ירשים אתם--את אלהיהם  על ההרים הרמים ועל הגבעות ותחת כל עץ רענן </verse>
        <verse osisID='Deut.12.3'> ג  ונתצתם את מזבחתם ושברתם את מצבתם ואשריהם תשרפון באש ופסילי אלהיהם תגדעון ואבדתם את שמם מן המקום ההוא </verse>
        <verse osisID='Deut.12.4'> ד  לא תעשון כן ליהוה אלהיכם </verse>
        <verse osisID='Deut.12.5'> ה  כי אם אל המקום אשר יבחר יהוה אלהיכם מכל שבטיכם לשום את שמו שם--לשכנו תדרשו ובאת שמה </verse>
        <verse osisID='Deut.12.6'> ו  והבאתם שמה עלתיכם וזבחיכם ואת מעשרתיכם ואת תרומת ידכם ונדריכם ונדבתיכם ובכרת בקרכם וצאנכם </verse>
        <verse osisID='Deut.12.7'> ז  ואכלתם שם לפני יהוה אלהיכם ושמחתם בכל משלח ידכם אתם ובתיכם--אשר ברכך יהוה אלהיך </verse>
        <verse osisID='Deut.12.8'> ח  לא תעשון--ככל אשר אנחנו עשים פה היום  איש כל הישר בעיניו </verse>
        <verse osisID='Deut.12.9'> ט  כי לא באתם עד עתה--אל המנוחה ואל הנחלה אשר יהוה אלהיך נתן לך </verse>
        <verse osisID='Deut.12.10'> י  ועברתם את הירדן וישבתם בארץ אשר יהוה אלהיכם מנחיל אתכם והניח לכם מכל איביכם מסביב וישבתם בטח </verse>
        <verse osisID='Deut.12.11'> יא  והיה המקום אשר יבחר יהוה אלהיכם בו לשכן שמו שם--שמה תביאו את כל אשר אנכי מצוה אתכם  עולתיכם וזבחיכם מעשרתיכם ותרמת ידכם וכל מבחר נדריכם אשר תדרו ליהוה </verse>
        <verse osisID='Deut.12.12'> יב  ושמחתם לפני יהוה אלהיכם--אתם ובניכם ובנתיכם ועבדיכם ואמהתיכם והלוי אשר בשעריכם כי אין לו חלק ונחלה אתכם </verse>
        <verse osisID='Deut.12.13'> יג  השמר לך פן תעלה עלתיך בכל מקום אשר תראה </verse>
        <verse osisID='Deut.12.14'> יד  כי אם במקום אשר יבחר יהוה באחד שבטיך--שם תעלה עלתיך ושם תעשה כל אשר אנכי מצוך </verse>
        <verse osisID='Deut.12.15'> טו  רק בכל אות נפשך תזבח ואכלת בשר כברכת יהוה אלהיך אשר נתן לך--בכל שעריך הטמא והטהור יאכלנו כצבי וכאיל </verse>
        <verse osisID='Deut.12.16'> טז  רק הדם לא תאכלו  על הארץ תשפכנו כמים </verse>
        <verse osisID='Deut.12.17'> יז  לא תוכל לאכל בשעריך מעשר דגנך ותירשך ויצהרך ובכרת בקרך וצאנך וכל נדריך אשר תדר ונדבתיך ותרומת ידך </verse>
        <verse osisID='Deut.12.18'> יח  כי אם לפני יהוה אלהיך תאכלנו במקום אשר יבחר יהוה אלהיך בו--אתה ובנך ובתך ועבדך ואמתך והלוי אשר בשעריך ושמחת לפני יהוה אלהיך בכל משלח ידך </verse>
        <verse osisID='Deut.12.19'> יט  השמר לך פן תעזב את הלוי כל ימיך על אדמתך  {ס} </verse>
        <verse osisID='Deut.12.20'> כ  כי ירחיב יהוה אלהיך את גבלך כאשר דבר לך ואמרת אכלה בשר כי תאוה נפשך לאכל בשר--בכל אות נפשך תאכל בשר </verse>
        <verse osisID='Deut.12.21'> כא  כי ירחק ממך המקום אשר יבחר יהוה אלהיך לשום שמו שם וזבחת מבקרך ומצאנך אשר נתן יהוה לך כאשר צויתך--ואכלת בשעריך בכל אות נפשך </verse>
        <verse osisID='Deut.12.22'> כב  אך כאשר יאכל את הצבי ואת האיל--כן תאכלנו  הטמא והטהור יחדו יאכלנו </verse>
        <verse osisID='Deut.12.23'> כג  רק חזק לבלתי אכל הדם כי הדם הוא הנפש ולא תאכל הנפש עם הבשר </verse>
        <verse osisID='Deut.12.24'> כד  לא תאכלנו  על הארץ תשפכנו כמים </verse>
        <verse osisID='Deut.12.25'> כה  לא תאכלנו--למען ייטב לך ולבניך אחריך כי תעשה הישר בעיני יהוה </verse>
        <verse osisID='Deut.12.26'> כו  רק קדשיך אשר יהיו לך ונדריך תשא ובאת אל המקום אשר יבחר יהוה </verse>
        <verse osisID='Deut.12.27'> כז  ועשית עלתיך הבשר והדם על מזבח יהוה אלהיך ודם זבחיך ישפך על מזבח יהוה אלהיך והבשר תאכל </verse>
        <verse osisID='Deut.12.28'> כח  שמר ושמעת את כל הדברים האלה אשר אנכי מצוך  למען ייטב לך ולבניך אחריך עד עולם--כי תעשה הטוב והישר בעיני יהוה אלהיך  {ס} </verse>
        <verse osisID='Deut.12.29'> כט  כי יכרית יהוה אלהיך את הגוים אשר אתה בא שמה לרשת אותם--מפניך וירשת אתם וישבת בארצם </verse>
        <verse osisID='Deut.12.30'> ל  השמר לך פן תנקש אחריהם אחרי השמדם מפניך ופן תדרש לאלהיהם לאמר איכה יעבדו הגוים האלה את אלהיהם ואעשה כן גם אני </verse>
        <verse osisID='Deut.12.31'> לא  לא תעשה כן ליהוה אלהיך  כי כל תועבת יהוה אשר שנא עשו לאלהיהם--כי גם את בניהם ואת בנתיהם ישרפו באש לאלהיהם </verse>
      </chapter>
      <chapter osisID='Deut.13'>
        <verse osisID='Deut.13.1'> א  את כל הדבר אשר אנכי מצוה אתכם--אתו תשמרו לעשות  לא תסף עליו ולא תגרע ממנו  {פ} </verse>
        <verse osisID='Deut.13.2'> ב  כי יקום בקרבך נביא או חלם חלום ונתן אליך אות או מופת </verse>
        <verse osisID='Deut.13.3'> ג  ובא האות והמופת אשר דבר אליך לאמר  נלכה אחרי אלהים אחרים אשר לא ידעתם--ונעבדם </verse>
        <verse osisID='Deut.13.4'> ד  לא תשמע אל דברי הנביא ההוא או אל חולם החלום ההוא  כי מנסה יהוה אלהיכם אתכם לדעת הישכם אהבים את יהוה אלהיכם בכל לבבכם ובכל נפשכם </verse>
        <verse osisID='Deut.13.5'> ה  אחרי יהוה אלהיכם תלכו ואתו תיראו ואת מצותיו תשמרו ובקלו תשמעו ואתו תעבדו ובו תדבקון </verse>
        <verse osisID='Deut.13.6'> ו  והנביא ההוא או חלם החלום ההוא יומת כי דבר סרה על יהוה אלהיכם המוציא אתכם מארץ מצרים והפדך מבית עבדים--להדיחך מן הדרך אשר צוך יהוה אלהיך ללכת בה ובערת הרע מקרבך  {ס} </verse>
        <verse osisID='Deut.13.7'> ז  כי יסיתך אחיך בן אמך או בנך או בתך או אשת חיקך או רעך אשר כנפשך--בסתר לאמר  נלכה ונעבדה אלהים אחרים אשר לא ידעת אתה ואבתיך </verse>
        <verse osisID='Deut.13.8'> ח  מאלהי העמים אשר סביבתיכם הקרבים אליך או הרחקים ממך--מקצה הארץ ועד קצה הארץ </verse>
        <verse osisID='Deut.13.9'> ט  לא תאבה לו ולא תשמע אליו ולא תחוס עינך עליו ולא תחמל ולא תכסה עליו </verse>
        <verse osisID='Deut.13.10'> י  כי הרג תהרגנו ידך תהיה בו בראשונה להמיתו ויד כל העם באחרנה </verse>
        <verse osisID='Deut.13.11'> יא  וסקלתו באבנים ומת  כי בקש להדיחך מעל יהוה אלהיך המוציאך מארץ מצרים מבית עבדים </verse>
        <verse osisID='Deut.13.12'> יב  וכל ישראל--ישמעו ויראון ולא יוספו לעשות כדבר הרע הזה--בקרבך  {ס} </verse>
        <verse osisID='Deut.13.13'> יג  כי תשמע באחת עריך אשר יהוה אלהיך נתן לך לשבת שם--לאמר </verse>
        <verse osisID='Deut.13.14'> יד  יצאו אנשים בני בליעל מקרבך וידיחו את ישבי עירם לאמר  נלכה ונעבדה אלהים אחרים--אשר לא ידעתם </verse>
        <verse osisID='Deut.13.15'> טו  ודרשת וחקרת ושאלת היטב והנה אמת נכון הדבר נעשתה התועבה הזאת בקרבך </verse>
        <verse osisID='Deut.13.16'> טז  הכה תכה את ישבי העיר ההוא--לפי חרב  החרם אתה ואת כל אשר בה ואת בהמתה לפי חרב </verse>
        <verse osisID='Deut.13.17'> יז  ואת כל שללה תקבץ אל תוך רחבה ושרפת באש את העיר ואת כל שללה כליל ליהוה אלהיך והיתה תל עולם לא תבנה עוד </verse>
        <verse osisID='Deut.13.18'> יח  ולא ידבק בידך מאומה מן החרם--למען ישוב יהוה מחרון אפו ונתן לך רחמים ורחמך והרבך כאשר נשבע לאבתיך [ (Deuteronomy 13:19)  יט  כי תשמע בקול יהוה אלהיך לשמר את כל מצותיו אשר אנכי מצוך היום--לעשות הישר בעיני יהוה אלהיך  {ס}  ] </verse>
      </chapter>
      <chapter osisID='Deut.14'>
        <verse osisID='Deut.14.1'> א  בנים אתם ליהוה אלהיכם  לא תתגדדו ולא תשימו קרחה בין עיניכם--למת </verse>
        <verse osisID='Deut.14.2'> ב  כי עם קדוש אתה ליהוה אלהיך ובך בחר יהוה להיות לו לעם סגלה מכל העמים אשר על פני האדמה  {ס} </verse>
        <verse osisID='Deut.14.3'> ג  לא תאכל כל תועבה </verse>
        <verse osisID='Deut.14.4'> ד  זאת הבהמה אשר תאכלו  שור שה כשבים ושה עזים </verse>
        <verse osisID='Deut.14.5'> ה  איל וצבי ויחמור ואקו ודישן ותאו וזמר </verse>
        <verse osisID='Deut.14.6'> ו  וכל בהמה מפרסת פרסה ושסעת שסע שתי פרסות מעלת גרה בבהמה--אתה תאכלו </verse>
        <verse osisID='Deut.14.7'> ז  אך את זה לא תאכלו ממעלי הגרה וממפריסי הפרסה השסועה  את הגמל ואת הארנבת ואת השפן כי מעלה גרה המה ופרסה לא הפריסו--טמאים הם לכם </verse>
        <verse osisID='Deut.14.8'> ח  ואת החזיר כי מפריס פרסה הוא ולא גרה--טמא הוא לכם מבשרם לא תאכלו ובנבלתם לא תגעו  {ס} </verse>
        <verse osisID='Deut.14.9'> ט  את זה תאכלו מכל אשר במים  כל אשר לו סנפיר וקשקשת תאכלו </verse>
        <verse osisID='Deut.14.10'> י  וכל אשר אין לו סנפיר וקשקשת לא תאכלו--טמא הוא לכם  {ס} </verse>
        <verse osisID='Deut.14.11'> יא  כל צפור טהרה תאכלו </verse>
        <verse osisID='Deut.14.12'> יב  וזה אשר לא תאכלו מהם  הנשר והפרס והעזניה </verse>
        <verse osisID='Deut.14.13'> יג  והראה ואת האיה והדיה למינה </verse>
        <verse osisID='Deut.14.14'> יד  ואת כל ערב למינו </verse>
        <verse osisID='Deut.14.15'> טו  ואת בת היענה ואת התחמס ואת השחף ואת הנץ למינהו </verse>
        <verse osisID='Deut.14.16'> טז  את הכוס ואת הינשוף והתנשמת </verse>
        <verse osisID='Deut.14.17'> יז  והקאת ואת הרחמה ואת השלך </verse>
        <verse osisID='Deut.14.18'> יח  והחסידה והאנפה למינה והדוכיפת והעטלף </verse>
        <verse osisID='Deut.14.19'> יט  וכל שרץ העוף טמא הוא לכם  לא יאכלו </verse>
        <verse osisID='Deut.14.20'> כ  כל עוף טהור תאכלו </verse>
        <verse osisID='Deut.14.21'> כא  לא תאכלו כל נבלה לגר אשר בשעריך תתננה ואכלה או מכר לנכרי--כי עם קדוש אתה ליהוה אלהיך לא תבשל גדי בחלב אמו  {פ} </verse>
        <verse osisID='Deut.14.22'> כב  עשר תעשר את כל תבואת זרעך היצא השדה שנה שנה </verse>
        <verse osisID='Deut.14.23'> כג  ואכלת לפני יהוה אלהיך במקום אשר יבחר לשכן שמו שם מעשר דגנך תירשך ויצהרך ובכרת בקרך וצאנך  למען תלמד ליראה את יהוה אלהיך--כל הימים </verse>
        <verse osisID='Deut.14.24'> כד  וכי ירבה ממך הדרך כי לא תוכל שאתו--כי ירחק ממך המקום אשר יבחר יהוה אלהיך לשום שמו שם  כי יברכך יהוה אלהיך </verse>
        <verse osisID='Deut.14.25'> כה  ונתתה בכסף וצרת הכסף בידך והלכת אל המקום אשר יבחר יהוה אלהיך בו </verse>
        <verse osisID='Deut.14.26'> כו  ונתתה הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך ואכלת שם לפני יהוה אלהיך ושמחת אתה וביתך </verse>
        <verse osisID='Deut.14.27'> כז  והלוי אשר בשעריך לא תעזבנו  כי אין לו חלק ונחלה עמך  {ס} </verse>
        <verse osisID='Deut.14.28'> כח  מקצה שלש שנים תוציא את כל מעשר תבואתך בשנה ההוא והנחת בשעריך </verse>
        <verse osisID='Deut.14.29'> כט  ובא הלוי כי אין לו חלק ונחלה עמך והגר והיתום והאלמנה אשר בשעריך ואכלו ושבעו--למען יברכך יהוה אלהיך בכל מעשה ידך אשר תעשה  {ס} </verse>
      </chapter>
      <chapter osisID='Deut.15'>
        <verse osisID='Deut.15.1'> א  מקץ שבע שנים תעשה שמטה </verse>
        <verse osisID='Deut.15.2'> ב  וזה דבר השמטה--שמוט כל בעל משה ידו אשר ישה ברעהו  לא יגש את רעהו ואת אחיו כי קרא שמטה ליהוה </verse>
        <verse osisID='Deut.15.3'> ג  את הנכרי תגש ואשר יהיה לך את אחיך תשמט ידך </verse>
        <verse osisID='Deut.15.4'> ד  אפס כי לא יהיה בך אביון  כי ברך יברכך יהוה בארץ אשר יהוה אלהיך נתן לך נחלה לרשתה </verse>
        <verse osisID='Deut.15.5'> ה  רק אם שמוע תשמע בקול יהוה אלהיך לשמר לעשות את כל המצוה הזאת אשר אנכי מצוך היום </verse>
        <verse osisID='Deut.15.6'> ו  כי יהוה אלהיך ברכך כאשר דבר לך והעבטת גוים רבים ואתה לא תעבט ומשלת בגוים רבים ובך לא ימשלו  {ס} </verse>
        <verse osisID='Deut.15.7'> ז  כי יהיה בך אביון מאחד אחיך באחד שעריך בארצך אשר יהוה אלהיך נתן לך--לא תאמץ את לבבך ולא תקפץ את ידך מאחיך האביון </verse>
        <verse osisID='Deut.15.8'> ח  כי פתח תפתח את ידך לו והעבט תעביטנו די מחסרו אשר יחסר לו </verse>
        <verse osisID='Deut.15.9'> ט  השמר לך פן יהיה דבר עם לבבך בליעל לאמר קרבה שנת השבע שנת השמטה ורעה עינך באחיך האביון ולא תתן לו וקרא עליך אל יהוה והיה בך חטא </verse>
        <verse osisID='Deut.15.10'> י  נתון תתן לו ולא ירע לבבך בתתך לו  כי בגלל הדבר הזה יברכך יהוה אלהיך בכל מעשך ובכל משלח ידך </verse>
        <verse osisID='Deut.15.11'> יא  כי לא יחדל אביון מקרב הארץ על כן אנכי מצוך לאמר פתח תפתח את ידך לאחיך לעניך ולאבינך בארצך  {ס} </verse>
        <verse osisID='Deut.15.12'> יב  כי ימכר לך אחיך העברי או העבריה--ועבדך שש שנים ובשנה השביעת תשלחנו חפשי מעמך </verse>
        <verse osisID='Deut.15.13'> יג  וכי תשלחנו חפשי מעמך--לא תשלחנו ריקם </verse>
        <verse osisID='Deut.15.14'> יד  העניק תעניק לו מצאנך ומגרנך ומיקבך  אשר ברכך יהוה אלהיך תתן לו </verse>
        <verse osisID='Deut.15.15'> טו  וזכרת כי עבד היית בארץ מצרים ויפדך יהוה אלהיך על כן אנכי מצוך את הדבר הזה--היום </verse>
        <verse osisID='Deut.15.16'> טז  והיה כי יאמר אליך לא אצא מעמך  כי אהבך ואת ביתך כי טוב לו עמך </verse>
        <verse osisID='Deut.15.17'> יז  ולקחת את המרצע ונתתה באזנו ובדלת והיה לך עבד עולם ואף לאמתך תעשה כן </verse>
        <verse osisID='Deut.15.18'> יח  לא יקשה בעינך בשלחך אתו חפשי מעמך--כי משנה שכר שכיר עבדך שש שנים וברכך יהוה אלהיך בכל אשר תעשה  {פ} </verse>
        <verse osisID='Deut.15.19'> יט  כל הבכור אשר יולד בבקרך ובצאנך הזכר--תקדיש ליהוה אלהיך  לא תעבד בבכר שורך ולא תגז בכור צאנך </verse>
        <verse osisID='Deut.15.20'> כ  לפני יהוה אלהיך תאכלנו שנה בשנה במקום אשר יבחר יהוה--אתה וביתך </verse>
        <verse osisID='Deut.15.21'> כא  וכי יהיה בו מום פסח או עור כל מום רע--לא תזבחנו ליהוה אלהיך </verse>
        <verse osisID='Deut.15.22'> כב  בשעריך תאכלנו--הטמא והטהור יחדו כצבי וכאיל </verse>
        <verse osisID='Deut.15.23'> כג  רק את דמו לא תאכל  על הארץ תשפכנו כמים  {פ} </verse>
      </chapter>
      <chapter osisID='Deut.16'>
        <verse osisID='Deut.16.1'> א  שמור את חדש האביב ועשית פסח ליהוה אלהיך  כי בחדש האביב הוציאך יהוה אלהיך ממצרים--לילה </verse>
        <verse osisID='Deut.16.2'> ב  וזבחת פסח ליהוה אלהיך צאן ובקר במקום אשר יבחר יהוה לשכן שמו שם </verse>
        <verse osisID='Deut.16.3'> ג  לא תאכל עליו חמץ שבעת ימים תאכל עליו מצות לחם עני  כי בחפזון יצאת מארץ מצרים--למען תזכר את יום צאתך מארץ מצרים כל ימי חייך </verse>
        <verse osisID='Deut.16.4'> ד  ולא יראה לך שאר בכל גבלך שבעת ימים ולא ילין מן הבשר אשר תזבח בערב ביום הראשון--לבקר </verse>
        <verse osisID='Deut.16.5'> ה  לא תוכל לזבח את הפסח באחד שעריך אשר יהוה אלהיך נתן לך </verse>
        <verse osisID='Deut.16.6'> ו  כי אם אל המקום אשר יבחר יהוה אלהיך לשכן שמו--שם תזבח את הפסח בערב  כבוא השמש מועד צאתך ממצרים </verse>
        <verse osisID='Deut.16.7'> ז  ובשלת ואכלת במקום אשר יבחר יהוה אלהיך בו ופנית בבקר והלכת לאהליך </verse>
        <verse osisID='Deut.16.8'> ח  ששת ימים תאכל מצות וביום השביעי עצרת ליהוה אלהיך--לא תעשה מלאכה  {ס} </verse>
        <verse osisID='Deut.16.9'> ט  שבעה שבעת תספר לך  מהחל חרמש בקמה תחל לספר שבעה שבעות </verse>
        <verse osisID='Deut.16.10'> י  ועשית חג שבעות ליהוה אלהיך--מסת נדבת ידך אשר תתן  כאשר יברכך יהוה אלהיך </verse>
        <verse osisID='Deut.16.11'> יא  ושמחת לפני יהוה אלהיך אתה ובנך ובתך ועבדך ואמתך והלוי אשר בשעריך והגר והיתום והאלמנה אשר בקרבך--במקום אשר יבחר יהוה אלהיך לשכן שמו שם </verse>
        <verse osisID='Deut.16.12'> יב  וזכרת כי עבד היית במצרים ושמרת ועשית את החקים האלה  {פ} </verse>
        <verse osisID='Deut.16.13'> יג  חג הסכת תעשה לך שבעת ימים  באספך--מגרנך ומיקבך </verse>
        <verse osisID='Deut.16.14'> יד  ושמחת בחגך  אתה ובנך ובתך ועבדך ואמתך והלוי והגר והיתום והאלמנה אשר בשעריך </verse>
        <verse osisID='Deut.16.15'> טו  שבעת ימים תחג ליהוה אלהיך במקום אשר יבחר יהוה  כי יברכך יהוה אלהיך בכל תבואתך ובכל מעשה ידיך והיית אך שמח </verse>
        <verse osisID='Deut.16.16'> טז  שלוש פעמים בשנה יראה כל זכורך את פני יהוה אלהיך במקום אשר יבחר--בחג המצות ובחג השבעות ובחג הסכות ולא יראה את פני יהוה ריקם </verse>
        <verse osisID='Deut.16.17'> יז  איש כמתנת ידו כברכת יהוה אלהיך אשר נתן לך  {ס} </verse>
        <verse osisID='Deut.16.18'> יח  שפטים ושטרים תתן לך בכל שעריך אשר יהוה אלהיך נתן לך לשבטיך ושפטו את העם משפט צדק </verse>
        <verse osisID='Deut.16.19'> יט  לא תטה משפט לא תכיר פנים ולא תקח שחד--כי השחד יעור עיני חכמים ויסלף דברי צדיקם </verse>
        <verse osisID='Deut.16.20'> כ  צדק צדק תרדף--למען תחיה וירשת את הארץ אשר יהוה אלהיך נתן לך  {ס} </verse>
        <verse osisID='Deut.16.21'> כא  לא תטע לך אשרה כל עץ  אצל מזבח יהוה אלהיך--אשר תעשה לך </verse>
        <verse osisID='Deut.16.22'> כב  ולא תקים לך מצבה אשר שנא יהוה אלהיך  {ס} </verse>
      </chapter>
      <chapter osisID='Deut.17'>
        <verse osisID='Deut.17.1'> א  לא תזבח ליהוה אלהיך שור ושה אשר יהיה בו מום--כל דבר רע  כי תועבת יהוה אלהיך הוא  {ס} </verse>
        <verse osisID='Deut.17.2'> ב  כי ימצא בקרבך באחד שעריך אשר יהוה אלהיך נתן לך  איש או אשה אשר יעשה את הרע בעיני יהוה אלהיך--לעבר בריתו </verse>
        <verse osisID='Deut.17.3'> ג  וילך ויעבד אלהים אחרים וישתחו להם ולשמש או לירח או לכל צבא השמים--אשר לא צויתי </verse>
        <verse osisID='Deut.17.4'> ד  והגד לך ושמעת ודרשת היטב--והנה אמת נכון הדבר נעשתה התועבה הזאת בישראל </verse>
        <verse osisID='Deut.17.5'> ה  והוצאת את האיש ההוא או את האשה ההוא אשר עשו את הדבר הרע הזה אל שעריך--את האיש או את האשה וסקלתם באבנים ומתו </verse>
        <verse osisID='Deut.17.6'> ו  על פי שנים עדים או שלשה עדים--יומת המת  לא יומת על פי עד אחד </verse>
        <verse osisID='Deut.17.7'> ז  יד העדים תהיה בו בראשנה להמיתו ויד כל העם באחרנה ובערת הרע מקרבך  {פ} </verse>
        <verse osisID='Deut.17.8'> ח  כי יפלא ממך דבר למשפט בין דם לדם בין דין לדין ובין נגע לנגע--דברי ריבת בשעריך  וקמת ועלית--אל המקום אשר יבחר יהוה אלהיך בו </verse>
        <verse osisID='Deut.17.9'> ט  ובאת אל הכהנים הלוים ואל השפט אשר יהיה בימים ההם ודרשת והגידו לך את דבר המשפט </verse>
        <verse osisID='Deut.17.10'> י  ועשית על פי הדבר אשר יגידו לך מן המקום ההוא אשר יבחר יהוה ושמרת לעשות ככל אשר יורוך </verse>
        <verse osisID='Deut.17.11'> יא  על פי התורה אשר יורוך ועל המשפט אשר יאמרו לך--תעשה  לא תסור מן הדבר אשר יגידו לך--ימין ושמאל </verse>
        <verse osisID='Deut.17.12'> יב  והאיש אשר יעשה בזדון לבלתי שמע אל הכהן העמד לשרת שם את יהוה אלהיך או אל השפט--ומת האיש ההוא ובערת הרע מישראל </verse>
        <verse osisID='Deut.17.13'> יג  וכל העם ישמעו ויראו ולא יזידון עוד  {ס} </verse>
        <verse osisID='Deut.17.14'> יד  כי תבא אל הארץ אשר יהוה אלהיך נתן לך וירשתה וישבתה בה ואמרת אשימה עלי מלך ככל הגוים אשר סביבתי </verse>
        <verse osisID='Deut.17.15'> טו  שום תשים עליך מלך אשר יבחר יהוה אלהיך בו  מקרב אחיך תשים עליך מלך--לא תוכל לתת עליך איש נכרי אשר לא אחיך הוא </verse>
        <verse osisID='Deut.17.16'> טז  רק לא ירבה לו סוסים ולא ישיב את העם מצרימה למען הרבות סוס ויהוה אמר לכם לא תספון לשוב בדרך הזה עוד </verse>
        <verse osisID='Deut.17.17'> יז  ולא ירבה לו נשים ולא יסור לבבו וכסף וזהב לא ירבה לו מאד </verse>
        <verse osisID='Deut.17.18'> יח  והיה כשבתו על כסא ממלכתו--וכתב לו את משנה התורה הזאת על ספר מלפני הכהנים הלוים </verse>
        <verse osisID='Deut.17.19'> יט  והיתה עמו וקרא בו כל ימי חייו--למען ילמד ליראה את יהוה אלהיו לשמר את כל דברי התורה הזאת ואת החקים האלה לעשתם </verse>
        <verse osisID='Deut.17.20'> כ  לבלתי רום לבבו מאחיו ולבלתי סור מן המצוה ימין ושמאול--למען יאריך ימים על ממלכתו הוא ובניו בקרב ישראל  {ס} </verse>
      </chapter>
      <chapter osisID='Deut.18'>
        <verse osisID='Deut.18.1'> א  לא יהיה לכהנים הלוים כל שבט לוי חלק ונחלה--עם ישראל אשי יהוה ונחלתו יאכלון </verse>
        <verse osisID='Deut.18.2'> ב  ונחלה לא יהיה לו בקרב אחיו  יהוה הוא נחלתו כאשר דבר לו  {ס} </verse>
        <verse osisID='Deut.18.3'> ג  וזה יהיה משפט הכהנים מאת העם מאת זבחי הזבח--אם שור אם שה  ונתן לכהן הזרע והלחיים והקבה </verse>
        <verse osisID='Deut.18.4'> ד  ראשית דגנך תירשך ויצהרך וראשית גז צאנך--תתן לו </verse>
        <verse osisID='Deut.18.5'> ה  כי בו בחר יהוה אלהיך--מכל שבטיך  לעמד לשרת בשם יהוה הוא ובניו כל הימים  {ס} </verse>
        <verse osisID='Deut.18.6'> ו  וכי יבא הלוי מאחד שעריך מכל ישראל אשר הוא גר שם ובא בכל אות נפשו אל המקום אשר יבחר יהוה </verse>
        <verse osisID='Deut.18.7'> ז  ושרת בשם יהוה אלהיו--ככל אחיו הלוים העמדים שם לפני יהוה </verse>
        <verse osisID='Deut.18.8'> ח  חלק כחלק יאכלו לבד ממכריו על האבות  {ס} </verse>
        <verse osisID='Deut.18.9'> ט  כי אתה בא אל הארץ אשר יהוה אלהיך נתן לך--לא תלמד לעשות כתועבת הגוים ההם </verse>
        <verse osisID='Deut.18.10'> י  לא ימצא בך מעביר בנו ובתו באש קסם קסמים מעונן ומנחש ומכשף </verse>
        <verse osisID='Deut.18.11'> יא  וחבר חבר ושאל אוב וידעני ודרש אל המתים </verse>
        <verse osisID='Deut.18.12'> יב  כי תועבת יהוה כל עשה אלה ובגלל התועבת האלה יהוה אלהיך מוריש אותם מפניך </verse>
        <verse osisID='Deut.18.13'> יג  תמים תהיה עם יהוה אלהיך </verse>
        <verse osisID='Deut.18.14'> יד  כי הגוים האלה אשר אתה יורש אותם--אל מעננים ואל קסמים ישמעו ואתה--לא כן נתן לך יהוה אלהיך </verse>
        <verse osisID='Deut.18.15'> טו  נביא מקרבך מאחיך כמני יקים לך יהוה אלהיך  אליו תשמעון </verse>
        <verse osisID='Deut.18.16'> טז  ככל אשר שאלת מעם יהוה אלהיך בחרב ביום הקהל לאמר  לא אסף לשמע את קול יהוה אלהי ואת האש הגדלה הזאת לא אראה עוד ולא אמות </verse>
        <verse osisID='Deut.18.17'> יז  ויאמר יהוה אלי  היטיבו אשר דברו </verse>
        <verse osisID='Deut.18.18'> יח  נביא אקים להם מקרב אחיהם כמוך ונתתי דברי בפיו ודבר אליהם את כל אשר אצונו </verse>
        <verse osisID='Deut.18.19'> יט  והיה האיש אשר לא ישמע אל דברי אשר ידבר בשמי--אנכי אדרש מעמו </verse>
        <verse osisID='Deut.18.20'> כ  אך הנביא אשר יזיד לדבר דבר בשמי את אשר לא צויתיו לדבר ואשר ידבר בשם אלהים אחרים--ומת הנביא ההוא </verse>
        <verse osisID='Deut.18.21'> כא  וכי תאמר בלבבך  איכה נדע את הדבר אשר לא דברו יהוה </verse>
        <verse osisID='Deut.18.22'> כב  אשר ידבר הנביא בשם יהוה ולא יהיה הדבר ולא יבא--הוא הדבר אשר לא דברו יהוה  בזדון דברו הנביא לא תגור ממנו  {ס} </verse>
      </chapter>
      <chapter osisID='Deut.19'>
        <verse osisID='Deut.19.1'> א  כי יכרית יהוה אלהיך את הגוים אשר יהוה אלהיך נתן לך את ארצם וירשתם וישבת בעריהם ובבתיהם </verse>
        <verse osisID='Deut.19.2'> ב  שלוש ערים תבדיל לך  בתוך ארצך--אשר יהוה אלהיך נתן לך לרשתה </verse>
        <verse osisID='Deut.19.3'> ג  תכין לך הדרך ושלשת את גבול ארצך אשר ינחילך יהוה אלהיך והיה לנוס שמה כל רצח </verse>
        <verse osisID='Deut.19.4'> ד  וזה דבר הרצח אשר ינוס שמה וחי  אשר יכה את רעהו בבלי דעת והוא לא שנא לו מתמל שלשם </verse>
        <verse osisID='Deut.19.5'> ה  ואשר יבא את רעהו ביער לחטב עצים ונדחה ידו בגרזן לכרת העץ ונשל הברזל מן העץ ומצא את רעהו ומת  הוא ינוס אל אחת הערים האלה--וחי </verse>
        <verse osisID='Deut.19.6'> ו  פן ירדף גאל הדם אחרי הרצח כי יחם לבבו והשיגו כי ירבה הדרך והכהו נפש ולו אין משפט מות כי לא שנא הוא לו מתמול שלשום </verse>
        <verse osisID='Deut.19.7'> ז  על כן אנכי מצוך לאמר  שלש ערים תבדיל לך </verse>
        <verse osisID='Deut.19.8'> ח  ואם ירחיב יהוה אלהיך את גבלך כאשר נשבע לאבתיך ונתן לך את כל הארץ אשר דבר לתת לאבתיך </verse>
        <verse osisID='Deut.19.9'> ט  כי תשמר את כל המצוה הזאת לעשתה אשר אנכי מצוך היום לאהבה את יהוה אלהיך וללכת בדרכיו כל הימים--ויספת לך עוד שלש ערים על השלש האלה </verse>
        <verse osisID='Deut.19.10'> י  ולא ישפך דם נקי בקרב ארצך אשר יהוה אלהיך נתן לך נחלה והיה עליך דמים  {פ} </verse>
        <verse osisID='Deut.19.11'> יא  וכי יהיה איש שנא לרעהו וארב לו וקם עליו והכהו נפש ומת ונס אל אחת הערים האל </verse>
        <verse osisID='Deut.19.12'> יב  ושלחו זקני עירו ולקחו אתו משם ונתנו אתו ביד גאל הדם--ומת </verse>
        <verse osisID='Deut.19.13'> יג  לא תחוס עינך עליו ובערת דם הנקי מישראל וטוב לך  {ס} </verse>
        <verse osisID='Deut.19.14'> יד  לא תסיג גבול רעך אשר גבלו ראשנים--בנחלתך אשר תנחל בארץ אשר יהוה אלהיך נתן לך לרשתה  {ס} </verse>
        <verse osisID='Deut.19.15'> טו  לא יקום עד אחד באיש לכל עון ולכל חטאת בכל חטא אשר יחטא  על פי שני עדים או על פי שלשה עדים--יקום דבר </verse>
        <verse osisID='Deut.19.16'> טז  כי יקום עד חמס באיש לענות בו סרה </verse>
        <verse osisID='Deut.19.17'> יז  ועמדו שני האנשים אשר להם הריב לפני יהוה לפני הכהנים והשפטים אשר יהיו בימים ההם </verse>
        <verse osisID='Deut.19.18'> יח  ודרשו השפטים היטב והנה עד שקר העד שקר ענה באחיו </verse>
        <verse osisID='Deut.19.19'> יט  ועשיתם לו כאשר זמם לעשות לאחיו ובערת הרע מקרבך </verse>
        <verse osisID='Deut.19.20'> כ  והנשארים ישמעו ויראו ולא יספו לעשות עוד כדבר הרע הזה--בקרבך </verse>
        <verse osisID='Deut.19.21'> כא  ולא תחוס עינך  נפש בנפש עין בעין שן בשן יד ביד רגל ברגל  {ס} </verse>
      </chapter>
      <chapter osisID='Deut.20'>
        <verse osisID='Deut.20.1'> א  כי תצא למלחמה על איבך וראית סוס ורכב עם רב ממך--לא תירא מהם  כי יהוה אלהיך עמך המעלך מארץ מצרים </verse>
        <verse osisID='Deut.20.2'> ב  והיה כקרבכם אל המלחמה ונגש הכהן ודבר אל העם </verse>
        <verse osisID='Deut.20.3'> ג  ואמר אלהם שמע ישראל אתם קרבים היום למלחמה על איביכם אל ירך לבבכם אל תיראו ואל תחפזו ואל תערצו--מפניהם </verse>
        <verse osisID='Deut.20.4'> ד  כי יהוה אלהיכם ההלך עמכם--להלחם לכם עם איביכם להושיע אתכם </verse>
        <verse osisID='Deut.20.5'> ה  ודברו השטרים אל העם לאמר מי האיש אשר בנה בית חדש ולא חנכו ילך וישב לביתו  פן ימות במלחמה ואיש אחר יחנכנו </verse>
        <verse osisID='Deut.20.6'> ו  ומי האיש אשר נטע כרם ולא חללו--ילך וישב לביתו  פן ימות במלחמה ואיש אחר יחללנו </verse>
        <verse osisID='Deut.20.7'> ז  ומי האיש אשר ארש אשה ולא לקחה--ילך וישב לביתו  פן ימות במלחמה ואיש אחר יקחנה </verse>
        <verse osisID='Deut.20.8'> ח  ויספו השטרים לדבר אל העם ואמרו מי האיש הירא ורך הלבב ילך וישב לביתו ולא ימס את לבב אחיו כלבבו </verse>
        <verse osisID='Deut.20.9'> ט  והיה ככלת השטרים לדבר אל העם ופקדו שרי צבאות בראש העם  {ס} </verse>
        <verse osisID='Deut.20.10'> י  כי תקרב אל עיר להלחם עליה--וקראת אליה לשלום </verse>
        <verse osisID='Deut.20.11'> יא  והיה אם שלום תענך ופתחה לך  והיה כל העם הנמצא בה יהיו לך למס--ועבדוך </verse>
        <verse osisID='Deut.20.12'> יב  ואם לא תשלים עמך ועשתה עמך מלחמה--וצרת עליה </verse>
        <verse osisID='Deut.20.13'> יג  ונתנה יהוה אלהיך בידך והכית את כל זכורה לפי חרב </verse>
        <verse osisID='Deut.20.14'> יד  רק הנשים והטף והבהמה וכל אשר יהיה בעיר כל שללה--תבז לך ואכלת את שלל איביך אשר נתן יהוה אלהיך לך </verse>
        <verse osisID='Deut.20.15'> טו  כן תעשה לכל הערים הרחקת ממך מאד אשר לא מערי הגוים האלה הנה </verse>
        <verse osisID='Deut.20.16'> טז  רק מערי העמים האלה אשר יהוה אלהיך נתן לך נחלה--לא תחיה כל נשמה </verse>
        <verse osisID='Deut.20.17'> יז  כי החרם תחרימם החתי והאמרי הכנעני והפרזי החוי והיבוסי--כאשר צוך יהוה אלהיך </verse>
        <verse osisID='Deut.20.18'> יח  למען אשר לא ילמדו אתכם לעשות ככל תועבתם אשר עשו לאלהיהם וחטאתם ליהוה אלהיכם  {ס} </verse>
        <verse osisID='Deut.20.19'> יט  כי תצור אל עיר ימים רבים להלחם עליה לתפשה לא תשחית את עצה לנדח עליו גרזן--כי ממנו תאכל ואתו לא תכרת  כי האדם עץ השדה לבא מפניך במצור </verse>
        <verse osisID='Deut.20.20'> כ  רק עץ אשר תדע כי לא עץ מאכל הוא--אתו תשחית וכרת ובנית מצור על העיר אשר הוא עשה עמך מלחמה--עד רדתה  {פ} </verse>
      </chapter>
      <chapter osisID='Deut.21'>
        <verse osisID='Deut.21.1'> א  כי ימצא חלל באדמה אשר יהוה אלהיך נתן לך לרשתה נפל בשדה  לא נודע מי הכהו </verse>
        <verse osisID='Deut.21.2'> ב  ויצאו זקניך ושפטיך ומדדו אל הערים אשר סביבת החלל </verse>
        <verse osisID='Deut.21.3'> ג  והיה העיר הקרבה אל החלל--ולקחו זקני העיר ההוא עגלת בקר אשר לא עבד בה אשר לא משכה בעל </verse>
        <verse osisID='Deut.21.4'> ד  והורדו זקני העיר ההוא את העגלה אל נחל איתן אשר לא יעבד בו ולא יזרע וערפו שם את העגלה בנחל </verse>
        <verse osisID='Deut.21.5'> ה  ונגשו הכהנים בני לוי--כי בם בחר יהוה אלהיך לשרתו ולברך בשם יהוה ועל פיהם יהיה כל ריב וכל נגע </verse>
        <verse osisID='Deut.21.6'> ו  וכל זקני העיר ההוא הקרבים אל החלל--ירחצו את ידיהם על העגלה הערופה בנחל </verse>
        <verse osisID='Deut.21.7'> ז  וענו ואמרו  ידינו לא שפכה (שפכו) את הדם הזה ועינינו לא ראו </verse>
        <verse osisID='Deut.21.8'> ח  כפר לעמך ישראל אשר פדית יהוה ואל תתן דם נקי בקרב עמך ישראל ונכפר להם הדם </verse>
        <verse osisID='Deut.21.9'> ט  ואתה תבער הדם הנקי--מקרבך  כי תעשה הישר בעיני יהוה  {ס} </verse>
        <verse osisID='Deut.21.10'> י  כי תצא למלחמה על איביך ונתנו יהוה אלהיך בידך--ושבית שביו </verse>
        <verse osisID='Deut.21.11'> יא  וראית בשביה אשת יפת תאר וחשקת בה ולקחת לך לאשה </verse>
        <verse osisID='Deut.21.12'> יב  והבאתה אל תוך ביתך וגלחה את ראשה ועשתה את צפרניה </verse>
        <verse osisID='Deut.21.13'> יג  והסירה את שמלת שביה מעליה וישבה בביתך ובכתה את אביה ואת אמה ירח ימים ואחר כן תבוא אליה ובעלתה והיתה לך לאשה </verse>
        <verse osisID='Deut.21.14'> יד  והיה אם לא חפצת בה ושלחתה לנפשה ומכר לא תמכרנה בכסף לא תתעמר בה תחת אשר עניתה  {ס} </verse>
        <verse osisID='Deut.21.15'> טו  כי תהיין לאיש שתי נשים האחת אהובה והאחת שנואה וילדו לו בנים האהובה והשנואה והיה הבן הבכר לשניאה </verse>
        <verse osisID='Deut.21.16'> טז  והיה ביום הנחילו את בניו את אשר יהיה לו--לא יוכל לבכר את בן האהובה על פני בן השנואה הבכר </verse>
        <verse osisID='Deut.21.17'> יז  כי את הבכר בן השנואה יכיר לתת לו פי שנים בכל אשר ימצא לו  כי הוא ראשית אנו לו משפט הבכרה  {ס} </verse>
        <verse osisID='Deut.21.18'> יח  כי יהיה לאיש בן סורר ומורה--איננו שמע בקול אביו ובקול אמו ויסרו אתו ולא ישמע אליהם </verse>
        <verse osisID='Deut.21.19'> יט  ותפשו בו אביו ואמו והוציאו אתו אל זקני עירו ואל שער מקמו </verse>
        <verse osisID='Deut.21.20'> כ  ואמרו אל זקני עירו בננו זה סורר ומרה--איננו שמע בקלנו זולל וסבא </verse>
        <verse osisID='Deut.21.21'> כא  ורגמהו כל אנשי עירו באבנים ומת ובערת הרע מקרבך וכל ישראל ישמעו ויראו  {ס} </verse>
        <verse osisID='Deut.21.22'> כב  וכי יהיה באיש חטא משפט מות--והומת  ותלית אתו על עץ </verse>
        <verse osisID='Deut.21.23'> כג  לא תלין נבלתו על העץ כי קבור תקברנו ביום ההוא--כי קללת אלהים תלוי ולא תטמא את אדמתך אשר יהוה אלהיך נתן לך נחלה  {ס} </verse>
      </chapter>
      <chapter osisID='Deut.22'>
        <verse osisID='Deut.22.1'> א  לא תראה את שור אחיך או את שיו נדחים והתעלמת מהם  השב תשיבם לאחיך </verse>
        <verse osisID='Deut.22.2'> ב  ואם לא קרוב אחיך אליך ולא ידעתו--ואספתו אל תוך ביתך והיה עמך עד דרש אחיך אתו והשבתו לו </verse>
        <verse osisID='Deut.22.3'> ג  וכן תעשה לחמרו וכן תעשה לשמלתו וכן תעשה לכל אבדת אחיך אשר תאבד ממנו ומצאתה  לא תוכל להתעלם  {ס} </verse>
        <verse osisID='Deut.22.4'> ד  לא תראה את חמור אחיך או שורו נפלים בדרך והתעלמת מהם  הקם תקים עמו  {ס} </verse>
        <verse osisID='Deut.22.5'> ה  לא יהיה כלי גבר על אשה ולא ילבש גבר שמלת אשה  כי תועבת יהוה אלהיך כל עשה אלה  {פ} </verse>
        <verse osisID='Deut.22.6'> ו  כי יקרא קן צפור לפניך בדרך בכל עץ או על הארץ אפרחים או ביצים והאם רבצת על האפרחים או על הביצים--לא תקח האם על הבנים </verse>
        <verse osisID='Deut.22.7'> ז  שלח תשלח את האם ואת הבנים תקח לך למען ייטב לך והארכת ימים  {ס} </verse>
        <verse osisID='Deut.22.8'> ח  כי תבנה בית חדש ועשית מעקה לגגך ולא תשים דמים בביתך כי יפל הנפל ממנו </verse>
        <verse osisID='Deut.22.9'> ט  לא תזרע כרמך כלאים  פן תקדש המלאה הזרע אשר תזרע ותבואת הכרם  {ס} </verse>
        <verse osisID='Deut.22.10'> י  לא תחרש בשור ובחמר יחדו </verse>
        <verse osisID='Deut.22.11'> יא  לא תלבש שעטנז צמר ופשתים יחדו  {ס} </verse>
        <verse osisID='Deut.22.12'> יב  גדלים תעשה לך על ארבע כנפות כסותך אשר תכסה בה  {ס} </verse>
        <verse osisID='Deut.22.13'> יג  כי יקח איש אשה ובא אליה ושנאה </verse>
        <verse osisID='Deut.22.14'> יד  ושם לה עלילת דברים והוצא עליה שם רע ואמר את האשה הזאת לקחתי ואקרב אליה ולא מצאתי לה בתולים </verse>
        <verse osisID='Deut.22.15'> טו  ולקח אבי הנער ואמה והוציאו את בתולי הנער אל זקני העיר--השערה </verse>
        <verse osisID='Deut.22.16'> טז  ואמר אבי הנער אל הזקנים  את בתי נתתי לאיש הזה לאשה--וישנאה </verse>
        <verse osisID='Deut.22.17'> יז  והנה הוא שם עלילת דברים לאמר לא מצאתי לבתך בתולים ואלה בתולי בתי ופרשו השמלה לפני זקני העיר </verse>
        <verse osisID='Deut.22.18'> יח  ולקחו זקני העיר ההוא את האיש ויסרו אתו </verse>
        <verse osisID='Deut.22.19'> יט  וענשו אתו מאה כסף ונתנו לאבי הנערה--כי הוציא שם רע על בתולת ישראל ולו תהיה לאשה לא יוכל לשלחה כל ימיו  {ס} </verse>
        <verse osisID='Deut.22.20'> כ  ואם אמת היה הדבר הזה  לא נמצאו בתולים לנער </verse>
        <verse osisID='Deut.22.21'> כא  והוציאו את הנער אל פתח בית אביה וסקלוה אנשי עירה באבנים ומתה--כי עשתה נבלה בישראל לזנות בית אביה ובערת הרע מקרבך  {ס} </verse>
        <verse osisID='Deut.22.22'> כב  כי ימצא איש שכב עם אשה בעלת בעל ומתו גם שניהם--האיש השכב עם האשה והאשה ובערת הרע מישראל  {ס} </verse>
        <verse osisID='Deut.22.23'> כג  כי יהיה נער בתולה מארשה לאיש ומצאה איש בעיר ושכב עמה </verse>
        <verse osisID='Deut.22.24'> כד  והוצאתם את שניהם אל שער העיר ההוא וסקלתם אתם באבנים ומתו--את הנער על דבר אשר לא צעקה בעיר ואת האיש על דבר אשר ענה את אשת רעהו ובערת הרע מקרבך  {ס} </verse>
        <verse osisID='Deut.22.25'> כה  ואם בשדה ימצא האיש את הנער המארשה והחזיק בה האיש ושכב עמה  ומת האיש אשר שכב עמה--לבדו </verse>
        <verse osisID='Deut.22.26'> כו  ולנער לא תעשה דבר אין לנער חטא מות  כי כאשר יקום איש על רעהו ורצחו נפש--כן הדבר הזה </verse>
        <verse osisID='Deut.22.27'> כז  כי בשדה מצאה צעקה הנער המארשה ואין מושיע לה  {ס} </verse>
        <verse osisID='Deut.22.28'> כח  כי ימצא איש נער בתולה אשר לא ארשה ותפשה ושכב עמה ונמצאו </verse>
        <verse osisID='Deut.22.29'> כט  ונתן האיש השכב עמה לאבי הנער--חמשים כסף ולו תהיה לאשה תחת אשר ענה--לא יוכל שלחה כל ימיו  {ס} </verse>
      </chapter>
      <chapter osisID='Deut.23'>
        <verse osisID='Deut.23.1'> א  לא יקח איש את אשת אביו ולא יגלה כנף אביו  {ס} </verse>
        <verse osisID='Deut.23.2'> ב  לא יבא פצוע דכא וכרות שפכה בקהל יהוה  {ס} </verse>
        <verse osisID='Deut.23.3'> ג  לא יבא ממזר בקהל יהוה  גם דור עשירי לא יבא לו בקהל יהוה  {ס} </verse>
        <verse osisID='Deut.23.4'> ד  לא יבא עמוני ומואבי בקהל יהוה  גם דור עשירי לא יבא להם בקהל יהוה עד עולם </verse>
        <verse osisID='Deut.23.5'> ה  על דבר אשר לא קדמו אתכם בלחם ובמים בדרך בצאתכם ממצרים ואשר שכר עליך את בלעם בן בעור מפתור ארם נהרים--לקללך </verse>
        <verse osisID='Deut.23.6'> ו  ולא אבה יהוה אלהיך לשמע אל בלעם ויהפך יהוה אלהיך לך את הקללה לברכה  כי אהבך יהוה אלהיך </verse>
        <verse osisID='Deut.23.7'> ז  לא תדרש שלמם וטבתם כל ימיך לעולם  {ס} </verse>
        <verse osisID='Deut.23.8'> ח  לא תתעב אדמי כי אחיך הוא לא תתעב מצרי כי גר היית בארצו </verse>
        <verse osisID='Deut.23.9'> ט  בנים אשר יולדו להם דור שלישי--יבא להם בקהל יהוה  {ס} </verse>
        <verse osisID='Deut.23.10'> י  כי תצא מחנה על איביך  ונשמרת--מכל דבר רע </verse>
        <verse osisID='Deut.23.11'> יא  כי יהיה בך איש אשר לא יהיה טהור מקרה לילה--ויצא אל מחוץ למחנה לא יבא אל תוך המחנה </verse>
        <verse osisID='Deut.23.12'> יב  והיה לפנות ערב ירחץ במים וכבא השמש יבא אל תוך המחנה </verse>
        <verse osisID='Deut.23.13'> יג  ויד תהיה לך מחוץ למחנה ויצאת שמה חוץ </verse>
        <verse osisID='Deut.23.14'> יד  ויתד תהיה לך על אזנך והיה בשבתך חוץ וחפרתה בה ושבת וכסית את צאתך </verse>
        <verse osisID='Deut.23.15'> טו  כי יהוה אלהיך מתהלך בקרב מחנך להצילך ולתת איביך לפניך והיה מחניך קדוש  ולא יראה בך ערות דבר ושב מאחריך  {ס} </verse>
        <verse osisID='Deut.23.16'> טז  לא תסגיר עבד אל אדניו אשר ינצל אליך מעם אדניו </verse>
        <verse osisID='Deut.23.17'> יז  עמך ישב בקרבך במקום אשר יבחר באחד שעריך--בטוב לו לא תוננו  {ס} </verse>
        <verse osisID='Deut.23.18'> יח  לא תהיה קדשה מבנות ישראל ולא יהיה קדש מבני ישראל </verse>
        <verse osisID='Deut.23.19'> יט  לא תביא אתנן זונה ומחיר כלב בית יהוה אלהיך--לכל נדר  כי תועבת יהוה אלהיך גם שניהם  {ס} </verse>
        <verse osisID='Deut.23.20'> כ  לא תשיך לאחיך נשך כסף נשך אכל  נשך כל דבר אשר ישך </verse>
        <verse osisID='Deut.23.21'> כא  לנכרי תשיך ולאחיך לא תשיך--למען יברכך יהוה אלהיך בכל משלח ידך על הארץ אשר אתה בא שמה לרשתה  {ס} </verse>
        <verse osisID='Deut.23.22'> כב  כי תדר נדר ליהוה אלהיך לא תאחר לשלמו  כי דרש ידרשנו יהוה אלהיך מעמך והיה בך חטא </verse>
        <verse osisID='Deut.23.23'> כג  וכי תחדל לנדר--לא יהיה בך חטא </verse>
        <verse osisID='Deut.23.24'> כד  מוצא שפתיך תשמר ועשית  כאשר נדרת ליהוה אלהיך נדבה אשר דברת בפיך  {ס} </verse>
        <verse osisID='Deut.23.25'> כה  כי תבא בכרם רעך ואכלת ענבים כנפשך שבעך ואל כליך לא תתן  {ס}  [ (Deuteronomy 23:26)  כו  כי תבא בקמת רעך וקטפת מלילת בידך וחרמש לא תניף על קמת רעך  {ס}  ] </verse>
      </chapter>
      <chapter osisID='Deut.24'>
        <verse osisID='Deut.24.1'> א  כי יקח איש אשה ובעלה והיה אם לא תמצא חן בעיניו כי מצא בה ערות דבר--וכתב לה ספר כריתת ונתן בידה ושלחה מביתו </verse>
        <verse osisID='Deut.24.2'> ב  ויצאה מביתו והלכה והיתה לאיש אחר </verse>
        <verse osisID='Deut.24.3'> ג  ושנאה האיש האחרון וכתב לה ספר כריתת ונתן בידה ושלחה מביתו או כי ימות האיש האחרון אשר לקחה לו לאשה </verse>
        <verse osisID='Deut.24.4'> ד  לא יוכל בעלה הראשון אשר שלחה לשוב לקחתה להיות לו לאשה אחרי אשר הטמאה--כי תועבה הוא לפני יהוה ולא תחטיא את הארץ אשר יהוה אלהיך נתן לך נחלה  {ס} </verse>
        <verse osisID='Deut.24.5'> ה  כי יקח איש אשה חדשה--לא יצא בצבא ולא יעבר עליו לכל דבר  נקי יהיה לביתו שנה אחת ושמח את אשתו אשר לקח </verse>
        <verse osisID='Deut.24.6'> ו  לא יחבל רחים ורכב  כי נפש הוא חבל  {ס} </verse>
        <verse osisID='Deut.24.7'> ז  כי ימצא איש גנב נפש מאחיו מבני ישראל והתעמר בו ומכרו--ומת הגנב ההוא ובערת הרע מקרבך  {ס} </verse>
        <verse osisID='Deut.24.8'> ח  השמר בנגע הצרעת לשמר מאד ולעשות  ככל אשר יורו אתכם הכהנים הלוים כאשר צויתם--תשמרו לעשות </verse>
        <verse osisID='Deut.24.9'> ט  זכור את אשר עשה יהוה אלהיך למרים בדרך בצאתכם ממצרים  {ס} </verse>
        <verse osisID='Deut.24.10'> י  כי תשה ברעך משאת מאומה--לא תבא אל ביתו לעבט עבטו </verse>
        <verse osisID='Deut.24.11'> יא  בחוץ תעמד והאיש אשר אתה נשה בו יוציא אליך את העבוט החוצה </verse>
        <verse osisID='Deut.24.12'> יב  ואם איש עני הוא--לא תשכב בעבטו </verse>
        <verse osisID='Deut.24.13'> יג  השב תשיב לו את העבוט כבוא השמש ושכב בשלמתו וברכך ולך תהיה צדקה לפני יהוה אלהיך  {ס} </verse>
        <verse osisID='Deut.24.14'> יד  לא תעשק שכיר עני ואביון מאחיך או מגרך אשר בארצך בשעריך </verse>
        <verse osisID='Deut.24.15'> טו  ביומו תתן שכרו ולא תבוא עליו השמש כי עני הוא ואליו הוא נשא את נפשו ולא יקרא עליך אל יהוה והיה בך חטא  {ס} </verse>
        <verse osisID='Deut.24.16'> טז  לא יומתו אבות על בנים ובנים לא יומתו על אבות  איש בחטאו יומתו  {ס} </verse>
        <verse osisID='Deut.24.17'> יז  לא תטה משפט גר יתום ולא תחבל בגד אלמנה </verse>
        <verse osisID='Deut.24.18'> יח  וזכרת כי עבד היית במצרים ויפדך יהוה אלהיך משם על כן אנכי מצוך לעשות את הדבר הזה  {ס} </verse>
        <verse osisID='Deut.24.19'> יט  כי תקצר קצירך בשדך ושכחת עמר בשדה לא תשוב לקחתו--לגר ליתום ולאלמנה יהיה  למען יברכך יהוה אלהיך בכל מעשה ידיך  {ס} </verse>
        <verse osisID='Deut.24.20'> כ  כי תחבט זיתך לא תפאר אחריך  לגר ליתום ולאלמנה יהיה </verse>
        <verse osisID='Deut.24.21'> כא  כי תבצר כרמך לא תעולל אחריך  לגר ליתום ולאלמנה יהיה </verse>
        <verse osisID='Deut.24.22'> כב  וזכרת כי עבד היית בארץ מצרים על כן אנכי מצוך לעשות את הדבר הזה  {ס} </verse>
      </chapter>
      <chapter osisID='Deut.25'>
        <verse osisID='Deut.25.1'> א  כי יהיה ריב בין אנשים ונגשו אל המשפט ושפטום והצדיקו את הצדיק והרשיעו את הרשע </verse>
        <verse osisID='Deut.25.2'> ב  והיה אם בן הכות הרשע--והפילו השפט והכהו לפניו כדי רשעתו במספר </verse>
        <verse osisID='Deut.25.3'> ג  ארבעים יכנו לא יסיף  פן יסיף להכתו על אלה מכה רבה ונקלה אחיך לעיניך </verse>
        <verse osisID='Deut.25.4'> ד  לא תחסם שור בדישו  {ס} </verse>
        <verse osisID='Deut.25.5'> ה  כי ישבו אחים יחדו ומת אחד מהם ובן אין לו--לא תהיה אשת המת החוצה לאיש זר  יבמה יבא עליה ולקחה לו לאשה ויבמה </verse>
        <verse osisID='Deut.25.6'> ו  והיה הבכור אשר תלד--יקום על שם אחיו המת ולא ימחה שמו מישראל </verse>
        <verse osisID='Deut.25.7'> ז  ואם לא יחפץ האיש לקחת את יבמתו ועלתה יבמתו השערה אל הזקנים ואמרה מאן יבמי להקים לאחיו שם בישראל--לא אבה יבמי </verse>
        <verse osisID='Deut.25.8'> ח  וקראו לו זקני עירו ודברו אליו ועמד ואמר לא חפצתי לקחתה </verse>
        <verse osisID='Deut.25.9'> ט  ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא יבנה את בית אחיו </verse>
        <verse osisID='Deut.25.10'> י  ונקרא שמו בישראל  בית חלוץ הנעל  {ס} </verse>
        <verse osisID='Deut.25.11'> יא  כי ינצו אנשים יחדו איש ואחיו וקרבה אשת האחד להציל את אישה מיד מכהו ושלחה ידה והחזיקה במבשיו </verse>
        <verse osisID='Deut.25.12'> יב  וקצתה את כפה  לא תחוס עינך  {ס} </verse>
        <verse osisID='Deut.25.13'> יג  לא יהיה לך בכיסך אבן ואבן  גדולה וקטנה </verse>
        <verse osisID='Deut.25.14'> יד  לא יהיה לך בביתך איפה ואיפה  גדולה וקטנה </verse>
        <verse osisID='Deut.25.15'> טו  אבן שלמה וצדק יהיה לך איפה שלמה וצדק יהיה לך--למען יאריכו ימיך על האדמה אשר יהוה אלהיך נתן לך </verse>
        <verse osisID='Deut.25.16'> טז  כי תועבת יהוה אלהיך כל עשה אלה  כל עשה עול  {פ} </verse>
        <verse osisID='Deut.25.17'> יז  זכור את אשר עשה לך עמלק בדרך בצאתכם ממצרים </verse>
        <verse osisID='Deut.25.18'> יח  אשר קרך בדרך ויזנב בך כל הנחשלים אחריך--ואתה עיף ויגע ולא ירא אלהים </verse>
        <verse osisID='Deut.25.19'> יט  והיה בהניח יהוה אלהיך לך מכל איביך מסביב בארץ אשר יהוה אלהיך נתן לך נחלה לרשתה--תמחה את זכר עמלק מתחת השמים לא תשכח  {פ} </verse>
      </chapter>
      <chapter osisID='Deut.26'>
        <verse osisID='Deut.26.1'> א  והיה כי תבוא אל הארץ אשר יהוה אלהיך נתן לך נחלה וירשתה וישבת בה </verse>
        <verse osisID='Deut.26.2'> ב  ולקחת מראשית כל פרי האדמה אשר תביא מארצך אשר יהוה אלהיך נתן לך--ושמת בטנא והלכת אל המקום אשר יבחר יהוה אלהיך לשכן שמו שם </verse>
        <verse osisID='Deut.26.3'> ג  ובאת אל הכהן אשר יהיה בימים ההם ואמרת אליו הגדתי היום ליהוה אלהיך כי באתי אל הארץ אשר נשבע יהוה לאבתינו לתת לנו </verse>
        <verse osisID='Deut.26.4'> ד  ולקח הכהן הטנא מידך והניחו--לפני מזבח יהוה אלהיך </verse>
        <verse osisID='Deut.26.5'> ה  וענית ואמרת לפני יהוה אלהיך ארמי אבד אבי וירד מצרימה ויגר שם במתי מעט ויהי שם לגוי גדול עצום ורב </verse>
        <verse osisID='Deut.26.6'> ו  וירעו אתנו המצרים ויענונו ויתנו עלינו עבדה קשה </verse>
        <verse osisID='Deut.26.7'> ז  ונצעק אל יהוה אלהי אבתינו וישמע יהוה את קלנו וירא את ענינו ואת עמלנו ואת לחצנו </verse>
        <verse osisID='Deut.26.8'> ח  ויוצאנו יהוה ממצרים ביד חזקה ובזרע נטויה ובמרא גדל--ובאתות ובמפתים </verse>
        <verse osisID='Deut.26.9'> ט  ויבאנו אל המקום הזה ויתן לנו את הארץ הזאת ארץ זבת חלב ודבש </verse>
        <verse osisID='Deut.26.10'> י  ועתה הנה הבאתי את ראשית פרי האדמה אשר נתתה לי יהוה והנחתו לפני יהוה אלהיך והשתחוית לפני יהוה אלהיך </verse>
        <verse osisID='Deut.26.11'> יא  ושמחת בכל הטוב אשר נתן לך יהוה אלהיך--ולביתך  אתה והלוי והגר אשר בקרבך  {ס} </verse>
        <verse osisID='Deut.26.12'> יב  כי תכלה לעשר את כל מעשר תבואתך בשנה השלישת--שנת המעשר  ונתתה ללוי לגר ליתום ולאלמנה ואכלו בשעריך ושבעו </verse>
        <verse osisID='Deut.26.13'> יג  ואמרת לפני יהוה אלהיך בערתי הקדש מן הבית וגם נתתיו ללוי ולגר ליתום ולאלמנה ככל מצותך אשר צויתני  לא עברתי ממצותיך ולא שכחתי </verse>
        <verse osisID='Deut.26.14'> יד  לא אכלתי באני ממנו ולא בערתי ממנו בטמא ולא נתתי ממנו למת שמעתי בקול יהוה אלהי--עשיתי ככל אשר צויתני </verse>
        <verse osisID='Deut.26.15'> טו  השקיפה ממעון קדשך מן השמים וברך את עמך את ישראל ואת האדמה אשר נתתה לנו--כאשר נשבעת לאבתינו ארץ זבת חלב ודבש  {ס} </verse>
        <verse osisID='Deut.26.16'> טז  היום הזה יהוה אלהיך מצוך לעשות את החקים האלה--ואת המשפטים ושמרת ועשית אותם בכל לבבך ובכל נפשך </verse>
        <verse osisID='Deut.26.17'> יז  את יהוה האמרת היום  להיות לך לאלהים וללכת בדרכיו ולשמר חקיו ומצותיו ומשפטיו--ולשמע בקלו </verse>
        <verse osisID='Deut.26.18'> יח  ויהוה האמירך היום להיות לו לעם סגלה כאשר דבר לך ולשמר כל מצותיו </verse>
        <verse osisID='Deut.26.19'> יט  ולתתך עליון על כל הגוים אשר עשה לתהלה ולשם ולתפארת ולהיתך עם קדש ליהוה אלהיך כאשר דבר  {פ} </verse>
      </chapter>
      <chapter osisID='Deut.27'>
        <verse osisID='Deut.27.1'> א  ויצו משה וזקני ישראל את העם לאמר  שמר את כל המצוה אשר אנכי מצוה אתכם היום </verse>
        <verse osisID='Deut.27.2'> ב  והיה ביום אשר תעברו את הירדן אל הארץ אשר יהוה אלהיך נתן לך--והקמת לך אבנים גדלות ושדת אתם בשיד </verse>
        <verse osisID='Deut.27.3'> ג  וכתבת עליהן את כל דברי התורה הזאת--בעברך  למען אשר תבא אל הארץ אשר יהוה אלהיך נתן לך ארץ זבת חלב ודבש כאשר דבר יהוה אלהי אבתיך לך </verse>
        <verse osisID='Deut.27.4'> ד  והיה בעברכם את הירדן תקימו את האבנים האלה אשר אנכי מצוה אתכם היום בהר עיבל ושדת אותם בשיד </verse>
        <verse osisID='Deut.27.5'> ה  ובנית שם מזבח ליהוה אלהיך  מזבח אבנים לא תניף עליהם ברזל </verse>
        <verse osisID='Deut.27.6'> ו  אבנים שלמות תבנה את מזבח יהוה אלהיך והעלית עליו עולת ליהוה אלהיך </verse>
        <verse osisID='Deut.27.7'> ז  וזבחת שלמים ואכלת שם ושמחת לפני יהוה אלהיך </verse>
        <verse osisID='Deut.27.8'> ח  וכתבת על האבנים את כל דברי התורה הזאת--באר היטב  {ס} </verse>
        <verse osisID='Deut.27.9'> ט  וידבר משה והכהנים הלוים אל כל ישראל לאמר  הסכת ושמע ישראל היום הזה נהיית לעם ליהוה אלהיך </verse>
        <verse osisID='Deut.27.10'> י  ושמעת בקול יהוה אלהיך ועשית את מצותו ואת חקיו אשר אנכי מצוך היום  {ס} </verse>
        <verse osisID='Deut.27.11'> יא  ויצו משה את העם ביום ההוא לאמר </verse>
        <verse osisID='Deut.27.12'> יב  אלה יעמדו לברך את העם על הר גרזים בעברכם את הירדן  שמעון ולוי ויהודה ויששכר ויוסף ובנימן </verse>
        <verse osisID='Deut.27.13'> יג  ואלה יעמדו על הקללה בהר עיבל  ראובן גד ואשר וזבולן דן ונפתלי </verse>
        <verse osisID='Deut.27.14'> יד  וענו הלוים ואמרו אל כל איש ישראל--קול רם  {ס} </verse>
        <verse osisID='Deut.27.15'> טו  ארור האיש אשר יעשה פסל ומסכה תועבת יהוה מעשה ידי חרש--ושם בסתר וענו כל העם ואמרו אמן  {ס} </verse>
        <verse osisID='Deut.27.16'> טז  ארור מקלה אביו ואמו ואמר כל העם אמן  {ס} </verse>
        <verse osisID='Deut.27.17'> יז  ארור מסיג גבול רעהו ואמר כל העם אמן  {ס} </verse>
        <verse osisID='Deut.27.18'> יח  ארור משגה עור בדרך ואמר כל העם אמן  {ס} </verse>
        <verse osisID='Deut.27.19'> יט  ארור מטה משפט גר יתום--ואלמנה ואמר כל העם אמן </verse>
        <verse osisID='Deut.27.20'> כ  ארור שכב עם אשת אביו--כי גלה כנף אביו ואמר כל העם אמן  {ס} </verse>
        <verse osisID='Deut.27.21'> כא  ארור שכב עם כל בהמה ואמר כל העם אמן  {ס} </verse>
        <verse osisID='Deut.27.22'> כב  ארור שכב עם אחתו--בת אביו או בת אמו ואמר כל העם אמן  {ס} </verse>
        <verse osisID='Deut.27.23'> כג  ארור שכב עם חתנתו ואמר כל העם אמן  {ס} </verse>
        <verse osisID='Deut.27.24'> כד  ארור מכה רעהו בסתר ואמר כל העם אמן  {ס} </verse>
        <verse osisID='Deut.27.25'> כה  ארור לקח שחד להכות נפש דם נקי ואמר כל העם אמן  {ס} </verse>
        <verse osisID='Deut.27.26'> כו  ארור אשר לא יקים את דברי התורה הזאת--לעשות אותם ואמר כל העם אמן  {פ} </verse>
      </chapter>
      <chapter osisID='Deut.28'>
        <verse osisID='Deut.28.1'> א  והיה אם שמוע תשמע בקול יהוה אלהיך לשמר לעשות את כל מצותיו אשר אנכי מצוך היום--ונתנך יהוה אלהיך עליון על כל גויי הארץ </verse>
        <verse osisID='Deut.28.2'> ב  ובאו עליך כל הברכות האלה והשיגך  כי תשמע בקול יהוה אלהיך </verse>
        <verse osisID='Deut.28.3'> ג  ברוך אתה בעיר וברוך אתה בשדה </verse>
        <verse osisID='Deut.28.4'> ד  ברוך פרי בטנך ופרי אדמתך ופרי בהמתך--שגר אלפיך ועשתרות צאנך </verse>
        <verse osisID='Deut.28.5'> ה  ברוך טנאך ומשארתך </verse>
        <verse osisID='Deut.28.6'> ו  ברוך אתה בבאך וברוך אתה בצאתך </verse>
        <verse osisID='Deut.28.7'> ז  יתן יהוה את איביך הקמים עליך נגפים לפניך  בדרך אחד יצאו אליך ובשבעה דרכים ינוסו לפניך </verse>
        <verse osisID='Deut.28.8'> ח  יצו יהוה אתך את הברכה באסמיך ובכל משלח ידך וברכך--בארץ אשר יהוה אלהיך נתן לך </verse>
        <verse osisID='Deut.28.9'> ט  יקימך יהוה לו לעם קדוש כאשר נשבע לך  כי תשמר את מצות יהוה אלהיך והלכת בדרכיו </verse>
        <verse osisID='Deut.28.10'> י  וראו כל עמי הארץ כי שם יהוה נקרא עליך ויראו ממך </verse>
        <verse osisID='Deut.28.11'> יא  והותרך יהוה לטובה בפרי בטנך ובפרי בהמתך ובפרי אדמתך--על האדמה אשר נשבע יהוה לאבתיך לתת לך </verse>
        <verse osisID='Deut.28.12'> יב  יפתח יהוה לך את אוצרו הטוב את השמים לתת מטר ארצך בעתו ולברך את כל מעשה ידך והלוית גוים רבים ואתה לא תלוה </verse>
        <verse osisID='Deut.28.13'> יג  ונתנך יהוה לראש ולא לזנב והיית רק למעלה ולא תהיה למטה  כי תשמע אל מצות יהוה אלהיך אשר אנכי מצוך היום--לשמר ולעשות </verse>
        <verse osisID='Deut.28.14'> יד  ולא תסור מכל הדברים אשר אנכי מצוה אתכם היום--ימין ושמאול  ללכת אחרי אלהים אחרים--לעבדם  {פ} </verse>
        <verse osisID='Deut.28.15'> טו  והיה אם לא תשמע בקול יהוה אלהיך לשמר לעשות את כל מצותיו וחקתיו אשר אנכי מצוך היום--ובאו עליך כל הקללות האלה והשיגוך </verse>
        <verse osisID='Deut.28.16'> טז  ארור אתה בעיר וארור אתה בשדה </verse>
        <verse osisID='Deut.28.17'> יז  ארור טנאך ומשארתך </verse>
        <verse osisID='Deut.28.18'> יח  ארור פרי בטנך ופרי אדמתך--שגר אלפיך ועשתרת צאנך </verse>
        <verse osisID='Deut.28.19'> יט  ארור אתה בבאך וארור אתה בצאתך </verse>
        <verse osisID='Deut.28.20'> כ  ישלח יהוה בך את המארה את המהומה ואת המגערת בכל משלח ידך אשר תעשה--עד השמדך ועד אבדך מהר מפני רע מעלליך אשר עזבתני </verse>
        <verse osisID='Deut.28.21'> כא  ידבק יהוה בך את הדבר--עד כלתו אתך מעל האדמה אשר אתה בא שמה לרשתה </verse>
        <verse osisID='Deut.28.22'> כב  יככה יהוה בשחפת ובקדחת ובדלקת ובחרחר ובחרב ובשדפון ובירקון ורדפוך עד אבדך </verse>
        <verse osisID='Deut.28.23'> כג  והיו שמיך אשר על ראשך נחשת והארץ אשר תחתיך ברזל </verse>
        <verse osisID='Deut.28.24'> כד  יתן יהוה את מטר ארצך אבק ועפר  מן השמים ירד עליך עד השמדך </verse>
        <verse osisID='Deut.28.25'> כה  יתנך יהוה נגף לפני איביך--בדרך אחד תצא אליו ובשבעה דרכים תנוס לפניו והיית לזעוה לכל ממלכות הארץ </verse>
        <verse osisID='Deut.28.26'> כו  והיתה נבלתך למאכל לכל עוף השמים ולבהמת הארץ ואין מחריד </verse>
        <verse osisID='Deut.28.27'> כז  יככה יהוה בשחין מצרים ובעפלים (ובטחרים) ובגרב ובחרס--אשר לא תוכל להרפא </verse>
        <verse osisID='Deut.28.28'> כח  יככה יהוה בשגעון ובעורון ובתמהון לבב </verse>
        <verse osisID='Deut.28.29'> כט  והיית ממשש בצהרים כאשר ימשש העור באפלה ולא תצליח את דרכיך והיית אך עשוק וגזול כל הימים--ואין מושיע </verse>
        <verse osisID='Deut.28.30'> ל  אשה תארש ואיש אחר ישגלנה (ישכבנה)--בית תבנה ולא תשב בו כרם תטע ולא תחללנו </verse>
        <verse osisID='Deut.28.31'> לא  שורך טבוח לעיניך ולא תאכל ממנו--חמרך גזול מלפניך ולא ישוב לך צאנך נתנות לאיביך ואין לך מושיע </verse>
        <verse osisID='Deut.28.32'> לב  בניך ובנתיך נתנים לעם אחר ועיניך ראות וכלות אליהם כל היום ואין לאל ידך </verse>
        <verse osisID='Deut.28.33'> לג  פרי אדמתך וכל יגיעך יאכל עם אשר לא ידעת והיית רק עשוק ורצוץ--כל הימים </verse>
        <verse osisID='Deut.28.34'> לד  והיית משגע ממראה עיניך אשר תראה </verse>
        <verse osisID='Deut.28.35'> לה  יככה יהוה בשחין רע על הברכים ועל השקים אשר לא תוכל להרפא--מכף רגלך ועד קדקדך </verse>
        <verse osisID='Deut.28.36'> לו  יולך יהוה אתך ואת מלכך אשר תקים עליך אל גוי אשר לא ידעת אתה ואבתיך ועבדת שם אלהים אחרים עץ ואבן </verse>
        <verse osisID='Deut.28.37'> לז  והיית לשמה למשל ולשנינה--בכל העמים אשר ינהגך יהוה שמה </verse>
        <verse osisID='Deut.28.38'> לח  זרע רב תוציא השדה ומעט תאסף כי יחסלנו הארבה </verse>
        <verse osisID='Deut.28.39'> לט  כרמים תטע ועבדת ויין לא תשתה ולא תאגר כי תאכלנו התלעת </verse>
        <verse osisID='Deut.28.40'> מ  זיתים יהיו לך בכל גבולך ושמן לא תסוך כי ישל זיתך </verse>
        <verse osisID='Deut.28.41'> מא  בנים ובנות תוליד ולא יהיו לך כי ילכו בשבי </verse>
        <verse osisID='Deut.28.42'> מב  כל עצך ופרי אדמתך יירש הצלצל </verse>
        <verse osisID='Deut.28.43'> מג  הגר אשר בקרבך יעלה עליך מעלה מעלה ואתה תרד מטה מטה </verse>
        <verse osisID='Deut.28.44'> מד  הוא ילוך ואתה לא תלונו הוא יהיה לראש ואתה תהיה לזנב </verse>
        <verse osisID='Deut.28.45'> מה  ובאו עליך כל הקללות האלה ורדפוך והשיגוך עד השמדך  כי לא שמעת בקול יהוה אלהיך--לשמר מצותיו וחקתיו אשר צוך </verse>
        <verse osisID='Deut.28.46'> מו  והיו בך לאות ולמופת ובזרעך עד עולם </verse>
        <verse osisID='Deut.28.47'> מז  תחת אשר לא עבדת את יהוה אלהיך בשמחה ובטוב לבב--מרב כל </verse>
        <verse osisID='Deut.28.48'> מח  ועבדת את איביך אשר ישלחנו יהוה בך ברעב ובצמא ובעירם ובחסר כל ונתן על ברזל על צוארך עד השמידו אתך </verse>
        <verse osisID='Deut.28.49'> מט  ישא יהוה עליך גוי מרחק מקצה הארץ כאשר ידאה הנשר  גוי אשר לא תשמע לשנו </verse>
        <verse osisID='Deut.28.50'> נ  גוי עז פנים אשר לא ישא פנים לזקן ונער לא יחן </verse>
        <verse osisID='Deut.28.51'> נא  ואכל פרי בהמתך ופרי אדמתך עד השמדך אשר לא ישאיר לך דגן תירוש ויצהר שגר אלפיך ועשתרת צאנך--עד האבידו אתך </verse>
        <verse osisID='Deut.28.52'> נב  והצר לך בכל שעריך עד רדת חמתיך הגבהת והבצרות אשר אתה בטח בהן בכל ארצך והצר לך בכל שעריך בכל ארצך אשר נתן יהוה אלהיך לך </verse>
        <verse osisID='Deut.28.53'> נג  ואכלת פרי בטנך בשר בניך ובנתיך אשר נתן לך יהוה אלהיך--במצור ובמצוק אשר יציק לך איבך </verse>
        <verse osisID='Deut.28.54'> נד  האיש הרך בך והענג מאד--תרע עינו באחיו ובאשת חיקו וביתר בניו אשר יותיר </verse>
        <verse osisID='Deut.28.55'> נה  מתת לאחד מהם מבשר בניו אשר יאכל מבלי השאיר לו כל--במצור ובמצוק אשר יציק לך איבך בכל שעריך </verse>
        <verse osisID='Deut.28.56'> נו  הרכה בך והענגה אשר לא נסתה כף רגלה הצג על הארץ מהתענג ומרך--תרע עינה באיש חיקה ובבנה ובבתה </verse>
        <verse osisID='Deut.28.57'> נז  ובשליתה היוצת מבין רגליה ובבניה אשר תלד כי תאכלם בחסר כל בסתר--במצור ובמצוק אשר יציק לך איבך בשעריך </verse>
        <verse osisID='Deut.28.58'> נח  אם לא תשמר לעשות את כל דברי התורה הזאת הכתבים בספר הזה  ליראה את השם הנכבד והנורא הזה--את יהוה אלהיך </verse>
        <verse osisID='Deut.28.59'> נט  והפלא יהוה את מכתך ואת מכות זרעך  מכות גדלת ונאמנות וחלים רעים ונאמנים </verse>
        <verse osisID='Deut.28.60'> ס  והשיב בך את כל מדוה מצרים אשר יגרת מפניהם ודבקו בך </verse>
        <verse osisID='Deut.28.61'> סא  גם כל חלי וכל מכה אשר לא כתוב בספר התורה הזאת--יעלם יהוה עליך עד השמדך </verse>
        <verse osisID='Deut.28.62'> סב  ונשארתם במתי מעט תחת אשר הייתם ככוכבי השמים לרב  כי לא שמעת בקול יהוה אלהיך </verse>
        <verse osisID='Deut.28.63'> סג  והיה כאשר שש יהוה עליכם להיטיב אתכם ולהרבות אתכם--כן ישיש יהוה עליכם להאביד אתכם ולהשמיד אתכם ונסחתם מעל האדמה אשר אתה בא שמה לרשתה </verse>
        <verse osisID='Deut.28.64'> סד  והפיצך יהוה בכל העמים מקצה הארץ ועד קצה הארץ ועבדת שם אלהים אחרים אשר לא ידעת אתה ואבתיך--עץ ואבן </verse>
        <verse osisID='Deut.28.65'> סה  ובגוים ההם לא תרגיע ולא יהיה מנוח לכף רגלך ונתן יהוה לך שם לב רגז וכליון עינים ודאבון נפש </verse>
        <verse osisID='Deut.28.66'> סו  והיו חייך תלאים לך מנגד ופחדת לילה ויומם ולא תאמין בחייך </verse>
        <verse osisID='Deut.28.67'> סז  בבקר תאמר מי יתן ערב ובערב תאמר מי יתן בקר--מפחד לבבך אשר תפחד וממראה עיניך אשר תראה </verse>
        <verse osisID='Deut.28.68'> סח  והשיבך יהוה מצרים באניות בדרך אשר אמרתי לך לא תסיף עוד לראתה והתמכרתם שם לאיביך לעבדים ולשפחות ואין קנה  {ס}  [ (Deuteronomy 28:69)  סט  אלה דברי הברית אשר צוה יהוה את משה לכרת את בני ישראל--בארץ מואב  מלבד הברית אשר כרת אתם בחרב  {פ}  ] </verse>
      </chapter>
      <chapter osisID='Deut.29'>
        <verse osisID='Deut.29.1'> א  ויקרא משה אל כל ישראל ויאמר אלהם  אתם ראיתם את כל אשר עשה יהוה לעיניכם בארץ מצרים לפרעה ולכל עבדיו ולכל ארצו </verse>
        <verse osisID='Deut.29.2'> ב  המסות הגדלת אשר ראו עיניך--האתת והמפתים הגדלים ההם </verse>
        <verse osisID='Deut.29.3'> ג  ולא נתן יהוה לכם לב לדעת ועינים לראות ואזנים לשמע עד היום הזה </verse>
        <verse osisID='Deut.29.4'> ד  ואולך אתכם ארבעים שנה במדבר לא בלו שלמתיכם מעליכם ונעלך לא בלתה מעל רגלך </verse>
        <verse osisID='Deut.29.5'> ה  לחם לא אכלתם ויין ושכר לא שתיתם--למען תדעו כי אני יהוה אלהיכם </verse>
        <verse osisID='Deut.29.6'> ו  ותבאו אל המקום הזה ויצא סיחן מלך חשבון ועוג מלך הבשן לקראתנו למלחמה--ונכם </verse>
        <verse osisID='Deut.29.7'> ז  ונקח את ארצם ונתנה לנחלה לראובני ולגדי--ולחצי שבט המנשי </verse>
        <verse osisID='Deut.29.8'> ח  ושמרתם את דברי הברית הזאת ועשיתם אתם--למען תשכילו את כל אשר תעשון  {פ} </verse>
        <verse osisID='Deut.29.9'> ט  אתם נצבים היום כלכם לפני יהוה אלהיכם  ראשיכם שבטיכם זקניכם ושטריכם כל איש ישראל </verse>
        <verse osisID='Deut.29.10'> י  טפכם נשיכם--וגרך אשר בקרב מחניך  מחטב עציך עד שאב מימיך </verse>
        <verse osisID='Deut.29.11'> יא  לעברך בברית יהוה אלהיך--ובאלתו  אשר יהוה אלהיך כרת עמך היום </verse>
        <verse osisID='Deut.29.12'> יב  למען הקים אתך היום לו לעם והוא יהיה לך לאלהים--כאשר דבר לך וכאשר נשבע לאבתיך לאברהם ליצחק וליעקב </verse>
        <verse osisID='Deut.29.13'> יג  ולא אתכם לבדכם--אנכי כרת את הברית הזאת ואת האלה הזאת </verse>
        <verse osisID='Deut.29.14'> יד  כי את אשר ישנו פה עמנו עמד היום לפני יהוה אלהינו ואת אשר איננו פה עמנו היום </verse>
        <verse osisID='Deut.29.15'> טו  כי אתם ידעתם את אשר ישבנו בארץ מצרים ואת אשר עברנו בקרב הגוים אשר עברתם </verse>
        <verse osisID='Deut.29.16'> טז  ותראו את שקוציהם ואת גלליהם--עץ ואבן כסף וזהב אשר עמהם </verse>
        <verse osisID='Deut.29.17'> יז  פן יש בכם איש או אשה או משפחה או שבט אשר לבבו פנה היום מעם יהוה אלהינו ללכת לעבד את אלהי הגוים ההם  פן יש בכם שרש פרה ראש--ולענה </verse>
        <verse osisID='Deut.29.18'> יח  והיה בשמעו את דברי האלה הזאת והתברך בלבבו לאמר שלום יהיה לי--כי בשררות לבי אלך  למען ספות הרוה את הצמאה </verse>
        <verse osisID='Deut.29.19'> יט  לא יאבה יהוה סלח לו--כי אז יעשן אף יהוה וקנאתו באיש ההוא ורבצה בו כל האלה הכתובה בספר הזה ומחה יהוה את שמו מתחת השמים </verse>
        <verse osisID='Deut.29.20'> כ  והבדילו יהוה לרעה מכל שבטי ישראל--ככל אלות הברית הכתובה בספר התורה הזה </verse>
        <verse osisID='Deut.29.21'> כא  ואמר הדור האחרון בניכם אשר יקומו מאחריכם והנכרי אשר יבא מארץ רחוקה וראו את מכות הארץ ההוא ואת תחלאיה אשר חלה יהוה בה </verse>
        <verse osisID='Deut.29.22'> כב  גפרית ומלח שרפה כל ארצה--לא תזרע ולא תצמח ולא יעלה בה כל עשב  כמהפכת סדם ועמרה אדמה וצביים אשר הפך יהוה באפו ובחמתו </verse>
        <verse osisID='Deut.29.23'> כג  ואמרו כל הגוים על מה עשה יהוה ככה לארץ הזאת מה חרי האף הגדול הזה </verse>
        <verse osisID='Deut.29.24'> כד  ואמרו--על אשר עזבו את ברית יהוה אלהי אבתם  אשר כרת עמם בהוציאו אתם מארץ מצרים </verse>
        <verse osisID='Deut.29.25'> כה  וילכו ויעבדו אלהים אחרים וישתחוו להם  אלהים אשר לא ידעום ולא חלק להם </verse>
        <verse osisID='Deut.29.26'> כו  ויחר אף יהוה בארץ ההוא להביא עליה את כל הקללה הכתובה בספר הזה </verse>
        <verse osisID='Deut.29.27'> כז  ויתשם יהוה מעל אדמתם באף ובחמה ובקצף גדול ויש big ל /big כם אל ארץ אחרת כיום הזה </verse>
        <verse osisID='Deut.29.28'> כח  הנסתרת--ליהוה אלהינו והנגלת לנו ולבנינו עד עולם--לעשות את כל דברי התורה הזאת  {ס} </verse>
      </chapter>
      <chapter osisID='Deut.30'>
        <verse osisID='Deut.30.1'> א  והיה כי יבאו עליך כל הדברים האלה הברכה והקללה אשר נתתי לפניך והשבת אל לבבך בכל הגוים אשר הדיחך יהוה אלהיך שמה </verse>
        <verse osisID='Deut.30.2'> ב  ושבת עד יהוה אלהיך ושמעת בקלו ככל אשר אנכי מצוך היום  אתה ובניך בכל לבבך ובכל נפשך </verse>
        <verse osisID='Deut.30.3'> ג  ושב יהוה אלהיך את שבותך ורחמך ושב וקבצך מכל העמים אשר הפיצך יהוה אלהיך שמה </verse>
        <verse osisID='Deut.30.4'> ד  אם יהיה נדחך בקצה השמים--משם יקבצך יהוה אלהיך ומשם יקחך </verse>
        <verse osisID='Deut.30.5'> ה  והביאך יהוה אלהיך אל הארץ אשר ירשו אבתיך--וירשתה והיטבך והרבך מאבתיך </verse>
        <verse osisID='Deut.30.6'> ו  ומל יהוה אלהיך את לבבך ואת לבב זרעך  לאהבה את יהוה אלהיך בכל לבבך ובכל נפשך--למען חייך </verse>
        <verse osisID='Deut.30.7'> ז  ונתן יהוה אלהיך את כל האלות האלה על איביך ועל שנאיך אשר רדפוך </verse>
        <verse osisID='Deut.30.8'> ח  ואתה תשוב ושמעת בקול יהוה ועשית את כל מצותיו אשר אנכי מצוך היום </verse>
        <verse osisID='Deut.30.9'> ט  והותירך יהוה אלהיך בכל מעשה ידך בפרי בטנך ובפרי בהמתך ובפרי אדמתך--לטבה  כי ישוב יהוה לשוש עליך לטוב כאשר שש על אבתיך </verse>
        <verse osisID='Deut.30.10'> י  כי תשמע בקול יהוה אלהיך לשמר מצותיו וחקתיו הכתובה בספר התורה הזה  כי תשוב אל יהוה אלהיך בכל לבבך ובכל נפשך  {ס} </verse>
        <verse osisID='Deut.30.11'> יא  כי המצוה הזאת אשר אנכי מצוך היום--לא נפלאת הוא ממך ולא רחקה הוא </verse>
        <verse osisID='Deut.30.12'> יב  לא בשמים הוא  לאמר מי יעלה לנו השמימה ויקחה לנו וישמענו אתה ונעשנה </verse>
        <verse osisID='Deut.30.13'> יג  ולא מעבר לים הוא  לאמר מי יעבר לנו אל עבר הים ויקחה לנו וישמענו אתה ונעשנה </verse>
        <verse osisID='Deut.30.14'> יד  כי קרוב אליך הדבר מאד  בפיך ובלבבך לעשתו  {ס} </verse>
        <verse osisID='Deut.30.15'> טו  ראה נתתי לפניך היום את החיים ואת הטוב ואת המות ואת הרע </verse>
        <verse osisID='Deut.30.16'> טז  אשר אנכי מצוך היום לאהבה את יהוה אלהיך ללכת בדרכיו ולשמר מצותיו וחקתיו ומשפטיו וחיית ורבית--וברכך יהוה אלהיך בארץ אשר אתה בא שמה לרשתה </verse>
        <verse osisID='Deut.30.17'> יז  ואם יפנה לבבך ולא תשמע ונדחת והשתחוית לאלהים אחרים--ועבדתם </verse>
        <verse osisID='Deut.30.18'> יח  הגדתי לכם היום כי אבד תאבדון  לא תאריכן ימים על האדמה אשר אתה עבר את הירדן לבוא שמה לרשתה </verse>
        <verse osisID='Deut.30.19'> יט  העדתי בכם היום את השמים ואת הארץ--החיים והמות נתתי לפניך הברכה והקללה ובחרת בחיים--למען תחיה אתה וזרעך </verse>
        <verse osisID='Deut.30.20'> כ  לאהבה את יהוה אלהיך לשמע בקלו ולדבקה בו  כי הוא חייך וארך ימיך--לשבת על האדמה אשר נשבע יהוה לאבתיך לאברהם ליצחק וליעקב לתת להם  {פ} </verse>
      </chapter>
      <chapter osisID='Deut.31'>
        <verse osisID='Deut.31.1'> א  וילך משה וידבר את הדברים האלה אל כל ישראל </verse>
        <verse osisID='Deut.31.2'> ב  ויאמר אלהם בן מאה ועשרים שנה אנכי היום--לא אוכל עוד לצאת ולבוא ויהוה אמר אלי לא תעבר את הירדן הזה </verse>
        <verse osisID='Deut.31.3'> ג  יהוה אלהיך הוא עבר לפניך הוא ישמיד את הגוים האלה מלפניך--וירשתם יהושע הוא עבר לפניך כאשר דבר יהוה </verse>
        <verse osisID='Deut.31.4'> ד  ועשה יהוה להם כאשר עשה לסיחון ולעוג מלכי האמרי ולארצם--אשר השמיד אתם </verse>
        <verse osisID='Deut.31.5'> ה  ונתנם יהוה לפניכם ועשיתם להם--ככל המצוה אשר צויתי אתכם </verse>
        <verse osisID='Deut.31.6'> ו  חזקו ואמצו אל תיראו ואל תערצו מפניהם  כי יהוה אלהיך הוא ההלך עמך--לא ירפך ולא יעזבך  {ס} </verse>
        <verse osisID='Deut.31.7'> ז  ויקרא משה ליהושע ויאמר אליו לעיני כל ישראל חזק ואמץ--כי אתה תבוא את העם הזה אל הארץ אשר נשבע יהוה לאבתם לתת להם ואתה תנחילנה אותם </verse>
        <verse osisID='Deut.31.8'> ח  ויהוה הוא ההלך לפניך הוא יהיה עמך--לא ירפך ולא יעזבך לא תירא ולא תחת </verse>
        <verse osisID='Deut.31.9'> ט  ויכתב משה את התורה הזאת ויתנה אל הכהנים בני לוי הנשאים את ארון ברית יהוה ואל כל זקני ישראל </verse>
        <verse osisID='Deut.31.10'> י  ויצו משה אותם לאמר  מקץ שבע שנים במעד שנת השמטה--בחג הסכות </verse>
        <verse osisID='Deut.31.11'> יא  בבוא כל ישראל לראות את פני יהוה אלהיך במקום אשר יבחר  תקרא את התורה הזאת נגד כל ישראל--באזניהם </verse>
        <verse osisID='Deut.31.12'> יב  הקהל את העם האנשים והנשים והטף וגרך אשר בשעריך--למען ישמעו ולמען ילמדו ויראו את יהוה אלהיכם ושמרו לעשות את כל דברי התורה הזאת </verse>
        <verse osisID='Deut.31.13'> יג  ובניהם אשר לא ידעו ישמעו ולמדו--ליראה את יהוה אלהיכם  כל הימים אשר אתם חיים על האדמה אשר אתם עברים את הירדן שמה לרשתה  {פ} </verse>
        <verse osisID='Deut.31.14'> יד  ויאמר יהוה אל משה הן קרבו ימיך למות--קרא את יהושע והתיצבו באהל מועד ואצונו וילך משה ויהושע ויתיצבו באהל מועד </verse>
        <verse osisID='Deut.31.15'> טו  וירא יהוה באהל בעמוד ענן ויעמד עמוד הענן על פתח האהל </verse>
        <verse osisID='Deut.31.16'> טז  ויאמר יהוה אל משה הנך שכב עם אבתיך וקם העם הזה וזנה אחרי אלהי נכר הארץ אשר הוא בא שמה בקרבו ועזבני והפר את בריתי אשר כרתי אתו </verse>
        <verse osisID='Deut.31.17'> יז  וחרה אפי בו ביום ההוא ועזבתים והסתרתי פני מהם והיה לאכל ומצאהו רעות רבות וצרות ואמר ביום ההוא הלא על כי אין אלהי בקרבי מצאוני הרעות האלה </verse>
        <verse osisID='Deut.31.18'> יח  ואנכי הסתר אסתיר פני ביום ההוא על כל הרעה אשר עשה  כי פנה אל אלהים אחרים </verse>
        <verse osisID='Deut.31.19'> יט  ועתה כתבו לכם את השירה הזאת ולמדה את בני ישראל שימה בפיהם  למען תהיה לי השירה הזאת לעד--בבני ישראל </verse>
        <verse osisID='Deut.31.20'> כ  כי אביאנו אל האדמה אשר נשבעתי לאבתיו זבת חלב ודבש ואכל ושבע ודשן ופנה אל אלהים אחרים ועבדום ונאצוני והפר את בריתי </verse>
        <verse osisID='Deut.31.21'> כא  והיה כי תמצאן אתו רעות רבות וצרות וענתה השירה הזאת לפניו לעד כי לא תשכח מפי זרעו  כי ידעתי את יצרו אשר הוא עשה היום בטרם אביאנו אל הארץ אשר נשבעתי </verse>
        <verse osisID='Deut.31.22'> כב  ויכתב משה את השירה הזאת ביום ההוא וילמדה את בני ישראל </verse>
        <verse osisID='Deut.31.23'> כג  ויצו את יהושע בן נון ויאמר חזק ואמץ--כי אתה תביא את בני ישראל אל הארץ אשר נשבעתי להם ואנכי אהיה עמך </verse>
        <verse osisID='Deut.31.24'> כד  ויהי ככלות משה לכתב את דברי התורה הזאת--על ספר  עד תמם </verse>
        <verse osisID='Deut.31.25'> כה  ויצו משה את הלוים נשאי ארון ברית יהוה לאמר </verse>
        <verse osisID='Deut.31.26'> כו  לקח את ספר התורה הזה ושמתם אתו מצד ארון ברית יהוה אלהיכם והיה שם בך לעד </verse>
        <verse osisID='Deut.31.27'> כז  כי אנכי ידעתי את מריך ואת ערפך הקשה הן בעודני חי עמכם היום ממרים היתם עם יהוה ואף כי אחרי מותי </verse>
        <verse osisID='Deut.31.28'> כח  הקהילו אלי את כל זקני שבטיכם ושטריכם ואדברה באזניהם את הדברים האלה ואעידה בם את השמים ואת הארץ </verse>
        <verse osisID='Deut.31.29'> כט  כי ידעתי אחרי מותי כי השחת תשחתון וסרתם מן הדרך אשר צויתי אתכם וקראת אתכם הרעה באחרית הימים--כי תעשו את הרע בעיני יהוה להכעיסו במעשה ידיכם </verse>
        <verse osisID='Deut.31.30'> ל  וידבר משה באזני כל קהל ישראל את דברי השירה הזאת--עד תמם  {ש} </verse>
      </chapter>
      <chapter osisID='Deut.32'>
        <verse osisID='Deut.32.1'> א  האזינו השמים ואדברה  {ס}  ותשמע הארץ אמרי פי  {ר} br </verse>
        <verse osisID='Deut.32.2'> ב  יערף כמטר לקחי  {ס}  תזל כטל אמרתי  {ר} br כשעירם עלי דשא  {ס}  וכרביבים עלי עשב  {ר} br </verse>
        <verse osisID='Deut.32.3'> ג  כי שם יהוה אקרא  {ס}  הבו גדל לאלהינו  {ר} br </verse>
        <verse osisID='Deut.32.4'> ד  הצור תמים פעלו  {ס}  כי כל דרכיו משפט  {ר} br אל אמונה ואין עול  {ס}  צדיק וישר הוא  {ר} br </verse>
        <verse osisID='Deut.32.5'> ה  שחת לו לא בניו מומם  {ס}  דור עקש ופתלתל  {ר} br </verse>
        <verse osisID='Deut.32.6'> ו  big ה /big  ליהוה תגמלו זאת--  {ס}  עם נבל ולא חכם  {ר} br הלוא הוא אביך קנך  {ס}  הוא עשך ויכננך  {ר} br </verse>
        <verse osisID='Deut.32.7'> ז  זכר ימות עולם בינו שנות דר ודר  {ס}  שאל אביך ויגדך זקניך ויאמרו לך  {ר} br </verse>
        <verse osisID='Deut.32.8'> ח  בהנחל עליון גוים  {ס}  בהפרידו בני אדם  {ר} br יצב גבלת עמים  {ס}  למספר בני ישראל  {ר} br </verse>
        <verse osisID='Deut.32.9'> ט  כי חלק יהוה עמו  {ס}  יעקב חבל נחלתו  {ר} br </verse>
        <verse osisID='Deut.32.10'> י  ימצאהו בארץ מדבר  {ס}  ובתהו ילל ישמן  {ר} br יסבבנהו יבוננהו--  {ס}  יצרנהו כאישון עינו  {ר} br </verse>
        <verse osisID='Deut.32.11'> יא  כנשר יעיר קנו על גוזליו ירחף  {ס}  יפרש כנפיו יקחהו ישאהו על אברתו  {ר} br </verse>
        <verse osisID='Deut.32.12'> יב  יהוה בדד ינחנו  {ס}  ואין עמו אל נכר  {ר} br </verse>
        <verse osisID='Deut.32.13'> יג  ירכבהו על במותי (במתי) ארץ  {ס}  ויאכל תנובת שדי  {ר} br וינקהו דבש מסלע  {ס}  ושמן מחלמיש צור  {ר} br </verse>
        <verse osisID='Deut.32.14'> יד  חמאת בקר וחלב צאן  {ס}  עם חלב כרים ואילים  {ר} br בני בשן ועתודים  {ס}  עם חלב כליות חטה  {ר} br ודם ענב תשתה חמר  {ס} </verse>
        <verse osisID='Deut.32.15'> טו  וישמן ישרון ויבעט  {ר} br שמנת עבית כשית  {ס}  ויטש אלוה עשהו  {ר} br וינבל צור ישעתו  {ס} </verse>
        <verse osisID='Deut.32.16'> טז  יקנאהו בזרים  {ר} br בתועבת יכעיסהו  {ס} </verse>
        <verse osisID='Deut.32.17'> יז  יזבחו לשדים לא אלה--  {ר} br אלהים לא ידעום  {ס}  חדשים מקרב באו  {ר} br לא שערום אבתיכם  {ס} </verse>
        <verse osisID='Deut.32.18'> יח  צור ילדך תשי  {ר} br ותשכח אל מחללך  {ס} </verse>
        <verse osisID='Deut.32.19'> יט  וירא יהוה וינאץ  {ר} br מכעס בניו ובנתיו  {ס} </verse>
        <verse osisID='Deut.32.20'> כ  ויאמר אסתירה פני מהם--  {ר} br אראה מה אחריתם  {ס}  כי דור תהפכת המה  {ר} br בנים לא אמן בם  {ס} </verse>
        <verse osisID='Deut.32.21'> כא  הם קנאוני בלא אל  {ר} br כעסוני בהבליהם  {ס}  ואני אקניאם בלא עם  {ר} br בגוי נבל אכעיסם  {ס} </verse>
        <verse osisID='Deut.32.22'> כב  כי אש קדחה באפי  {ר} br ותיקד עד שאול תחתית  {ס}  ותאכל ארץ ויבלה  {ר} br ותלהט מוסדי הרים  {ס} </verse>
        <verse osisID='Deut.32.23'> כג  אספה עלימו רעות  {ר} br חצי אכלה בם  {ס} </verse>
        <verse osisID='Deut.32.24'> כד  מזי רעב ולחמי רשף  {ר} br וקטב מרירי  {ס}  ושן בהמת אשלח בם  {ר} br עם חמת זחלי עפר  {ס} </verse>
        <verse osisID='Deut.32.25'> כה  מחוץ תשכל חרב ומחדרים אימה גם בחור  {ר} br גם בתולה--יונק עם איש שיבה  {ס} </verse>
        <verse osisID='Deut.32.26'> כו  אמרתי אפאיהם  {ר} br אשביתה מאנוש זכרם  {ס} </verse>
        <verse osisID='Deut.32.27'> כז  לולי כעס אויב אגור--  {ר} br פן ינכרו צרימו  {ס}  פן יאמרו ידנו רמה  {ר} br ולא יהוה פעל כל זאת  {ס} </verse>
        <verse osisID='Deut.32.28'> כח  כי גוי אבד עצות המה  {ר} br ואין בהם תבונה  {ס} </verse>
        <verse osisID='Deut.32.29'> כט  לו חכמו ישכילו זאת  {ר} br יבינו לאחריתם  {ס} </verse>
        <verse osisID='Deut.32.30'> ל  איכה ירדף אחד אלף  {ר} br ושנים יניסו רבבה  {ס}  אם לא כי צורם מכרם  {ר} br ויהוה הסגירם  {ס} </verse>
        <verse osisID='Deut.32.31'> לא  כי לא כצורנו צורם  {ר} br ואיבינו פלילים  {ס} </verse>
        <verse osisID='Deut.32.32'> לב  כי מגפן סדם גפנם  {ר} br ומשדמת עמרה  {ס}  ענבמו ענבי רוש--  {ר} br אשכלת מררת למו  {ס} </verse>
        <verse osisID='Deut.32.33'> לג  חמת תנינם יינם  {ר} br וראש פתנים אכזר  {ס} </verse>
        <verse osisID='Deut.32.34'> לד  הלא הוא כמס עמדי  {ר} br חתום באוצרתי  {ס} </verse>
        <verse osisID='Deut.32.35'> לה  לי נקם ושלם  {ר} br לעת תמוט רגלם  {ס}  כי קרוב יום אידם  {ר} br וחש עתדת למו  {ס} </verse>
        <verse osisID='Deut.32.36'> לו  כי ידין יהוה עמו  {ר} br ועל עבדיו יתנחם  {ס}  כי יראה כי אזלת יד  {ר} br ואפס עצור ועזוב  {ס} </verse>
        <verse osisID='Deut.32.37'> לז  ואמר אי אלהימו--  {ר} br צור חסיו בו  {ס} </verse>
        <verse osisID='Deut.32.38'> לח  אשר חלב זבחימו יאכלו  {ר} br ישתו יין נסיכם  {ס}  יקומו ויעזרכם--  {ר} br יהי עליכם סתרה  {ס} </verse>
        <verse osisID='Deut.32.39'> לט  ראו עתה כי אני אני הוא  {ר} br ואין אלהים עמדי  {ס}  אני אמית ואחיה  {ר} br מחצתי ואני ארפא  {ס}  ואין מידי מציל  {ר} br </verse>
        <verse osisID='Deut.32.40'> מ  כי אשא אל שמים ידי  {ס}  ואמרתי חי אנכי לעלם  {ר} br </verse>
        <verse osisID='Deut.32.41'> מא  אם שנותי ברק חרבי  {ס}  ותאחז במשפט ידי  {ר} br אשיב נקם לצרי  {ס}  ולמשנאי אשלם  {ר} br </verse>
        <verse osisID='Deut.32.42'> מב  אשכיר חצי מדם  {ס}  וחרבי תאכל בשר  {ר} br מדם חלל ושביה  {ס}  מראש פרעות אויב  {ר} br </verse>
        <verse osisID='Deut.32.43'> מג  הרנינו גוים עמו  {ס}  כי דם עבדיו יקום  {ר} br ונקם ישיב לצריו  {ס}  וכפר אדמתו עמו  {ר} br {ש} </verse>
        <verse osisID='Deut.32.44'> מד  ויבא משה וידבר את כל דברי השירה הזאת--באזני העם  הוא והושע בן נון </verse>
        <verse osisID='Deut.32.45'> מה  ויכל משה לדבר את כל הדברים האלה--אל כל ישראל </verse>
        <verse osisID='Deut.32.46'> מו  ויאמר אלהם שימו לבבכם לכל הדברים אשר אנכי מעיד בכם היום  אשר תצום את בניכם לשמר לעשות את כל דברי התורה הזאת </verse>
        <verse osisID='Deut.32.47'> מז  כי לא דבר רק הוא מכם--כי הוא חייכם ובדבר הזה תאריכו ימים על האדמה אשר אתם עברים את הירדן שמה לרשתה  {פ} </verse>
        <verse osisID='Deut.32.48'> מח  וידבר יהוה אל משה בעצם היום הזה לאמר </verse>
        <verse osisID='Deut.32.49'> מט  עלה אל הר העברים הזה הר נבו אשר בארץ מואב אשר על פני ירחו וראה את ארץ כנען אשר אני נתן לבני ישראל לאחזה </verse>
        <verse osisID='Deut.32.50'> נ  ומת בהר אשר אתה עלה שמה והאסף אל עמיך  כאשר מת אהרן אחיך בהר ההר ויאסף אל עמיו </verse>
        <verse osisID='Deut.32.51'> נא  על אשר מעלתם בי בתוך בני ישראל במי מריבת קדש מדבר צן--על אשר לא קדשתם אותי בתוך בני ישראל </verse>
        <verse osisID='Deut.32.52'> נב  כי מנגד תראה את הארץ ושמה לא תבוא--אל הארץ אשר אני נתן לבני ישראל  {פ} </verse>
      </chapter>
      <chapter osisID='Deut.33'>
        <verse osisID='Deut.33.1'> א  וזאת הברכה אשר ברך משה איש האלהים--את בני ישראל  לפני מותו </verse>
        <verse osisID='Deut.33.2'> ב  ויאמר יהוה מסיני בא וזרח משעיר למו--הופיע מהר פארן ואתה מרבבת קדש מימינו אשדת (אש דת) למו </verse>
        <verse osisID='Deut.33.3'> ג  אף חבב עמים כל קדשיו בידך והם תכו לרגלך ישא מדברתיך </verse>
        <verse osisID='Deut.33.4'> ד  תורה צוה לנו משה  מורשה קהלת יעקב </verse>
        <verse osisID='Deut.33.5'> ה  ויהי בישרון מלך בהתאסף ראשי עם יחד שבטי ישראל </verse>
        <verse osisID='Deut.33.6'> ו  יחי ראובן ואל ימת ויהי מתיו מספר  {ס} </verse>
        <verse osisID='Deut.33.7'> ז  וזאת ליהודה ויאמר שמע יהוה קול יהודה ואל עמו תביאנו ידיו רב לו ועזר מצריו תהיה  {פ} </verse>
        <verse osisID='Deut.33.8'> ח  וללוי אמר תמיך ואוריך לאיש חסידך אשר נסיתו במסה תריבהו על מי מריבה </verse>
        <verse osisID='Deut.33.9'> ט  האמר לאביו ולאמו לא ראיתיו ואת אחיו לא הכיר ואת בנו לא ידע  כי שמרו אמרתך ובריתך ינצרו </verse>
        <verse osisID='Deut.33.10'> י  יורו משפטיך ליעקב ותורתך לישראל ישימו קטורה באפך וכליל על מזבחך </verse>
        <verse osisID='Deut.33.11'> יא  ברך יהוה חילו ופעל ידיו תרצה מחץ מתנים קמיו ומשנאיו מן יקומון  {ס} </verse>
        <verse osisID='Deut.33.12'> יב  לבנימן אמר--ידיד יהוה ישכן לבטח עליו חפף עליו כל היום ובין כתפיו שכן  {ס} </verse>
        <verse osisID='Deut.33.13'> יג  וליוסף אמר מברכת יהוה ארצו ממגד שמים מטל ומתהום רבצת תחת </verse>
        <verse osisID='Deut.33.14'> יד  וממגד תבואת שמש וממגד גרש ירחים </verse>
        <verse osisID='Deut.33.15'> טו  ומראש הררי קדם וממגד גבעות עולם </verse>
        <verse osisID='Deut.33.16'> טז  וממגד ארץ ומלאה ורצון שכני סנה תבואתה לראש יוסף ולקדקד נזיר אחיו </verse>
        <verse osisID='Deut.33.17'> יז  בכור שורו הדר לו וקרני ראם קרניו--בהם עמים ינגח יחדו אפסי ארץ והם רבבות אפרים והם אלפי מנשה  {ס} </verse>
        <verse osisID='Deut.33.18'> יח  ולזבולן אמר שמח זבולן בצאתך ויששכר באהליך </verse>
        <verse osisID='Deut.33.19'> יט  עמים הר יקראו--שם יזבחו זבחי צדק  כי שפע ימים יינקו ושפני טמוני חול  {ס} </verse>
        <verse osisID='Deut.33.20'> כ  ולגד אמר ברוך מרחיב גד  כלביא שכן וטרף זרוע אף קדקד </verse>
        <verse osisID='Deut.33.21'> כא  וירא ראשית לו כי שם חלקת מחקק ספון ויתא ראשי עם--צדקת יהוה עשה ומשפטיו עם ישראל  {ס} </verse>
        <verse osisID='Deut.33.22'> כב  ולדן אמר דן גור אריה יזנק מן הבשן </verse>
        <verse osisID='Deut.33.23'> כג  ולנפתלי אמר--נפתלי שבע רצון ומלא ברכת יהוה ים ודרום ירשה  {ס} </verse>
        <verse osisID='Deut.33.24'> כד  ולאשר אמר ברוך מבנים אשר יהי רצוי אחיו וטבל בשמן רגלו </verse>
        <verse osisID='Deut.33.25'> כה  ברזל ונחשת מנעלך וכימיך דבאך </verse>
        <verse osisID='Deut.33.26'> כו  אין כאל ישרון  רכב שמים בעזרך ובגאותו שחקים </verse>
        <verse osisID='Deut.33.27'> כז  מענה אלהי קדם ומתחת זרעת עולם ויגרש מפניך אויב ויאמר השמד </verse>
        <verse osisID='Deut.33.28'> כח  וישכן ישראל בטח בדד עין יעקב אל ארץ דגן ותירוש אף שמיו יערפו טל </verse>
        <verse osisID='Deut.33.29'> כט  אשריך ישראל מי כמוך עם נושע ביהוה מגן עזרך ואשר חרב גאותך ויכחשו איביך לך ואתה על במותימו תדרך  {ס} </verse>
      </chapter>
      <chapter osisID='Deut.34'>
        <verse osisID='Deut.34.1'> א  ויעל משה מערבת מואב אל הר נבו ראש הפסגה אשר על פני ירחו ויראהו יהוה את כל הארץ את הגלעד עד דן </verse>
        <verse osisID='Deut.34.2'> ב  ואת כל נפתלי ואת ארץ אפרים ומנשה ואת כל ארץ יהודה עד הים האחרון </verse>
        <verse osisID='Deut.34.3'> ג  ואת הנגב ואת הככר בקעת ירחו עיר התמרים--עד צער </verse>
        <verse osisID='Deut.34.4'> ד  ויאמר יהוה אליו זאת הארץ אשר נשבעתי לאברהם ליצחק וליעקב לאמר לזרעך אתננה הראיתיך בעיניך ושמה לא תעבר </verse>
        <verse osisID='Deut.34.5'> ה  וימת שם משה עבד יהוה בארץ מואב--על פי יהוה </verse>
        <verse osisID='Deut.34.6'> ו  ויקבר אתו בגי בארץ מואב מול בית פעור ולא ידע איש את קברתו עד היום הזה </verse>
        <verse osisID='Deut.34.7'> ז  ומשה בן מאה ועשרים שנה--במתו לא כהתה עינו ולא נס לחה </verse>
        <verse osisID='Deut.34.8'> ח  ויבכו בני ישראל את משה בערבת מואב שלשים יום ויתמו ימי בכי אבל משה </verse>
        <verse osisID='Deut.34.9'> ט  ויהושע בן נון מלא רוח חכמה--כי סמך משה את ידיו עליו וישמעו אליו בני ישראל ויעשו כאשר צוה יהוה את משה </verse>
        <verse osisID='Deut.34.10'> י  ולא קם נביא עוד בישראל כמשה אשר ידעו יהוה פנים אל פנים </verse>
        <verse osisID='Deut.34.11'> יא  לכל האתת והמופתים אשר שלחו יהוה לעשות בארץ מצרים--לפרעה ולכל עבדיו ולכל ארצו </verse>
        <verse osisID='Deut.34.12'> יב  ולכל היד החזקה ולכל המורא הגדול אשר עשה משה לעיני כל ישראל  {ש} </verse>
      </chapter>
    </div></osisText>
</osis>