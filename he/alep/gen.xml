<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Gen'>
      <chapter osisID='Gen.1'>
        <verse osisID='Gen.1.1'> א  big ב /big ראשית ברא אלהים את השמים ואת הארץ </verse>
        <verse osisID='Gen.1.2'> ב  והארץ היתה תהו ובהו וחשך על פני תהום ורוח אלהים מרחפת על פני המים </verse>
        <verse osisID='Gen.1.3'> ג  ויאמר אלהים יהי אור ויהי אור </verse>
        <verse osisID='Gen.1.4'> ד  וירא אלהים את האור כי טוב ויבדל אלהים בין האור ובין החשך </verse>
        <verse osisID='Gen.1.5'> ה  ויקרא אלהים לאור יום ולחשך קרא לילה ויהי ערב ויהי בקר יום אחד  {פ} </verse>
        <verse osisID='Gen.1.6'> ו  ויאמר אלהים יהי רקיע בתוך המים ויהי מבדיל בין מים למים </verse>
        <verse osisID='Gen.1.7'> ז  ויעש אלהים את הרקיע ויבדל בין המים אשר מתחת לרקיע ובין המים אשר מעל לרקיע ויהי כן </verse>
        <verse osisID='Gen.1.8'> ח  ויקרא אלהים לרקיע שמים ויהי ערב ויהי בקר יום שני  {פ} </verse>
        <verse osisID='Gen.1.9'> ט  ויאמר אלהים יקוו המים מתחת השמים אל מקום אחד ותראה היבשה ויהי כן </verse>
        <verse osisID='Gen.1.10'> י  ויקרא אלהים ליבשה ארץ ולמקוה המים קרא ימים וירא אלהים כי טוב </verse>
        <verse osisID='Gen.1.11'> יא  ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו בו על הארץ ויהי כן </verse>
        <verse osisID='Gen.1.12'> יב  ותוצא הארץ דשא עשב מזריע זרע למינהו ועץ עשה פרי אשר זרעו בו למינהו וירא אלהים כי טוב </verse>
        <verse osisID='Gen.1.13'> יג  ויהי ערב ויהי בקר יום שלישי  {פ} </verse>
        <verse osisID='Gen.1.14'> יד  ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים </verse>
        <verse osisID='Gen.1.15'> טו  והיו למאורת ברקיע השמים להאיר על הארץ ויהי כן </verse>
        <verse osisID='Gen.1.16'> טז  ויעש אלהים את שני המארת הגדלים  את המאור הגדל לממשלת היום ואת המאור הקטן לממשלת הלילה ואת הכוכבים </verse>
        <verse osisID='Gen.1.17'> יז  ויתן אתם אלהים ברקיע השמים להאיר על הארץ </verse>
        <verse osisID='Gen.1.18'> יח  ולמשל ביום ובלילה ולהבדיל בין האור ובין החשך וירא אלהים כי טוב </verse>
        <verse osisID='Gen.1.19'> יט  ויהי ערב ויהי בקר יום רביעי  {פ} </verse>
        <verse osisID='Gen.1.20'> כ  ויאמר אלהים--ישרצו המים שרץ נפש חיה ועוף יעופף על הארץ על פני רקיע השמים </verse>
        <verse osisID='Gen.1.21'> כא  ויברא אלהים את התנינם הגדלים ואת כל נפש החיה הרמשת אשר שרצו המים למינהם ואת כל עוף כנף למינהו וירא אלהים כי טוב </verse>
        <verse osisID='Gen.1.22'> כב  ויברך אתם אלהים לאמר  פרו ורבו ומלאו את המים בימים והעוף ירב בארץ </verse>
        <verse osisID='Gen.1.23'> כג  ויהי ערב ויהי בקר יום חמישי  {פ} </verse>
        <verse osisID='Gen.1.24'> כד  ויאמר אלהים תוצא הארץ נפש חיה למינה בהמה ורמש וחיתו ארץ למינה ויהי כן </verse>
        <verse osisID='Gen.1.25'> כה  ויעש אלהים את חית הארץ למינה ואת הבהמה למינה ואת כל רמש האדמה למינהו וירא אלהים כי טוב </verse>
        <verse osisID='Gen.1.26'> כו  ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל הארץ ובכל הרמש הרמש על הארץ </verse>
        <verse osisID='Gen.1.27'> כז  ויברא אלהים את האדם בצלמו בצלם אלהים ברא אתו  זכר ונקבה ברא אתם </verse>
        <verse osisID='Gen.1.28'> כח  ויברך אתם אלהים ויאמר להם אלהים פרו ורבו ומלאו את הארץ וכבשה ורדו בדגת הים ובעוף השמים ובכל חיה הרמשת על הארץ </verse>
        <verse osisID='Gen.1.29'> כט  ויאמר אלהים הנה נתתי לכם את כל עשב זרע זרע אשר על פני כל הארץ ואת כל העץ אשר בו פרי עץ זרע זרע  לכם יהיה לאכלה </verse>
        <verse osisID='Gen.1.30'> ל  ולכל חית הארץ ולכל עוף השמים ולכל רומש על הארץ אשר בו נפש חיה את כל ירק עשב לאכלה ויהי כן </verse>
        <verse osisID='Gen.1.31'> לא  וירא אלהים את כל אשר עשה והנה טוב מאד ויהי ערב ויהי בקר יום הששי  {פ} </verse>
      </chapter>
      <chapter osisID='Gen.2'>
        <verse osisID='Gen.2.1'> א  ויכלו השמים והארץ וכל צבאם </verse>
        <verse osisID='Gen.2.2'> ב  ויכל אלהים ביום השביעי מלאכתו אשר עשה וישבת ביום השביעי מכל מלאכתו אשר עשה </verse>
        <verse osisID='Gen.2.3'> ג  ויברך אלהים את יום השביעי ויקדש אתו  כי בו שבת מכל מלאכתו אשר ברא אלהים לעשות  {פ} </verse>
        <verse osisID='Gen.2.4'> ד  אלה תולדות השמים והארץ ב  ה  בראם  ביום עשות יהוה אלהים--ארץ ושמים </verse>
        <verse osisID='Gen.2.5'> ה  וכל שיח השדה טרם יהיה בארץ וכל עשב השדה טרם יצמח  כי לא המטיר יהוה אלהים על הארץ ואדם אין לעבד את האדמה </verse>
        <verse osisID='Gen.2.6'> ו  ואד יעלה מן הארץ והשקה את כל פני האדמה </verse>
        <verse osisID='Gen.2.7'> ז  וייצר יהוה אלהים את האדם עפר מן האדמה ויפח באפיו נשמת חיים ויהי האדם לנפש חיה </verse>
        <verse osisID='Gen.2.8'> ח  ויטע יהוה אלהים גן בעדן--מקדם וישם שם את האדם אשר יצר </verse>
        <verse osisID='Gen.2.9'> ט  ויצמח יהוה אלהים מן האדמה כל עץ נחמד למראה וטוב למאכל--ועץ החיים בתוך הגן ועץ הדעת טוב ורע </verse>
        <verse osisID='Gen.2.10'> י  ונהר יצא מעדן להשקות את הגן ומשם יפרד והיה לארבעה ראשים </verse>
        <verse osisID='Gen.2.11'> יא  שם האחד פישון--הוא הסבב את כל ארץ החוילה אשר שם הזהב </verse>
        <verse osisID='Gen.2.12'> יב  וזהב הארץ ההוא טוב שם הבדלח ואבן השהם </verse>
        <verse osisID='Gen.2.13'> יג  ושם הנהר השני גיחון--הוא הסובב את כל ארץ כוש </verse>
        <verse osisID='Gen.2.14'> יד  ושם הנהר השלישי חדקל הוא ההלך קדמת אשור והנהר הרביעי הוא פרת </verse>
        <verse osisID='Gen.2.15'> טו  ויקח יהוה אלהים את האדם וינחהו בגן עדן לעבדה ולשמרה </verse>
        <verse osisID='Gen.2.16'> טז  ויצו יהוה אלהים על האדם לאמר  מכל עץ הגן אכל תאכל </verse>
        <verse osisID='Gen.2.17'> יז  ומעץ הדעת טוב ורע--לא תאכל ממנו  כי ביום אכלך ממנו--מות תמות </verse>
        <verse osisID='Gen.2.18'> יח  ויאמר יהוה אלהים לא טוב היות האדם לבדו אעשה לו עזר כנגדו </verse>
        <verse osisID='Gen.2.19'> יט  ויצר יהוה אלהים מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו </verse>
        <verse osisID='Gen.2.20'> כ  ויקרא האדם שמות לכל הבהמה ולעוף השמים ולכל חית השדה ולאדם לא מצא עזר כנגדו </verse>
        <verse osisID='Gen.2.21'> כא  ויפל יהוה אלהים תרדמה על האדם ויישן ויקח אחת מצלעתיו ויסגר בשר תחתנה </verse>
        <verse osisID='Gen.2.22'> כב  ויבן יהוה אלהים את הצלע אשר לקח מן האדם לאשה ויבאה אל האדם </verse>
        <verse osisID='Gen.2.23'> כג  ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה זאת </verse>
        <verse osisID='Gen.2.24'> כד  על כן יעזב איש את אביו ואת אמו ודבק באשתו והיו לבשר אחד </verse>
        <verse osisID='Gen.2.25'> כה  ויהיו שניהם ערומים האדם ואשתו ולא יתבששו </verse>
      </chapter>
      <chapter osisID='Gen.3'>
        <verse osisID='Gen.3.1'> א  והנחש היה ערום מכל חית השדה אשר עשה יהוה אלהים ויאמר אל האשה אף כי אמר אלהים לא תאכלו מכל עץ הגן </verse>
        <verse osisID='Gen.3.2'> ב  ותאמר האשה אל הנחש  מפרי עץ הגן נאכל </verse>
        <verse osisID='Gen.3.3'> ג  ומפרי העץ אשר בתוך הגן--אמר אלהים לא תאכלו ממנו ולא תגעו בו  פן תמתון </verse>
        <verse osisID='Gen.3.4'> ד  ויאמר הנחש אל האשה  לא מות תמתון </verse>
        <verse osisID='Gen.3.5'> ה  כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע </verse>
        <verse osisID='Gen.3.6'> ו  ותרא האשה כי טוב העץ למאכל וכי תאוה הוא לעינים ונחמד העץ להשכיל ותקח מפריו ותאכל ותתן גם לאישה עמה ויאכל </verse>
        <verse osisID='Gen.3.7'> ז  ותפקחנה עיני שניהם וידעו כי עירמם הם ויתפרו עלה תאנה ויעשו להם חגרת </verse>
        <verse osisID='Gen.3.8'> ח  וישמעו את קול יהוה אלהים מתהלך בגן--לרוח היום ויתחבא האדם ואשתו מפני יהוה אלהים בתוך עץ הגן </verse>
        <verse osisID='Gen.3.9'> ט  ויקרא יהוה אלהים אל האדם ויאמר לו איכה </verse>
        <verse osisID='Gen.3.10'> י  ויאמר את קלך שמעתי בגן ואירא כי עירם אנכי ואחבא </verse>
        <verse osisID='Gen.3.11'> יא  ויאמר--מי הגיד לך כי עירם אתה המן העץ אשר צויתיך לבלתי אכל ממנו--אכלת </verse>
        <verse osisID='Gen.3.12'> יב  ויאמר האדם  האשה אשר נתתה עמדי הוא נתנה לי מן העץ ואכל </verse>
        <verse osisID='Gen.3.13'> יג  ויאמר יהוה אלהים לאשה מה זאת עשית ותאמר האשה הנחש השיאני ואכל </verse>
        <verse osisID='Gen.3.14'> יד  ויאמר יהוה אלהים אל הנחש כי עשית זאת ארור אתה מכל הבהמה ומכל חית השדה על גחנך תלך ועפר תאכל כל ימי חייך </verse>
        <verse osisID='Gen.3.15'> טו  ואיבה אשית בינך ובין האשה ובין זרעך ובין זרעה  הוא ישופך ראש ואתה תשופנו עקב  {ס} </verse>
        <verse osisID='Gen.3.16'> טז  אל האשה אמר הרבה ארבה עצבונך והרנך--בעצב תלדי בנים ואל אישך תשוקתך והוא ימשל בך  {ס} </verse>
        <verse osisID='Gen.3.17'> יז  ולאדם אמר כי שמעת לקול אשתך ותאכל מן העץ אשר צויתיך לאמר לא תאכל ממנו--ארורה האדמה בעבורך בעצבון תאכלנה כל ימי חייך </verse>
        <verse osisID='Gen.3.18'> יח  וקוץ ודרדר תצמיח לך ואכלת את עשב השדה </verse>
        <verse osisID='Gen.3.19'> יט  בזעת אפיך תאכל לחם עד שובך אל האדמה כי ממנה לקחת  כי עפר אתה ואל עפר תשוב </verse>
        <verse osisID='Gen.3.20'> כ  ויקרא האדם שם אשתו חוה  כי הוא היתה אם כל חי </verse>
        <verse osisID='Gen.3.21'> כא  ויעש יהוה אלהים לאדם ולאשתו כתנות עור--וילבשם  {פ} </verse>
        <verse osisID='Gen.3.22'> כב  ויאמר יהוה אלהים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעלם </verse>
        <verse osisID='Gen.3.23'> כג  וישלחהו יהוה אלהים מגן עדן--לעבד את האדמה אשר לקח משם </verse>
        <verse osisID='Gen.3.24'> כד  ויגרש את האדם וישכן מקדם לגן עדן את הכרבים ואת להט החרב המתהפכת לשמר את דרך עץ החיים  {ס} </verse>
      </chapter>
      <chapter osisID='Gen.4'>
        <verse osisID='Gen.4.1'> א  והאדם ידע את חוה אשתו ותהר ותלד את קין ותאמר קניתי איש את יהוה </verse>
        <verse osisID='Gen.4.2'> ב  ותסף ללדת את אחיו את הבל ויהי הבל רעה צאן וקין היה עבד אדמה </verse>
        <verse osisID='Gen.4.3'> ג  ויהי מקץ ימים ויבא קין מפרי האדמה מנחה--ליהוה </verse>
        <verse osisID='Gen.4.4'> ד  והבל הביא גם הוא מבכרות צאנו ומחלבהן וישע יהוה אל הבל ואל מנחתו </verse>
        <verse osisID='Gen.4.5'> ה  ואל קין ואל מנחתו לא שעה ויחר לקין מאד ויפלו פניו </verse>
        <verse osisID='Gen.4.6'> ו  ויאמר יהוה אל קין  למה חרה לך ולמה נפלו פניך </verse>
        <verse osisID='Gen.4.7'> ז  הלוא אם תיטיב שאת ואם לא תיטיב לפתח חטאת רבץ ואליך תשוקתו ואתה תמשל בו </verse>
        <verse osisID='Gen.4.8'> ח  ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו </verse>
        <verse osisID='Gen.4.9'> ט  ויאמר יהוה אל קין אי הבל אחיך ויאמר לא ידעתי השמר אחי אנכי </verse>
        <verse osisID='Gen.4.10'> י  ויאמר מה עשית קול דמי אחיך צעקים אלי מן האדמה </verse>
        <verse osisID='Gen.4.11'> יא  ועתה ארור אתה מן האדמה אשר פצתה את פיה לקחת את דמי אחיך מידך </verse>
        <verse osisID='Gen.4.12'> יב  כי תעבד את האדמה לא תסף תת כחה לך נע ונד תהיה בארץ </verse>
        <verse osisID='Gen.4.13'> יג  ויאמר קין אל יהוה  גדול עוני מנשא </verse>
        <verse osisID='Gen.4.14'> יד  הן גרשת אתי היום מעל פני האדמה ומפניך אסתר והייתי נע ונד בארץ והיה כל מצאי יהרגני </verse>
        <verse osisID='Gen.4.15'> טו  ויאמר לו יהוה לכן כל הרג קין שבעתים יקם וישם יהוה לקין אות לבלתי הכות אתו כל מצאו </verse>
        <verse osisID='Gen.4.16'> טז  ויצא קין מלפני יהוה וישב בארץ נוד קדמת עדן </verse>
        <verse osisID='Gen.4.17'> יז  וידע קין את אשתו ותהר ותלד את חנוך ויהי בנה עיר ויקרא שם העיר כשם בנו חנוך </verse>
        <verse osisID='Gen.4.18'> יח  ויולד לחנוך את עירד ועירד ילד את מחויאל ומחייאל ילד את מתושאל ומתושאל ילד את למך </verse>
        <verse osisID='Gen.4.19'> יט  ויקח לו למך שתי נשים  שם האחת עדה ושם השנית צלה </verse>
        <verse osisID='Gen.4.20'> כ  ותלד עדה את יבל  הוא היה--אבי ישב אהל ומקנה </verse>
        <verse osisID='Gen.4.21'> כא  ושם אחיו יובל  הוא היה--אבי כל תפש כנור ועוגב </verse>
        <verse osisID='Gen.4.22'> כב  וצלה גם הוא ילדה את תובל קין--לטש כל חרש נחשת וברזל ואחות תובל קין נעמה </verse>
        <verse osisID='Gen.4.23'> כג  ויאמר למך לנשיו עדה וצלה שמען קולי--נשי למך האזנה אמרתי  כי איש הרגתי לפצעי וילד לחברתי </verse>
        <verse osisID='Gen.4.24'> כד  כי שבעתים יקם קין ולמך שבעים ושבעה </verse>
        <verse osisID='Gen.4.25'> כה  וידע אדם עוד את אשתו ותלד בן ותקרא את שמו שת  כי שת לי אלהים זרע אחר--תחת הבל כי הרגו קין </verse>
        <verse osisID='Gen.4.26'> כו  ולשת גם הוא ילד בן ויקרא את שמו אנוש אז הוחל לקרא בשם יהוה  {ס} </verse>
      </chapter>
      <chapter osisID='Gen.5'>
        <verse osisID='Gen.5.1'> א  זה ספר תולדת אדם  ביום ברא אלהים אדם בדמות אלהים עשה אתו </verse>
        <verse osisID='Gen.5.2'> ב  זכר ונקבה בראם ויברך אתם ויקרא את שמם אדם ביום הבראם </verse>
        <verse osisID='Gen.5.3'> ג  ויחי אדם שלשים ומאת שנה ויולד בדמותו כצלמו ויקרא את שמו שת </verse>
        <verse osisID='Gen.5.4'> ד  ויהיו ימי אדם אחרי הולידו את שת שמנה מאת שנה ויולד בנים ובנות </verse>
        <verse osisID='Gen.5.5'> ה  ויהיו כל ימי אדם אשר חי תשע מאות שנה ושלשים שנה וימת  {ס} </verse>
        <verse osisID='Gen.5.6'> ו  ויחי שת חמש שנים ומאת שנה ויולד את אנוש </verse>
        <verse osisID='Gen.5.7'> ז  ויחי שת אחרי הולידו את אנוש שבע שנים ושמנה מאות שנה ויולד בנים ובנות </verse>
        <verse osisID='Gen.5.8'> ח  ויהיו כל ימי שת שתים עשרה שנה ותשע מאות שנה וימת  {ס} </verse>
        <verse osisID='Gen.5.9'> ט  ויחי אנוש תשעים שנה ויולד את קינן </verse>
        <verse osisID='Gen.5.10'> י  ויחי אנוש אחרי הולידו את קינן חמש עשרה שנה ושמנה מאות שנה ויולד בנים ובנות </verse>
        <verse osisID='Gen.5.11'> יא  ויהיו כל ימי אנוש חמש שנים ותשע מאות שנה וימת  {ס} </verse>
        <verse osisID='Gen.5.12'> יב  ויחי קינן שבעים שנה ויולד את מהללאל </verse>
        <verse osisID='Gen.5.13'> יג  ויחי קינן אחרי הולידו את מהללאל ארבעים שנה ושמנה מאות שנה ויולד בנים ובנות </verse>
        <verse osisID='Gen.5.14'> יד  ויהיו כל ימי קינן עשר שנים ותשע מאות שנה וימת  {ס} </verse>
        <verse osisID='Gen.5.15'> טו  ויחי מהללאל חמש שנים וששים שנה ויולד את ירד </verse>
        <verse osisID='Gen.5.16'> טז  ויחי מהללאל אחרי הולידו את ירד שלשים שנה ושמנה מאות שנה ויולד בנים ובנות </verse>
        <verse osisID='Gen.5.17'> יז  ויהיו כל ימי מהללאל חמש ותשעים שנה ושמנה מאות שנה וימת  {ס} </verse>
        <verse osisID='Gen.5.18'> יח  ויחי ירד שתים וששים שנה ומאת שנה ויולד את חנוך </verse>
        <verse osisID='Gen.5.19'> יט  ויחי ירד אחרי הולידו את חנוך שמנה מאות שנה ויולד בנים ובנות </verse>
        <verse osisID='Gen.5.20'> כ  ויהיו כל ימי ירד שתים וששים שנה ותשע מאות שנה וימת  {ס} </verse>
        <verse osisID='Gen.5.21'> כא  ויחי חנוך חמש וששים שנה ויולד את מתושלח </verse>
        <verse osisID='Gen.5.22'> כב  ויתהלך חנוך את האלהים אחרי הולידו את מתושלח שלש מאות שנה ויולד בנים ובנות </verse>
        <verse osisID='Gen.5.23'> כג  ויהי כל ימי חנוך חמש וששים שנה ושלש מאות שנה </verse>
        <verse osisID='Gen.5.24'> כד  ויתהלך חנוך את האלהים ואיננו כי לקח אתו אלהים  {ס} </verse>
        <verse osisID='Gen.5.25'> כה  ויחי מתושלח שבע ושמנים שנה ומאת שנה ויולד את למך </verse>
        <verse osisID='Gen.5.26'> כו  ויחי מתושלח אחרי הולידו את למך שתים ושמונים שנה ושבע מאות שנה ויולד בנים ובנות </verse>
        <verse osisID='Gen.5.27'> כז  ויהיו כל ימי מתושלח תשע וששים שנה ותשע מאות שנה וימת  {ס} </verse>
        <verse osisID='Gen.5.28'> כח  ויחי למך שתים ושמנים שנה ומאת שנה ויולד בן </verse>
        <verse osisID='Gen.5.29'> כט  ויקרא את שמו נח לאמר  זה ינחמנו ממעשנו ומעצבון ידינו מן האדמה אשר אררה יהוה </verse>
        <verse osisID='Gen.5.30'> ל  ויחי למך אחרי הולידו את נח חמש ותשעים שנה וחמש מאת שנה ויולד בנים ובנות </verse>
        <verse osisID='Gen.5.31'> לא  ויהי כל ימי למך שבע ושבעים שנה ושבע מאות שנה וימת  {ס} </verse>
        <verse osisID='Gen.5.32'> לב  ויהי נח בן חמש מאות שנה ויולד נח את שם את חם ואת יפת </verse>
      </chapter>
      <chapter osisID='Gen.6'>
        <verse osisID='Gen.6.1'> א  ויהי כי החל האדם לרב על פני האדמה ובנות ילדו להם </verse>
        <verse osisID='Gen.6.2'> ב  ויראו בני האלהים את בנות האדם כי טבת הנה ויקחו להם נשים מכל אשר בחרו </verse>
        <verse osisID='Gen.6.3'> ג  ויאמר יהוה לא ידון רוחי באדם לעלם בשגם הוא בשר והיו ימיו מאה ועשרים שנה </verse>
        <verse osisID='Gen.6.4'> ד  הנפלים היו בארץ בימים ההם וגם אחרי כן אשר יבאו בני האלהים אל בנות האדם וילדו להם  המה הגברים אשר מעולם אנשי השם  {פ} </verse>
        <verse osisID='Gen.6.5'> ה  וירא יהוה כי רבה רעת האדם בארץ וכל יצר מחשבת לבו רק רע כל היום </verse>
        <verse osisID='Gen.6.6'> ו  וינחם יהוה כי עשה את האדם בארץ ויתעצב אל לבו </verse>
        <verse osisID='Gen.6.7'> ז  ויאמר יהוה אמחה את האדם אשר בראתי מעל פני האדמה מאדם עד בהמה עד רמש ועד עוף השמים  כי נחמתי כי עשיתם </verse>
        <verse osisID='Gen.6.8'> ח  ונח מצא חן בעיני יהוה  {פ} </verse>
        <verse osisID='Gen.6.9'> ט  אלה תולדת נח--נח איש צדיק תמים היה בדרתיו  את האלהים התהלך נח </verse>
        <verse osisID='Gen.6.10'> י  ויולד נח שלשה בנים--את שם את חם ואת יפת </verse>
        <verse osisID='Gen.6.11'> יא  ותשחת הארץ לפני האלהים ותמלא הארץ חמס </verse>
        <verse osisID='Gen.6.12'> יב  וירא אלהים את הארץ והנה נשחתה  כי השחית כל בשר את דרכו על הארץ  {ס} </verse>
        <verse osisID='Gen.6.13'> יג  ויאמר אלהים לנח קץ כל בשר בא לפני--כי מלאה הארץ חמס מפניהם והנני משחיתם את הארץ </verse>
        <verse osisID='Gen.6.14'> יד  עשה לך תבת עצי גפר קנים תעשה את התבה וכפרת אתה מבית ומחוץ בכפר </verse>
        <verse osisID='Gen.6.15'> טו  וזה אשר תעשה אתה  שלש מאות אמה ארך התבה חמשים אמה רחבה ושלשים אמה קומתה </verse>
        <verse osisID='Gen.6.16'> טז  צהר תעשה לתבה ואל אמה תכלנה מלמעלה ופתח התבה בצדה תשים תחתים שנים ושלשים תעשה </verse>
        <verse osisID='Gen.6.17'> יז  ואני הנני מביא את המבול מים על הארץ לשחת כל בשר אשר בו רוח חיים מתחת השמים  כל אשר בארץ יגוע </verse>
        <verse osisID='Gen.6.18'> יח  והקמתי את בריתי אתך ובאת אל התבה--אתה ובניך ואשתך ונשי בניך אתך </verse>
        <verse osisID='Gen.6.19'> יט  ומכל החי מכל בשר שנים מכל תביא אל התבה--להחית אתך  זכר ונקבה יהיו </verse>
        <verse osisID='Gen.6.20'> כ  מהעוף למינהו ומן הבהמה למינה מכל רמש האדמה למינהו--שנים מכל יבאו אליך להחיות </verse>
        <verse osisID='Gen.6.21'> כא  ואתה קח לך מכל מאכל אשר יאכל ואספת אליך והיה לך ולהם לאכלה </verse>
        <verse osisID='Gen.6.22'> כב  ויעש נח  ככל אשר צוה אתו אלהים--כן עשה </verse>
      </chapter>
      <chapter osisID='Gen.7'>
        <verse osisID='Gen.7.1'> א  ויאמר יהוה לנח בא אתה וכל ביתך אל התבה  כי אתך ראיתי צדיק לפני בדור הזה </verse>
        <verse osisID='Gen.7.2'> ב  מכל הבהמה הטהורה תקח לך שבעה שבעה--איש ואשתו ומן הבהמה אשר לא טהרה הוא שנים--איש ואשתו </verse>
        <verse osisID='Gen.7.3'> ג  גם מעוף השמים שבעה שבעה זכר ונקבה לחיות זרע על פני כל הארץ </verse>
        <verse osisID='Gen.7.4'> ד  כי לימים עוד שבעה אנכי ממטיר על הארץ ארבעים יום וארבעים לילה ומחיתי את כל היקום אשר עשיתי מעל פני האדמה </verse>
        <verse osisID='Gen.7.5'> ה  ויעש נח ככל אשר צוהו יהוה </verse>
        <verse osisID='Gen.7.6'> ו  ונח בן שש מאות שנה והמבול היה מים על הארץ </verse>
        <verse osisID='Gen.7.7'> ז  ויבא נח ובניו ואשתו ונשי בניו אתו--אל התבה  מפני מי המבול </verse>
        <verse osisID='Gen.7.8'> ח  מן הבהמה הטהורה ומן הבהמה אשר איננה טהרה ומן העוף--וכל אשר רמש על האדמה </verse>
        <verse osisID='Gen.7.9'> ט  שנים שנים באו אל נח אל התבה--זכר ונקבה  כאשר צוה אלהים את נח </verse>
        <verse osisID='Gen.7.10'> י  ויהי לשבעת הימים ומי המבול היו על הארץ </verse>
        <verse osisID='Gen.7.11'> יא  בשנת שש מאות שנה לחיי נח בחדש השני בשבעה עשר יום לחדש--ביום הזה נבקעו כל מעינת תהום רבה וארבת השמים נפתחו </verse>
        <verse osisID='Gen.7.12'> יב  ויהי הגשם על הארץ ארבעים יום וארבעים לילה </verse>
        <verse osisID='Gen.7.13'> יג  בעצם היום הזה בא נח ושם וחם ויפת בני נח ואשת נח ושלשת נשי בניו אתם--אל התבה </verse>
        <verse osisID='Gen.7.14'> יד  המה וכל החיה למינה וכל הבהמה למינה וכל הרמש הרמש על הארץ למינהו וכל העוף למינהו כל צפור כל כנף </verse>
        <verse osisID='Gen.7.15'> טו  ויבאו אל נח אל התבה שנים שנים מכל הבשר אשר בו רוח חיים </verse>
        <verse osisID='Gen.7.16'> טז  והבאים זכר ונקבה מכל בשר באו כאשר צוה אתו אלהים ויסגר יהוה בעדו </verse>
        <verse osisID='Gen.7.17'> יז  ויהי המבול ארבעים יום על הארץ וירבו המים וישאו את התבה ותרם מעל הארץ </verse>
        <verse osisID='Gen.7.18'> יח  ויגברו המים וירבו מאד על הארץ ותלך התבה על פני המים </verse>
        <verse osisID='Gen.7.19'> יט  והמים גברו מאד מאד--על הארץ ויכסו כל ההרים הגבהים אשר תחת כל השמים </verse>
        <verse osisID='Gen.7.20'> כ  חמש עשרה אמה מלמעלה גברו המים ויכסו ההרים </verse>
        <verse osisID='Gen.7.21'> כא  ויגוע כל בשר הרמש על הארץ בעוף ובבהמה ובחיה ובכל השרץ השרץ על הארץ--וכל האדם </verse>
        <verse osisID='Gen.7.22'> כב  כל אשר נשמת רוח חיים באפיו מכל אשר בחרבה--מתו </verse>
        <verse osisID='Gen.7.23'> כג  וימח את כל היקום אשר על פני האדמה מאדם עד בהמה עד רמש ועד עוף השמים וימחו מן הארץ וישאר אך נח ואשר אתו בתבה </verse>
        <verse osisID='Gen.7.24'> כד  ויגברו המים על הארץ חמשים ומאת יום </verse>
      </chapter>
      <chapter osisID='Gen.8'>
        <verse osisID='Gen.8.1'> א  ויזכר אלהים את נח ואת כל החיה ואת כל הבהמה אשר אתו בתבה ויעבר אלהים רוח על הארץ וישכו המים </verse>
        <verse osisID='Gen.8.2'> ב  ויסכרו מעינת תהום וארבת השמים ויכלא הגשם מן השמים </verse>
        <verse osisID='Gen.8.3'> ג  וישבו המים מעל הארץ הלוך ושוב ויחסרו המים--מקצה חמשים ומאת יום </verse>
        <verse osisID='Gen.8.4'> ד  ותנח התבה בחדש השביעי בשבעה עשר יום לחדש על הרי אררט </verse>
        <verse osisID='Gen.8.5'> ה  והמים היו הלוך וחסור עד החדש העשירי בעשירי באחד לחדש נראו ראשי ההרים </verse>
        <verse osisID='Gen.8.6'> ו  ויהי מקץ ארבעים יום ויפתח נח את חלון התבה אשר עשה </verse>
        <verse osisID='Gen.8.7'> ז  וישלח את הערב ויצא יצוא ושוב עד יבשת המים מעל הארץ </verse>
        <verse osisID='Gen.8.8'> ח  וישלח את היונה מאתו--לראות הקלו המים מעל פני האדמה </verse>
        <verse osisID='Gen.8.9'> ט  ולא מצאה היונה מנוח לכף רגלה ותשב אליו אל התבה--כי מים על פני כל הארץ וישלח ידו ויקחה ויבא אתה אליו אל התבה </verse>
        <verse osisID='Gen.8.10'> י  ויחל עוד שבעת ימים אחרים ויסף שלח את היונה מן התבה </verse>
        <verse osisID='Gen.8.11'> יא  ותבא אליו היונה לעת ערב והנה עלה זית טרף בפיה וידע נח כי קלו המים מעל הארץ </verse>
        <verse osisID='Gen.8.12'> יב  וייחל עוד שבעת ימים אחרים וישלח את היונה ולא יספה שוב אליו עוד </verse>
        <verse osisID='Gen.8.13'> יג  ויהי באחת ושש מאות שנה בראשון באחד לחדש חרבו המים מעל הארץ ויסר נח את מכסה התבה וירא והנה חרבו פני האדמה </verse>
        <verse osisID='Gen.8.14'> יד  ובחדש השני בשבעה ועשרים יום לחדש--יבשה הארץ  {ס} </verse>
        <verse osisID='Gen.8.15'> טו  וידבר אלהים אל נח לאמר </verse>
        <verse osisID='Gen.8.16'> טז  צא מן התבה--אתה ואשתך ובניך ונשי בניך אתך </verse>
        <verse osisID='Gen.8.17'> יז  כל החיה אשר אתך מכל בשר בעוף ובבהמה ובכל הרמש הרמש על הארץ--הוצא (היצא) אתך ושרצו בארץ ופרו ורבו על הארץ </verse>
        <verse osisID='Gen.8.18'> יח  ויצא נח ובניו ואשתו ונשי בניו אתו </verse>
        <verse osisID='Gen.8.19'> יט  כל החיה כל הרמש וכל העוף כל רומש על הארץ--למשפחתיהם יצאו מן התבה </verse>
        <verse osisID='Gen.8.20'> כ  ויבן נח מזבח ליהוה ויקח מכל הבהמה הטהרה ומכל העוף הטהור ויעל עלת במזבח </verse>
        <verse osisID='Gen.8.21'> כא  וירח יהוה את ריח הניחח ויאמר יהוה אל לבו לא אסף לקלל עוד את האדמה בעבור האדם כי יצר לב האדם רע מנעריו ולא אסף עוד להכות את כל חי כאשר עשיתי </verse>
        <verse osisID='Gen.8.22'> כב  עד כל ימי הארץ  זרע וקציר וקר וחם וקיץ וחרף ויום ולילה--לא ישבתו </verse>
      </chapter>
      <chapter osisID='Gen.9'>
        <verse osisID='Gen.9.1'> א  ויברך אלהים את נח ואת בניו ויאמר להם פרו ורבו ומלאו את הארץ </verse>
        <verse osisID='Gen.9.2'> ב  ומוראכם וחתכם יהיה על כל חית הארץ ועל כל עוף השמים בכל אשר תרמש האדמה ובכל דגי הים בידכם נתנו </verse>
        <verse osisID='Gen.9.3'> ג  כל רמש אשר הוא חי לכם יהיה לאכלה  כירק עשב נתתי לכם את כל </verse>
        <verse osisID='Gen.9.4'> ד  אך בשר בנפשו דמו לא תאכלו </verse>
        <verse osisID='Gen.9.5'> ה  ואך את דמכם לנפשתיכם אדרש מיד כל חיה אדרשנו ומיד האדם מיד איש אחיו--אדרש את נפש האדם </verse>
        <verse osisID='Gen.9.6'> ו  שפך דם האדם באדם דמו ישפך  כי בצלם אלהים עשה את האדם </verse>
        <verse osisID='Gen.9.7'> ז  ואתם פרו ורבו שרצו בארץ ורבו בה  {ס} </verse>
        <verse osisID='Gen.9.8'> ח  ויאמר אלהים אל נח ואל בניו אתו לאמר </verse>
        <verse osisID='Gen.9.9'> ט  ואני הנני מקים את בריתי אתכם ואת זרעכם אחריכם </verse>
        <verse osisID='Gen.9.10'> י  ואת כל נפש החיה אשר אתכם בעוף בבהמה ובכל חית הארץ אתכם מכל יצאי התבה לכל חית הארץ </verse>
        <verse osisID='Gen.9.11'> יא  והקמתי את בריתי אתכם ולא יכרת כל בשר עוד ממי המבול ולא יהיה עוד מבול לשחת הארץ </verse>
        <verse osisID='Gen.9.12'> יב  ויאמר אלהים זאת אות הברית אשר אני נתן ביני וביניכם ובין כל נפש חיה אשר אתכם--לדרת עולם </verse>
        <verse osisID='Gen.9.13'> יג  את קשתי נתתי בענן והיתה לאות ברית ביני ובין הארץ </verse>
        <verse osisID='Gen.9.14'> יד  והיה בענני ענן על הארץ ונראתה הקשת בענן </verse>
        <verse osisID='Gen.9.15'> טו  וזכרתי את בריתי אשר ביני וביניכם ובין כל נפש חיה בכל בשר ולא יהיה עוד המים למבול לשחת כל בשר </verse>
        <verse osisID='Gen.9.16'> טז  והיתה הקשת בענן וראיתיה לזכר ברית עולם בין אלהים ובין כל נפש חיה בכל בשר אשר על הארץ </verse>
        <verse osisID='Gen.9.17'> יז  ויאמר אלהים אל נח  זאת אות הברית אשר הקמתי ביני ובין כל בשר אשר על הארץ  {פ} </verse>
        <verse osisID='Gen.9.18'> יח  ויהיו בני נח היצאים מן התבה--שם וחם ויפת וחם הוא אבי כנען </verse>
        <verse osisID='Gen.9.19'> יט  שלשה אלה בני נח ומאלה נפצה כל הארץ </verse>
        <verse osisID='Gen.9.20'> כ  ויחל נח איש האדמה ויטע כרם </verse>
        <verse osisID='Gen.9.21'> כא  וישת מן היין וישכר ויתגל בתוך אהלה </verse>
        <verse osisID='Gen.9.22'> כב  וירא חם אבי כנען את ערות אביו ויגד לשני אחיו בחוץ </verse>
        <verse osisID='Gen.9.23'> כג  ויקח שם ויפת את השמלה וישימו על שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו </verse>
        <verse osisID='Gen.9.24'> כד  וייקץ נח מיינו וידע את אשר עשה לו בנו הקטן </verse>
        <verse osisID='Gen.9.25'> כה  ויאמר ארור כנען  עבד עבדים יהיה לאחיו </verse>
        <verse osisID='Gen.9.26'> כו  ויאמר ברוך יהוה אלהי שם ויהי כנען עבד למו </verse>
        <verse osisID='Gen.9.27'> כז  יפת אלהים ליפת וישכן באהלי שם ויהי כנען עבד למו </verse>
        <verse osisID='Gen.9.28'> כח  ויחי נח אחר המבול שלש מאות שנה וחמשים שנה </verse>
        <verse osisID='Gen.9.29'> כט  ויהיו כל ימי נח תשע מאות שנה וחמשים שנה וימת  {פ} </verse>
      </chapter>
      <chapter osisID='Gen.10'>
        <verse osisID='Gen.10.1'> א  ואלה תולדת בני נח שם חם ויפת ויולדו להם בנים אחר המבול </verse>
        <verse osisID='Gen.10.2'> ב  בני יפת--גמר ומגוג ומדי ויון ותבל ומשך ותירס </verse>
        <verse osisID='Gen.10.3'> ג  ובני גמר--אשכנז וריפת ותגרמה </verse>
        <verse osisID='Gen.10.4'> ד  ובני יון אלישה ותרשיש כתים ודדנים </verse>
        <verse osisID='Gen.10.5'> ה  מאלה נפרדו איי הגוים בארצתם איש ללשנו--למשפחתם בגויהם </verse>
        <verse osisID='Gen.10.6'> ו  ובני חם--כוש ומצרים ופוט וכנען </verse>
        <verse osisID='Gen.10.7'> ז  ובני כוש--סבא וחוילה וסבתה ורעמה וסבתכא ובני רעמה שבא ודדן </verse>
        <verse osisID='Gen.10.8'> ח  וכוש ילד את נמרד הוא החל להיות גבר בארץ </verse>
        <verse osisID='Gen.10.9'> ט  הוא היה גבר ציד לפני יהוה על כן יאמר כנמרד גבור ציד לפני יהוה </verse>
        <verse osisID='Gen.10.10'> י  ותהי ראשית ממלכתו בבל וארך ואכד וכלנה בארץ שנער </verse>
        <verse osisID='Gen.10.11'> יא  מן הארץ ההוא יצא אשור ויבן את נינוה ואת רחבת עיר ואת כלח </verse>
        <verse osisID='Gen.10.12'> יב  ואת רסן בין נינוה ובין כלח--הוא העיר הגדלה </verse>
        <verse osisID='Gen.10.13'> יג  ומצרים ילד את לודים ואת ענמים ואת להבים--ואת נפתחים </verse>
        <verse osisID='Gen.10.14'> יד  ואת פתרסים ואת כסלחים אשר יצאו משם פלשתים--ואת כפתרים  {ס} </verse>
        <verse osisID='Gen.10.15'> טו  וכנען ילד את צידן בכרו--ואת חת </verse>
        <verse osisID='Gen.10.16'> טז  ואת היבוסי ואת האמרי ואת הגרגשי </verse>
        <verse osisID='Gen.10.17'> יז  ואת החוי ואת הערקי ואת הסיני </verse>
        <verse osisID='Gen.10.18'> יח  ואת הארודי ואת הצמרי ואת החמתי ואחר נפצו משפחות הכנעני </verse>
        <verse osisID='Gen.10.19'> יט  ויהי גבול הכנעני מצידן--באכה גררה עד עזה  באכה סדמה ועמרה ואדמה וצבים--עד לשע </verse>
        <verse osisID='Gen.10.20'> כ  אלה בני חם למשפחתם ללשנתם בארצתם בגויהם  {ס} </verse>
        <verse osisID='Gen.10.21'> כא  ולשם ילד גם הוא  אבי כל בני עבר--אחי יפת הגדול </verse>
        <verse osisID='Gen.10.22'> כב  בני שם עילם ואשור וארפכשד ולוד וארם </verse>
        <verse osisID='Gen.10.23'> כג  ובני ארם--עוץ וחול וגתר ומש </verse>
        <verse osisID='Gen.10.24'> כד  וארפכשד ילד את שלח ושלח ילד את עבר </verse>
        <verse osisID='Gen.10.25'> כה  ולעבר ילד שני בנים  שם האחד פלג כי בימיו נפלגה הארץ ושם אחיו יקטן </verse>
        <verse osisID='Gen.10.26'> כו  ויקטן ילד את אלמודד ואת שלף ואת חצרמות ואת ירח </verse>
        <verse osisID='Gen.10.27'> כז  ואת הדורם ואת אוזל ואת דקלה </verse>
        <verse osisID='Gen.10.28'> כח  ואת עובל ואת אבימאל ואת שבא </verse>
        <verse osisID='Gen.10.29'> כט  ואת אופר ואת חוילה ואת יובב כל אלה בני יקטן </verse>
        <verse osisID='Gen.10.30'> ל  ויהי מושבם ממשא באכה ספרה הר הקדם </verse>
        <verse osisID='Gen.10.31'> לא  אלה בני שם למשפחתם ללשנתם בארצתם לגויהם </verse>
        <verse osisID='Gen.10.32'> לב  אלה משפחת בני נח לתולדתם בגויהם ומאלה נפרדו הגוים בארץ--אחר המבול  {פ} </verse>
      </chapter>
      <chapter osisID='Gen.11'>
        <verse osisID='Gen.11.1'> א  ויהי כל הארץ שפה אחת ודברים אחדים </verse>
        <verse osisID='Gen.11.2'> ב  ויהי בנסעם מקדם וימצאו בקעה בארץ שנער וישבו שם </verse>
        <verse osisID='Gen.11.3'> ג  ויאמרו איש אל רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר </verse>
        <verse osisID='Gen.11.4'> ד  ויאמרו הבה נבנה לנו עיר ומגדל וראשו בשמים ונעשה לנו שם  פן נפוץ על פני כל הארץ </verse>
        <verse osisID='Gen.11.5'> ה  וירד יהוה לראת את העיר ואת המגדל אשר בנו בני האדם </verse>
        <verse osisID='Gen.11.6'> ו  ויאמר יהוה הן עם אחד ושפה אחת לכלם וזה החלם לעשות ועתה לא יבצר מהם כל אשר יזמו לעשות </verse>
        <verse osisID='Gen.11.7'> ז  הבה נרדה ונבלה שם שפתם--אשר לא ישמעו איש שפת רעהו </verse>
        <verse osisID='Gen.11.8'> ח  ויפץ יהוה אתם משם על פני כל הארץ ויחדלו לבנת העיר </verse>
        <verse osisID='Gen.11.9'> ט  על כן קרא שמה בבל כי שם בלל יהוה שפת כל הארץ ומשם הפיצם יהוה על פני כל הארץ  {פ} </verse>
        <verse osisID='Gen.11.10'> י  אלה תולדת שם--שם בן מאת שנה ויולד את ארפכשד  שנתים אחר המבול </verse>
        <verse osisID='Gen.11.11'> יא  ויחי שם אחרי הולידו את ארפכשד חמש מאות שנה ויולד בנים ובנות  {ס} </verse>
        <verse osisID='Gen.11.12'> יב  וארפכשד חי חמש ושלשים שנה ויולד את שלח </verse>
        <verse osisID='Gen.11.13'> יג  ויחי ארפכשד אחרי הולידו את שלח שלש שנים וארבע מאות שנה ויולד בנים ובנות  {ס} </verse>
        <verse osisID='Gen.11.14'> יד  ושלח חי שלשים שנה ויולד את עבר </verse>
        <verse osisID='Gen.11.15'> טו  ויחי שלח אחרי הולידו את עבר שלש שנים וארבע מאות שנה ויולד בנים ובנות  {ס} </verse>
        <verse osisID='Gen.11.16'> טז  ויחי עבר ארבע ושלשים שנה ויולד את פלג </verse>
        <verse osisID='Gen.11.17'> יז  ויחי עבר אחרי הולידו את פלג שלשים שנה וארבע מאות שנה ויולד בנים ובנות  {ס} </verse>
        <verse osisID='Gen.11.18'> יח  ויחי פלג שלשים שנה ויולד את רעו </verse>
        <verse osisID='Gen.11.19'> יט  ויחי פלג אחרי הולידו את רעו תשע שנים ומאתים שנה ויולד בנים ובנות  {ס} </verse>
        <verse osisID='Gen.11.20'> כ  ויחי רעו שתים ושלשים שנה ויולד את שרוג </verse>
        <verse osisID='Gen.11.21'> כא  ויחי רעו אחרי הולידו את שרוג שבע שנים ומאתים שנה ויולד בנים ובנות  {ס} </verse>
        <verse osisID='Gen.11.22'> כב  ויחי שרוג שלשים שנה ויולד את נחור </verse>
        <verse osisID='Gen.11.23'> כג  ויחי שרוג אחרי הולידו את נחור--מאתים שנה ויולד בנים ובנות  {ס} </verse>
        <verse osisID='Gen.11.24'> כד  ויחי נחור תשע ועשרים שנה ויולד את תרח </verse>
        <verse osisID='Gen.11.25'> כה  ויחי נחור אחרי הולידו את תרח תשע עשרה שנה ומאת שנה ויולד בנים ובנות  {ס} </verse>
        <verse osisID='Gen.11.26'> כו  ויחי תרח שבעים שנה ויולד את אברם את נחור ואת הרן </verse>
        <verse osisID='Gen.11.27'> כז  ואלה תולדת תרח--תרח הוליד את אברם את נחור ואת הרן והרן הוליד את לוט </verse>
        <verse osisID='Gen.11.28'> כח  וימת הרן על פני תרח אביו בארץ מולדתו באור כשדים </verse>
        <verse osisID='Gen.11.29'> כט  ויקח אברם ונחור להם נשים  שם אשת אברם שרי ושם אשת נחור מלכה בת הרן אבי מלכה ואבי יסכה </verse>
        <verse osisID='Gen.11.30'> ל  ותהי שרי עקרה  אין לה ולד </verse>
        <verse osisID='Gen.11.31'> לא  ויקח תרח את אברם בנו ואת לוט בן הרן בן בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד חרן וישבו שם </verse>
        <verse osisID='Gen.11.32'> לב  ויהיו ימי תרח חמש שנים ומאתים שנה וימת תרח בחרן  {פ} </verse>
      </chapter>
      <chapter osisID='Gen.12'>
        <verse osisID='Gen.12.1'> א  ויאמר יהוה אל אברם לך לך מארצך וממולדתך ומבית אביך אל הארץ אשר אראך </verse>
        <verse osisID='Gen.12.2'> ב  ואעשך לגוי גדול ואברכך ואגדלה שמך והיה ברכה </verse>
        <verse osisID='Gen.12.3'> ג  ואברכה מברכיך ומקללך אאר ונברכו בך כל משפחת האדמה </verse>
        <verse osisID='Gen.12.4'> ד  וילך אברם כאשר דבר אליו יהוה וילך אתו לוט ואברם בן חמש שנים ושבעים שנה בצאתו מחרן </verse>
        <verse osisID='Gen.12.5'> ה  ויקח אברם את שרי אשתו ואת לוט בן אחיו ואת כל רכושם אשר רכשו ואת הנפש אשר עשו בחרן ויצאו ללכת ארצה כנען ויבאו ארצה כנען </verse>
        <verse osisID='Gen.12.6'> ו  ויעבר אברם בארץ עד מקום שכם עד אלון מורה והכנעני אז בארץ </verse>
        <verse osisID='Gen.12.7'> ז  וירא יהוה אל אברם ויאמר לזרעך אתן את הארץ הזאת ויבן שם מזבח ליהוה הנראה אליו </verse>
        <verse osisID='Gen.12.8'> ח  ויעתק משם ההרה מקדם לבית אל--ויט אהלה בית אל מים והעי מקדם ויבן שם מזבח ליהוה ויקרא בשם יהוה </verse>
        <verse osisID='Gen.12.9'> ט  ויסע אברם הלוך ונסוע הנגבה  {פ} </verse>
        <verse osisID='Gen.12.10'> י  ויהי רעב בארץ וירד אברם מצרימה לגור שם כי כבד הרעב בארץ </verse>
        <verse osisID='Gen.12.11'> יא  ויהי כאשר הקריב לבוא מצרימה ויאמר אל שרי אשתו הנה נא ידעתי כי אשה יפת מראה את </verse>
        <verse osisID='Gen.12.12'> יב  והיה כי יראו אתך המצרים ואמרו אשתו זאת והרגו אתי ואתך יחיו </verse>
        <verse osisID='Gen.12.13'> יג  אמרי נא אחתי את--למען ייטב לי בעבורך וחיתה נפשי בגללך </verse>
        <verse osisID='Gen.12.14'> יד  ויהי כבוא אברם מצרימה ויראו המצרים את האשה כי יפה הוא מאד </verse>
        <verse osisID='Gen.12.15'> טו  ויראו אתה שרי פרעה ויהללו אתה אל פרעה ותקח האשה בית פרעה </verse>
        <verse osisID='Gen.12.16'> טז  ולאברם היטיב בעבורה ויהי לו צאן ובקר וחמרים ועבדים ושפחת ואתנת וגמלים </verse>
        <verse osisID='Gen.12.17'> יז  וינגע יהוה את פרעה נגעים גדלים ואת ביתו על דבר שרי אשת אברם </verse>
        <verse osisID='Gen.12.18'> יח  ויקרא פרעה לאברם ויאמר מה זאת עשית לי למה לא הגדת לי כי אשתך הוא </verse>
        <verse osisID='Gen.12.19'> יט  למה אמרת אחתי הוא ואקח אתה לי לאשה ועתה הנה אשתך קח ולך </verse>
        <verse osisID='Gen.12.20'> כ  ויצו עליו פרעה אנשים וישלחו אתו ואת אשתו ואת כל אשר לו </verse>
      </chapter>
      <chapter osisID='Gen.13'>
        <verse osisID='Gen.13.1'> א  ויעל אברם ממצרים הוא ואשתו וכל אשר לו ולוט עמו--הנגבה </verse>
        <verse osisID='Gen.13.2'> ב  ואברם כבד מאד במקנה בכסף ובזהב </verse>
        <verse osisID='Gen.13.3'> ג  וילך למסעיו מנגב ועד בית אל--עד המקום אשר היה שם אהלה בתחלה בין בית אל ובין העי </verse>
        <verse osisID='Gen.13.4'> ד  אל מקום המזבח אשר עשה שם בראשנה ויקרא שם אברם בשם יהוה </verse>
        <verse osisID='Gen.13.5'> ה  וגם ללוט--ההלך את אברם  היה צאן ובקר ואהלים </verse>
        <verse osisID='Gen.13.6'> ו  ולא נשא אתם הארץ לשבת יחדו  כי היה רכושם רב ולא יכלו לשבת יחדו </verse>
        <verse osisID='Gen.13.7'> ז  ויהי ריב בין רעי מקנה אברם ובין רעי מקנה לוט והכנעני והפרזי אז ישב בארץ </verse>
        <verse osisID='Gen.13.8'> ח  ויאמר אברם אל לוט אל נא תהי מריבה ביני ובינך ובין רעי ובין רעיך  כי אנשים אחים אנחנו </verse>
        <verse osisID='Gen.13.9'> ט  הלא כל הארץ לפניך הפרד נא מעלי  אם השמאל ואימנה ואם הימין ואשמאילה </verse>
        <verse osisID='Gen.13.10'> י  וישא לוט את עיניו וירא את כל ככר הירדן כי כלה משקה--לפני שחת יהוה את סדם ואת עמרה כגן יהוה כארץ מצרים באכה צער </verse>
        <verse osisID='Gen.13.11'> יא  ויבחר לו לוט את כל ככר הירדן ויסע לוט מקדם ויפרדו איש מעל אחיו </verse>
        <verse osisID='Gen.13.12'> יב  אברם ישב בארץ כנען ולוט ישב בערי הככר ויאהל עד סדם </verse>
        <verse osisID='Gen.13.13'> יג  ואנשי סדם רעים וחטאים ליהוה מאד </verse>
        <verse osisID='Gen.13.14'> יד  ויהוה אמר אל אברם אחרי הפרד לוט מעמו שא נא עיניך וראה מן המקום אשר אתה שם--צפנה ונגבה וקדמה וימה </verse>
        <verse osisID='Gen.13.15'> טו  כי את כל הארץ אשר אתה ראה לך אתננה ולזרעך עד עולם </verse>
        <verse osisID='Gen.13.16'> טז  ושמתי את זרעך כעפר הארץ  אשר אם יוכל איש למנות את עפר הארץ--גם זרעך ימנה </verse>
        <verse osisID='Gen.13.17'> יז  קום התהלך בארץ לארכה ולרחבה  כי לך אתננה </verse>
        <verse osisID='Gen.13.18'> יח  ויאהל אברם ויבא וישב באלני ממרא--אשר בחברון ויבן שם מזבח ליהוה  {פ} </verse>
      </chapter>
      <chapter osisID='Gen.14'>
        <verse osisID='Gen.14.1'> א  ויהי בימי אמרפל מלך שנער אריוך מלך אלסר כדרלעמר מלך עילם ותדעל מלך גוים </verse>
        <verse osisID='Gen.14.2'> ב  עשו מלחמה את ברע מלך סדם ואת ברשע מלך עמרה שנאב מלך אדמה ושמאבר מלך צביים ומלך בלע היא צער </verse>
        <verse osisID='Gen.14.3'> ג  כל אלה חברו אל עמק השדים  הוא ים המלח </verse>
        <verse osisID='Gen.14.4'> ד  שתים עשרה שנה עבדו את כדרלעמר ושלש עשרה שנה מרדו </verse>
        <verse osisID='Gen.14.5'> ה  ובארבע עשרה שנה בא כדרלעמר והמלכים אשר אתו ויכו את רפאים בעשתרת קרנים ואת הזוזים בהם ואת האימים בשוה קריתים </verse>
        <verse osisID='Gen.14.6'> ו  ואת החרי בהררם שעיר עד איל פארן אשר על המדבר </verse>
        <verse osisID='Gen.14.7'> ז  וישבו ויבאו אל עין משפט הוא קדש ויכו את כל שדה העמלקי--וגם את האמרי הישב בחצצן תמר </verse>
        <verse osisID='Gen.14.8'> ח  ויצא מלך סדם ומלך עמרה ומלך אדמה ומלך צביים ומלך בלע הוא צער ויערכו אתם מלחמה בעמק השדים </verse>
        <verse osisID='Gen.14.9'> ט  את כדרלעמר מלך עילם ותדעל מלך גוים ואמרפל מלך שנער ואריוך מלך אלסר--ארבעה מלכים את החמשה </verse>
        <verse osisID='Gen.14.10'> י  ועמק השדים בארת בארת חמר וינסו מלך סדם ועמרה ויפלו שמה והנשארים הרה נסו </verse>
        <verse osisID='Gen.14.11'> יא  ויקחו את כל רכש סדם ועמרה ואת כל אכלם--וילכו </verse>
        <verse osisID='Gen.14.12'> יב  ויקחו את לוט ואת רכשו בן אחי אברם וילכו והוא ישב בסדם </verse>
        <verse osisID='Gen.14.13'> יג  ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית אברם </verse>
        <verse osisID='Gen.14.14'> יד  וישמע אברם כי נשבה אחיו וירק את חניכיו ילידי ביתו שמנה עשר ושלש מאות וירדף עד דן </verse>
        <verse osisID='Gen.14.15'> טו  ויחלק עליהם לילה הוא ועבדיו ויכם וירדפם עד חובה אשר משמאל לדמשק </verse>
        <verse osisID='Gen.14.16'> טז  וישב את כל הרכש וגם את לוט אחיו ורכשו השיב וגם את הנשים ואת העם </verse>
        <verse osisID='Gen.14.17'> יז  ויצא מלך סדם לקראתו אחרי שובו מהכות את כדרלעמר ואת המלכים אשר אתו--אל עמק שוה הוא עמק המלך </verse>
        <verse osisID='Gen.14.18'> יח  ומלכי צדק מלך שלם הוציא לחם ויין והוא כהן לאל עליון </verse>
        <verse osisID='Gen.14.19'> יט  ויברכהו ויאמר  ברוך אברם לאל עליון קנה שמים וארץ </verse>
        <verse osisID='Gen.14.20'> כ  וברוך אל עליון אשר מגן צריך בידך ויתן לו מעשר מכל </verse>
        <verse osisID='Gen.14.21'> כא  ויאמר מלך סדם אל אברם  תן לי הנפש והרכש קח לך </verse>
        <verse osisID='Gen.14.22'> כב  ויאמר אברם אל מלך סדם  הרמתי ידי אל יהוה אל עליון קנה שמים וארץ </verse>
        <verse osisID='Gen.14.23'> כג  אם מחוט ועד שרוך נעל ואם אקח מכל אשר לך ולא תאמר אני העשרתי את אברם </verse>
        <verse osisID='Gen.14.24'> כד  בלעדי רק אשר אכלו הנערים וחלק האנשים אשר הלכו אתי  ענר אשכל וממרא הם יקחו חלקם  {ס} </verse>
      </chapter>
      <chapter osisID='Gen.15'>
        <verse osisID='Gen.15.1'> א  אחר הדברים האלה היה דבר יהוה אל אברם במחזה לאמר  אל תירא אברם אנכי מגן לך--שכרך הרבה מאד </verse>
        <verse osisID='Gen.15.2'> ב  ויאמר אברם אדני יהוה מה תתן לי ואנכי הולך ערירי ובן משק ביתי הוא דמשק אליעזר </verse>
        <verse osisID='Gen.15.3'> ג  ויאמר אברם--הן לי לא נתתה זרע והנה בן ביתי יורש אתי </verse>
        <verse osisID='Gen.15.4'> ד  והנה דבר יהוה אליו לאמר לא יירשך זה  כי אם אשר יצא ממעיך הוא יירשך </verse>
        <verse osisID='Gen.15.5'> ה  ויוצא אתו החוצה ויאמר הבט נא השמימה וספר הכוכבים--אם תוכל לספר אתם ויאמר לו כה יהיה זרעך </verse>
        <verse osisID='Gen.15.6'> ו  והאמן ביהוה ויחשבה לו צדקה </verse>
        <verse osisID='Gen.15.7'> ז  ויאמר אליו  אני יהוה אשר הוצאתיך מאור כשדים--לתת לך את הארץ הזאת לרשתה </verse>
        <verse osisID='Gen.15.8'> ח  ויאמר  אדני יהוה במה אדע כי אירשנה </verse>
        <verse osisID='Gen.15.9'> ט  ויאמר אליו קחה לי עגלה משלשת ועז משלשת ואיל משלש ותר וגוזל </verse>
        <verse osisID='Gen.15.10'> י  ויקח לו את כל אלה ויבתר אתם בתוך ויתן איש בתרו לקראת רעהו ואת הצפר לא בתר </verse>
        <verse osisID='Gen.15.11'> יא  וירד העיט על הפגרים וישב אתם אברם </verse>
        <verse osisID='Gen.15.12'> יב  ויהי השמש לבוא ותרדמה נפלה על אברם והנה אימה חשכה גדלה נפלת עליו </verse>
        <verse osisID='Gen.15.13'> יג  ויאמר לאברם ידע תדע כי גר יהיה זרעך בארץ לא להם ועבדום וענו אתם--ארבע מאות שנה </verse>
        <verse osisID='Gen.15.14'> יד  וגם את הגוי אשר יעבדו דן אנכי ואחרי כן יצאו ברכש גדול </verse>
        <verse osisID='Gen.15.15'> טו  ואתה תבוא אל אבתיך בשלום  תקבר בשיבה טובה </verse>
        <verse osisID='Gen.15.16'> טז  ודור רביעי ישובו הנה  כי לא שלם עון האמרי עד הנה </verse>
        <verse osisID='Gen.15.17'> יז  ויהי השמש באה ועלטה היה והנה תנור עשן ולפיד אש אשר עבר בין הגזרים האלה </verse>
        <verse osisID='Gen.15.18'> יח  ביום ההוא כרת יהוה את אברם--ברית לאמר  לזרעך נתתי את הארץ הזאת מנהר מצרים עד הנהר הגדל נהר פרת </verse>
        <verse osisID='Gen.15.19'> יט  את הקיני ואת הקנזי ואת הקדמני </verse>
        <verse osisID='Gen.15.20'> כ  ואת החתי ואת הפרזי ואת הרפאים </verse>
        <verse osisID='Gen.15.21'> כא  ואת האמרי ואת הכנעני ואת הגרגשי ואת היבוסי  {ס} </verse>
      </chapter>
      <chapter osisID='Gen.16'>
        <verse osisID='Gen.16.1'> א  ושרי אשת אברם לא ילדה לו ולה שפחה מצרית ושמה הגר </verse>
        <verse osisID='Gen.16.2'> ב  ותאמר שרי אל אברם הנה נא עצרני יהוה מלדת--בא נא אל שפחתי אולי אבנה ממנה וישמע אברם לקול שרי </verse>
        <verse osisID='Gen.16.3'> ג  ותקח שרי אשת אברם את הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה </verse>
        <verse osisID='Gen.16.4'> ד  ויבא אל הגר ותהר ותרא כי הרתה ותקל גברתה בעיניה </verse>
        <verse osisID='Gen.16.5'> ה  ותאמר שרי אל אברם חמסי עליך--אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך </verse>
        <verse osisID='Gen.16.6'> ו  ויאמר אברם אל שרי הנה שפחתך בידך--עשי לה הטוב בעיניך ותענה שרי ותברח מפניה </verse>
        <verse osisID='Gen.16.7'> ז  וימצאה מלאך יהוה על עין המים--במדבר  על העין בדרך שור </verse>
        <verse osisID='Gen.16.8'> ח  ויאמר הגר שפחת שרי אי מזה באת--ואנה תלכי ותאמר--מפני שרי גברתי אנכי ברחת </verse>
        <verse osisID='Gen.16.9'> ט  ויאמר לה מלאך יהוה שובי אל גברתך והתעני תחת ידיה </verse>
        <verse osisID='Gen.16.10'> י  ויאמר לה מלאך יהוה הרבה ארבה את זרעך ולא יספר מרב </verse>
        <verse osisID='Gen.16.11'> יא  ויאמר לה מלאך יהוה הנך הרה וילדת בן וקראת שמו ישמעאל כי שמע יהוה אל עניך </verse>
        <verse osisID='Gen.16.12'> יב  והוא יהיה פרא אדם--ידו בכל ויד כל בו ועל פני כל אחיו ישכן </verse>
        <verse osisID='Gen.16.13'> יג  ותקרא שם יהוה הדבר אליה אתה אל ראי  כי אמרה הגם הלם ראיתי--אחרי ראי </verse>
        <verse osisID='Gen.16.14'> יד  על כן קרא לבאר באר לחי ראי--הנה בין קדש ובין ברד </verse>
        <verse osisID='Gen.16.15'> טו  ותלד הגר לאברם בן ויקרא אברם שם בנו אשר ילדה הגר ישמעאל </verse>
        <verse osisID='Gen.16.16'> טז  ואברם בן שמנים שנה ושש שנים בלדת הגר את ישמעאל לאברם  {ס} </verse>
      </chapter>
      <chapter osisID='Gen.17'>
        <verse osisID='Gen.17.1'> א  ויהי אברם בן תשעים שנה ותשע שנים וירא יהוה אל אברם ויאמר אליו אני אל שדי--התהלך לפני והיה תמים </verse>
        <verse osisID='Gen.17.2'> ב  ואתנה בריתי ביני ובינך וארבה אותך במאד מאד </verse>
        <verse osisID='Gen.17.3'> ג  ויפל אברם על פניו וידבר אתו אלהים לאמר </verse>
        <verse osisID='Gen.17.4'> ד  אני הנה בריתי אתך והיית לאב המון גוים </verse>
        <verse osisID='Gen.17.5'> ה  ולא יקרא עוד את שמך אברם והיה שמך אברהם כי אב המון גוים נתתיך </verse>
        <verse osisID='Gen.17.6'> ו  והפרתי אתך במאד מאד ונתתיך לגוים ומלכים ממך יצאו </verse>
        <verse osisID='Gen.17.7'> ז  והקמתי את בריתי ביני ובינך ובין זרעך אחריך לדרתם--לברית עולם  להיות לך לאלהים ולזרעך אחריך </verse>
        <verse osisID='Gen.17.8'> ח  ונתתי לך ולזרעך אחריך את ארץ מגריך את כל ארץ כנען לאחזת עולם והייתי להם לאלהים </verse>
        <verse osisID='Gen.17.9'> ט  ויאמר אלהים אל אברהם ואתה את בריתי תשמר--אתה וזרעך אחריך לדרתם </verse>
        <verse osisID='Gen.17.10'> י  זאת בריתי אשר תשמרו ביני וביניכם ובין זרעך אחריך  המול לכם כל זכר </verse>
        <verse osisID='Gen.17.11'> יא  ונמלתם את בשר ערלתכם והיה לאות ברית ביני וביניכם </verse>
        <verse osisID='Gen.17.12'> יב  ובן שמנת ימים ימול לכם כל זכר--לדרתיכם  יליד בית--ומקנת כסף מכל בן נכר אשר לא מזרעך הוא </verse>
        <verse osisID='Gen.17.13'> יג  המול ימול יליד ביתך ומקנת כספך והיתה בריתי בבשרכם לברית עולם </verse>
        <verse osisID='Gen.17.14'> יד  וערל זכר אשר לא ימול את בשר ערלתו--ונכרתה הנפש ההוא מעמיה  את בריתי הפר  {ס} </verse>
        <verse osisID='Gen.17.15'> טו  ויאמר אלהים אל אברהם שרי אשתך לא תקרא את שמה שרי  כי שרה שמה </verse>
        <verse osisID='Gen.17.16'> טז  וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו </verse>
        <verse osisID='Gen.17.17'> יז  ויפל אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד </verse>
        <verse osisID='Gen.17.18'> יח  ויאמר אברהם אל האלהים  לו ישמעאל יחיה לפניך </verse>
        <verse osisID='Gen.17.19'> יט  ויאמר אלהים אבל שרה אשתך ילדת לך בן וקראת את שמו יצחק והקמתי את בריתי אתו לברית עולם לזרעו אחריו </verse>
        <verse osisID='Gen.17.20'> כ  ולישמעאל שמעתיך--הנה ברכתי אתו והפריתי אתו והרביתי אתו במאד מאד  שנים עשר נשיאם יוליד ונתתיו לגוי גדול </verse>
        <verse osisID='Gen.17.21'> כא  ואת בריתי אקים את יצחק אשר תלד לך שרה למועד הזה בשנה האחרת </verse>
        <verse osisID='Gen.17.22'> כב  ויכל לדבר אתו ויעל אלהים מעל אברהם </verse>
        <verse osisID='Gen.17.23'> כג  ויקח אברהם את ישמעאל בנו ואת כל ילידי ביתו ואת כל מקנת כספו--כל זכר באנשי בית אברהם וימל את בשר ערלתם בעצם היום הזה כאשר דבר אתו אלהים </verse>
        <verse osisID='Gen.17.24'> כד  ואברהם--בן תשעים ותשע שנה  בהמלו בשר ערלתו </verse>
        <verse osisID='Gen.17.25'> כה  וישמעאל בנו בן שלש עשרה שנה  בהמלו--את בשר ערלתו </verse>
        <verse osisID='Gen.17.26'> כו  בעצם היום הזה נמול אברהם וישמעאל בנו </verse>
        <verse osisID='Gen.17.27'> כז  וכל אנשי ביתו יליד בית ומקנת כסף מאת בן נכר--נמלו אתו  {פ} </verse>
      </chapter>
      <chapter osisID='Gen.18'>
        <verse osisID='Gen.18.1'> א  וירא אליו יהוה באלני ממרא והוא ישב פתח האהל כחם היום </verse>
        <verse osisID='Gen.18.2'> ב  וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה </verse>
        <verse osisID='Gen.18.3'> ג  ויאמר  אדני אם נא מצאתי חן בעיניך--אל נא תעבר מעל עבדך </verse>
        <verse osisID='Gen.18.4'> ד  יקח נא מעט מים ורחצו רגליכם והשענו תחת העץ </verse>
        <verse osisID='Gen.18.5'> ה  ואקחה פת לחם וסעדו לבכם אחר תעברו--כי על כן עברתם על עבדכם ויאמרו כן תעשה כאשר דברת </verse>
        <verse osisID='Gen.18.6'> ו  וימהר אברהם האהלה אל שרה ויאמר מהרי שלש סאים קמח סלת--לושי ועשי עגות </verse>
        <verse osisID='Gen.18.7'> ז  ואל הבקר רץ אברהם ויקח בן בקר רך וטוב ויתן אל הנער וימהר לעשות אתו </verse>
        <verse osisID='Gen.18.8'> ח  ויקח חמאה וחלב ובן הבקר אשר עשה ויתן לפניהם והוא עמד עליהם תחת העץ ויאכלו </verse>
        <verse osisID='Gen.18.9'> ט  ויאמרו אליו איה שרה אשתך ויאמר הנה באהל </verse>
        <verse osisID='Gen.18.10'> י  ויאמר שוב אשוב אליך כעת חיה והנה בן לשרה אשתך ושרה שמעת פתח האהל והוא אחריו </verse>
        <verse osisID='Gen.18.11'> יא  ואברהם ושרה זקנים באים בימים חדל להיות לשרה ארח כנשים </verse>
        <verse osisID='Gen.18.12'> יב  ותצחק שרה בקרבה לאמר  אחרי בלתי היתה לי עדנה ואדני זקן </verse>
        <verse osisID='Gen.18.13'> יג  ויאמר יהוה אל אברהם  למה זה צחקה שרה לאמר האף אמנם אלד--ואני זקנתי </verse>
        <verse osisID='Gen.18.14'> יד  היפלא מיהוה דבר למועד אשוב אליך כעת חיה--ולשרה בן </verse>
        <verse osisID='Gen.18.15'> טו  ותכחש שרה לאמר לא צחקתי כי יראה ויאמר לא כי צחקת </verse>
        <verse osisID='Gen.18.16'> טז  ויקמו משם האנשים וישקפו על פני סדם ואברהם--הלך עמם לשלחם </verse>
        <verse osisID='Gen.18.17'> יז  ויהוה אמר  המכסה אני מאברהם אשר אני עשה </verse>
        <verse osisID='Gen.18.18'> יח  ואברהם--היו יהיה לגוי גדול ועצום ונברכו בו--כל גויי הארץ </verse>
        <verse osisID='Gen.18.19'> יט  כי ידעתיו למען אשר יצוה את בניו ואת ביתו אחריו ושמרו דרך יהוה לעשות צדקה ומשפט--למען הביא יהוה על אברהם את אשר דבר עליו </verse>
        <verse osisID='Gen.18.20'> כ  ויאמר יהוה זעקת סדם ועמרה כי רבה וחטאתם--כי כבדה מאד </verse>
        <verse osisID='Gen.18.21'> כא  ארדה נא ואראה הכצעקתה הבאה אלי עשו כלה ואם לא אדעה </verse>
        <verse osisID='Gen.18.22'> כב  ויפנו משם האנשים וילכו סדמה ואברהם--עודנו עמד לפני יהוה </verse>
        <verse osisID='Gen.18.23'> כג  ויגש אברהם ויאמר  האף תספה צדיק עם רשע </verse>
        <verse osisID='Gen.18.24'> כד  אולי יש חמשים צדיקם בתוך העיר האף תספה ולא תשא למקום למען חמשים הצדיקם אשר בקרבה </verse>
        <verse osisID='Gen.18.25'> כה  חללה לך מעשת כדבר הזה להמית צדיק עם רשע והיה כצדיק כרשע חללה לך--השפט כל הארץ לא יעשה משפט </verse>
        <verse osisID='Gen.18.26'> כו  ויאמר יהוה אם אמצא בסדם חמשים צדיקם בתוך העיר--ונשאתי לכל המקום בעבורם </verse>
        <verse osisID='Gen.18.27'> כז  ויען אברהם ויאמר  הנה נא הואלתי לדבר אל אדני ואנכי עפר ואפר </verse>
        <verse osisID='Gen.18.28'> כח  אולי יחסרון חמשים הצדיקם חמשה--התשחית בחמשה את כל העיר ויאמר לא אשחית אם אמצא שם ארבעים וחמשה </verse>
        <verse osisID='Gen.18.29'> כט  ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים </verse>
        <verse osisID='Gen.18.30'> ל  ויאמר אל נא יחר לאדני ואדברה--אולי ימצאון שם שלשים ויאמר לא אעשה אם אמצא שם שלשים </verse>
        <verse osisID='Gen.18.31'> לא  ויאמר הנה נא הואלתי לדבר אל אדני--אולי ימצאון שם עשרים ויאמר לא אשחית בעבור העשרים </verse>
        <verse osisID='Gen.18.32'> לב  ויאמר אל נא יחר לאדני ואדברה אך הפעם--אולי ימצאון שם עשרה ויאמר לא אשחית בעבור העשרה </verse>
        <verse osisID='Gen.18.33'> לג  וילך יהוה--כאשר כלה לדבר אל אברהם ואברהם שב למקמו </verse>
      </chapter>
      <chapter osisID='Gen.19'>
        <verse osisID='Gen.19.1'> א  ויבאו שני המלאכים סדמה בערב ולוט ישב בשער סדם וירא לוט ויקם לקראתם וישתחו אפים ארצה </verse>
        <verse osisID='Gen.19.2'> ב  ויאמר הנה נא אדני סורו נא אל בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין </verse>
        <verse osisID='Gen.19.3'> ג  ויפצר בם מאד--ויסרו אליו ויבאו אל ביתו ויעש להם משתה ומצות אפה ויאכלו </verse>
        <verse osisID='Gen.19.4'> ד  טרם ישכבו ואנשי העיר אנשי סדם נסבו על הבית מנער ועד זקן  כל העם מקצה </verse>
        <verse osisID='Gen.19.5'> ה  ויקראו אל לוט ויאמרו לו איה האנשים אשר באו אליך הלילה הוציאם אלינו ונדעה אתם </verse>
        <verse osisID='Gen.19.6'> ו  ויצא אלהם לוט הפתחה והדלת סגר אחריו </verse>
        <verse osisID='Gen.19.7'> ז  ויאמר  אל נא אחי תרעו </verse>
        <verse osisID='Gen.19.8'> ח  הנה נא לי שתי בנות אשר לא ידעו איש--אוציאה נא אתהן אליכם ועשו להן כטוב בעיניכם רק לאנשים האל אל תעשו דבר כי על כן באו בצל קרתי </verse>
        <verse osisID='Gen.19.9'> ט  ויאמרו גש הלאה ויאמרו האחד בא לגור וישפט שפוט--עתה נרע לך מהם ויפצרו באיש בלוט מאד ויגשו לשבר הדלת </verse>
        <verse osisID='Gen.19.10'> י  וישלחו האנשים את ידם ויביאו את לוט אליהם הביתה ואת הדלת סגרו </verse>
        <verse osisID='Gen.19.11'> יא  ואת האנשים אשר פתח הבית הכו בסנורים מקטן ועד גדול וילאו למצא הפתח </verse>
        <verse osisID='Gen.19.12'> יב  ויאמרו האנשים אל לוט עד מי לך פה--חתן ובניך ובנתיך וכל אשר לך בעיר  הוצא מן המקום </verse>
        <verse osisID='Gen.19.13'> יג  כי משחתים אנחנו את המקום הזה  כי גדלה צעקתם את פני יהוה וישלחנו יהוה לשחתה </verse>
        <verse osisID='Gen.19.14'> יד  ויצא לוט וידבר אל חתניו לקחי בנתיו ויאמר קומו צאו מן המקום הזה כי משחית יהוה את העיר ויהי כמצחק בעיני חתניו </verse>
        <verse osisID='Gen.19.15'> טו  וכמו השחר עלה ויאיצו המלאכים בלוט לאמר  קום קח את אשתך ואת שתי בנתיך הנמצאת--פן תספה בעון העיר </verse>
        <verse osisID='Gen.19.16'> טז  ויתמהמה--ויחזיקו האנשים בידו וביד אשתו וביד שתי בנתיו בחמלת יהוה עליו ויצאהו וינחהו מחוץ לעיר </verse>
        <verse osisID='Gen.19.17'> יז  ויהי כהוציאם אתם החוצה ויאמר המלט על נפשך--אל תביט אחריך ואל תעמד בכל הככר  ההרה המלט פן תספה </verse>
        <verse osisID='Gen.19.18'> יח  ויאמר לוט אלהם  אל נא אדני </verse>
        <verse osisID='Gen.19.19'> יט  הנה נא מצא עבדך חן בעיניך ותגדל חסדך אשר עשית עמדי להחיות את נפשי ואנכי לא אוכל להמלט ההרה--פן תדבקני הרעה ומתי </verse>
        <verse osisID='Gen.19.20'> כ  הנה נא העיר הזאת קרבה לנוס שמה--והוא מצער אמלטה נא שמה הלא מצער הוא--ותחי נפשי </verse>
        <verse osisID='Gen.19.21'> כא  ויאמר אליו--הנה נשאתי פניך גם לדבר הזה  לבלתי הפכי את העיר אשר דברת </verse>
        <verse osisID='Gen.19.22'> כב  מהר המלט שמה כי לא אוכל לעשות דבר עד באך שמה על כן קרא שם העיר צוער </verse>
        <verse osisID='Gen.19.23'> כג  השמש יצא על הארץ ולוט בא צערה </verse>
        <verse osisID='Gen.19.24'> כד  ויהוה המטיר על סדם ועל עמרה--גפרית ואש  מאת יהוה מן השמים </verse>
        <verse osisID='Gen.19.25'> כה  ויהפך את הערים האל ואת כל הככר ואת כל ישבי הערים וצמח האדמה </verse>
        <verse osisID='Gen.19.26'> כו  ותבט אשתו מאחריו ותהי נציב מלח </verse>
        <verse osisID='Gen.19.27'> כז  וישכם אברהם בבקר  אל המקום--אשר עמד שם את פני יהוה </verse>
        <verse osisID='Gen.19.28'> כח  וישקף על פני סדם ועמרה ועל כל פני ארץ הככר וירא והנה עלה קיטר הארץ כקיטר הכבשן </verse>
        <verse osisID='Gen.19.29'> כט  ויהי בשחת אלהים את ערי הככר ויזכר אלהים את אברהם וישלח את לוט מתוך ההפכה בהפך את הערים אשר ישב בהן לוט </verse>
        <verse osisID='Gen.19.30'> ל  ויעל לוט מצוער וישב בהר ושתי בנתיו עמו כי ירא לשבת בצוער וישב במערה--הוא ושתי בנתיו </verse>
        <verse osisID='Gen.19.31'> לא  ותאמר הבכירה אל הצעירה אבינו זקן ואיש אין בארץ לבוא עלינו כדרך כל הארץ </verse>
        <verse osisID='Gen.19.32'> לב  לכה נשקה את אבינו יין ונשכבה עמו ונחיה מאבינו זרע </verse>
        <verse osisID='Gen.19.33'> לג  ותשקין את אביהן יין בלילה הוא ותבא הבכירה ותשכב את אביה ולא ידע בשכבה ובקומה </verse>
        <verse osisID='Gen.19.34'> לד  ויהי ממחרת ותאמר הבכירה אל הצעירה הן שכבתי אמש את אבי נשקנו יין גם הלילה ובאי שכבי עמו ונחיה מאבינו זרע </verse>
        <verse osisID='Gen.19.35'> לה  ותשקין גם בלילה ההוא את אביהן--יין ותקם הצעירה ותשכב עמו ולא ידע בשכבה ובקמה </verse>
        <verse osisID='Gen.19.36'> לו  ותהרין שתי בנות לוט מאביהן </verse>
        <verse osisID='Gen.19.37'> לז  ותלד הבכירה בן ותקרא שמו מואב  הוא אבי מואב עד היום </verse>
        <verse osisID='Gen.19.38'> לח  והצעירה גם הוא ילדה בן ותקרא שמו בן עמי  הוא אבי בני עמון עד היום  {ס} </verse>
      </chapter>
      <chapter osisID='Gen.20'>
        <verse osisID='Gen.20.1'> א  ויסע משם אברהם ארצה הנגב וישב בין קדש ובין שור ויגר בגרר </verse>
        <verse osisID='Gen.20.2'> ב  ויאמר אברהם אל שרה אשתו אחתי הוא וישלח אבימלך מלך גרר ויקח את שרה </verse>
        <verse osisID='Gen.20.3'> ג  ויבא אלהים אל אבימלך בחלום הלילה ויאמר לו הנך מת על האשה אשר לקחת והוא בעלת בעל </verse>
        <verse osisID='Gen.20.4'> ד  ואבימלך לא קרב אליה ויאמר--אדני הגוי גם צדיק תהרג </verse>
        <verse osisID='Gen.20.5'> ה  הלא הוא אמר לי אחתי הוא והיא גם הוא אמרה אחי הוא בתם לבבי ובנקין כפי עשיתי זאת </verse>
        <verse osisID='Gen.20.6'> ו  ויאמר אליו האלהים בחלם גם אנכי ידעתי כי בתם לבבך עשית זאת ואחשך גם אנכי אותך מחטו לי על כן לא נתתיך לנגע אליה </verse>
        <verse osisID='Gen.20.7'> ז  ועתה השב אשת האיש כי נביא הוא ויתפלל בעדך וחיה ואם אינך משיב--דע כי מות תמות אתה וכל אשר לך </verse>
        <verse osisID='Gen.20.8'> ח  וישכם אבימלך בבקר ויקרא לכל עבדיו וידבר את כל הדברים האלה באזניהם וייראו האנשים מאד </verse>
        <verse osisID='Gen.20.9'> ט  ויקרא אבימלך לאברהם ויאמר לו מה עשית לנו ומה חטאתי לך כי הבאת עלי ועל ממלכתי חטאה גדלה  מעשים אשר לא יעשו עשית עמדי </verse>
        <verse osisID='Gen.20.10'> י  ויאמר אבימלך אל אברהם  מה ראית כי עשית את הדבר הזה </verse>
        <verse osisID='Gen.20.11'> יא  ויאמר אברהם כי אמרתי רק אין יראת אלהים במקום הזה והרגוני על דבר אשתי </verse>
        <verse osisID='Gen.20.12'> יב  וגם אמנה אחתי בת אבי הוא--אך לא בת אמי ותהי לי לאשה </verse>
        <verse osisID='Gen.20.13'> יג  ויהי כאשר התעו אתי אלהים מבית אבי ואמר לה זה חסדך אשר תעשי עמדי  אל כל המקום אשר נבוא שמה אמרי לי אחי הוא </verse>
        <verse osisID='Gen.20.14'> יד  ויקח אבימלך צאן ובקר ועבדים ושפחת ויתן לאברהם וישב לו את שרה אשתו </verse>
        <verse osisID='Gen.20.15'> טו  ויאמר אבימלך הנה ארצי לפניך  בטוב בעיניך שב </verse>
        <verse osisID='Gen.20.16'> טז  ולשרה אמר הנה נתתי אלף כסף לאחיך--הנה הוא לך כסות עינים לכל אשר אתך ואת כל ונכחת </verse>
        <verse osisID='Gen.20.17'> יז  ויתפלל אברהם אל האלהים וירפא אלהים את אבימלך ואת אשתו ואמהתיו--וילדו </verse>
        <verse osisID='Gen.20.18'> יח  כי עצר עצר יהוה בעד כל רחם לבית אבימלך על דבר שרה אשת אברהם  {ס} </verse>
      </chapter>
      <chapter osisID='Gen.21'>
        <verse osisID='Gen.21.1'> א  ויהוה פקד את שרה כאשר אמר ויעש יהוה לשרה כאשר דבר </verse>
        <verse osisID='Gen.21.2'> ב  ותהר ותלד שרה לאברהם בן לזקניו למועד אשר דבר אתו אלהים </verse>
        <verse osisID='Gen.21.3'> ג  ויקרא אברהם את שם בנו הנולד לו אשר ילדה לו שרה--יצחק </verse>
        <verse osisID='Gen.21.4'> ד  וימל אברהם את יצחק בנו בן שמנת ימים כאשר צוה אתו אלהים </verse>
        <verse osisID='Gen.21.5'> ה  ואברהם בן מאת שנה בהולד לו את יצחק בנו </verse>
        <verse osisID='Gen.21.6'> ו  ותאמר שרה--צחק עשה לי אלהים  כל השמע יצחק לי </verse>
        <verse osisID='Gen.21.7'> ז  ותאמר מי מלל לאברהם היניקה בנים שרה  כי ילדתי בן לזקניו </verse>
        <verse osisID='Gen.21.8'> ח  ויגדל הילד ויגמל ויעש אברהם משתה גדול ביום הגמל את יצחק </verse>
        <verse osisID='Gen.21.9'> ט  ותרא שרה את בן הגר המצרית אשר ילדה לאברהם--מצחק </verse>
        <verse osisID='Gen.21.10'> י  ותאמר לאברהם גרש האמה הזאת ואת בנה  כי לא יירש בן האמה הזאת עם בני עם יצחק </verse>
        <verse osisID='Gen.21.11'> יא  וירע הדבר מאד בעיני אברהם על אודת בנו </verse>
        <verse osisID='Gen.21.12'> יב  ויאמר אלהים אל אברהם אל ירע בעיניך על הנער ועל אמתך--כל אשר תאמר אליך שרה שמע בקלה  כי ביצחק יקרא לך זרע </verse>
        <verse osisID='Gen.21.13'> יג  וגם את בן האמה לגוי אשימנו  כי זרעך הוא </verse>
        <verse osisID='Gen.21.14'> יד  וישכם אברהם בבקר ויקח לחם וחמת מים ויתן אל הגר שם על שכמה ואת הילד--וישלחה ותלך ותתע במדבר באר שבע </verse>
        <verse osisID='Gen.21.15'> טו  ויכלו המים מן החמת ותשלך את הילד תחת אחד השיחם </verse>
        <verse osisID='Gen.21.16'> טז  ותלך ותשב לה מנגד הרחק כמטחוי קשת כי אמרה אל אראה במות הילד ותשב מנגד ותשא את קלה ותבך </verse>
        <verse osisID='Gen.21.17'> יז  וישמע אלהים את קול הנער ויקרא מלאך אלהים אל הגר מן השמים ויאמר לה מה לך הגר אל תיראי כי שמע אלהים אל קול הנער באשר הוא שם </verse>
        <verse osisID='Gen.21.18'> יח  קומי שאי את הנער והחזיקי את ידך בו  כי לגוי גדול אשימנו </verse>
        <verse osisID='Gen.21.19'> יט  ויפקח אלהים את עיניה ותרא באר מים ותלך ותמלא את החמת מים ותשק את הנער </verse>
        <verse osisID='Gen.21.20'> כ  ויהי אלהים את הנער ויגדל וישב במדבר ויהי רבה קשת </verse>
        <verse osisID='Gen.21.21'> כא  וישב במדבר פארן ותקח לו אמו אשה מארץ מצרים  {פ} </verse>
        <verse osisID='Gen.21.22'> כב  ויהי בעת ההוא ויאמר אבימלך ופיכל שר צבאו אל אברהם לאמר  אלהים עמך בכל אשר אתה עשה </verse>
        <verse osisID='Gen.21.23'> כג  ועתה השבעה לי באלהים הנה אם תשקר לי ולניני ולנכדי כחסד אשר עשיתי עמך תעשה עמדי ועם הארץ אשר גרתה בה </verse>
        <verse osisID='Gen.21.24'> כד  ויאמר אברהם אנכי אשבע </verse>
        <verse osisID='Gen.21.25'> כה  והוכח אברהם את אבימלך על אדות באר המים אשר גזלו עבדי אבימלך </verse>
        <verse osisID='Gen.21.26'> כו  ויאמר אבימלך--לא ידעתי מי עשה את הדבר הזה וגם אתה לא הגדת לי וגם אנכי לא שמעתי--בלתי היום </verse>
        <verse osisID='Gen.21.27'> כז  ויקח אברהם צאן ובקר ויתן לאבימלך ויכרתו שניהם ברית </verse>
        <verse osisID='Gen.21.28'> כח  ויצב אברהם את שבע כבשת הצאן--לבדהן </verse>
        <verse osisID='Gen.21.29'> כט  ויאמר אבימלך אל אברהם  מה הנה שבע כבשת האלה אשר הצבת לבדנה </verse>
        <verse osisID='Gen.21.30'> ל  ויאמר--כי את שבע כבשת תקח מידי  בעבור תהיה לי לעדה כי חפרתי את הבאר הזאת </verse>
        <verse osisID='Gen.21.31'> לא  על כן קרא למקום ההוא--באר שבע  כי שם נשבעו שניהם </verse>
        <verse osisID='Gen.21.32'> לב  ויכרתו ברית בבאר שבע ויקם אבימלך ופיכל שר צבאו וישבו אל ארץ פלשתים </verse>
        <verse osisID='Gen.21.33'> לג  ויטע אשל בבאר שבע ויקרא שם--בשם יהוה אל עולם </verse>
        <verse osisID='Gen.21.34'> לד  ויגר אברהם בארץ פלשתים ימים רבים  {פ} </verse>
      </chapter>
      <chapter osisID='Gen.22'>
        <verse osisID='Gen.22.1'> א  ויהי אחר הדברים האלה והאלהים נסה את אברהם ויאמר אליו אברהם ויאמר הנני </verse>
        <verse osisID='Gen.22.2'> ב  ויאמר קח נא את בנך את יחידך אשר אהבת את יצחק ולך לך אל ארץ המריה והעלהו שם לעלה על אחד ההרים אשר אמר אליך </verse>
        <verse osisID='Gen.22.3'> ג  וישכם אברהם בבקר ויחבש את חמרו ויקח את שני נעריו אתו ואת יצחק בנו ויבקע עצי עלה ויקם וילך אל המקום אשר אמר לו האלהים </verse>
        <verse osisID='Gen.22.4'> ד  ביום השלישי וישא אברהם את עיניו וירא את המקום--מרחק </verse>
        <verse osisID='Gen.22.5'> ה  ויאמר אברהם אל נעריו שבו לכם פה עם החמור ואני והנער נלכה עד כה ונשתחוה ונשובה אליכם </verse>
        <verse osisID='Gen.22.6'> ו  ויקח אברהם את עצי העלה וישם על יצחק בנו ויקח בידו את האש ואת המאכלת וילכו שניהם יחדו </verse>
        <verse osisID='Gen.22.7'> ז  ויאמר יצחק אל אברהם אביו ויאמר אבי ויאמר הנני בני ויאמר הנה האש והעצים ואיה השה לעלה </verse>
        <verse osisID='Gen.22.8'> ח  ויאמר אברהם אלהים יראה לו השה לעלה בני וילכו שניהם יחדו </verse>
        <verse osisID='Gen.22.9'> ט  ויבאו אל המקום אשר אמר לו האלהים ויבן שם אברהם את המזבח ויערך את העצים ויעקד את יצחק בנו וישם אתו על המזבח ממעל לעצים </verse>
        <verse osisID='Gen.22.10'> י  וישלח אברהם את ידו ויקח את המאכלת לשחט את בנו </verse>
        <verse osisID='Gen.22.11'> יא  ויקרא אליו מלאך יהוה מן השמים ויאמר אברהם אברהם ויאמר הנני </verse>
        <verse osisID='Gen.22.12'> יב  ויאמר אל תשלח ידך אל הנער ואל תעש לו מאומה  כי עתה ידעתי כי ירא אלהים אתה ולא חשכת את בנך את יחידך ממני </verse>
        <verse osisID='Gen.22.13'> יג  וישא אברהם את עיניו וירא והנה איל אחר נאחז בסבך בקרניו וילך אברהם ויקח את האיל ויעלהו לעלה תחת בנו </verse>
        <verse osisID='Gen.22.14'> יד  ויקרא אברהם שם המקום ההוא יהוה יראה אשר יאמר היום בהר יהוה יראה </verse>
        <verse osisID='Gen.22.15'> טו  ויקרא מלאך יהוה אל אברהם שנית מן השמים </verse>
        <verse osisID='Gen.22.16'> טז  ויאמר בי נשבעתי נאם יהוה  כי יען אשר עשית את הדבר הזה ולא חשכת את בנך את יחידך </verse>
        <verse osisID='Gen.22.17'> יז  כי ברך אברכך והרבה ארבה את זרעך ככוכבי השמים וכחול אשר על שפת הים וירש זרעך את שער איביו </verse>
        <verse osisID='Gen.22.18'> יח  והתברכו בזרעך כל גויי הארץ עקב אשר שמעת בקלי </verse>
        <verse osisID='Gen.22.19'> יט  וישב אברהם אל נעריו ויקמו וילכו יחדו אל באר שבע וישב אברהם בבאר שבע  {פ} </verse>
        <verse osisID='Gen.22.20'> כ  ויהי אחרי הדברים האלה ויגד לאברהם לאמר  הנה ילדה מלכה גם הוא בנים--לנחור אחיך </verse>
        <verse osisID='Gen.22.21'> כא  את עוץ בכרו ואת בוז אחיו ואת קמואל אבי ארם </verse>
        <verse osisID='Gen.22.22'> כב  ואת כשד ואת חזו ואת פלדש ואת ידלף ואת בתואל </verse>
        <verse osisID='Gen.22.23'> כג  ובתואל ילד את רבקה שמנה אלה ילדה מלכה לנחור אחי אברהם </verse>
        <verse osisID='Gen.22.24'> כד  ופילגשו ושמה ראומה ותלד גם הוא את טבח ואת גחם ואת תחש ואת מעכה  {פ} </verse>
      </chapter>
      <chapter osisID='Gen.23'>
        <verse osisID='Gen.23.1'> א  ויהיו חיי שרה מאה שנה ועשרים שנה ושבע שנים--שני חיי שרה </verse>
        <verse osisID='Gen.23.2'> ב  ותמת שרה בקרית ארבע הוא חברון--בארץ כנען ויבא אברהם לספד לשרה ולב  כ  תה </verse>
        <verse osisID='Gen.23.3'> ג  ויקם אברהם מעל פני מתו וידבר אל בני חת לאמר </verse>
        <verse osisID='Gen.23.4'> ד  גר ותושב אנכי עמכם תנו לי אחזת קבר עמכם ואקברה מתי מלפני </verse>
        <verse osisID='Gen.23.5'> ה  ויענו בני חת את אברהם לאמר לו </verse>
        <verse osisID='Gen.23.6'> ו  שמענו אדני נשיא אלהים אתה בתוכנו--במבחר קברינו קבר את מתך איש ממנו את קברו לא יכלה ממך מקבר מתך </verse>
        <verse osisID='Gen.23.7'> ז  ויקם אברהם וישתחו לעם הארץ לבני חת </verse>
        <verse osisID='Gen.23.8'> ח  וידבר אתם לאמר  אם יש את נפשכם לקבר את מתי מלפני--שמעוני ופגעו לי בעפרון בן צחר </verse>
        <verse osisID='Gen.23.9'> ט  ויתן לי את מערת המכפלה אשר לו אשר בקצה שדהו  בכסף מלא יתננה לי בתוככם--לאחזת קבר </verse>
        <verse osisID='Gen.23.10'> י  ועפרון ישב בתוך בני חת ויען עפרון החתי את אברהם באזני בני חת לכל באי שער עירו לאמר </verse>
        <verse osisID='Gen.23.11'> יא  לא אדני שמעני--השדה נתתי לך והמערה אשר בו לך נתתיה לעיני בני עמי נתתיה לך קבר מתך </verse>
        <verse osisID='Gen.23.12'> יב  וישתחו אברהם לפני עם הארץ </verse>
        <verse osisID='Gen.23.13'> יג  וידבר אל עפרון באזני עם הארץ לאמר אך אם אתה לו שמעני  נתתי כסף השדה קח ממני ואקברה את מתי שמה </verse>
        <verse osisID='Gen.23.14'> יד  ויען עפרון את אברהם לאמר לו </verse>
        <verse osisID='Gen.23.15'> טו  אדני שמעני ארץ ארבע מאת שקל כסף ביני ובינך מה הוא ואת מתך קבר </verse>
        <verse osisID='Gen.23.16'> טז  וישמע אברהם אל עפרון וישקל אברהם לעפרן את הכסף אשר דבר באזני בני חת--ארבע מאות שקל כסף עבר לסחר </verse>
        <verse osisID='Gen.23.17'> יז  ויקם שדה עפרון אשר במכפלה אשר לפני ממרא  השדה והמערה אשר בו וכל העץ אשר בשדה אשר בכל גבלו סביב </verse>
        <verse osisID='Gen.23.18'> יח  לאברהם למקנה לעיני בני חת בכל באי שער עירו </verse>
        <verse osisID='Gen.23.19'> יט  ואחרי כן קבר אברהם את שרה אשתו אל מערת שדה המכפלה על פני ממרא--הוא חברון  בארץ כנען </verse>
        <verse osisID='Gen.23.20'> כ  ויקם השדה והמערה אשר בו לאברהם--לאחזת קבר  מאת בני חת  {ס} </verse>
      </chapter>
      <chapter osisID='Gen.24'>
        <verse osisID='Gen.24.1'> א  ואברהם זקן בא בימים ויהוה ברך את אברהם בכל </verse>
        <verse osisID='Gen.24.2'> ב  ויאמר אברהם אל עבדו זקן ביתו המשל בכל אשר לו  שים נא ידך תחת ירכי </verse>
        <verse osisID='Gen.24.3'> ג  ואשביעך--ביהוה אלהי השמים ואלהי הארץ  אשר לא תקח אשה לבני מבנות הכנעני אשר אנכי יושב בקרבו </verse>
        <verse osisID='Gen.24.4'> ד  כי אל ארצי ואל מולדתי תלך ולקחת אשה לבני ליצחק </verse>
        <verse osisID='Gen.24.5'> ה  ויאמר אליו העבד אולי לא תאבה האשה ללכת אחרי אל הארץ הזאת ההשב אשיב את בנך אל הארץ אשר יצאת משם </verse>
        <verse osisID='Gen.24.6'> ו  ויאמר אליו אברהם  השמר לך פן תשיב את בני שמה </verse>
        <verse osisID='Gen.24.7'> ז  יהוה אלהי השמים אשר לקחני מבית אבי ומארץ מולדתי ואשר דבר לי ואשר נשבע לי לאמר לזרעך אתן את הארץ הזאת--הוא ישלח מלאכו לפניך ולקחת אשה לבני משם </verse>
        <verse osisID='Gen.24.8'> ח  ואם לא תאבה האשה ללכת אחריך--ונקית משבעתי זאת רק את בני לא תשב שמה </verse>
        <verse osisID='Gen.24.9'> ט  וישם העבד את ידו תחת ירך אברהם אדניו וישבע לו על הדבר הזה </verse>
        <verse osisID='Gen.24.10'> י  ויקח העבד עשרה גמלים מגמלי אדניו וילך וכל טוב אדניו בידו ויקם וילך אל ארם נהרים--אל עיר נחור </verse>
        <verse osisID='Gen.24.11'> יא  ויברך הגמלים מחוץ לעיר אל באר המים לעת ערב לעת צאת השאבת </verse>
        <verse osisID='Gen.24.12'> יב  ויאמר--יהוה אלהי אדני אברהם הקרה נא לפני היום ועשה חסד עם אדני אברהם </verse>
        <verse osisID='Gen.24.13'> יג  הנה אנכי נצב על עין המים ובנות אנשי העיר יצאת לשאב מים </verse>
        <verse osisID='Gen.24.14'> יד  והיה הנער אשר אמר אליה הטי נא כדך ואשתה ואמרה שתה וגם גמליך אשקה--אתה הכחת לעבדך ליצחק ובה אדע כי עשית חסד עם אדני </verse>
        <verse osisID='Gen.24.15'> טו  ויהי הוא טרם כלה לדבר והנה רבקה יצאת אשר ילדה לבתואל בן מלכה אשת נחור אחי אברהם וכדה על שכמה </verse>
        <verse osisID='Gen.24.16'> טז  והנער טבת מראה מאד--בתולה ואיש לא ידעה ותרד העינה ותמלא כדה ותעל </verse>
        <verse osisID='Gen.24.17'> יז  וירץ העבד לקראתה ויאמר הגמיאיני נא מעט מים מכדך </verse>
        <verse osisID='Gen.24.18'> יח  ותאמר שתה אדני ותמהר ותרד כדה על ידה--ותשקהו </verse>
        <verse osisID='Gen.24.19'> יט  ותכל להשקתו ותאמר גם לגמליך אשאב עד אם כלו לשתת </verse>
        <verse osisID='Gen.24.20'> כ  ותמהר ותער כדה אל השקת ותרץ עוד אל הבאר לשאב ותשאב לכל גמליו </verse>
        <verse osisID='Gen.24.21'> כא  והאיש משתאה לה מחריש--לדעת ההצליח יהוה דרכו אם לא </verse>
        <verse osisID='Gen.24.22'> כב  ויהי כאשר כלו הגמלים לשתות ויקח האיש נזם זהב בקע משקלו--ושני צמידים על ידיה עשרה זהב משקלם </verse>
        <verse osisID='Gen.24.23'> כג  ויאמר בת מי את הגידי נא לי היש בית אביך מקום לנו ללין </verse>
        <verse osisID='Gen.24.24'> כד  ותאמר אליו בת בתואל אנכי--בן מלכה אשר ילדה לנחור </verse>
        <verse osisID='Gen.24.25'> כה  ותאמר אליו גם תבן גם מספוא רב עמנו--גם מקום ללון </verse>
        <verse osisID='Gen.24.26'> כו  ויקד האיש וישתחו ליהוה </verse>
        <verse osisID='Gen.24.27'> כז  ויאמר ברוך יהוה אלהי אדני אברהם אשר לא עזב חסדו ואמתו מעם אדני אנכי בדרך נחני יהוה בית אחי אדני </verse>
        <verse osisID='Gen.24.28'> כח  ותרץ הנער ותגד לבית אמה--כדברים האלה </verse>
        <verse osisID='Gen.24.29'> כט  ולרבקה אח ושמו לבן וירץ לבן אל האיש החוצה אל העין </verse>
        <verse osisID='Gen.24.30'> ל  ויהי כראת את הנזם ואת הצמדים על ידי אחתו וכשמעו את דברי רבקה אחתו לאמר כה דבר אלי האיש ויבא אל האיש והנה עמד על הגמלים על העין </verse>
        <verse osisID='Gen.24.31'> לא  ויאמר בוא ברוך יהוה למה תעמד בחוץ ואנכי פניתי הבית ומקום לגמלים </verse>
        <verse osisID='Gen.24.32'> לב  ויבא האיש הביתה ויפתח הגמלים ויתן תבן ומספוא לגמלים ומים לרחץ רגליו ורגלי האנשים אשר אתו </verse>
        <verse osisID='Gen.24.33'> לג  ויישם (ויושם) לפניו לאכל ויאמר לא אכל עד אם דברתי דברי ויאמר דבר </verse>
        <verse osisID='Gen.24.34'> לד  ויאמר  עבד אברהם אנכי </verse>
        <verse osisID='Gen.24.35'> לה  ויהוה ברך את אדני מאד--ויגדל ויתן לו צאן ובקר וכסף וזהב ועבדם ושפחת וגמלים וחמרים </verse>
        <verse osisID='Gen.24.36'> לו  ותלד שרה אשת אדני בן לאדני אחרי זקנתה ויתן לו את כל אשר לו </verse>
        <verse osisID='Gen.24.37'> לז  וישבעני אדני לאמר  לא תקח אשה לבני מבנות הכנעני אשר אנכי ישב בארצו </verse>
        <verse osisID='Gen.24.38'> לח  אם לא אל בית אבי תלך ואל משפחתי ולקחת אשה לבני </verse>
        <verse osisID='Gen.24.39'> לט  ואמר אל אדני  אלי לא תלך האשה אחרי </verse>
        <verse osisID='Gen.24.40'> מ  ויאמר אלי  יהוה אשר התהלכתי לפניו ישלח מלאכו אתך והצליח דרכך ולקחת אשה לבני ממשפחתי ומבית אבי </verse>
        <verse osisID='Gen.24.41'> מא  אז תנקה מאלתי כי תבוא אל משפחתי ואם לא יתנו לך והיית נקי מאלתי </verse>
        <verse osisID='Gen.24.42'> מב  ואבא היום אל העין ואמר יהוה אלהי אדני אברהם אם ישך נא מצליח דרכי אשר אנכי הלך עליה </verse>
        <verse osisID='Gen.24.43'> מג  הנה אנכי נצב על עין המים והיה העלמה היצאת לשאב ואמרתי אליה השקיני נא מעט מים מכדך </verse>
        <verse osisID='Gen.24.44'> מד  ואמרה אלי גם אתה שתה וגם לגמליך אשאב--הוא האשה אשר הכיח יהוה לבן אדני </verse>
        <verse osisID='Gen.24.45'> מה  אני טרם אכלה לדבר אל לבי והנה רבקה יצאת וכדה על שכמה ותרד העינה ותשאב ואמר אליה השקיני נא </verse>
        <verse osisID='Gen.24.46'> מו  ותמהר ותורד כדה מעליה ותאמר שתה וגם גמליך אשקה ואשת וגם הגמלים השקתה </verse>
        <verse osisID='Gen.24.47'> מז  ואשאל אתה ואמר בת מי את ותאמר בת בתואל בן נחור אשר ילדה לו מלכה ואשם הנזם על אפה והצמידים על ידיה </verse>
        <verse osisID='Gen.24.48'> מח  ואקד ואשתחוה ליהוה ואברך את יהוה אלהי אדני אברהם אשר הנחני בדרך אמת לקחת את בת אחי אדני לבנו </verse>
        <verse osisID='Gen.24.49'> מט  ועתה אם ישכם עשים חסד ואמת את אדני--הגידו לי ואם לא--הגידו לי ואפנה על ימין או על שמאל </verse>
        <verse osisID='Gen.24.50'> נ  ויען לבן ובתואל ויאמרו מיהוה יצא הדבר לא נוכל דבר אליך רע או טוב </verse>
        <verse osisID='Gen.24.51'> נא  הנה רבקה לפניך קח ולך ותהי אשה לבן אדניך כאשר דבר יהוה </verse>
        <verse osisID='Gen.24.52'> נב  ויהי כאשר שמע עבד אברהם את דבריהם וישתחו ארצה ליהוה </verse>
        <verse osisID='Gen.24.53'> נג  ויוצא העבד כלי כסף וכלי זהב ובגדים ויתן לרבקה ומגדנת--נתן לאחיה ולאמה </verse>
        <verse osisID='Gen.24.54'> נד  ויאכלו וישתו הוא והאנשים אשר עמו--וילינו ויקומו בבקר ויאמר שלחני לאדני </verse>
        <verse osisID='Gen.24.55'> נה  ויאמר אחיה ואמה תשב הנער אתנו ימים או עשור אחר תלך </verse>
        <verse osisID='Gen.24.56'> נו  ויאמר אלהם אל תאחרו אתי ויהוה הצליח דרכי שלחוני ואלכה לאדני </verse>
        <verse osisID='Gen.24.57'> נז  ויאמרו נקרא לנער ונשאלה את פיה </verse>
        <verse osisID='Gen.24.58'> נח  ויקראו לרבקה ויאמרו אליה התלכי עם האיש הזה ותאמר אלך </verse>
        <verse osisID='Gen.24.59'> נט  וישלחו את רבקה אחתם ואת מנקתה ואת עבד אברהם ואת אנשיו </verse>
        <verse osisID='Gen.24.60'> ס  ויברכו את רבקה ויאמרו לה--אחתנו את היי לאלפי רבבה ויירש זרעך את שער שנאיו </verse>
        <verse osisID='Gen.24.61'> סא  ותקם רבקה ונערתיה ותרכבנה על הגמלים ותלכנה אחרי האיש ויקח העבד את רבקה וילך </verse>
        <verse osisID='Gen.24.62'> סב  ויצחק בא מבוא באר לחי ראי והוא יושב בארץ הנגב </verse>
        <verse osisID='Gen.24.63'> סג  ויצא יצחק לשוח בשדה לפנות ערב וישא עיניו וירא והנה גמלים באים </verse>
        <verse osisID='Gen.24.64'> סד  ותשא רבקה את עיניה ותרא את יצחק ותפל מעל הגמל </verse>
        <verse osisID='Gen.24.65'> סה  ותאמר אל העבד מי האיש הלזה ההלך בשדה לקראתנו ויאמר העבד הוא אדני ותקח הצעיף ותתכס </verse>
        <verse osisID='Gen.24.66'> סו  ויספר העבד ליצחק את כל הדברים אשר עשה </verse>
        <verse osisID='Gen.24.67'> סז  ויבאה יצחק האהלה שרה אמו ויקח את רבקה ותהי לו לאשה ויאהבה וינחם יצחק אחרי אמו  {פ} </verse>
      </chapter>
      <chapter osisID='Gen.25'>
        <verse osisID='Gen.25.1'> א  ויסף אברהם ויקח אשה ושמה קטורה </verse>
        <verse osisID='Gen.25.2'> ב  ותלד לו את זמרן ואת יקשן ואת מדן ואת מדין--ואת ישבק ואת שוח </verse>
        <verse osisID='Gen.25.3'> ג  ויקשן ילד את שבא ואת דדן ובני דדן היו אשורם ולטושם ולאמים </verse>
        <verse osisID='Gen.25.4'> ד  ובני מדין עיפה ועפר וחנך ואבידע ואלדעה כל אלה בני קטורה </verse>
        <verse osisID='Gen.25.5'> ה  ויתן אברהם את כל אשר לו ליצחק </verse>
        <verse osisID='Gen.25.6'> ו  ולבני הפילגשים אשר לאברהם נתן אברהם מתנת וישלחם מעל יצחק בנו בעודנו חי קדמה אל ארץ קדם </verse>
        <verse osisID='Gen.25.7'> ז  ואלה ימי שני חיי אברהם--אשר חי  מאת שנה ושבעים שנה וחמש שנים </verse>
        <verse osisID='Gen.25.8'> ח  ויגוע וימת אברהם בשיבה טובה זקן ושבע ויאסף אל עמיו </verse>
        <verse osisID='Gen.25.9'> ט  ויקברו אתו יצחק וישמעאל בניו אל מערת המכפלה  אל שדה עפרן בן צחר החתי אשר על פני ממרא </verse>
        <verse osisID='Gen.25.10'> י  השדה אשר קנה אברהם מאת בני חת--שמה קבר אברהם ושרה אשתו </verse>
        <verse osisID='Gen.25.11'> יא  ויהי אחרי מות אברהם ויברך אלהים את יצחק בנו וישב יצחק עם באר לחי ראי  {פ} </verse>
        <verse osisID='Gen.25.12'> יב  ואלה תלדת ישמעאל בן אברהם  אשר ילדה הגר המצרית שפחת שרה--לאברהם </verse>
        <verse osisID='Gen.25.13'> יג  ואלה שמות בני ישמעאל בשמתם לתולדתם  בכר ישמעאל נבית וקדר ואדבאל ומבשם </verse>
        <verse osisID='Gen.25.14'> יד  ומשמע ודומה ומשא </verse>
        <verse osisID='Gen.25.15'> טו  חדד ותימא יטור נפיש וקדמה </verse>
        <verse osisID='Gen.25.16'> טז  אלה הם בני ישמעאל ואלה שמתם בחצריהם ובטירתם--שנים עשר נשיאם לאמתם </verse>
        <verse osisID='Gen.25.17'> יז  ואלה שני חיי ישמעאל--מאת שנה ושלשים שנה ושבע שנים ויגוע וימת ויאסף אל עמיו </verse>
        <verse osisID='Gen.25.18'> יח  וישכנו מחוילה עד שור אשר על פני מצרים באכה אשורה על פני כל אחיו נפל  {פ} </verse>
        <verse osisID='Gen.25.19'> יט  ואלה תולדת יצחק בן אברהם  אברהם הוליד את יצחק </verse>
        <verse osisID='Gen.25.20'> כ  ויהי יצחק בן ארבעים שנה בקחתו את רבקה בת בתואל הארמי מפדן ארם--אחות לבן הארמי לו לאשה </verse>
        <verse osisID='Gen.25.21'> כא  ויעתר יצחק ליהוה לנכח אשתו כי עקרה הוא ויעתר לו יהוה ותהר רבקה אשתו </verse>
        <verse osisID='Gen.25.22'> כב  ויתרצצו הבנים בקרבה ותאמר אם כן למה זה אנכי ותלך לדרש את יהוה </verse>
        <verse osisID='Gen.25.23'> כג  ויאמר יהוה לה שני גיים (גוים) בבטנך ושני לאמים ממעיך יפרדו ולאם מלאם יאמץ ורב יעבד צעיר </verse>
        <verse osisID='Gen.25.24'> כד  וימלאו ימיה ללדת והנה תומם בבטנה </verse>
        <verse osisID='Gen.25.25'> כה  ויצא הראשון אדמוני כלו כאדרת שער ויקראו שמו עשו </verse>
        <verse osisID='Gen.25.26'> כו  ואחרי כן יצא אחיו וידו אחזת בעקב עשו ויקרא שמו יעקב ויצחק בן ששים שנה בלדת אתם </verse>
        <verse osisID='Gen.25.27'> כז  ויגדלו הנערים ויהי עשו איש ידע ציד איש שדה ויעקב איש תם ישב אהלים </verse>
        <verse osisID='Gen.25.28'> כח  ויאהב יצחק את עשו כי ציד בפיו ורבקה אהבת את יעקב </verse>
        <verse osisID='Gen.25.29'> כט  ויזד יעקב נזיד ויבא עשו מן השדה והוא עיף </verse>
        <verse osisID='Gen.25.30'> ל  ויאמר עשו אל יעקב הלעיטני נא מן האדם האדם הזה--כי עיף אנכי על כן קרא שמו אדום </verse>
        <verse osisID='Gen.25.31'> לא  ויאמר יעקב  מכרה כיום את בכרתך לי </verse>
        <verse osisID='Gen.25.32'> לב  ויאמר עשו הנה אנכי הולך למות ולמה זה לי בכרה </verse>
        <verse osisID='Gen.25.33'> לג  ויאמר יעקב השבעה לי כיום וישבע לו וימכר את בכרתו ליעקב </verse>
        <verse osisID='Gen.25.34'> לד  ויעקב נתן לעשו לחם ונזיד עדשים ויאכל וישת ויקם וילך ויבז עשו את הבכרה  {פ} </verse>
      </chapter>
      <chapter osisID='Gen.26'>
        <verse osisID='Gen.26.1'> א  ויהי רעב בארץ מלבד הרעב הראשון אשר היה בימי אברהם וילך יצחק אל אבימלך מלך פלשתים גררה </verse>
        <verse osisID='Gen.26.2'> ב  וירא אליו יהוה ויאמר אל תרד מצרימה  שכן בארץ אשר אמר אליך </verse>
        <verse osisID='Gen.26.3'> ג  גור בארץ הזאת ואהיה עמך ואברכך  כי לך ולזרעך אתן את כל הארצת האל והקמתי את השבעה אשר נשבעתי לאברהם אביך </verse>
        <verse osisID='Gen.26.4'> ד  והרביתי את זרעך ככוכבי השמים ונתתי לזרעך את כל הארצת האל והתברכו בזרעך כל גויי הארץ </verse>
        <verse osisID='Gen.26.5'> ה  עקב אשר שמע אברהם בקלי וישמר משמרתי מצותי חקותי ותורתי </verse>
        <verse osisID='Gen.26.6'> ו  וישב יצחק בגרר </verse>
        <verse osisID='Gen.26.7'> ז  וישאלו אנשי המקום לאשתו ויאמר אחתי הוא  כי ירא לאמר אשתי פן יהרגני אנשי המקום על רבקה כי טובת מראה הוא </verse>
        <verse osisID='Gen.26.8'> ח  ויהי כי ארכו לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו </verse>
        <verse osisID='Gen.26.9'> ט  ויקרא אבימלך ליצחק ויאמר אך הנה אשתך הוא ואיך אמרת אחתי הוא ויאמר אליו יצחק כי אמרתי פן אמות עליה </verse>
        <verse osisID='Gen.26.10'> י  ויאמר אבימלך מה זאת עשית לנו כמעט שכב אחד העם את אשתך והבאת עלינו אשם </verse>
        <verse osisID='Gen.26.11'> יא  ויצו אבימלך את כל העם לאמר  הנגע באיש הזה ובאשתו--מות יומת </verse>
        <verse osisID='Gen.26.12'> יב  ויזרע יצחק בארץ ההוא וימצא בשנה ההוא מאה שערים ויברכהו יהוה </verse>
        <verse osisID='Gen.26.13'> יג  ויגדל האיש וילך הלוך וגדל עד כי גדל מאד </verse>
        <verse osisID='Gen.26.14'> יד  ויהי לו מקנה צאן ומקנה בקר ועבדה רבה ויקנאו אתו פלשתים </verse>
        <verse osisID='Gen.26.15'> טו  וכל הבארת אשר חפרו עבדי אביו בימי אברהם אביו--סתמום פלשתים וימלאום עפר </verse>
        <verse osisID='Gen.26.16'> טז  ויאמר אבימלך אל יצחק  לך מעמנו כי עצמת ממנו מאד </verse>
        <verse osisID='Gen.26.17'> יז  וילך משם יצחק ויחן בנחל גרר וישב שם </verse>
        <verse osisID='Gen.26.18'> יח  וישב יצחק ויחפר את בארת המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמת אשר קרא להן אביו </verse>
        <verse osisID='Gen.26.19'> יט  ויחפרו עבדי יצחק בנחל וימצאו שם--באר מים חיים </verse>
        <verse osisID='Gen.26.20'> כ  ויריבו רעי גרר עם רעי יצחק לאמר--לנו המים ויקרא שם הבאר עשק כי התעשקו עמו </verse>
        <verse osisID='Gen.26.21'> כא  ויחפרו באר אחרת ויריבו גם עליה ויקרא שמה שטנה </verse>
        <verse osisID='Gen.26.22'> כב  ויעתק משם ויחפר באר אחרת ולא רבו עליה ויקרא שמה רחבות ויאמר כי עתה הרחיב יהוה לנו ופרינו בארץ </verse>
        <verse osisID='Gen.26.23'> כג  ויעל משם באר שבע </verse>
        <verse osisID='Gen.26.24'> כד  וירא אליו יהוה בלילה ההוא ויאמר אנכי אלהי אברהם אביך אל תירא כי אתך אנכי וברכתיך והרביתי את זרעך בעבור אברהם עבדי </verse>
        <verse osisID='Gen.26.25'> כה  ויבן שם מזבח ויקרא בשם יהוה ויט שם אהלו ויכרו שם עבדי יצחק באר </verse>
        <verse osisID='Gen.26.26'> כו  ואבימלך הלך אליו מגרר ואחזת מרעהו ופיכל שר צבאו </verse>
        <verse osisID='Gen.26.27'> כז  ויאמר אלהם יצחק מדוע באתם אלי ואתם שנאתם אתי ותשלחוני מאתכם </verse>
        <verse osisID='Gen.26.28'> כח  ויאמרו ראו ראינו כי היה יהוה עמך ונאמר תהי נא אלה בינותינו בינינו ובינך ונכרתה ברית עמך </verse>
        <verse osisID='Gen.26.29'> כט  אם תעשה עמנו רעה כאשר לא נגענוך וכאשר עשינו עמך רק טוב ונשלחך בשלום אתה עתה ברוך יהוה </verse>
        <verse osisID='Gen.26.30'> ל  ויעש להם משתה ויאכלו וישתו </verse>
        <verse osisID='Gen.26.31'> לא  וישכימו בבקר וישבעו איש לאחיו וישלחם יצחק וילכו מאתו בשלום </verse>
        <verse osisID='Gen.26.32'> לב  ויהי ביום ההוא ויבאו עבדי יצחק ויגדו לו על אדות הבאר אשר חפרו ויאמרו לו מצאנו מים </verse>
        <verse osisID='Gen.26.33'> לג  ויקרא אתה שבעה על כן שם העיר באר שבע עד היום הזה  {ס} </verse>
        <verse osisID='Gen.26.34'> לד  ויהי עשו בן ארבעים שנה ויקח אשה את יהודית בת בארי החתי--ואת בשמת בת אילן החתי </verse>
        <verse osisID='Gen.26.35'> לה  ותהיין מרת רוח ליצחק ולרבקה  {ס} </verse>
      </chapter>
      <chapter osisID='Gen.27'>
        <verse osisID='Gen.27.1'> א  ויהי כי זקן יצחק ותכהין עיניו מראת ויקרא את עשו בנו הגדל ויאמר אליו בני ויאמר אליו הנני </verse>
        <verse osisID='Gen.27.2'> ב  ויאמר הנה נא זקנתי לא ידעתי יום מותי </verse>
        <verse osisID='Gen.27.3'> ג  ועתה שא נא כליך תליך וקשתך וצא השדה וצודה לי צידה (ציד) </verse>
        <verse osisID='Gen.27.4'> ד  ועשה לי מטעמים כאשר אהבתי והביאה לי--ואכלה  בעבור תברכך נפשי בטרם אמות </verse>
        <verse osisID='Gen.27.5'> ה  ורבקה שמעת--בדבר יצחק אל עשו בנו וילך עשו השדה לצוד ציד להביא </verse>
        <verse osisID='Gen.27.6'> ו  ורבקה אמרה אל יעקב בנה לאמר  הנה שמעתי את אביך מדבר אל עשו אחיך לאמר </verse>
        <verse osisID='Gen.27.7'> ז  הביאה לי ציד ועשה לי מטעמים ואכלה ואברככה לפני יהוה לפני מותי </verse>
        <verse osisID='Gen.27.8'> ח  ועתה בני שמע בקלי--לאשר אני מצוה אתך </verse>
        <verse osisID='Gen.27.9'> ט  לך נא אל הצאן וקח לי משם שני גדיי עזים טבים ואעשה אתם מטעמים לאביך כאשר אהב </verse>
        <verse osisID='Gen.27.10'> י  והבאת לאביך ואכל בעבר אשר יברכך לפני מותו </verse>
        <verse osisID='Gen.27.11'> יא  ויאמר יעקב אל רבקה אמו  הן עשו אחי איש שער ואנכי איש חלק </verse>
        <verse osisID='Gen.27.12'> יב  אולי ימשני אבי והייתי בעיניו כמתעתע והבאתי עלי קללה ולא ברכה </verse>
        <verse osisID='Gen.27.13'> יג  ותאמר לו אמו עלי קללתך בני אך שמע בקלי ולך קח לי </verse>
        <verse osisID='Gen.27.14'> יד  וילך ויקח ויבא לאמו ותעש אמו מטעמים כאשר אהב אביו </verse>
        <verse osisID='Gen.27.15'> טו  ותקח רבקה את בגדי עשו בנה הגדל החמדת אשר אתה בבית ותלבש את יעקב בנה הקטן </verse>
        <verse osisID='Gen.27.16'> טז  ואת ערת גדיי העזים הלבישה על ידיו--ועל חלקת צואריו </verse>
        <verse osisID='Gen.27.17'> יז  ותתן את המטעמים ואת הלחם אשר עשתה ביד יעקב בנה </verse>
        <verse osisID='Gen.27.18'> יח  ויבא אל אביו ויאמר אבי ויאמר הנני מי אתה בני </verse>
        <verse osisID='Gen.27.19'> יט  ויאמר יעקב אל אביו אנכי עשו בכרך--עשיתי כאשר דברת אלי קום נא שבה ואכלה מצידי--בעבור תברכני נפשך </verse>
        <verse osisID='Gen.27.20'> כ  ויאמר יצחק אל בנו מה זה מהרת למצא בני ויאמר כי הקרה יהוה אלהיך לפני </verse>
        <verse osisID='Gen.27.21'> כא  ויאמר יצחק אל יעקב גשה נא ואמשך בני  האתה זה בני עשו אם לא </verse>
        <verse osisID='Gen.27.22'> כב  ויגש יעקב אל יצחק אביו וימשהו ויאמר הקל קול יעקב והידים ידי עשו </verse>
        <verse osisID='Gen.27.23'> כג  ולא הכירו--כי היו ידיו כידי עשו אחיו שערת ויברכהו </verse>
        <verse osisID='Gen.27.24'> כד  ויאמר אתה זה בני עשו ויאמר אני </verse>
        <verse osisID='Gen.27.25'> כה  ויאמר הגשה לי ואכלה מציד בני--למען תברכך נפשי ויגש לו ויאכל ויבא לו יין וישת </verse>
        <verse osisID='Gen.27.26'> כו  ויאמר אליו יצחק אביו  גשה נא ושקה לי בני </verse>
        <verse osisID='Gen.27.27'> כז  ויגש וישק לו וירח את ריח בגדיו ויברכהו ויאמר ראה ריח בני כריח שדה אשר ברכו יהוה </verse>
        <verse osisID='Gen.27.28'> כח  ויתן לך האלהים מטל השמים ומשמני הארץ--ורב דגן ותירש </verse>
        <verse osisID='Gen.27.29'> כט  יעבדוך עמים וישתחו (וישתחוו) לך לאמים--הוה גביר לאחיך וישתחוו לך בני אמך ארריך ארור ומברכיך ברוך </verse>
        <verse osisID='Gen.27.30'> ל  ויהי כאשר כלה יצחק לברך את יעקב ויהי אך יצא יצא יעקב מאת פני יצחק אביו ועשו אחיו בא מצידו </verse>
        <verse osisID='Gen.27.31'> לא  ויעש גם הוא מטעמים ויבא לאביו ויאמר לאביו יקם אבי ויאכל מציד בנו--בעבר תברכני נפשך </verse>
        <verse osisID='Gen.27.32'> לב  ויאמר לו יצחק אביו מי אתה ויאמר אני בנך בכרך עשו </verse>
        <verse osisID='Gen.27.33'> לג  ויחרד יצחק חרדה גדלה עד מאד ויאמר מי אפוא הוא הצד ציד ויבא לי ואכל מכל בטרם תבוא ואברכהו גם ברוך יהיה </verse>
        <verse osisID='Gen.27.34'> לד  כשמע עשו את דברי אביו ויצעק צעקה גדלה ומרה עד מאד ויאמר לאביו ברכני גם אני אבי </verse>
        <verse osisID='Gen.27.35'> לה  ויאמר בא אחיך במרמה ויקח ברכתך </verse>
        <verse osisID='Gen.27.36'> לו  ויאמר הכי קרא שמו יעקב ויעקבני זה פעמים--את בכרתי לקח והנה עתה לקח ברכתי ויאמר הלא אצלת לי ברכה </verse>
        <verse osisID='Gen.27.37'> לז  ויען יצחק ויאמר לעשו הן גביר שמתיו לך ואת כל אחיו נתתי לו לעבדים ודגן ותירש סמכתיו ולכה אפוא מה אעשה בני </verse>
        <verse osisID='Gen.27.38'> לח  ויאמר עשו אל אביו הברכה אחת הוא לך אבי--ברכני גם אני אבי וישא עשו קלו ויבך </verse>
        <verse osisID='Gen.27.39'> לט  ויען יצחק אביו ויאמר אליו  הנה משמני הארץ יהיה מושבך ומטל השמים מעל </verse>
        <verse osisID='Gen.27.40'> מ  ועל חרבך תחיה ואת אחיך תעבד והיה כאשר תריד ופרקת עלו מעל צוארך </verse>
        <verse osisID='Gen.27.41'> מא  וישטם עשו את יעקב על הברכה אשר ברכו אביו ויאמר עשו בלבו יקרבו ימי אבל אבי ואהרגה את יעקב אחי </verse>
        <verse osisID='Gen.27.42'> מב  ויגד לרבקה את דברי עשו בנה הגדל ותשלח ותקרא ליעקב בנה הקטן ותאמר אליו הנה עשו אחיך מתנחם לך להרגך </verse>
        <verse osisID='Gen.27.43'> מג  ועתה בני שמע בקלי וקום ברח לך אל לבן אחי חרנה </verse>
        <verse osisID='Gen.27.44'> מד  וישבת עמו ימים אחדים--עד אשר תשוב חמת אחיך </verse>
        <verse osisID='Gen.27.45'> מה  עד שוב אף אחיך ממך ושכח את אשר עשית לו ושלחתי ולקחתיך משם למה אשכל גם שניכם יום אחד </verse>
        <verse osisID='Gen.27.46'> מו  ותאמר רבקה אל יצחק  ק  צתי בחיי מפני בנות חת אם לקח יעקב אשה מבנות חת כאלה מבנות הארץ--למה לי חיים </verse>
      </chapter>
      <chapter osisID='Gen.28'>
        <verse osisID='Gen.28.1'> א  ויקרא יצחק אל יעקב ויברך אתו ויצוהו ויאמר לו לא תקח אשה מבנות כנען </verse>
        <verse osisID='Gen.28.2'> ב  קום לך פדנה ארם ביתה בתואל אבי אמך וקח לך משם אשה מבנות לבן אחי אמך </verse>
        <verse osisID='Gen.28.3'> ג  ואל שדי יברך אתך ויפרך וירבך והיית לקהל עמים </verse>
        <verse osisID='Gen.28.4'> ד  ויתן לך את ברכת אברהם לך ולזרעך אתך--לרשתך את ארץ מגריך אשר נתן אלהים לאברהם </verse>
        <verse osisID='Gen.28.5'> ה  וישלח יצחק את יעקב וילך פדנה ארם--אל לבן בן בתואל הארמי אחי רבקה אם יעקב ועשו </verse>
        <verse osisID='Gen.28.6'> ו  וירא עשו כי ברך יצחק את יעקב ושלח אתו פדנה ארם לקחת לו משם אשה  בברכו אתו--ויצו עליו לאמר לא תקח אשה מבנות כנען </verse>
        <verse osisID='Gen.28.7'> ז  וישמע יעקב אל אביו ואל אמו וילך פדנה ארם </verse>
        <verse osisID='Gen.28.8'> ח  וירא עשו כי רעות בנות כנען בעיני יצחק אביו </verse>
        <verse osisID='Gen.28.9'> ט  וילך עשו אל ישמעאל ויקח את מחלת בת ישמעאל בן אברהם אחות נביות על נשיו--לו לאשה  {ס} </verse>
        <verse osisID='Gen.28.10'> י  ויצא יעקב מבאר שבע וילך חרנה </verse>
        <verse osisID='Gen.28.11'> יא  ויפגע במקום וילן שם כי בא השמש ויקח מאבני המקום וישם מראשתיו וישכב במקום ההוא </verse>
        <verse osisID='Gen.28.12'> יב  ויחלם והנה סלם מצב ארצה וראשו מגיע השמימה והנה מלאכי אלהים עלים וירדים בו </verse>
        <verse osisID='Gen.28.13'> יג  והנה יהוה נצב עליו ויאמר אני יהוה אלהי אברהם אביך ואלהי יצחק הארץ אשר אתה שכב עליה--לך אתננה ולזרעך </verse>
        <verse osisID='Gen.28.14'> יד  והיה זרעך כעפר הארץ ופרצת ימה וקדמה וצפנה ונגבה ונברכו בך כל משפחת האדמה ובזרעך </verse>
        <verse osisID='Gen.28.15'> טו  והנה אנכי עמך ושמרתיך בכל אשר תלך והשבתיך אל האדמה הזאת  כי לא אעזבך עד אשר אם עשיתי את אשר דברתי לך </verse>
        <verse osisID='Gen.28.16'> טז  וייקץ יעקב משנתו ויאמר אכן יש יהוה במקום הזה ואנכי לא ידעתי </verse>
        <verse osisID='Gen.28.17'> יז  ויירא ויאמר מה נורא המקום הזה  אין זה כי אם בית אלהים וזה שער השמים </verse>
        <verse osisID='Gen.28.18'> יח  וישכם יעקב בבקר ויקח את האבן אשר שם מראשתיו וישם אתה מצבה ויצק שמן על ראשה </verse>
        <verse osisID='Gen.28.19'> יט  ויקרא את שם המקום ההוא בית אל ואולם לוז שם העיר לראשנה </verse>
        <verse osisID='Gen.28.20'> כ  וידר יעקב נדר לאמר  אם יהיה אלהים עמדי ושמרני בדרך הזה אשר אנכי הולך ונתן לי לחם לאכל ובגד ללבש </verse>
        <verse osisID='Gen.28.21'> כא  ושבתי בשלום אל בית אבי והיה יהוה לי לאלהים </verse>
        <verse osisID='Gen.28.22'> כב  והאבן הזאת אשר שמתי מצבה--יהיה בית אלהים וכל אשר תתן לי עשר אעשרנו לך </verse>
      </chapter>
      <chapter osisID='Gen.29'>
        <verse osisID='Gen.29.1'> א  וישא יעקב רגליו וילך ארצה בני קדם </verse>
        <verse osisID='Gen.29.2'> ב  וירא והנה באר בשדה והנה שם שלשה עדרי צאן רבצים עליה--כי מן הבאר ההוא ישקו העדרים והאבן גדלה על פי הבאר </verse>
        <verse osisID='Gen.29.3'> ג  ונאספו שמה כל העדרים וגללו את האבן מעל פי הבאר והשקו את הצאן והשיבו את האבן על פי הבאר למקמה </verse>
        <verse osisID='Gen.29.4'> ד  ויאמר להם יעקב אחי מאין אתם ויאמרו מחרן אנחנו </verse>
        <verse osisID='Gen.29.5'> ה  ויאמר להם הידעתם את לבן בן נחור ויאמרו ידענו </verse>
        <verse osisID='Gen.29.6'> ו  ויאמר להם השלום לו ויאמרו שלום--והנה רחל בתו באה עם הצאן </verse>
        <verse osisID='Gen.29.7'> ז  ויאמר הן עוד היום גדול--לא עת האסף המקנה השקו הצאן ולכו רעו </verse>
        <verse osisID='Gen.29.8'> ח  ויאמרו לא נוכל עד אשר יאספו כל העדרים וגללו את האבן מעל פי הבאר והשקינו הצאן </verse>
        <verse osisID='Gen.29.9'> ט  עודנו מדבר עמם ורחל באה עם הצאן אשר לאביה--כי רעה הוא </verse>
        <verse osisID='Gen.29.10'> י  ויהי כאשר ראה יעקב את רחל בת לבן אחי אמו ואת צאן לבן אחי אמו ויגש יעקב ויגל את האבן מעל פי הבאר וישק את צאן לבן אחי אמו </verse>
        <verse osisID='Gen.29.11'> יא  וישק יעקב לרחל וישא את קלו ויבך </verse>
        <verse osisID='Gen.29.12'> יב  ויגד יעקב לרחל כי אחי אביה הוא וכי בן רבקה הוא ותרץ ותגד לאביה </verse>
        <verse osisID='Gen.29.13'> יג  ויהי כשמע לבן את שמע יעקב בן אחתו וירץ לקראתו ויחבק לו וינשק לו ויביאהו אל ביתו ויספר ללבן את כל הדברים האלה </verse>
        <verse osisID='Gen.29.14'> יד  ויאמר לו לבן אך עצמי ובשרי אתה וישב עמו חדש ימים </verse>
        <verse osisID='Gen.29.15'> טו  ויאמר לבן ליעקב הכי אחי אתה ועבדתני חנם הגידה לי מה משכרתך </verse>
        <verse osisID='Gen.29.16'> טז  וללבן שתי בנות  שם הגדלה לאה ושם הקטנה רחל </verse>
        <verse osisID='Gen.29.17'> יז  ועיני לאה רכות ורחל היתה יפת תאר ויפת מראה </verse>
        <verse osisID='Gen.29.18'> יח  ויאהב יעקב את רחל ויאמר אעבדך שבע שנים ברחל בתך הקטנה </verse>
        <verse osisID='Gen.29.19'> יט  ויאמר לבן טוב תתי אתה לך מתתי אתה לאיש אחר שבה עמדי </verse>
        <verse osisID='Gen.29.20'> כ  ויעבד יעקב ברחל שבע שנים ויהיו בעיניו כימים אחדים באהבתו אתה </verse>
        <verse osisID='Gen.29.21'> כא  ויאמר יעקב אל לבן הבה את אשתי כי מלאו ימי ואבואה אליה </verse>
        <verse osisID='Gen.29.22'> כב  ויאסף לבן את כל אנשי המקום ויעש משתה </verse>
        <verse osisID='Gen.29.23'> כג  ויהי בערב--ויקח את לאה בתו ויבא אתה אליו ויבא אליה </verse>
        <verse osisID='Gen.29.24'> כד  ויתן לבן לה את זלפה שפחתו--ללאה בתו שפחה </verse>
        <verse osisID='Gen.29.25'> כה  ויהי בבקר והנה הוא לאה ויאמר אל לבן מה זאת עשית לי--הלא ברחל עבדתי עמך ולמה רמיתני </verse>
        <verse osisID='Gen.29.26'> כו  ויאמר לבן לא יעשה כן במקומנו--לתת הצעירה לפני הבכירה </verse>
        <verse osisID='Gen.29.27'> כז  מלא שבע זאת ונתנה לך גם את זאת בעבדה אשר תעבד עמדי עוד שבע שנים אחרות </verse>
        <verse osisID='Gen.29.28'> כח  ויעש יעקב כן וימלא שבע זאת ויתן לו את רחל בתו לו לאשה </verse>
        <verse osisID='Gen.29.29'> כט  ויתן לבן לרחל בתו את בלהה שפחתו--לה לשפחה </verse>
        <verse osisID='Gen.29.30'> ל  ויבא גם אל רחל ויאהב גם את רחל מלאה ויעבד עמו עוד שבע שנים אחרות </verse>
        <verse osisID='Gen.29.31'> לא  וירא יהוה כי שנואה לאה ויפתח את רחמה ורחל עקרה </verse>
        <verse osisID='Gen.29.32'> לב  ותהר לאה ותלד בן ותקרא שמו ראובן  כי אמרה כי ראה יהוה בעניי--כי עתה יאהבני אישי </verse>
        <verse osisID='Gen.29.33'> לג  ותהר עוד ותלד בן ותאמר כי שמע יהוה כי שנואה אנכי ויתן לי גם את זה ותקרא שמו שמעון </verse>
        <verse osisID='Gen.29.34'> לד  ותהר עוד ותלד בן ותאמר עתה הפעם ילוה אישי אלי כי ילדתי לו שלשה בנים על כן קרא שמו לוי </verse>
        <verse osisID='Gen.29.35'> לה  ותהר עוד ותלד בן ותאמר הפעם אודה את יהוה--על כן קראה שמו יהודה ותעמד מלדת </verse>
      </chapter>
      <chapter osisID='Gen.30'>
        <verse osisID='Gen.30.1'> א  ותרא רחל כי לא ילדה ליעקב ותקנא רחל באחתה ותאמר אל יעקב הבה לי בנים ואם אין מתה אנכי </verse>
        <verse osisID='Gen.30.2'> ב  ויחר אף יעקב ברחל ויאמר התחת אלהים אנכי אשר מנע ממך פרי בטן </verse>
        <verse osisID='Gen.30.3'> ג  ותאמר הנה אמתי בלהה בא אליה ותלד על ברכי ואבנה גם אנכי ממנה </verse>
        <verse osisID='Gen.30.4'> ד  ותתן לו את בלהה שפחתה לאשה ויבא אליה יעקב </verse>
        <verse osisID='Gen.30.5'> ה  ותהר בלהה ותלד ליעקב בן </verse>
        <verse osisID='Gen.30.6'> ו  ותאמר רחל דנני אלהים וגם שמע בקלי ויתן לי בן על כן קראה שמו דן </verse>
        <verse osisID='Gen.30.7'> ז  ותהר עוד--ותלד בלהה שפחת רחל  בן שני ליעקב </verse>
        <verse osisID='Gen.30.8'> ח  ותאמר רחל נפתולי אלהים נפתלתי עם אחתי--גם יכלתי ותקרא שמו נפתלי </verse>
        <verse osisID='Gen.30.9'> ט  ותרא לאה כי עמדה מלדת ותקח את זלפה שפחתה ותתן אתה ליעקב לאשה </verse>
        <verse osisID='Gen.30.10'> י  ותלד זלפה שפחת לאה--ליעקב בן </verse>
        <verse osisID='Gen.30.11'> יא  ותאמר לאה בגד (בא גד) ותקרא את שמו גד </verse>
        <verse osisID='Gen.30.12'> יב  ותלד זלפה שפחת לאה בן שני ליעקב </verse>
        <verse osisID='Gen.30.13'> יג  ותאמר לאה--באשרי כי אשרוני בנות ותקרא את שמו אשר </verse>
        <verse osisID='Gen.30.14'> יד  וילך ראובן בימי קציר חטים וימצא דודאים בשדה ויבא אתם אל לאה אמו ותאמר רחל אל לאה תני נא לי מדודאי בנך </verse>
        <verse osisID='Gen.30.15'> טו  ותאמר לה המעט קחתך את אישי ולקחת גם את דודאי בני ותאמר רחל לכן ישכב עמך הלילה תחת דודאי בנך </verse>
        <verse osisID='Gen.30.16'> טז  ויבא יעקב מן השדה בערב ותצא לאה לקראתו ותאמר אלי תבוא כי שכר שכרתיך בדודאי בני וישכב עמה בלילה הוא </verse>
        <verse osisID='Gen.30.17'> יז  וישמע אלהים אל לאה ותהר ותלד ליעקב בן חמישי </verse>
        <verse osisID='Gen.30.18'> יח  ותאמר לאה נתן אלהים שכרי אשר נתתי שפחתי לאישי ותקרא שמו יששכר </verse>
        <verse osisID='Gen.30.19'> יט  ותהר עוד לאה ותלד בן ששי ליעקב </verse>
        <verse osisID='Gen.30.20'> כ  ותאמר לאה זבדני אלהים אתי זבד טוב--הפעם יזבלני אישי כי ילדתי לו ששה בנים ותקרא את שמו זבלון </verse>
        <verse osisID='Gen.30.21'> כא  ואחר ילדה בת ותקרא את שמה דינה </verse>
        <verse osisID='Gen.30.22'> כב  ויזכר אלהים את רחל וישמע אליה אלהים ויפתח את רחמה </verse>
        <verse osisID='Gen.30.23'> כג  ותהר ותלד בן ותאמר אסף אלהים את חרפתי </verse>
        <verse osisID='Gen.30.24'> כד  ותקרא את שמו יוסף לאמר  יסף יהוה לי בן אחר </verse>
        <verse osisID='Gen.30.25'> כה  ויהי כאשר ילדה רחל את יוסף ויאמר יעקב אל לבן שלחני ואלכה אל מקומי ולארצי </verse>
        <verse osisID='Gen.30.26'> כו  תנה את נשי ואת ילדי אשר עבדתי אתך בהן--ואלכה  כי אתה ידעת את עבדתי אשר עבדתיך </verse>
        <verse osisID='Gen.30.27'> כז  ויאמר אליו לבן אם נא מצאתי חן בעיניך נחשתי ויברכני יהוה בגללך </verse>
        <verse osisID='Gen.30.28'> כח  ויאמר  נקבה שכרך עלי ואתנה </verse>
        <verse osisID='Gen.30.29'> כט  ויאמר אליו--אתה ידעת את אשר עבדתיך ואת אשר היה מקנך אתי </verse>
        <verse osisID='Gen.30.30'> ל  כי מעט אשר היה לך לפני ויפרץ לרב ויברך יהוה אתך לרגלי ועתה מתי אעשה גם אנכי--לביתי </verse>
        <verse osisID='Gen.30.31'> לא  ויאמר מה אתן לך ויאמר יעקב לא תתן לי מאומה--אם תעשה לי הדבר הזה אשובה ארעה צאנך אשמר </verse>
        <verse osisID='Gen.30.32'> לב  אעבר בכל צאנך היום הסר משם כל שה נקד וטלוא וכל שה חום בכשבים וטלוא ונקד בעזים והיה שכרי </verse>
        <verse osisID='Gen.30.33'> לג  וענתה בי צדקתי ביום מחר כי תבוא על שכרי לפניך  כל אשר איננו נקד וטלוא בעזים וחום בכשבים--גנוב הוא אתי </verse>
        <verse osisID='Gen.30.34'> לד  ויאמר לבן הן  לו יהי כדברך </verse>
        <verse osisID='Gen.30.35'> לה  ויסר ביום ההוא את התישים העקדים והטלאים ואת כל העזים הנקדות והטלאת כל אשר לבן בו וכל חום בכשבים ויתן ביד בניו </verse>
        <verse osisID='Gen.30.36'> לו  וישם דרך שלשת ימים בינו ובין יעקב ויעקב רעה את צאן לבן--הנותרת </verse>
        <verse osisID='Gen.30.37'> לז  ויקח לו יעקב מקל לבנה לח--ולוז וערמון ויפצל בהן פצלות לבנות--מחשף הלבן אשר על המקלות </verse>
        <verse osisID='Gen.30.38'> לח  ויצג את המקלות אשר פצל ברהטים בשקתות המים--אשר תבאן הצאן לשתות לנכח הצאן ויחמנה בבאן לשתות </verse>
        <verse osisID='Gen.30.39'> לט  ויחמו הצאן אל המקלות ותלדן הצאן עקדים נקדים וטלאים </verse>
        <verse osisID='Gen.30.40'> מ  והכשבים הפריד יעקב ויתן פני הצאן אל עקד וכל חום בצאן לבן וישת לו עדרים לבדו ולא שתם על צאן לבן </verse>
        <verse osisID='Gen.30.41'> מא  והיה בכל יחם הצאן המקשרות ושם יעקב את המקלות לעיני הצאן ברהטים--ליחמנה במקלות </verse>
        <verse osisID='Gen.30.42'> מב  ובהעטיף הצאן לא ישים והיה העטפים ללבן והקשרים ליעקב </verse>
        <verse osisID='Gen.30.43'> מג  ויפרץ האיש מאד מאד ויהי לו צאן רבות ושפחות ועבדים וגמלים וחמרים </verse>
      </chapter>
      <chapter osisID='Gen.31'>
        <verse osisID='Gen.31.1'> א  וישמע את דברי בני לבן לאמר לקח יעקב את כל אשר לאבינו ומאשר לאבינו--עשה את כל הכבד הזה </verse>
        <verse osisID='Gen.31.2'> ב  וירא יעקב את פני לבן והנה איננו עמו כתמול שלשום </verse>
        <verse osisID='Gen.31.3'> ג  ויאמר יהוה אל יעקב שוב אל ארץ אבותיך ולמולדתך ואהיה עמך </verse>
        <verse osisID='Gen.31.4'> ד  וישלח יעקב ויקרא לרחל וללאה השדה אל צאנו </verse>
        <verse osisID='Gen.31.5'> ה  ויאמר להן ראה אנכי את פני אביכן כי איננו אלי כתמל שלשם ואלהי אבי היה עמדי </verse>
        <verse osisID='Gen.31.6'> ו  ואתנה ידעתן  כי בכל כחי עבדתי את אביכן </verse>
        <verse osisID='Gen.31.7'> ז  ואביכן התל בי והחלף את משכרתי עשרת מנים ולא נתנו אלהים להרע עמדי </verse>
        <verse osisID='Gen.31.8'> ח  אם כה יאמר נקדים יהיה שכרך--וילדו כל הצאן נקדים ואם כה יאמר עקדים יהיה שכרך--וילדו כל הצאן עקדים </verse>
        <verse osisID='Gen.31.9'> ט  ויצל אלהים את מקנה אביכם ויתן לי </verse>
        <verse osisID='Gen.31.10'> י  ויהי בעת יחם הצאן ואשא עיני וארא בחלום והנה העתדים העלים על הצאן עקדים נקדים וברדים </verse>
        <verse osisID='Gen.31.11'> יא  ויאמר אלי מלאך האלהים בחלום--יעקב ואמר הנני </verse>
        <verse osisID='Gen.31.12'> יב  ויאמר שא נא עיניך וראה כל העתדים העלים על הצאן עקדים נקדים וברדים  כי ראיתי את כל אשר לבן עשה לך </verse>
        <verse osisID='Gen.31.13'> יג  אנכי האל בית אל אשר משחת שם מצבה אשר נדרת לי שם נדר עתה קום צא מן הארץ הזאת ושוב אל ארץ מולדתך </verse>
        <verse osisID='Gen.31.14'> יד  ותען רחל ולאה ותאמרנה לו  העוד לנו חלק ונחלה בבית אבינו </verse>
        <verse osisID='Gen.31.15'> טו  הלוא נכריות נחשבנו לו כי מכרנו ויאכל גם אכול את כספנו </verse>
        <verse osisID='Gen.31.16'> טז  כי כל העשר אשר הציל אלהים מאבינו--לנו הוא ולבנינו ועתה כל אשר אמר אלהים אליך--עשה </verse>
        <verse osisID='Gen.31.17'> יז  ויקם יעקב וישא את בניו ואת נשיו על הגמלים </verse>
        <verse osisID='Gen.31.18'> יח  וינהג את כל מקנהו ואת כל רכשו אשר רכש--מקנה קנינו אשר רכש בפדן ארם  לבוא אל יצחק אביו ארצה כנען </verse>
        <verse osisID='Gen.31.19'> יט  ולבן הלך לגזז את צאנו ותגנב רחל את התרפים אשר לאביה </verse>
        <verse osisID='Gen.31.20'> כ  ויגנב יעקב את לב לבן הארמי--על בלי הגיד לו כי ברח הוא </verse>
        <verse osisID='Gen.31.21'> כא  ויברח הוא וכל אשר לו ויקם ויעבר את הנהר וישם את פניו הר הגלעד </verse>
        <verse osisID='Gen.31.22'> כב  ויגד ללבן ביום השלישי  כי ברח יעקב </verse>
        <verse osisID='Gen.31.23'> כג  ויקח את אחיו עמו וירדף אחריו דרך שבעת ימים וידבק אתו בהר הגלעד </verse>
        <verse osisID='Gen.31.24'> כד  ויבא אלהים אל לבן הארמי בחלם הלילה ויאמר לו השמר לך פן תדבר עם יעקב--מטוב עד רע </verse>
        <verse osisID='Gen.31.25'> כה  וישג לבן את יעקב ויעקב תקע את אהלו בהר ולבן תקע את אחיו בהר הגלעד </verse>
        <verse osisID='Gen.31.26'> כו  ויאמר לבן ליעקב מה עשית ותגנב את לבבי ותנהג את בנתי כשביות חרב </verse>
        <verse osisID='Gen.31.27'> כז  למה נחבאת לברח ותגנב אתי ולא הגדת לי ואשלחך בשמחה ובשרים בתף ובכנור </verse>
        <verse osisID='Gen.31.28'> כח  ולא נטשתני לנשק לבני ולבנתי עתה הסכלת עשו </verse>
        <verse osisID='Gen.31.29'> כט  יש לאל ידי לעשות עמכם רע ואלהי אביכם אמש אמר אלי לאמר השמר לך מדבר עם יעקב--מטוב עד רע </verse>
        <verse osisID='Gen.31.30'> ל  ועתה הלך הלכת כי נכסף נכספתה לבית אביך למה גנבת את אלהי </verse>
        <verse osisID='Gen.31.31'> לא  ויען יעקב ויאמר ללבן  כי יראתי--כי אמרתי פן תגזל את בנותיך מעמי </verse>
        <verse osisID='Gen.31.32'> לב  עם אשר תמצא את אלהיך לא יחיה--נגד אחינו הכר לך מה עמדי וקח לך ולא ידע יעקב כי רחל גנבתם </verse>
        <verse osisID='Gen.31.33'> לג  ויבא לבן באהל יעקב ובאהל לאה ובאהל שתי האמהת--ולא מצא ויצא מאהל לאה ויבא באהל רחל </verse>
        <verse osisID='Gen.31.34'> לד  ורחל לקחה את התרפים ותשמם בכר הגמל--ותשב עליהם וימשש לבן את כל האהל ולא מצא </verse>
        <verse osisID='Gen.31.35'> לה  ותאמר אל אביה אל יחר בעיני אדני כי לוא אוכל לקום מפניך כי דרך נשים לי ויחפש ולא מצא את התרפים </verse>
        <verse osisID='Gen.31.36'> לו  ויחר ליעקב וירב בלבן ויען יעקב ויאמר ללבן מה פשעי מה חטאתי כי דלקת אחרי </verse>
        <verse osisID='Gen.31.37'> לז  כי מששת את כל כלי מה מצאת מכל כלי ביתך--שים כה נגד אחי ואחיך ויוכיחו בין שנינו </verse>
        <verse osisID='Gen.31.38'> לח  זה עשרים שנה אנכי עמך רחליך ועזיך לא שכלו ואילי צאנך לא אכלתי </verse>
        <verse osisID='Gen.31.39'> לט  טרפה לא הבאתי אליך--אנכי אחטנה מידי תבקשנה גנבתי יום וגנבתי לילה </verse>
        <verse osisID='Gen.31.40'> מ  הייתי ביום אכלני חרב וקרח בלילה ותדד שנתי מעיני </verse>
        <verse osisID='Gen.31.41'> מא  זה לי עשרים שנה בביתך עבדתיך ארבע עשרה שנה בשתי בנתיך ושש שנים בצאנך ותחלף את משכרתי עשרת מנים </verse>
        <verse osisID='Gen.31.42'> מב  לולי אלהי אבי אלהי אברהם ופחד יצחק היה לי--כי עתה ריקם שלחתני את עניי ואת יגיע כפי ראה אלהים--ויוכח אמש </verse>
        <verse osisID='Gen.31.43'> מג  ויען לבן ויאמר אל יעקב הבנות בנתי והבנים בני והצאן צאני וכל אשר אתה ראה לי הוא ולבנתי מה אעשה לאלה היום או לבניהן אשר ילדו </verse>
        <verse osisID='Gen.31.44'> מד  ועתה לכה נכרתה ברית--אני ואתה והיה לעד ביני ובינך </verse>
        <verse osisID='Gen.31.45'> מה  ויקח יעקב אבן וירימה מצבה </verse>
        <verse osisID='Gen.31.46'> מו  ויאמר יעקב לאחיו לקטו אבנים ויקחו אבנים ויעשו גל ויאכלו שם על הגל </verse>
        <verse osisID='Gen.31.47'> מז  ויקרא לו לבן יגר שהדותא ויעקב קרא לו גלעד </verse>
        <verse osisID='Gen.31.48'> מח  ויאמר לבן הגל הזה עד ביני ובינך היום על כן קרא שמו גלעד </verse>
        <verse osisID='Gen.31.49'> מט  והמצפה אשר אמר יצף יהוה ביני ובינך  כי נסתר איש מרעהו </verse>
        <verse osisID='Gen.31.50'> נ  אם תענה את בנתי ואם תקח נשים על בנתי--אין איש עמנו ראה אלהים עד ביני ובינך </verse>
        <verse osisID='Gen.31.51'> נא  ויאמר לבן ליעקב  הנה הגל הזה והנה המצבה אשר יריתי ביני ובינך </verse>
        <verse osisID='Gen.31.52'> נב  עד הגל הזה ועדה המצבה  אם אני לא אעבר אליך את הגל הזה ואם אתה לא תעבר אלי את הגל הזה ואת המצבה הזאת לרעה </verse>
        <verse osisID='Gen.31.53'> נג  אלהי אברהם ואלהי נחור ישפטו בינינו--אלהי אביהם וישבע יעקב בפחד אביו יצחק </verse>
        <verse osisID='Gen.31.54'> נד  ויזבח יעקב זבח בהר ויקרא לאחיו לאכל לחם ויאכלו לחם וילינו בהר </verse>
      </chapter>
      <chapter osisID='Gen.32'>
        <verse osisID='Gen.32.1'> א  וישכם לבן בבקר וינשק לבניו ולבנותיו--ויברך אתהם וילך וישב לבן למקמו </verse>
        <verse osisID='Gen.32.2'> ב  ויעקב הלך לדרכו ויפגעו בו מלאכי אלהים </verse>
        <verse osisID='Gen.32.3'> ג  ויאמר יעקב כאשר ראם מחנה אלהים זה ויקרא שם המקום ההוא מחנים  {פ} </verse>
        <verse osisID='Gen.32.4'> ד  וישלח יעקב מלאכים לפניו אל עשו אחיו ארצה שעיר שדה אדום </verse>
        <verse osisID='Gen.32.5'> ה  ויצו אתם לאמר כה תאמרון לאדני לעשו  כה אמר עבדך יעקב עם לבן גרתי ואחר עד עתה </verse>
        <verse osisID='Gen.32.6'> ו  ויהי לי שור וחמור צאן ועבד ושפחה ואשלחה להגיד לאדני למצא חן בעיניך </verse>
        <verse osisID='Gen.32.7'> ז  וישבו המלאכים אל יעקב לאמר  באנו אל אחיך אל עשו וגם הלך לקראתך וארבע מאות איש עמו </verse>
        <verse osisID='Gen.32.8'> ח  ויירא יעקב מאד ויצר לו ויחץ את העם אשר אתו ואת הצאן ואת הבקר והגמלים--לשני מחנות </verse>
        <verse osisID='Gen.32.9'> ט  ויאמר אם יבוא עשו אל המחנה האחת והכהו--והיה המחנה הנשאר לפליטה </verse>
        <verse osisID='Gen.32.10'> י  ויאמר יעקב אלהי אבי אברהם ואלהי אבי יצחק  יהוה האמר אלי שוב לארצך ולמולדתך--ואיטיבה עמך </verse>
        <verse osisID='Gen.32.11'> יא  קטנתי מכל החסדים ומכל האמת אשר עשית את עבדך  כי במקלי עברתי את הירדן הזה ועתה הייתי לשני מחנות </verse>
        <verse osisID='Gen.32.12'> יב  הצילני נא מיד אחי מיד עשו  כי ירא אנכי אתו--פן יבוא והכני אם על בנים </verse>
        <verse osisID='Gen.32.13'> יג  ואתה אמרת היטב איטיב עמך ושמתי את זרעך כחול הים אשר לא יספר מרב </verse>
        <verse osisID='Gen.32.14'> יד  וילן שם בלילה ההוא ויקח מן הבא בידו מנחה--לעשו אחיו </verse>
        <verse osisID='Gen.32.15'> טו  עזים מאתים ותישים עשרים רחלים מאתים ואילים עשרים </verse>
        <verse osisID='Gen.32.16'> טז  גמלים מיניקות ובניהם שלשים פרות ארבעים ופרים עשרה אתנת עשרים ועירם עשרה </verse>
        <verse osisID='Gen.32.17'> יז  ויתן ביד עבדיו עדר עדר לבדו ויאמר אל עבדיו עברו לפני ורוח תשימו בין עדר ובין עדר </verse>
        <verse osisID='Gen.32.18'> יח  ויצו את הראשון לאמר  כי יפגשך עשו אחי ושאלך לאמר למי אתה ואנה תלך ולמי אלה לפניך </verse>
        <verse osisID='Gen.32.19'> יט  ואמרת לעבדך ליעקב--מנחה הוא שלוחה לאדני לעשו והנה גם הוא אחרינו </verse>
        <verse osisID='Gen.32.20'> כ  ויצו גם את השני גם את השלישי גם את כל ההלכים אחרי העדרים לאמר  כדבר הזה תדברון אל עשו במצאכם אתו </verse>
        <verse osisID='Gen.32.21'> כא  ואמרתם--גם הנה עבדך יעקב אחרינו  כי אמר אכפרה פניו במנחה ההלכת לפני ואחרי כן אראה פניו אולי ישא פני </verse>
        <verse osisID='Gen.32.22'> כב  ותעבר המנחה על פניו והוא לן בלילה ההוא במחנה </verse>
        <verse osisID='Gen.32.23'> כג  ויקם בלילה הוא ויקח את שתי נשיו ואת שתי שפחתיו ואת אחד עשר ילדיו ויעבר את מעבר יבק </verse>
        <verse osisID='Gen.32.24'> כד  ויקחם--ויעברם את הנחל ויעבר את אשר לו </verse>
        <verse osisID='Gen.32.25'> כה  ויותר יעקב לבדו ויאבק איש עמו עד עלות השחר </verse>
        <verse osisID='Gen.32.26'> כו  וירא כי לא יכל לו ויגע בכף ירכו ותקע כף ירך יעקב בהאבקו עמו </verse>
        <verse osisID='Gen.32.27'> כז  ויאמר שלחני כי עלה השחר ויאמר לא אשלחך כי אם ברכתני </verse>
        <verse osisID='Gen.32.28'> כח  ויאמר אליו מה שמך ויאמר יעקב </verse>
        <verse osisID='Gen.32.29'> כט  ויאמר לא יעקב יאמר עוד שמך--כי אם ישראל  כי שרית עם אלהים ועם אנשים ותוכל </verse>
        <verse osisID='Gen.32.30'> ל  וישאל יעקב ויאמר הגידה נא שמך ויאמר למה זה תשאל לשמי ויברך אתו שם </verse>
        <verse osisID='Gen.32.31'> לא  ויקרא יעקב שם המקום פניאל  כי ראיתי אלהים פנים אל פנים ותנצל נפשי </verse>
        <verse osisID='Gen.32.32'> לב  ויזרח לו השמש כאשר עבר את פנואל והוא צלע על ירכו [ (Genesis 32:33)  לג  על כן לא יאכלו בני ישראל את גיד הנשה אשר על כף הירך עד היום הזה  כי נגע בכף ירך יעקב בגיד הנשה  ] </verse>
      </chapter>
      <chapter osisID='Gen.33'>
        <verse osisID='Gen.33.1'> א  וישא יעקב עיניו וירא והנה עשו בא ועמו ארבע מאות איש ויחץ את הילדים על לאה ועל רחל ועל שתי השפחות </verse>
        <verse osisID='Gen.33.2'> ב  וישם את השפחות ואת ילדיהן ראשנה ואת לאה וילדיה אחרנים ואת רחל ואת יוסף אחרנים </verse>
        <verse osisID='Gen.33.3'> ג  והוא עבר לפניהם וישתחו ארצה שבע פעמים עד גשתו עד אחיו </verse>
        <verse osisID='Gen.33.4'> ד  וירץ עשו לקראתו ויחבקהו ויפל על צוארו וישקהו ויבכו </verse>
        <verse osisID='Gen.33.5'> ה  וישא את עיניו וירא את הנשים ואת הילדים ויאמר מי אלה לך ויאמר--הילדים אשר חנן אלהים את עבדך </verse>
        <verse osisID='Gen.33.6'> ו  ותגשן השפחות הנה וילדיהן ותשתחוין </verse>
        <verse osisID='Gen.33.7'> ז  ותגש גם לאה וילדיה וישתחוו ואחר נגש יוסף ורחל--וישתחוו </verse>
        <verse osisID='Gen.33.8'> ח  ויאמר מי לך כל המחנה הזה אשר פגשתי ויאמר למצא חן בעיני אדני </verse>
        <verse osisID='Gen.33.9'> ט  ויאמר עשו יש לי רב אחי יהי לך אשר לך </verse>
        <verse osisID='Gen.33.10'> י  ויאמר יעקב אל נא אם נא מצאתי חן בעיניך ולקחת מנחתי מידי  כי על כן ראיתי פניך כראת פני אלהים--ותרצני </verse>
        <verse osisID='Gen.33.11'> יא  קח נא את ברכתי אשר הבאת לך כי חנני אלהים וכי יש לי כל ויפצר בו ויקח </verse>
        <verse osisID='Gen.33.12'> יב  ויאמר נסעה ונלכה ואלכה לנגדך </verse>
        <verse osisID='Gen.33.13'> יג  ויאמר אליו אדני ידע כי הילדים רכים והצאן והבקר עלות עלי ודפקום יום אחד ומתו כל הצאן </verse>
        <verse osisID='Gen.33.14'> יד  יעבר נא אדני לפני עבדו ואני אתנהלה לאטי לרגל המלאכה אשר לפני ולרגל הילדים עד אשר אבא אל אדני שעירה </verse>
        <verse osisID='Gen.33.15'> טו  ויאמר עשו--אציגה נא עמך מן העם אשר אתי ויאמר למה זה אמצא חן בעיני אדני </verse>
        <verse osisID='Gen.33.16'> טז  וישב ביום ההוא עשו לדרכו שעירה </verse>
        <verse osisID='Gen.33.17'> יז  ויעקב נסע סכתה ויבן לו בית ולמקנהו עשה סכת על כן קרא שם המקום סכות  {ס} </verse>
        <verse osisID='Gen.33.18'> יח  ויבא יעקב שלם עיר שכם אשר בארץ כנען בבאו מפדן ארם ויחן את פני העיר </verse>
        <verse osisID='Gen.33.19'> יט  ויקן את חלקת השדה אשר נטה שם אהלו מיד בני חמור אבי שכם--במאה קשיטה </verse>
        <verse osisID='Gen.33.20'> כ  ויצב שם מזבח ויקרא לו--אל אלהי ישראל  {ס} </verse>
      </chapter>
      <chapter osisID='Gen.34'>
        <verse osisID='Gen.34.1'> א  ותצא דינה בת לאה אשר ילדה ליעקב לראות בבנות הארץ </verse>
        <verse osisID='Gen.34.2'> ב  וירא אתה שכם בן חמור החוי--נשיא הארץ ויקח אתה וישכב אתה ויענה </verse>
        <verse osisID='Gen.34.3'> ג  ותדבק נפשו בדינה בת יעקב ויאהב את הנער וידבר על לב הנער </verse>
        <verse osisID='Gen.34.4'> ד  ויאמר שכם אל חמור אביו לאמר  קח לי את הילדה הזאת לאשה </verse>
        <verse osisID='Gen.34.5'> ה  ויעקב שמע כי טמא את דינה בתו ובניו היו את מקנהו בשדה והחרש יעקב עד באם </verse>
        <verse osisID='Gen.34.6'> ו  ויצא חמור אבי שכם אל יעקב לדבר אתו </verse>
        <verse osisID='Gen.34.7'> ז  ובני יעקב באו מן השדה כשמעם ויתעצבו האנשים ויחר להם מאד  כי נבלה עשה בישראל לשכב את בת יעקב וכן לא יעשה </verse>
        <verse osisID='Gen.34.8'> ח  וידבר חמור אתם לאמר  שכם בני חשקה נפשו בבתכם--תנו נא אתה לו לאשה </verse>
        <verse osisID='Gen.34.9'> ט  והתחתנו אתנו  בנתיכם תתנו לנו ואת בנתינו תקחו לכם </verse>
        <verse osisID='Gen.34.10'> י  ואתנו תשבו והארץ תהיה לפניכם--שבו וסחרוה והאחזו בה </verse>
        <verse osisID='Gen.34.11'> יא  ויאמר שכם אל אביה ואל אחיה אמצא חן בעיניכם ואשר תאמרו אלי אתן </verse>
        <verse osisID='Gen.34.12'> יב  הרבו עלי מאד מהר ומתן ואתנה כאשר תאמרו אלי ותנו לי את הנער לאשה </verse>
        <verse osisID='Gen.34.13'> יג  ויענו בני יעקב את שכם ואת חמור אביו במרמה--וידברו  אשר טמא את דינה אחתם </verse>
        <verse osisID='Gen.34.14'> יד  ויאמרו אליהם לא נוכל לעשות הדבר הזה--לתת את אחתנו לאיש אשר לו ערלה  כי חרפה הוא לנו </verse>
        <verse osisID='Gen.34.15'> טו  אך בזאת נאות לכם  אם תהיו כמנו להמל לכם כל זכר </verse>
        <verse osisID='Gen.34.16'> טז  ונתנו את בנתינו לכם ואת בנתיכם נקח לנו וישבנו אתכם והיינו לעם אחד </verse>
        <verse osisID='Gen.34.17'> יז  ואם לא תשמעו אלינו להמול--ולקחנו את בתנו והלכנו </verse>
        <verse osisID='Gen.34.18'> יח  וייטבו דבריהם בעיני חמור ובעיני שכם בן חמור </verse>
        <verse osisID='Gen.34.19'> יט  ולא אחר הנער לעשות הדבר כי חפץ בבת יעקב והוא נכבד מכל בית אביו </verse>
        <verse osisID='Gen.34.20'> כ  ויבא חמור ושכם בנו אל שער עירם וידברו אל אנשי עירם לאמר </verse>
        <verse osisID='Gen.34.21'> כא  האנשים האלה שלמים הם אתנו וישבו בארץ ויסחרו אתה והארץ הנה רחבת ידים לפניהם את בנתם נקח לנו לנשים ואת בנתינו נתן להם </verse>
        <verse osisID='Gen.34.22'> כב  אך בזאת יאתו לנו האנשים לשבת אתנו--להיות לעם אחד  בהמול לנו כל זכר כאשר הם נמלים </verse>
        <verse osisID='Gen.34.23'> כג  מקנהם וקנינם וכל בהמתם הלוא לנו הם אך נאותה להם וישבו אתנו </verse>
        <verse osisID='Gen.34.24'> כד  וישמעו אל חמור ואל שכם בנו כל יצאי שער עירו וימלו כל זכר--כל יצאי שער עירו </verse>
        <verse osisID='Gen.34.25'> כה  ויהי ביום השלישי בהיותם כאבים ויקחו שני בני יעקב שמעון ולוי אחי דינה איש חרבו ויבאו על העיר בטח ויהרגו כל זכר </verse>
        <verse osisID='Gen.34.26'> כו  ואת חמור ואת שכם בנו הרגו לפי חרב ויקחו את דינה מבית שכם ויצאו </verse>
        <verse osisID='Gen.34.27'> כז  בני יעקב באו על החללים ויבזו העיר--אשר טמאו אחותם </verse>
        <verse osisID='Gen.34.28'> כח  את צאנם ואת בקרם ואת חמריהם ואת אשר בעיר ואת אשר בשדה לקחו </verse>
        <verse osisID='Gen.34.29'> כט  ואת כל חילם ואת כל טפם ואת נשיהם שבו ויבזו ואת כל אשר בבית </verse>
        <verse osisID='Gen.34.30'> ל  ויאמר יעקב אל שמעון ואל לוי עכרתם אתי להבאישני בישב הארץ בכנעני ובפרזי ואני מתי מספר ונאספו עלי והכוני ונשמדתי אני וביתי </verse>
        <verse osisID='Gen.34.31'> לא  ויאמרו  הכזונה יעשה את אחותנו  {פ} </verse>
      </chapter>
      <chapter osisID='Gen.35'>
        <verse osisID='Gen.35.1'> א  ויאמר אלהים אל יעקב קום עלה בית אל ושב שם ועשה שם מזבח--לאל הנראה אליך בברחך מפני עשו אחיך </verse>
        <verse osisID='Gen.35.2'> ב  ויאמר יעקב אל ביתו ואל כל אשר עמו  הסרו את אלהי הנכר אשר בתככם והטהרו והחליפו שמלתיכם </verse>
        <verse osisID='Gen.35.3'> ג  ונקומה ונעלה בית אל ואעשה שם מזבח לאל הענה אתי ביום צרתי ויהי עמדי בדרך אשר הלכתי </verse>
        <verse osisID='Gen.35.4'> ד  ויתנו אל יעקב את כל אלהי הנכר אשר בידם ואת הנזמים אשר באזניהם ויטמן אתם יעקב תחת האלה אשר עם שכם </verse>
        <verse osisID='Gen.35.5'> ה  ויסעו ויהי חתת אלהים על הערים אשר סביבותיהם ולא רדפו אחרי בני יעקב </verse>
        <verse osisID='Gen.35.6'> ו  ויבא יעקב לוזה אשר בארץ כנען--הוא בית אל  הוא וכל העם אשר עמו </verse>
        <verse osisID='Gen.35.7'> ז  ויבן שם מזבח ויקרא למקום אל בית אל  כי שם נגלו אליו האלהים בברחו מפני אחיו </verse>
        <verse osisID='Gen.35.8'> ח  ותמת דברה מינקת רבקה ותקבר מתחת לבית אל תחת האלון ויקרא שמו אלון בכות  {פ} </verse>
        <verse osisID='Gen.35.9'> ט  וירא אלהים אל יעקב עוד בבאו מפדן ארם ויברך אתו </verse>
        <verse osisID='Gen.35.10'> י  ויאמר לו אלהים שמך יעקב  לא יקרא שמך עוד יעקב כי אם ישראל יהיה שמך ויקרא את שמו ישראל </verse>
        <verse osisID='Gen.35.11'> יא  ויאמר לו אלהים אני אל שדי פרה ורבה--גוי וקהל גוים יהיה ממך ומלכים מחלציך יצאו </verse>
        <verse osisID='Gen.35.12'> יב  ואת הארץ אשר נתתי לאברהם וליצחק--לך אתננה ולזרעך אחריך אתן את הארץ </verse>
        <verse osisID='Gen.35.13'> יג  ויעל מעליו אלהים במקום אשר דבר אתו </verse>
        <verse osisID='Gen.35.14'> יד  ויצב יעקב מצבה במקום אשר דבר אתו--מצבת אבן ויסך עליה נסך ויצק עליה שמן </verse>
        <verse osisID='Gen.35.15'> טו  ויקרא יעקב את שם המקום אשר דבר אתו שם אלהים--בית אל </verse>
        <verse osisID='Gen.35.16'> טז  ויסעו מבית אל ויהי עוד כברת הארץ לבוא אפרתה ותלד רחל ותקש בלדתה </verse>
        <verse osisID='Gen.35.17'> יז  ויהי בהקשתה בלדתה ותאמר לה המילדת אל תיראי כי גם זה לך בן </verse>
        <verse osisID='Gen.35.18'> יח  ויהי בצאת נפשה כי מתה ותקרא שמו בן אוני ואביו קרא לו בנימין </verse>
        <verse osisID='Gen.35.19'> יט  ותמת רחל ותקבר בדרך אפרתה הוא בית לחם </verse>
        <verse osisID='Gen.35.20'> כ  ויצב יעקב מצבה על קברתה--הוא מצבת קברת רחל עד היום </verse>
        <verse osisID='Gen.35.21'> כא  ויסע ישראל ויט אהלה מהלאה למגדל עדר </verse>
        <verse osisID='Gen.35.22'> כב  ויהי בשכן ישראל בארץ ההוא וילך ראובן וישכב את בלהה פילגש אביו וישמע ישראל  {פ}  ויהיו בני יעקב שנים עשר </verse>
        <verse osisID='Gen.35.23'> כג  בני לאה בכור יעקב ראובן ושמעון ולוי ויהודה ויששכר וזבלון </verse>
        <verse osisID='Gen.35.24'> כד  בני רחל יוסף ובנימן </verse>
        <verse osisID='Gen.35.25'> כה  ובני בלהה שפחת רחל דן ונפתלי </verse>
        <verse osisID='Gen.35.26'> כו  ובני זלפה שפחת לאה גד ואשר אלה בני יעקב אשר ילד לו בפדן ארם </verse>
        <verse osisID='Gen.35.27'> כז  ויבא יעקב אל יצחק אביו ממרא קרית הארבע--הוא חברון אשר גר שם אברהם ויצחק </verse>
        <verse osisID='Gen.35.28'> כח  ויהיו ימי יצחק--מאת שנה ושמנים שנה </verse>
        <verse osisID='Gen.35.29'> כט  ויגוע יצחק וימת ויאסף אל עמיו זקן ושבע ימים ויקברו אתו עשו ויעקב בניו  {פ} </verse>
      </chapter>
      <chapter osisID='Gen.36'>
        <verse osisID='Gen.36.1'> א  ואלה תלדות עשו הוא אדום </verse>
        <verse osisID='Gen.36.2'> ב  עשו לקח את נשיו מבנות כנען  את עדה בת אילון החתי ואת אהליבמה בת ענה בת צבעון החוי </verse>
        <verse osisID='Gen.36.3'> ג  ואת בשמת בת ישמעאל אחות נביות </verse>
        <verse osisID='Gen.36.4'> ד  ותלד עדה לעשו את אליפז ובשמת ילדה את רעואל </verse>
        <verse osisID='Gen.36.5'> ה  ואהליבמה ילדה את יעיש (יעוש) ואת יעלם ואת קרח אלה בני עשו אשר ילדו לו בארץ כנען </verse>
        <verse osisID='Gen.36.6'> ו  ויקח עשו את נשיו ואת בניו ואת בנתיו ואת כל נפשות ביתו ואת מקנהו ואת כל בהמתו ואת כל קנינו אשר רכש בארץ כנען וילך אל ארץ מפני יעקב אחיו </verse>
        <verse osisID='Gen.36.7'> ז  כי היה רכושם רב משבת יחדו ולא יכלה ארץ מגוריהם לשאת אתם--מפני מקניהם </verse>
        <verse osisID='Gen.36.8'> ח  וישב עשו בהר שעיר עשו הוא אדום </verse>
        <verse osisID='Gen.36.9'> ט  ואלה תלדות עשו אבי אדום בהר שעיר </verse>
        <verse osisID='Gen.36.10'> י  אלה שמות בני עשו  אליפז בן עדה אשת עשו רעואל בן בשמת אשת עשו </verse>
        <verse osisID='Gen.36.11'> יא  ויהיו בני אליפז--תימן אומר צפו וגעתם וקנז </verse>
        <verse osisID='Gen.36.12'> יב  ותמנע היתה פילגש לאליפז בן עשו ותלד לאליפז את עמלק אלה בני עדה אשת עשו </verse>
        <verse osisID='Gen.36.13'> יג  ואלה בני רעואל נחת וזרח שמה ומזה אלה היו בני בשמת אשת עשו </verse>
        <verse osisID='Gen.36.14'> יד  ואלה היו בני אהליבמה בת ענה בת צבעון--אשת עשו ותלד לעשו את יעיש (יעוש) ואת יעלם ואת קרח </verse>
        <verse osisID='Gen.36.15'> טו  אלה אלופי בני עשו  בני אליפז בכור עשו--אלוף תימן אלוף אומר אלוף צפו אלוף קנז </verse>
        <verse osisID='Gen.36.16'> טז  אלוף קרח אלוף געתם אלוף עמלק אלה אלופי אליפז בארץ אדום אלה בני עדה </verse>
        <verse osisID='Gen.36.17'> יז  ואלה בני רעואל בן עשו--אלוף נחת אלוף זרח אלוף שמה אלוף מזה אלה אלופי רעואל בארץ אדום--אלה בני בשמת אשת עשו </verse>
        <verse osisID='Gen.36.18'> יח  ואלה בני אהליבמה אשת עשו--אלוף יעוש אלוף יעלם אלוף קרח אלה אלופי אהליבמה בת ענה--אשת עשו </verse>
        <verse osisID='Gen.36.19'> יט  אלה בני עשו ואלה אלופיהם הוא אדום  {ס} </verse>
        <verse osisID='Gen.36.20'> כ  אלה בני שעיר החרי ישבי הארץ  לוטן ושובל וצבעון וענה </verse>
        <verse osisID='Gen.36.21'> כא  ודשון ואצר ודישן אלה אלופי החרי בני שעיר בארץ אדום </verse>
        <verse osisID='Gen.36.22'> כב  ויהיו בני לוטן חרי והימם ואחות לוטן תמנע </verse>
        <verse osisID='Gen.36.23'> כג  ואלה בני שובל עלון ומנחת ועיבל שפו ואונם </verse>
        <verse osisID='Gen.36.24'> כד  ואלה בני צבעון ואיה וענה הוא ענה אשר מצא את הימם במדבר ברעתו את החמרים לצבעון אביו </verse>
        <verse osisID='Gen.36.25'> כה  ואלה בני ענה דשן ואהליבמה בת ענה </verse>
        <verse osisID='Gen.36.26'> כו  ואלה בני דישן--חמדן ואשבן ויתרן וכרן </verse>
        <verse osisID='Gen.36.27'> כז  אלה בני אצר--בלהן וזעון ועקן </verse>
        <verse osisID='Gen.36.28'> כח  אלה בני דישן עוץ וארן </verse>
        <verse osisID='Gen.36.29'> כט  אלה אלופי החרי  אלוף לוטן אלוף שובל אלוף צבעון אלוף ענה </verse>
        <verse osisID='Gen.36.30'> ל  אלוף דשן אלוף אצר אלוף דישן אלה אלופי החרי לאלפיהם בארץ שעיר  {פ} </verse>
        <verse osisID='Gen.36.31'> לא  ואלה המלכים אשר מלכו בארץ אדום--לפני מלך מלך לבני ישראל </verse>
        <verse osisID='Gen.36.32'> לב  וימלך באדום בלע בן בעור ושם עירו דנהבה </verse>
        <verse osisID='Gen.36.33'> לג  וימת בלע וימלך תחתיו יובב בן זרח מבצרה </verse>
        <verse osisID='Gen.36.34'> לד  וימת יובב וימלך תחתיו חשם מארץ התימני </verse>
        <verse osisID='Gen.36.35'> לה  וימת חשם וימלך תחתיו הדד בן בדד המכה את מדין בשדה מואב ושם עירו עוית </verse>
        <verse osisID='Gen.36.36'> לו  וימת הדד וימלך תחתיו שמלה ממשרקה </verse>
        <verse osisID='Gen.36.37'> לז  וימת שמלה וימלך תחתיו שאול מרחבות הנהר </verse>
        <verse osisID='Gen.36.38'> לח  וימת שאול וימלך תחתיו בעל חנן בן עכבור </verse>
        <verse osisID='Gen.36.39'> לט  וימת בעל חנן בן עכבור וימלך תחתיו הדר ושם עירו פעו ושם אשתו מהיטבאל בת מטרד בת מי זהב </verse>
        <verse osisID='Gen.36.40'> מ  ואלה שמות אלופי עשו למשפחתם למקמתם בשמתם  אלוף תמנע אלוף עלוה אלוף יתת </verse>
        <verse osisID='Gen.36.41'> מא  אלוף אהליבמה אלוף אלה אלוף פינן </verse>
        <verse osisID='Gen.36.42'> מב  אלוף קנז אלוף תימן אלוף מבצר </verse>
        <verse osisID='Gen.36.43'> מג  אלוף מגדיאל אלוף עירם אלה אלופי אדום למשבתם בארץ אחזתם--הוא עשו אבי אדום  {פ} </verse>
      </chapter>
      <chapter osisID='Gen.37'>
        <verse osisID='Gen.37.1'> א  וישב יעקב בארץ מגורי אביו--בארץ כנען </verse>
        <verse osisID='Gen.37.2'> ב  אלה תלדות יעקב יוסף בן שבע עשרה שנה היה רעה את אחיו בצאן והוא נער את בני בלהה ואת בני זלפה נשי אביו ויבא יוסף את דבתם רעה אל אביהם </verse>
        <verse osisID='Gen.37.3'> ג  וישראל אהב את יוסף מכל בניו--כי בן זקנים הוא לו ועשה לו כתנת פסים </verse>
        <verse osisID='Gen.37.4'> ד  ויראו אחיו כי אתו אהב אביהם מכל אחיו--וישנאו אתו ולא יכלו דברו לשלם </verse>
        <verse osisID='Gen.37.5'> ה  ויחלם יוסף חלום ויגד לאחיו ויוספו עוד שנא אתו </verse>
        <verse osisID='Gen.37.6'> ו  ויאמר אליהם  שמעו נא החלום הזה אשר חלמתי </verse>
        <verse osisID='Gen.37.7'> ז  והנה אנחנו מאלמים אלמים בתוך השדה והנה קמה אלמתי וגם נצבה והנה תסבינה אלמתיכם ותשתחוין לאלמתי </verse>
        <verse osisID='Gen.37.8'> ח  ויאמרו לו אחיו המלך תמלך עלינו אם משול תמשל בנו ויוספו עוד שנא אתו על חלמתיו ועל דבריו </verse>
        <verse osisID='Gen.37.9'> ט  ויחלם עוד חלום אחר ויספר אתו לאחיו ויאמר הנה חלמתי חלום עוד והנה השמש והירח ואחד עשר כוכבים משתחוים לי </verse>
        <verse osisID='Gen.37.10'> י  ויספר אל אביו ואל אחיו ויגער בו אביו ויאמר לו מה החלום הזה אשר חלמת  הבוא נבוא אני ואמך ואחיך להשתחות לך ארצה </verse>
        <verse osisID='Gen.37.11'> יא  ויקנאו בו אחיו ואביו שמר את הדבר </verse>
        <verse osisID='Gen.37.12'> יב  וילכו אחיו לרעות את צאן אביהם בשכם </verse>
        <verse osisID='Gen.37.13'> יג  ויאמר ישראל אל יוסף הלוא אחיך רעים בשכם--לכה ואשלחך אליהם ויאמר לו הנני </verse>
        <verse osisID='Gen.37.14'> יד  ויאמר לו לך נא ראה את שלום אחיך ואת שלום הצאן והשבני דבר וישלחהו מעמק חברון ויבא שכמה </verse>
        <verse osisID='Gen.37.15'> טו  וימצאהו איש והנה תעה בשדה וישאלהו האיש לאמר מה תבקש </verse>
        <verse osisID='Gen.37.16'> טז  ויאמר את אחי אנכי מבקש הגידה נא לי איפה הם רעים </verse>
        <verse osisID='Gen.37.17'> יז  ויאמר האיש נסעו מזה--כי שמעתי אמרים נלכה דתינה וילך יוסף אחר אחיו וימצאם בדתן </verse>
        <verse osisID='Gen.37.18'> יח  ויראו אתו מרחק ובטרם יקרב אליהם ויתנכלו אתו להמיתו </verse>
        <verse osisID='Gen.37.19'> יט  ויאמרו איש אל אחיו  הנה בעל החלמות הלזה--בא </verse>
        <verse osisID='Gen.37.20'> כ  ועתה לכו ונהרגהו ונשלכהו באחד הברות ואמרנו חיה רעה אכלתהו ונראה מה יהיו חלמתיו </verse>
        <verse osisID='Gen.37.21'> כא  וישמע ראובן ויצלהו מידם ויאמר לא נכנו נפש </verse>
        <verse osisID='Gen.37.22'> כב  ויאמר אלהם ראובן אל תשפכו דם--השליכו אתו אל הבור הזה אשר במדבר ויד אל תשלחו בו  למען הציל אתו מידם להשיבו אל אביו </verse>
        <verse osisID='Gen.37.23'> כג  ויהי כאשר בא יוסף אל אחיו ויפשיטו את יוסף את כתנתו את כתנת הפסים אשר עליו </verse>
        <verse osisID='Gen.37.24'> כד  ויקחהו--וישלכו אתו הברה והבור רק אין בו מים </verse>
        <verse osisID='Gen.37.25'> כה  וישבו לאכל לחם וישאו עיניהם ויראו והנה ארחת ישמעאלים באה מגלעד וגמליהם נשאים נכאת וצרי ולט--הולכים להוריד מצרימה </verse>
        <verse osisID='Gen.37.26'> כו  ויאמר יהודה אל אחיו  מה בצע כי נהרג את אחינו וכסינו את דמו </verse>
        <verse osisID='Gen.37.27'> כז  לכו ונמכרנו לישמעאלים וידנו אל תהי בו כי אחינו בשרנו הוא וישמעו אחיו </verse>
        <verse osisID='Gen.37.28'> כח  ויעברו אנשים מדינים סחרים וימשכו ויעלו את יוסף מן הבור וימכרו את יוסף לישמעאלים בעשרים כסף ויביאו את יוסף מצרימה </verse>
        <verse osisID='Gen.37.29'> כט  וישב ראובן אל הבור והנה אין יוסף בבור ויקרע את בגדיו </verse>
        <verse osisID='Gen.37.30'> ל  וישב אל אחיו ויאמר  הילד איננו ואני אנה אני בא </verse>
        <verse osisID='Gen.37.31'> לא  ויקחו את כתנת יוסף וישחטו שעיר עזים ויטבלו את הכתנת בדם </verse>
        <verse osisID='Gen.37.32'> לב  וישלחו את כתנת הפסים ויביאו אל אביהם ויאמרו זאת מצאנו  הכר נא הכתנת בנך הוא--אם לא </verse>
        <verse osisID='Gen.37.33'> לג  ויכירה ויאמר כתנת בני חיה רעה אכלתהו טרף טרף יוסף </verse>
        <verse osisID='Gen.37.34'> לד  ויקרע יעקב שמלתיו וישם שק במתניו ויתאבל על בנו ימים רבים </verse>
        <verse osisID='Gen.37.35'> לה  ויקמו כל בניו וכל בנתיו לנחמו וימאן להתנחם ויאמר כי ארד אל בני אבל שאלה ויבך אתו אביו </verse>
        <verse osisID='Gen.37.36'> לו  והמדנים--מכרו אתו אל מצרים  לפוטיפר סריס פרעה שר הטבחים  {פ} </verse>
      </chapter>
      <chapter osisID='Gen.38'>
        <verse osisID='Gen.38.1'> א  ויהי בעת ההוא וירד יהודה מאת אחיו ויט עד איש עדלמי ושמו חירה </verse>
        <verse osisID='Gen.38.2'> ב  וירא שם יהודה בת איש כנעני ושמו שוע ויקחה ויבא אליה </verse>
        <verse osisID='Gen.38.3'> ג  ותהר ותלד בן ויקרא את שמו ער </verse>
        <verse osisID='Gen.38.4'> ד  ותהר עוד ותלד בן ותקרא את שמו אונן </verse>
        <verse osisID='Gen.38.5'> ה  ותסף עוד ותלד בן ותקרא את שמו שלה והיה בכזיב בלדתה אתו </verse>
        <verse osisID='Gen.38.6'> ו  ויקח יהודה אשה לער בכורו ושמה תמר </verse>
        <verse osisID='Gen.38.7'> ז  ויהי ער בכור יהודה--רע בעיני יהוה וימתהו יהוה </verse>
        <verse osisID='Gen.38.8'> ח  ויאמר יהודה לאונן בא אל אשת אחיך ויבם אתה והקם זרע לאחיך </verse>
        <verse osisID='Gen.38.9'> ט  וידע אונן כי לא לו יהיה הזרע והיה אם בא אל אשת אחיו ושחת ארצה לבלתי נתן זרע לאחיו </verse>
        <verse osisID='Gen.38.10'> י  וירע בעיני יהוה אשר עשה וימת גם אתו </verse>
        <verse osisID='Gen.38.11'> יא  ויאמר יהודה לתמר כלתו שבי אלמנה בית אביך עד יגדל שלה בני--כי אמר פן ימות גם הוא כאחיו ותלך תמר ותשב בית אביה </verse>
        <verse osisID='Gen.38.12'> יב  וירבו הימים ותמת בת שוע אשת יהודה וינחם יהודה ויעל על גזזי צאנו הוא וחירה רעהו העדלמי--תמנתה </verse>
        <verse osisID='Gen.38.13'> יג  ויגד לתמר לאמר  הנה חמיך עלה תמנתה לגז צאנו </verse>
        <verse osisID='Gen.38.14'> יד  ותסר בגדי אלמנותה מעליה ותכס בצעיף ותתעלף ותשב בפתח עינים אשר על דרך תמנתה  כי ראתה כי גדל שלה והוא לא נתנה לו לאשה </verse>
        <verse osisID='Gen.38.15'> טו  ויראה יהודה ויחשבה לזונה  כי כסתה פניה </verse>
        <verse osisID='Gen.38.16'> טז  ויט אליה אל הדרך ויאמר הבה נא אבוא אליך כי לא ידע כי כלתו הוא ותאמר מה תתן לי כי תבוא אלי </verse>
        <verse osisID='Gen.38.17'> יז  ויאמר אנכי אשלח גדי עזים מן הצאן ותאמר אם תתן ערבון עד שלחך </verse>
        <verse osisID='Gen.38.18'> יח  ויאמר מה הערבון אשר אתן לך ותאמר חתמך ופתילך ומטך אשר בידך ויתן לה ויבא אליה ותהר לו </verse>
        <verse osisID='Gen.38.19'> יט  ותקם ותלך ותסר צעיפה מעליה ותלבש בגדי אלמנותה </verse>
        <verse osisID='Gen.38.20'> כ  וישלח יהודה את גדי העזים ביד רעהו העדלמי לקחת הערבון מיד האשה ולא מצאה </verse>
        <verse osisID='Gen.38.21'> כא  וישאל את אנשי מקמה לאמר איה הקדשה הוא בעינים על הדרך ויאמרו לא היתה בזה קדשה </verse>
        <verse osisID='Gen.38.22'> כב  וישב אל יהודה ויאמר לא מצאתיה וגם אנשי המקום אמרו לא היתה בזה קדשה </verse>
        <verse osisID='Gen.38.23'> כג  ויאמר יהודה תקח לה פן נהיה לבוז הנה שלחתי הגדי הזה ואתה לא מצאתה </verse>
        <verse osisID='Gen.38.24'> כד  ויהי כמשלש חדשים ויגד ליהודה לאמר זנתה תמר כלתך וגם הנה הרה לזנונים ויאמר יהודה הוציאוה ותשרף </verse>
        <verse osisID='Gen.38.25'> כה  הוא מוצאת והיא שלחה אל חמיה לאמר לאיש אשר אלה לו אנכי הרה ותאמר הכר נא--למי החתמת והפתילים והמטה האלה </verse>
        <verse osisID='Gen.38.26'> כו  ויכר יהודה ויאמר צדקה ממני כי על כן לא נתתיה לשלה בני ולא יסף עוד לדעתה </verse>
        <verse osisID='Gen.38.27'> כז  ויהי בעת לדתה והנה תאומים בבטנה </verse>
        <verse osisID='Gen.38.28'> כח  ויהי בלדתה ויתן יד ותקח המילדת ותקשר על ידו שני לאמר זה יצא ראשנה </verse>
        <verse osisID='Gen.38.29'> כט  ויהי כמשיב ידו והנה יצא אחיו ותאמר מה פרצת עליך פרץ ויקרא שמו פרץ </verse>
        <verse osisID='Gen.38.30'> ל  ואחר יצא אחיו אשר על ידו השני ויקרא שמו זרח  {ס} </verse>
      </chapter>
      <chapter osisID='Gen.39'>
        <verse osisID='Gen.39.1'> א  ויוסף הורד מצרימה ויקנהו פוטיפר סריס פרעה שר הטבחים איש מצרי מיד הישמעאלים אשר הורדהו שמה </verse>
        <verse osisID='Gen.39.2'> ב  ויהי יהוה את יוסף ויהי איש מצליח ויהי בבית אדניו המצרי </verse>
        <verse osisID='Gen.39.3'> ג  וירא אדניו כי יהוה אתו וכל אשר הוא עשה יהוה מצליח בידו </verse>
        <verse osisID='Gen.39.4'> ד  וימצא יוסף חן בעיניו וישרת אתו ויפקדהו על ביתו וכל יש לו נתן בידו </verse>
        <verse osisID='Gen.39.5'> ה  ויהי מאז הפקיד אתו בביתו ועל כל אשר יש לו ויברך יהוה את בית המצרי בגלל יוסף ויהי ברכת יהוה בכל אשר יש לו--בבית ובשדה </verse>
        <verse osisID='Gen.39.6'> ו  ויעזב כל אשר לו ביד יוסף ולא ידע אתו מאומה כי אם הלחם אשר הוא אוכל ויהי יוסף יפה תאר ויפה מראה </verse>
        <verse osisID='Gen.39.7'> ז  ויהי אחר הדברים האלה ותשא אשת אדניו את עיניה אל יוסף ותאמר שכבה עמי </verse>
        <verse osisID='Gen.39.8'> ח  וימאן--ויאמר אל אשת אדניו הן אדני לא ידע אתי מה בבית וכל אשר יש לו נתן בידי </verse>
        <verse osisID='Gen.39.9'> ט  איננו גדול בבית הזה ממני ולא חשך ממני מאומה כי אם אותך באשר את אשתו ואיך אעשה הרעה הגדלה הזאת וחטאתי לאלהים </verse>
        <verse osisID='Gen.39.10'> י  ויהי כדברה אל יוסף יום יום ולא שמע אליה לשכב אצלה להיות עמה </verse>
        <verse osisID='Gen.39.11'> יא  ויהי כהיום הזה ויבא הביתה לעשות מלאכתו ואין איש מאנשי הבית שם--בבית </verse>
        <verse osisID='Gen.39.12'> יב  ותתפשהו בבגדו לאמר שכבה עמי ויעזב בגדו בידה וינס ויצא החוצה </verse>
        <verse osisID='Gen.39.13'> יג  ויהי כראותה כי עזב בגדו בידה וינס החוצה </verse>
        <verse osisID='Gen.39.14'> יד  ותקרא לאנשי ביתה ותאמר להם לאמר ראו הביא לנו איש עברי לצחק בנו  בא אלי לשכב עמי ואקרא בקול גדול </verse>
        <verse osisID='Gen.39.15'> טו  ויהי כשמעו כי הרימתי קולי ואקרא ויעזב בגדו אצלי וינס ויצא החוצה </verse>
        <verse osisID='Gen.39.16'> טז  ותנח בגדו אצלה עד בוא אדניו אל ביתו </verse>
        <verse osisID='Gen.39.17'> יז  ותדבר אליו כדברים האלה לאמר  בא אלי העבד העברי אשר הבאת לנו--לצחק בי </verse>
        <verse osisID='Gen.39.18'> יח  ויהי כהרימי קולי ואקרא ויעזב בגדו אצלי וינס החוצה </verse>
        <verse osisID='Gen.39.19'> יט  ויהי כשמע אדניו את דברי אשתו אשר דברה אליו לאמר כדברים האלה עשה לי עבדך ויחר אפו </verse>
        <verse osisID='Gen.39.20'> כ  ויקח אדני יוסף אתו ויתנהו אל בית הסהר--מקום אשר אסורי (אסירי) המלך אסורים ויהי שם בבית הסהר </verse>
        <verse osisID='Gen.39.21'> כא  ויהי יהוה את יוסף ויט אליו חסד ויתן חנו בעיני שר בית הסהר </verse>
        <verse osisID='Gen.39.22'> כב  ויתן שר בית הסהר ביד יוסף את כל האסירם אשר בבית הסהר ואת כל אשר עשים שם הוא היה עשה </verse>
        <verse osisID='Gen.39.23'> כג  אין שר בית הסהר ראה את כל מאומה בידו באשר יהוה אתו ואשר הוא עשה יהוה מצליח  {פ} </verse>
      </chapter>
      <chapter osisID='Gen.40'>
        <verse osisID='Gen.40.1'> א  ויהי אחר הדברים האלה חטאו משקה מלך מצרים והאפה--לאדניהם למלך מצרים </verse>
        <verse osisID='Gen.40.2'> ב  ויקצף פרעה על שני סריסיו--על שר המשקים ועל שר האופים </verse>
        <verse osisID='Gen.40.3'> ג  ויתן אתם במשמר בית שר הטבחים--אל בית הסהר  מקום אשר יוסף אסור שם </verse>
        <verse osisID='Gen.40.4'> ד  ויפקד שר הטבחים את יוסף אתם--וישרת אתם ויהיו ימים במשמר </verse>
        <verse osisID='Gen.40.5'> ה  ויחלמו חלום שניהם איש חלמו בלילה אחד--איש כפתרון חלמו  המשקה והאפה אשר למלך מצרים אשר אסורים בבית הסהר </verse>
        <verse osisID='Gen.40.6'> ו  ויבא אליהם יוסף בבקר וירא אתם והנם זעפים </verse>
        <verse osisID='Gen.40.7'> ז  וישאל את סריסי פרעה אשר אתו במשמר בית אדניו--לאמר  מדוע פניכם רעים היום </verse>
        <verse osisID='Gen.40.8'> ח  ויאמרו אליו--חלום חלמנו ופתר אין אתו ויאמר אלהם יוסף הלוא לאלהים פתרנים--ספרו נא לי </verse>
        <verse osisID='Gen.40.9'> ט  ויספר שר המשקים את חלמו ליוסף ויאמר לו--בחלומי והנה גפן לפני </verse>
        <verse osisID='Gen.40.10'> י  ובגפן שלשה שריגם והוא כפרחת עלתה נצה הבשילו אשכלתיה ענבים </verse>
        <verse osisID='Gen.40.11'> יא  וכוס פרעה בידי ואקח את הענבים ואשחט אתם אל כוס פרעה ואתן את הכוס על כף פרעה </verse>
        <verse osisID='Gen.40.12'> יב  ויאמר לו יוסף זה פתרנו  שלשת השרגים--שלשת ימים הם </verse>
        <verse osisID='Gen.40.13'> יג  בעוד שלשת ימים ישא פרעה את ראשך והשיבך על כנך ונתת כוס פרעה בידו כמשפט הראשון אשר היית משקהו </verse>
        <verse osisID='Gen.40.14'> יד  כי אם זכרתני אתך כאשר ייטב לך ועשית נא עמדי חסד והזכרתני אל פרעה והוצאתני מן הבית הזה </verse>
        <verse osisID='Gen.40.15'> טו  כי גנב גנבתי מארץ העברים וגם פה לא עשיתי מאומה כי שמו אתי בבור </verse>
        <verse osisID='Gen.40.16'> טז  וירא שר האפים כי טוב פתר ויאמר אל יוסף אף אני בחלומי והנה שלשה סלי חרי על ראשי </verse>
        <verse osisID='Gen.40.17'> יז  ובסל העליון מכל מאכל פרעה--מעשה אפה והעוף אכל אתם מן הסל--מעל ראשי </verse>
        <verse osisID='Gen.40.18'> יח  ויען יוסף ויאמר זה פתרנו  שלשת הסלים--שלשת ימים הם </verse>
        <verse osisID='Gen.40.19'> יט  בעוד שלשת ימים ישא פרעה את ראשך מעליך ותלה אותך על עץ ואכל העוף את בשרך מעליך </verse>
        <verse osisID='Gen.40.20'> כ  ויהי ביום השלישי יום הלדת את פרעה ויעש משתה לכל עבדיו וישא את ראש שר המשקים ואת ראש שר האפים--בתוך עבדיו </verse>
        <verse osisID='Gen.40.21'> כא  וישב את שר המשקים על משקהו ויתן הכוס על כף פרעה </verse>
        <verse osisID='Gen.40.22'> כב  ואת שר האפים תלה  כאשר פתר להם יוסף </verse>
        <verse osisID='Gen.40.23'> כג  ולא זכר שר המשקים את יוסף וישכחהו  {פ} </verse>
      </chapter>
      <chapter osisID='Gen.41'>
        <verse osisID='Gen.41.1'> א  ויהי מקץ שנתים ימים ופרעה חלם והנה עמד על היאר </verse>
        <verse osisID='Gen.41.2'> ב  והנה מן היאר עלת שבע פרות יפות מראה ובריאת בשר ותרעינה באחו </verse>
        <verse osisID='Gen.41.3'> ג  והנה שבע פרות אחרות עלות אחריהן מן היאר רעות מראה ודקות בשר ותעמדנה אצל הפרות על שפת היאר </verse>
        <verse osisID='Gen.41.4'> ד  ותאכלנה הפרות רעות המראה ודקת הבשר את שבע הפרות יפת המראה והבריאת וייקץ פרעה </verse>
        <verse osisID='Gen.41.5'> ה  ויישן ויחלם שנית והנה שבע שבלים עלות בקנה אחד--בריאות וטבות </verse>
        <verse osisID='Gen.41.6'> ו  והנה שבע שבלים דקות ושדופת קדים--צמחות אחריהן </verse>
        <verse osisID='Gen.41.7'> ז  ותבלענה השבלים הדקות את שבע השבלים הבריאות והמלאות וייקץ פרעה והנה חלום </verse>
        <verse osisID='Gen.41.8'> ח  ויהי בבקר ותפעם רוחו וישלח ויקרא את כל חרטמי מצרים ואת כל חכמיה ויספר פרעה להם את חלמו ואין פותר אותם לפרעה </verse>
        <verse osisID='Gen.41.9'> ט  וידבר שר המשקים את פרעה לאמר  את חטאי אני מזכיר היום </verse>
        <verse osisID='Gen.41.10'> י  פרעה קצף על עבדיו ויתן אתי במשמר בית שר הטבחים--אתי ואת שר האפים </verse>
        <verse osisID='Gen.41.11'> יא  ונחלמה חלום בלילה אחד אני והוא  איש כפתרון חלמו חלמנו </verse>
        <verse osisID='Gen.41.12'> יב  ושם אתנו נער עברי עבד לשר הטבחים ונספר לו ויפתר לנו את חלמתינו  איש כחלמו פתר </verse>
        <verse osisID='Gen.41.13'> יג  ויהי כאשר פתר לנו כן היה  אתי השיב על כני ואתו תלה </verse>
        <verse osisID='Gen.41.14'> יד  וישלח פרעה ויקרא את יוסף ויריצהו מן הבור ויגלח ויחלף שמלתיו ויבא אל פרעה </verse>
        <verse osisID='Gen.41.15'> טו  ויאמר פרעה אל יוסף חלום חלמתי ופתר אין אתו ואני שמעתי עליך לאמר תשמע חלום לפתר אתו </verse>
        <verse osisID='Gen.41.16'> טז  ויען יוסף את פרעה לאמר בלעדי  אלהים יענה את שלום פרעה </verse>
        <verse osisID='Gen.41.17'> יז  וידבר פרעה אל יוסף  בחלמי הנני עמד על שפת היאר </verse>
        <verse osisID='Gen.41.18'> יח  והנה מן היאר עלת שבע פרות בריאות בשר ויפת תאר ותרעינה באחו </verse>
        <verse osisID='Gen.41.19'> יט  והנה שבע פרות אחרות עלות אחריהן דלות ורעות תאר מאד ורקות בשר  לא ראיתי כהנה בכל ארץ מצרים לרע </verse>
        <verse osisID='Gen.41.20'> כ  ותאכלנה הפרות הרקות והרעות--את שבע הפרות הראשנות הבריאת </verse>
        <verse osisID='Gen.41.21'> כא  ותבאנה אל קרבנה ולא נודע כי באו אל קרבנה ומראיהן רע כאשר בתחלה ואיקץ </verse>
        <verse osisID='Gen.41.22'> כב  וארא בחלמי והנה שבע שבלים עלת בקנה אחד--מלאת וטבות </verse>
        <verse osisID='Gen.41.23'> כג  והנה שבע שבלים צנמות דקות שדפות קדים--צמחות אחריהם </verse>
        <verse osisID='Gen.41.24'> כד  ותבלען השבלים הדקת את שבע השבלים הטבות ואמר אל החרטמים ואין מגיד לי </verse>
        <verse osisID='Gen.41.25'> כה  ויאמר יוסף אל פרעה חלום פרעה אחד הוא  את אשר האלהים עשה הגיד לפרעה </verse>
        <verse osisID='Gen.41.26'> כו  שבע פרת הטבת שבע שנים הנה ושבע השבלים הטבת שבע שנים הנה  חלום אחד הוא </verse>
        <verse osisID='Gen.41.27'> כז  ושבע הפרות הרקות והרעת העלת אחריהן שבע שנים הנה ושבע השבלים הרקות שדפות הקדים--יהיו שבע שני רעב </verse>
        <verse osisID='Gen.41.28'> כח  הוא הדבר אשר דברתי אל פרעה  אשר האלהים עשה הראה את פרעה </verse>
        <verse osisID='Gen.41.29'> כט  הנה שבע שנים באות--שבע גדול בכל ארץ מצרים </verse>
        <verse osisID='Gen.41.30'> ל  וקמו שבע שני רעב אחריהן ונשכח כל השבע בארץ מצרים וכלה הרעב את הארץ </verse>
        <verse osisID='Gen.41.31'> לא  ולא יודע השבע בארץ מפני הרעב ההוא אחרי כן  כי כבד הוא מאד </verse>
        <verse osisID='Gen.41.32'> לב  ועל השנות החלום אל פרעה פעמים--כי נכון הדבר מעם האלהים וממהר האלהים לעשתו </verse>
        <verse osisID='Gen.41.33'> לג  ועתה ירא פרעה איש נבון וחכם וישיתהו על ארץ מצרים </verse>
        <verse osisID='Gen.41.34'> לד  יעשה פרעה ויפקד פקדים על הארץ וחמש את ארץ מצרים בשבע שני השבע </verse>
        <verse osisID='Gen.41.35'> לה  ויקבצו את כל אכל השנים הטבות הבאת האלה ויצברו בר תחת יד פרעה אכל בערים--ושמרו </verse>
        <verse osisID='Gen.41.36'> לו  והיה האכל לפקדון לארץ לשבע שני הרעב אשר תהיין בארץ מצרים ולא תכרת הארץ ברעב </verse>
        <verse osisID='Gen.41.37'> לז  וייטב הדבר בעיני פרעה ובעיני כל עבדיו </verse>
        <verse osisID='Gen.41.38'> לח  ויאמר פרעה אל עבדיו  הנמצא כזה--איש אשר רוח אלהים בו </verse>
        <verse osisID='Gen.41.39'> לט  ויאמר פרעה אל יוסף אחרי הודיע אלהים אותך את כל זאת אין נבון וחכם כמוך </verse>
        <verse osisID='Gen.41.40'> מ  אתה תהיה על ביתי ועל פיך ישק כל עמי רק הכסא אגדל ממך </verse>
        <verse osisID='Gen.41.41'> מא  ויאמר פרעה אל יוסף  ראה נתתי אתך על כל ארץ מצרים </verse>
        <verse osisID='Gen.41.42'> מב  ויסר פרעה את טבעתו מעל ידו ויתן אתה על יד יוסף וילבש אתו בגדי שש וישם רבד הזהב על צוארו </verse>
        <verse osisID='Gen.41.43'> מג  וירכב אתו במרכבת המשנה אשר לו ויקראו לפניו אברך ונתון אתו על כל ארץ מצרים </verse>
        <verse osisID='Gen.41.44'> מד  ויאמר פרעה אל יוסף אני פרעה ובלעדיך לא ירים איש את ידו ואת רגלו--בכל ארץ מצרים </verse>
        <verse osisID='Gen.41.45'> מה  ויקרא פרעה שם יוסף צפנת פענח ויתן לו את אסנת בת פוטי פרע כהן אן לאשה ויצא יוסף על ארץ מצרים </verse>
        <verse osisID='Gen.41.46'> מו  ויוסף בן שלשים שנה בעמדו לפני פרעה מלך מצרים ויצא יוסף מלפני פרעה ויעבר בכל ארץ מצרים </verse>
        <verse osisID='Gen.41.47'> מז  ותעש הארץ בשבע שני השבע--לקמצים </verse>
        <verse osisID='Gen.41.48'> מח  ויקבץ את כל אכל שבע שנים אשר היו בארץ מצרים ויתן אכל בערים  אכל שדה העיר אשר סביבתיה נתן בתוכה </verse>
        <verse osisID='Gen.41.49'> מט  ויצבר יוסף בר כחול הים הרבה מאד--עד כי חדל לספר כי אין מספר </verse>
        <verse osisID='Gen.41.50'> נ  וליוסף ילד שני בנים בטרם תבוא שנת הרעב אשר ילדה לו אסנת בת פוטי פרע כהן און </verse>
        <verse osisID='Gen.41.51'> נא  ויקרא יוסף את שם הבכור מנשה  כי נשני אלהים את כל עמלי ואת כל בית אבי </verse>
        <verse osisID='Gen.41.52'> נב  ואת שם השני קרא אפרים  כי הפרני אלהים בארץ עניי </verse>
        <verse osisID='Gen.41.53'> נג  ותכלינה שבע שני השבע אשר היה בארץ מצרים </verse>
        <verse osisID='Gen.41.54'> נד  ותחלינה שבע שני הרעב לבוא כאשר אמר יוסף ויהי רעב בכל הארצות ובכל ארץ מצרים היה לחם </verse>
        <verse osisID='Gen.41.55'> נה  ותרעב כל ארץ מצרים ויצעק העם אל פרעה ללחם ויאמר פרעה לכל מצרים לכו אל יוסף אשר יאמר לכם תעשו </verse>
        <verse osisID='Gen.41.56'> נו  והרעב היה על כל פני הארץ ויפתח יוסף את כל אשר בהם וישבר למצרים ויחזק הרעב בארץ מצרים </verse>
        <verse osisID='Gen.41.57'> נז  וכל הארץ באו מצרימה לשבר אל יוסף  כי חזק הרעב בכל הארץ </verse>
      </chapter>
      <chapter osisID='Gen.42'>
        <verse osisID='Gen.42.1'> א  וירא יעקב כי יש שבר במצרים ויאמר יעקב לבניו למה תתראו </verse>
        <verse osisID='Gen.42.2'> ב  ויאמר--הנה שמעתי כי יש שבר במצרים רדו שמה ושברו לנו משם ונחיה ולא נמות </verse>
        <verse osisID='Gen.42.3'> ג  וירדו אחי יוסף עשרה לשבר בר ממצרים </verse>
        <verse osisID='Gen.42.4'> ד  ואת בנימין אחי יוסף לא שלח יעקב את אחיו  כי אמר פן יקראנו אסון </verse>
        <verse osisID='Gen.42.5'> ה  ויבאו בני ישראל לשבר בתוך הבאים  כי היה הרעב בארץ כנען </verse>
        <verse osisID='Gen.42.6'> ו  ויוסף הוא השליט על הארץ--הוא המשביר לכל עם הארץ ויבאו אחי יוסף וישתחוו לו אפים ארצה </verse>
        <verse osisID='Gen.42.7'> ז  וירא יוסף את אחיו ויכרם ויתנכר אליהם וידבר אתם קשות ויאמר אלהם מאין באתם ויאמרו מארץ כנען לשבר אכל </verse>
        <verse osisID='Gen.42.8'> ח  ויכר יוסף את אחיו והם לא הכרהו </verse>
        <verse osisID='Gen.42.9'> ט  ויזכר יוסף--את החלמות אשר חלם להם ויאמר אלהם מרגלים אתם לראות את ערות הארץ באתם </verse>
        <verse osisID='Gen.42.10'> י  ויאמרו אליו לא אדני ועבדיך באו לשבר אכל </verse>
        <verse osisID='Gen.42.11'> יא  כלנו בני איש אחד נחנו כנים אנחנו לא היו עבדיך מרגלים </verse>
        <verse osisID='Gen.42.12'> יב  ויאמר אלהם  לא כי ערות הארץ באתם לראות </verse>
        <verse osisID='Gen.42.13'> יג  ויאמרו שנים עשר עבדיך אחים אנחנו בני איש אחד--בארץ כנען והנה הקטן את אבינו היום והאחד איננו </verse>
        <verse osisID='Gen.42.14'> יד  ויאמר אלהם יוסף  הוא אשר דברתי אלכם לאמר--מרגלים אתם </verse>
        <verse osisID='Gen.42.15'> טו  בזאת תבחנו  חי פרעה אם תצאו מזה כי אם בבוא אחיכם הקטן הנה </verse>
        <verse osisID='Gen.42.16'> טז  שלחו מכם אחד ויקח את אחיכם ואתם האסרו ויבחנו דבריכם האמת אתכם ואם לא--חי פרעה כי מרגלים אתם </verse>
        <verse osisID='Gen.42.17'> יז  ויאסף אתם אל משמר שלשת ימים </verse>
        <verse osisID='Gen.42.18'> יח  ויאמר אלהם יוסף ביום השלישי זאת עשו וחיו את האלהים אני ירא </verse>
        <verse osisID='Gen.42.19'> יט  אם כנים אתם--אחיכם אחד יאסר בבית משמרכם ואתם לכו הביאו שבר רעבון בתיכם </verse>
        <verse osisID='Gen.42.20'> כ  ואת אחיכם הקטן תביאו אלי ויאמנו דבריכם ולא תמותו ויעשו כן </verse>
        <verse osisID='Gen.42.21'> כא  ויאמרו איש אל אחיו אבל אשמים אנחנו על אחינו אשר ראינו צרת נפשו בהתחננו אלינו ולא שמענו על כן באה אלינו הצרה הזאת </verse>
        <verse osisID='Gen.42.22'> כב  ויען ראובן אתם לאמר הלוא אמרתי אליכם לאמר אל תחטאו בילד--ולא שמעתם וגם דמו הנה נדרש </verse>
        <verse osisID='Gen.42.23'> כג  והם לא ידעו כי שמע יוסף  כי המליץ בינתם </verse>
        <verse osisID='Gen.42.24'> כד  ויסב מעליהם ויבך וישב אלהם וידבר אלהם ויקח מאתם את שמעון ויאסר אתו לעיניהם </verse>
        <verse osisID='Gen.42.25'> כה  ויצו יוסף וימלאו את כליהם בר ולהשיב כספיהם איש אל שקו ולתת להם צדה לדרך ויעש להם כן </verse>
        <verse osisID='Gen.42.26'> כו  וישאו את שברם על חמריהם וילכו משם </verse>
        <verse osisID='Gen.42.27'> כז  ויפתח האחד את שקו לתת מספוא לחמרו--במלון וירא את כספו והנה הוא בפי אמתחתו </verse>
        <verse osisID='Gen.42.28'> כח  ויאמר אל אחיו הושב כספי וגם הנה באמתחתי ויצא לבם ויחרדו איש אל אחיו לאמר מה זאת עשה אלהים לנו </verse>
        <verse osisID='Gen.42.29'> כט  ויבאו אל יעקב אביהם ארצה כנען ויגידו לו את כל הקרת אתם לאמר </verse>
        <verse osisID='Gen.42.30'> ל  דבר האיש אדני הארץ אתנו--קשות ויתן אתנו כמרגלים את הארץ </verse>
        <verse osisID='Gen.42.31'> לא  ונאמר אליו כנים אנחנו  לא היינו מרגלים </verse>
        <verse osisID='Gen.42.32'> לב  שנים עשר אנחנו אחים בני אבינו האחד איננו והקטן היום את אבינו בארץ כנען </verse>
        <verse osisID='Gen.42.33'> לג  ויאמר אלינו האיש אדני הארץ בזאת אדע כי כנים אתם  אחיכם האחד הניחו אתי ואת רעבון בתיכם קחו ולכו </verse>
        <verse osisID='Gen.42.34'> לד  והביאו את אחיכם הקטן אלי ואדעה כי לא מרגלים אתם כי כנים אתם את אחיכם אתן לכם ואת הארץ תסחרו </verse>
        <verse osisID='Gen.42.35'> לה  ויהי הם מריקים שקיהם והנה איש צרור כספו בשקו ויראו את צררות כספיהם המה ואביהם--וייראו </verse>
        <verse osisID='Gen.42.36'> לו  ויאמר אלהם יעקב אביהם אתי שכלתם  יוסף איננו ושמעון איננו ואת בנימן תקחו עלי היו כלנה </verse>
        <verse osisID='Gen.42.37'> לז  ויאמר ראובן אל אביו לאמר את שני בני תמית אם לא אביאנו אליך תנה אתו על ידי ואני אשיבנו אליך </verse>
        <verse osisID='Gen.42.38'> לח  ויאמר לא ירד בני עמכם  כי אחיו מת והוא לבדו נשאר וקראהו אסון בדרך אשר תלכו בה והורדתם את שיבתי ביגון שאולה </verse>
      </chapter>
      <chapter osisID='Gen.43'>
        <verse osisID='Gen.43.1'> א  והרעב כבד בארץ </verse>
        <verse osisID='Gen.43.2'> ב  ויהי כאשר כלו לאכל את השבר אשר הביאו ממצרים ויאמר אליהם אביהם שבו שברו לנו מעט אכל </verse>
        <verse osisID='Gen.43.3'> ג  ויאמר אליו יהודה לאמר  העד העד בנו האיש לאמר לא תראו פני בלתי אחיכם אתכם </verse>
        <verse osisID='Gen.43.4'> ד  אם ישך משלח את אחינו אתנו--נרדה ונשברה לך אכל </verse>
        <verse osisID='Gen.43.5'> ה  ואם אינך משלח לא נרד  כי האיש אמר אלינו לא תראו פני בלתי אחיכם אתכם </verse>
        <verse osisID='Gen.43.6'> ו  ויאמר ישראל למה הרעתם לי--להגיד לאיש העוד לכם אח </verse>
        <verse osisID='Gen.43.7'> ז  ויאמרו שאול שאל האיש לנו ולמולדתנו לאמר העוד אביכם חי היש לכם אח ונגד לו על פי הדברים האלה הידוע נדע--כי יאמר הורידו את אחיכם </verse>
        <verse osisID='Gen.43.8'> ח  ויאמר יהודה אל ישראל אביו שלחה הנער אתי--ונקומה ונלכה ונחיה ולא נמות גם אנחנו גם אתה גם טפנו </verse>
        <verse osisID='Gen.43.9'> ט  אנכי אערבנו--מידי תבקשנו  אם לא הביאתיו אליך והצגתיו לפניך וחטאתי לך כל הימים </verse>
        <verse osisID='Gen.43.10'> י  כי לולא התמהמהנו--כי עתה שבנו זה פעמים </verse>
        <verse osisID='Gen.43.11'> יא  ויאמר אלהם ישראל אביהם אם כן אפוא זאת עשו--קחו מזמרת הארץ בכליכם והורידו לאיש מנחה  מעט צרי ומעט דבש נכאת ולט בטנים ושקדים </verse>
        <verse osisID='Gen.43.12'> יב  וכסף משנה קחו בידכם ואת הכסף המושב בפי אמתחתיכם תשיבו בידכם--אולי משגה הוא </verse>
        <verse osisID='Gen.43.13'> יג  ואת אחיכם קחו וקומו שובו אל האיש </verse>
        <verse osisID='Gen.43.14'> יד  ואל שדי יתן לכם רחמים לפני האיש ושלח לכם את אחיכם אחר ואת בנימין ואני כאשר שכלתי שכלתי </verse>
        <verse osisID='Gen.43.15'> טו  ויקחו האנשים את המנחה הזאת ומשנה כסף לקחו בידם ואת בנימן ויקמו וירדו מצרים ויעמדו לפני יוסף </verse>
        <verse osisID='Gen.43.16'> טז  וירא יוסף אתם את בנימין ויאמר לאשר על ביתו הבא את האנשים הביתה וטבח טבח והכן כי אתי יאכלו האנשים בצהרים </verse>
        <verse osisID='Gen.43.17'> יז  ויעש האיש כאשר אמר יוסף ויבא האיש את האנשים ביתה יוסף </verse>
        <verse osisID='Gen.43.18'> יח  וייראו האנשים כי הובאו בית יוסף ויאמרו על דבר הכסף השב באמתחתינו בתחלה אנחנו מובאים--להתגלל עלינו ולהתנפל עלינו ולקחת אתנו לעבדים ואת חמרינו </verse>
        <verse osisID='Gen.43.19'> יט  ויגשו אל האיש אשר על בית יוסף וידברו אליו פתח הבית </verse>
        <verse osisID='Gen.43.20'> כ  ויאמרו בי אדני ירד ירדנו בתחלה לשבר אכל </verse>
        <verse osisID='Gen.43.21'> כא  ויהי כי באנו אל המלון ונפתחה את אמתחתינו והנה כסף איש בפי אמתחתו כספנו במשקלו ונשב אתו בידנו </verse>
        <verse osisID='Gen.43.22'> כב  וכסף אחר הורדנו בידנו לשבר אכל לא ידענו מי שם כספנו באמתחתינו </verse>
        <verse osisID='Gen.43.23'> כג  ויאמר שלום לכם אל תיראו אלהיכם ואלהי אביכם נתן לכם מטמון באמתחתיכם--כספכם בא אלי ויוצא אלהם את שמעון </verse>
        <verse osisID='Gen.43.24'> כד  ויבא האיש את האנשים ביתה יוסף ויתן מים וירחצו רגליהם ויתן מספוא לחמריהם </verse>
        <verse osisID='Gen.43.25'> כה  ויכינו את המנחה עד בוא יוסף בצהרים  כי שמעו כי שם יאכלו לחם </verse>
        <verse osisID='Gen.43.26'> כו  ויבא יוסף הביתה ויביאו לו את המנחה אשר בידם הביתה וישתחוו לו ארצה </verse>
        <verse osisID='Gen.43.27'> כז  וישאל להם לשלום ויאמר השלום אביכם הזקן אשר אמרתם--העודנו חי </verse>
        <verse osisID='Gen.43.28'> כח  ויאמרו שלום לעבדך לאבינו--עודנו חי ויקדו וישתחו (וישתחוו) </verse>
        <verse osisID='Gen.43.29'> כט  וישא עיניו וירא את בנימין אחיו בן אמו ויאמר הזה אחיכם הקטן אשר אמרתם אלי ויאמר אלהים יחנך בני </verse>
        <verse osisID='Gen.43.30'> ל  וימהר יוסף כי נכמרו רחמיו אל אחיו ויבקש לבכות ויבא החדרה ויבך שמה </verse>
        <verse osisID='Gen.43.31'> לא  וירחץ פניו ויצא ויתאפק--ויאמר שימו לחם </verse>
        <verse osisID='Gen.43.32'> לב  וישימו לו לבדו ולהם לבדם ולמצרים האכלים אתו לבדם--כי לא יוכלון המצרים לאכל את העברים לחם כי תועבה הוא למצרים </verse>
        <verse osisID='Gen.43.33'> לג  וישבו לפניו--הבכר כבכרתו והצעיר כצערתו ויתמהו האנשים איש אל רעהו </verse>
        <verse osisID='Gen.43.34'> לד  וישא משאת מאת פניו אלהם ותרב משאת בנימן ממשאת כלם חמש ידות וישתו וישכרו עמו </verse>
      </chapter>
      <chapter osisID='Gen.44'>
        <verse osisID='Gen.44.1'> א  ויצו את אשר על ביתו לאמר מלא את אמתחת האנשים אכל כאשר יוכלון שאת ושים כסף איש בפי אמתחתו </verse>
        <verse osisID='Gen.44.2'> ב  ואת גביעי גביע הכסף תשים בפי אמתחת הקטן ואת כסף שברו ויעש כדבר יוסף אשר דבר </verse>
        <verse osisID='Gen.44.3'> ג  הבקר אור והאנשים שלחו המה וחמריהם </verse>
        <verse osisID='Gen.44.4'> ד  הם יצאו את העיר לא הרחיקו ויוסף אמר לאשר על ביתו קום רדף אחרי האנשים והשגתם ואמרת אלהם למה שלמתם רעה תחת טובה </verse>
        <verse osisID='Gen.44.5'> ה  הלוא זה אשר ישתה אדני בו והוא נחש ינחש בו הרעתם אשר עשיתם </verse>
        <verse osisID='Gen.44.6'> ו  וישגם וידבר אלהם את הדברים האלה </verse>
        <verse osisID='Gen.44.7'> ז  ויאמרו אליו--למה ידבר אדני כדברים האלה חלילה לעבדיך מעשות כדבר הזה </verse>
        <verse osisID='Gen.44.8'> ח  הן כסף אשר מצאנו בפי אמתחתינו--השיבנו אליך מארץ כנען ואיך נגנב מבית אדניך כסף או זהב </verse>
        <verse osisID='Gen.44.9'> ט  אשר ימצא אתו מעבדיך ומת וגם אנחנו נהיה לאדני לעבדים </verse>
        <verse osisID='Gen.44.10'> י  ויאמר גם עתה כדבריכם כן הוא  אשר ימצא אתו יהיה לי עבד ואתם תהיו נקים </verse>
        <verse osisID='Gen.44.11'> יא  וימהרו ויורדו איש את אמתחתו--ארצה ויפתחו איש אמתחתו </verse>
        <verse osisID='Gen.44.12'> יב  ויחפש--בגדול החל ובקטן כלה וימצא הגביע באמתחת בנימן </verse>
        <verse osisID='Gen.44.13'> יג  ויקרעו שמלתם ויעמס איש על חמרו וישבו העירה </verse>
        <verse osisID='Gen.44.14'> יד  ויבא יהודה ואחיו ביתה יוסף והוא עודנו שם ויפלו לפניו ארצה </verse>
        <verse osisID='Gen.44.15'> טו  ויאמר להם יוסף מה המעשה הזה אשר עשיתם הלוא ידעתם כי נחש ינחש איש אשר כמני </verse>
        <verse osisID='Gen.44.16'> טז  ויאמר יהודה מה נאמר לאדני מה נדבר ומה נצטדק האלהים מצא את עון עבדיך--הננו עבדים לאדני גם אנחנו גם אשר נמצא הגביע בידו </verse>
        <verse osisID='Gen.44.17'> יז  ויאמר--חלילה לי מעשות זאת האיש אשר נמצא הגביע בידו הוא יהיה לי עבד ואתם עלו לשלום אל אביכם  {ס} </verse>
        <verse osisID='Gen.44.18'> יח  ויגש אליו יהודה ויאמר בי אדני ידבר נא עבדך דבר באזני אדני ואל יחר אפך בעבדך  כי כמוך כפרעה </verse>
        <verse osisID='Gen.44.19'> יט  אדני שאל את עבדיו לאמר  היש לכם אב או אח </verse>
        <verse osisID='Gen.44.20'> כ  ונאמר אל אדני יש לנו אב זקן וילד זקנים קטן ואחיו מת ויותר הוא לבדו לאמו ואביו אהבו </verse>
        <verse osisID='Gen.44.21'> כא  ותאמר אל עבדיך הורדהו אלי ואשימה עיני עליו </verse>
        <verse osisID='Gen.44.22'> כב  ונאמר אל אדני לא יוכל הנער לעזב את אביו  ועזב את אביו ומת </verse>
        <verse osisID='Gen.44.23'> כג  ותאמר אל עבדיך אם לא ירד אחיכם הקטן אתכם--לא תספון לראות פני </verse>
        <verse osisID='Gen.44.24'> כד  ויהי כי עלינו אל עבדך אבי ונגד לו--את דברי אדני </verse>
        <verse osisID='Gen.44.25'> כה  ויאמר אבינו  שבו שברו לנו מעט אכל </verse>
        <verse osisID='Gen.44.26'> כו  ונאמר לא נוכל לרדת  אם יש אחינו הקטן אתנו וירדנו--כי לא נוכל לראות פני האיש ואחינו הקטן איננו אתנו </verse>
        <verse osisID='Gen.44.27'> כז  ויאמר עבדך אבי אלינו  אתם ידעתם כי שנים ילדה לי אשתי </verse>
        <verse osisID='Gen.44.28'> כח  ויצא האחד מאתי ואמר אך טרף טרף ולא ראיתיו עד הנה </verse>
        <verse osisID='Gen.44.29'> כט  ולקחתם גם את זה מעם פני וקרהו אסון--והורדתם את שיבתי ברעה שאלה </verse>
        <verse osisID='Gen.44.30'> ל  ועתה כבאי אל עבדך אבי והנער איננו אתנו ונפשו קשורה בנפשו </verse>
        <verse osisID='Gen.44.31'> לא  והיה כראותו כי אין הנער--ומת והורידו עבדיך את שיבת עבדך אבינו ביגון--שאלה </verse>
        <verse osisID='Gen.44.32'> לב  כי עבדך ערב את הנער מעם אבי לאמר  אם לא אביאנו אליך וחטאתי לאבי כל הימים </verse>
        <verse osisID='Gen.44.33'> לג  ועתה ישב נא עבדך תחת הנער--עבד לאדני והנער יעל עם אחיו </verse>
        <verse osisID='Gen.44.34'> לד  כי איך אעלה אל אבי והנער איננו אתי  פן אראה ברע אשר ימצא את אבי </verse>
      </chapter>
      <chapter osisID='Gen.45'>
        <verse osisID='Gen.45.1'> א  ולא יכל יוסף להתאפק לכל הנצבים עליו ויקרא הוציאו כל איש מעלי ולא עמד איש אתו בהתודע יוסף אל אחיו </verse>
        <verse osisID='Gen.45.2'> ב  ויתן את קלו בבכי וישמעו מצרים וישמע בית פרעה </verse>
        <verse osisID='Gen.45.3'> ג  ויאמר יוסף אל אחיו אני יוסף העוד אבי חי ולא יכלו אחיו לענות אתו כי נבהלו מפניו </verse>
        <verse osisID='Gen.45.4'> ד  ויאמר יוסף אל אחיו גשו נא אלי ויגשו ויאמר אני יוסף אחיכם אשר מכרתם אתי מצרימה </verse>
        <verse osisID='Gen.45.5'> ה  ועתה אל תעצבו ואל יחר בעיניכם כי מכרתם אתי הנה  כי למחיה שלחני אלהים לפניכם </verse>
        <verse osisID='Gen.45.6'> ו  כי זה שנתים הרעב בקרב הארץ ועוד חמש שנים אשר אין חריש וקציר </verse>
        <verse osisID='Gen.45.7'> ז  וישלחני אלהים לפניכם לשום לכם שארית בארץ ולהחיות לכם לפליטה גדלה </verse>
        <verse osisID='Gen.45.8'> ח  ועתה לא אתם שלחתם אתי הנה כי האלהים וישימני לאב לפרעה ולאדון לכל ביתו ומשל בכל ארץ מצרים </verse>
        <verse osisID='Gen.45.9'> ט  מהרו ועלו אל אבי ואמרתם אליו כה אמר בנך יוסף שמני אלהים לאדון לכל מצרים רדה אלי אל תעמד </verse>
        <verse osisID='Gen.45.10'> י  וישבת בארץ גשן והיית קרוב אלי--אתה ובניך ובני בניך וצאנך ובקרך וכל אשר לך </verse>
        <verse osisID='Gen.45.11'> יא  וכלכלתי אתך שם כי עוד חמש שנים רעב  פן תורש אתה וביתך וכל אשר לך </verse>
        <verse osisID='Gen.45.12'> יב  והנה עיניכם ראות ועיני אחי בנימין  כי פי המדבר אליכם </verse>
        <verse osisID='Gen.45.13'> יג  והגדתם לאבי את כל כבודי במצרים ואת כל אשר ראיתם ומהרתם והורדתם את אבי הנה </verse>
        <verse osisID='Gen.45.14'> יד  ויפל על צוארי בנימן אחיו ויבך ובנימן--בכה על צואריו </verse>
        <verse osisID='Gen.45.15'> טו  וינשק לכל אחיו ויבך עלהם ואחרי כן דברו אחיו אתו </verse>
        <verse osisID='Gen.45.16'> טז  והקל נשמע בית פרעה לאמר באו אחי יוסף וייטב בעיני פרעה ובעיני עבדיו </verse>
        <verse osisID='Gen.45.17'> יז  ויאמר פרעה אל יוסף אמר אל אחיך זאת עשו  טענו את בעירכם ולכו באו ארצה כנען </verse>
        <verse osisID='Gen.45.18'> יח  וקחו את אביכם ואת בתיכם ובאו אלי ואתנה לכם את טוב ארץ מצרים ואכלו את חלב הארץ </verse>
        <verse osisID='Gen.45.19'> יט  ואתה צויתה זאת עשו  קחו לכם מארץ מצרים עגלות לטפכם ולנשיכם ונשאתם את אביכם ובאתם </verse>
        <verse osisID='Gen.45.20'> כ  ועינכם אל תחס על כליכם  כי טוב כל ארץ מצרים לכם הוא </verse>
        <verse osisID='Gen.45.21'> כא  ויעשו כן בני ישראל ויתן להם יוסף עגלות על פי פרעה ויתן להם צדה לדרך </verse>
        <verse osisID='Gen.45.22'> כב  לכלם נתן לאיש חלפות שמלת ולבנימן נתן שלש מאות כסף וחמש חלפת שמלת </verse>
        <verse osisID='Gen.45.23'> כג  ולאביו שלח כזאת עשרה חמרים נשאים מטוב מצרים ועשר אתנת נשאת בר ולחם ומזון לאביו--לדרך </verse>
        <verse osisID='Gen.45.24'> כד  וישלח את אחיו וילכו ויאמר אלהם אל תרגזו בדרך </verse>
        <verse osisID='Gen.45.25'> כה  ויעלו ממצרים ויבאו ארץ כנען אל יעקב אביהם </verse>
        <verse osisID='Gen.45.26'> כו  ויגדו לו לאמר עוד יוסף חי וכי הוא משל בכל ארץ מצרים ויפג לבו כי לא האמין להם </verse>
        <verse osisID='Gen.45.27'> כז  וידברו אליו את כל דברי יוסף אשר דבר אלהם וירא את העגלות אשר שלח יוסף לשאת אתו ותחי רוח יעקב אביהם </verse>
        <verse osisID='Gen.45.28'> כח  ויאמר ישראל רב עוד יוסף בני חי אלכה ואראנו בטרם אמות </verse>
      </chapter>
      <chapter osisID='Gen.46'>
        <verse osisID='Gen.46.1'> א  ויסע ישראל וכל אשר לו ויבא בארה שבע ויזבח זבחים לאלהי אביו יצחק </verse>
        <verse osisID='Gen.46.2'> ב  ויאמר אלהים לישראל במראת הלילה ויאמר יעקב יעקב ויאמר הנני </verse>
        <verse osisID='Gen.46.3'> ג  ויאמר אנכי האל אלהי אביך אל תירא מרדה מצרימה כי לגוי גדול אשימך שם </verse>
        <verse osisID='Gen.46.4'> ד  אנכי ארד עמך מצרימה ואנכי אעלך גם עלה ויוסף ישית ידו על עיניך </verse>
        <verse osisID='Gen.46.5'> ה  ויקם יעקב מבאר שבע וישאו בני ישראל את יעקב אביהם ואת טפם ואת נשיהם בעגלות אשר שלח פרעה לשאת אתו </verse>
        <verse osisID='Gen.46.6'> ו  ויקחו את מקניהם ואת רכושם אשר רכשו בארץ כנען ויבאו מצרימה  יעקב וכל זרעו אתו </verse>
        <verse osisID='Gen.46.7'> ז  בניו ובני בניו אתו בנתיו ובנות בניו וכל זרעו--הביא אתו מצרימה  {ס} </verse>
        <verse osisID='Gen.46.8'> ח  ואלה שמות בני ישראל הבאים מצרימה יעקב ובניו  בכר יעקב ראובן </verse>
        <verse osisID='Gen.46.9'> ט  ובני ראובן--חנוך ופלוא וחצרן וכרמי </verse>
        <verse osisID='Gen.46.10'> י  ובני שמעון ימואל וימין ואהד--ויכין וצחר ושאול בן הכנענית </verse>
        <verse osisID='Gen.46.11'> יא  ובני לוי--גרשון קהת ומררי </verse>
        <verse osisID='Gen.46.12'> יב  ובני יהודה ער ואונן ושלה--ופרץ וזרח וימת ער ואונן בארץ כנען ויהיו בני פרץ חצרן וחמול </verse>
        <verse osisID='Gen.46.13'> יג  ובני יששכר--תולע ופוה ויוב ושמרן </verse>
        <verse osisID='Gen.46.14'> יד  ובני זבלון--סרד ואלון ויחלאל </verse>
        <verse osisID='Gen.46.15'> טו  אלה בני לאה אשר ילדה ליעקב בפדן ארם ואת דינה בתו  כל נפש בניו ובנותיו שלשים ושלש </verse>
        <verse osisID='Gen.46.16'> טז  ובני גד צפיון וחגי שוני ואצבן ערי וארודי ואראלי </verse>
        <verse osisID='Gen.46.17'> יז  ובני אשר ימנה וישוה וישוי ובריעה--ושרח אחתם ובני בריעה חבר ומלכיאל </verse>
        <verse osisID='Gen.46.18'> יח  אלה בני זלפה אשר נתן לבן ללאה בתו ותלד את אלה ליעקב שש עשרה נפש </verse>
        <verse osisID='Gen.46.19'> יט  בני רחל אשת יעקב יוסף ובנימן </verse>
        <verse osisID='Gen.46.20'> כ  ויולד ליוסף בארץ מצרים אשר ילדה לו אסנת בת פוטי פרע כהן אן--את מנשה ואת אפרים </verse>
        <verse osisID='Gen.46.21'> כא  ובני בנימן בלע ובכר ואשבל גרא ונעמן אחי וראש מפים וחפים וארד </verse>
        <verse osisID='Gen.46.22'> כב  אלה בני רחל אשר ילד ליעקב--כל נפש ארבעה עשר </verse>
        <verse osisID='Gen.46.23'> כג  ובני דן חשים </verse>
        <verse osisID='Gen.46.24'> כד  ובני נפתלי--יחצאל וגוני ויצר ושלם </verse>
        <verse osisID='Gen.46.25'> כה  אלה בני בלהה אשר נתן לבן לרחל בתו ותלד את אלה ליעקב כל נפש שבעה </verse>
        <verse osisID='Gen.46.26'> כו  כל הנפש הבאה ליעקב מצרימה יצאי ירכו מלבד נשי בני יעקב--כל נפש ששים ושש </verse>
        <verse osisID='Gen.46.27'> כז  ובני יוסף אשר ילד לו במצרים נפש שנים  כל הנפש לבית יעקב הבאה מצרימה שבעים  {ס} </verse>
        <verse osisID='Gen.46.28'> כח  ואת יהודה שלח לפניו אל יוסף להורת לפניו גשנה ויבאו ארצה גשן </verse>
        <verse osisID='Gen.46.29'> כט  ויאסר יוסף מרכבתו ויעל לקראת ישראל אביו גשנה וירא אליו ויפל על צואריו ויבך על צואריו עוד </verse>
        <verse osisID='Gen.46.30'> ל  ויאמר ישראל אל יוסף אמותה הפעם אחרי ראותי את פניך כי עודך חי </verse>
        <verse osisID='Gen.46.31'> לא  ויאמר יוסף אל אחיו ואל בית אביו אעלה ואגידה לפרעה ואמרה אליו אחי ובית אבי אשר בארץ כנען באו אלי </verse>
        <verse osisID='Gen.46.32'> לב  והאנשים רעי צאן כי אנשי מקנה היו וצאנם ובקרם וכל אשר להם הביאו </verse>
        <verse osisID='Gen.46.33'> לג  והיה כי יקרא לכם פרעה ואמר מה מעשיכם </verse>
        <verse osisID='Gen.46.34'> לד  ואמרתם אנשי מקנה היו עבדיך מנעורינו ועד עתה--גם אנחנו גם אבתינו  בעבור תשבו בארץ גשן כי תועבת מצרים כל רעה צאן </verse>
      </chapter>
      <chapter osisID='Gen.47'>
        <verse osisID='Gen.47.1'> א  ויבא יוסף ויגד לפרעה ויאמר אבי ואחי וצאנם ובקרם וכל אשר להם באו מארץ כנען והנם בארץ גשן </verse>
        <verse osisID='Gen.47.2'> ב  ומקצה אחיו לקח חמשה אנשים ויצגם לפני פרעה </verse>
        <verse osisID='Gen.47.3'> ג  ויאמר פרעה אל אחיו מה מעשיכם ויאמרו אל פרעה רעה צאן עבדיך--גם אנחנו גם אבותינו </verse>
        <verse osisID='Gen.47.4'> ד  ויאמרו אל פרעה לגור בארץ באנו כי אין מרעה לצאן אשר לעבדיך כי כבד הרעב בארץ כנען ועתה ישבו נא עבדיך בארץ גשן </verse>
        <verse osisID='Gen.47.5'> ה  ויאמר פרעה אל יוסף לאמר  אביך ואחיך באו אליך </verse>
        <verse osisID='Gen.47.6'> ו  ארץ מצרים לפניך הוא--במיטב הארץ הושב את אביך ואת אחיך  ישבו בארץ גשן--ואם ידעת ויש בם אנשי חיל ושמתם שרי מקנה על אשר לי </verse>
        <verse osisID='Gen.47.7'> ז  ויבא יוסף את יעקב אביו ויעמדהו לפני פרעה ויברך יעקב את פרעה </verse>
        <verse osisID='Gen.47.8'> ח  ויאמר פרעה אל יעקב  כמה ימי שני חייך </verse>
        <verse osisID='Gen.47.9'> ט  ויאמר יעקב אל פרעה ימי שני מגורי שלשים ומאת שנה  מעט ורעים היו ימי שני חיי ולא השיגו את ימי שני חיי אבתי בימי מגוריהם </verse>
        <verse osisID='Gen.47.10'> י  ויברך יעקב את פרעה ויצא מלפני פרעה </verse>
        <verse osisID='Gen.47.11'> יא  ויושב יוסף את אביו ואת אחיו ויתן להם אחזה בארץ מצרים במיטב הארץ בארץ רעמסס--כאשר צוה פרעה </verse>
        <verse osisID='Gen.47.12'> יב  ויכלכל יוסף את אביו ואת אחיו ואת כל בית אביו--לחם לפי הטף </verse>
        <verse osisID='Gen.47.13'> יג  ולחם אין בכל הארץ כי כבד הרעב מאד ותלה ארץ מצרים וארץ כנען מפני הרעב </verse>
        <verse osisID='Gen.47.14'> יד  וילקט יוסף את כל הכסף הנמצא בארץ מצרים ובארץ כנען בשבר אשר הם שברים ויבא יוסף את הכסף ביתה פרעה </verse>
        <verse osisID='Gen.47.15'> טו  ויתם הכסף מארץ מצרים ומארץ כנען ויבאו כל מצרים אל יוסף לאמר הבה לנו לחם ולמה נמות נגדך  כי אפס כסף </verse>
        <verse osisID='Gen.47.16'> טז  ויאמר יוסף הבו מקניכם ואתנה לכם במקניכם--אם אפס כסף </verse>
        <verse osisID='Gen.47.17'> יז  ויביאו את מקניהם אל יוסף ויתן להם יוסף לחם בסוסים ובמקנה הצאן ובמקנה הבקר ובחמרים וינהלם בלחם בכל מקנהם בשנה ההוא </verse>
        <verse osisID='Gen.47.18'> יח  ותתם השנה ההוא ויבאו אליו בשנה השנית ויאמרו לו לא נכחד מאדני כי אם תם הכסף ומקנה הבהמה אל אדני  לא נשאר לפני אדני בלתי אם גויתנו ואדמתנו </verse>
        <verse osisID='Gen.47.19'> יט  למה נמות לעיניך גם אנחנו גם אדמתנו--קנה אתנו ואת אדמתנו בלחם ונהיה אנחנו ואדמתנו עבדים לפרעה ותן זרע ונחיה ולא נמות והאדמה לא תשם </verse>
        <verse osisID='Gen.47.20'> כ  ויקן יוסף את כל אדמת מצרים לפרעה כי מכרו מצרים איש שדהו כי חזק עלהם הרעב ותהי הארץ לפרעה </verse>
        <verse osisID='Gen.47.21'> כא  ואת העם--העביר אתו לערים  מקצה גבול מצרים ועד קצהו </verse>
        <verse osisID='Gen.47.22'> כב  רק אדמת הכהנים לא קנה  כי חק לכהנים מאת פרעה ואכלו את חקם אשר נתן להם פרעה--על כן לא מכרו את אדמתם </verse>
        <verse osisID='Gen.47.23'> כג  ויאמר יוסף אל העם הן קניתי אתכם היום ואת אדמתכם לפרעה הא לכם זרע וזרעתם את האדמה </verse>
        <verse osisID='Gen.47.24'> כד  והיה בתבואת ונתתם חמישית לפרעה וארבע הידת יהיה לכם לזרע השדה ולאכלכם ולאשר בבתיכם--ולאכל לטפכם </verse>
        <verse osisID='Gen.47.25'> כה  ויאמרו החיתנו נמצא חן בעיני אדני והיינו עבדים לפרעה </verse>
        <verse osisID='Gen.47.26'> כו  וישם אתה יוסף לחק עד היום הזה על אדמת מצרים לפרעה--לחמש  רק אדמת הכהנים לבדם--לא היתה לפרעה </verse>
        <verse osisID='Gen.47.27'> כז  וישב ישראל בארץ מצרים בארץ גשן ויאחזו בה ויפרו וירבו מאד </verse>
        <verse osisID='Gen.47.28'> כח  ויחי יעקב בארץ מצרים שבע עשרה שנה ויהי ימי יעקב שני חייו--שבע שנים וארבעים ומאת שנה </verse>
        <verse osisID='Gen.47.29'> כט  ויקרבו ימי ישראל למות ויקרא לבנו ליוסף ויאמר לו אם נא מצאתי חן בעיניך שים נא ידך תחת ירכי ועשית עמדי חסד ואמת אל נא תקברני במצרים </verse>
        <verse osisID='Gen.47.30'> ל  ושכבתי עם אבתי ונשאתני ממצרים וקברתני בקברתם ויאמר אנכי אעשה כדברך </verse>
        <verse osisID='Gen.47.31'> לא  ויאמר השבעה לי--וישבע לו וישתחו ישראל על ראש המטה  {פ} </verse>
      </chapter>
      <chapter osisID='Gen.48'>
        <verse osisID='Gen.48.1'> א  ויהי אחרי הדברים האלה ויאמר ליוסף הנה אביך חלה ויקח את שני בניו עמו--את מנשה ואת אפרים </verse>
        <verse osisID='Gen.48.2'> ב  ויגד ליעקב--ויאמר הנה בנך יוסף בא אליך ויתחזק ישראל וישב על המטה </verse>
        <verse osisID='Gen.48.3'> ג  ויאמר יעקב אל יוסף אל שדי נראה אלי בלוז בארץ כנען ויברך אתי </verse>
        <verse osisID='Gen.48.4'> ד  ויאמר אלי הנני מפרך והרביתך ונתתיך לקהל עמים ונתתי את הארץ הזאת לזרעך אחריך--אחזת עולם </verse>
        <verse osisID='Gen.48.5'> ה  ועתה שני בניך הנולדים לך בארץ מצרים עד באי אליך מצרימה--לי הם  אפרים ומנשה--כראובן ושמעון יהיו לי </verse>
        <verse osisID='Gen.48.6'> ו  ומולדתך אשר הולדת אחריהם לך יהיו על שם אחיהם יקראו בנחלתם </verse>
        <verse osisID='Gen.48.7'> ז  ואני בבאי מפדן מתה עלי רחל בארץ כנען בדרך בעוד כברת ארץ לבא אפרתה ואקברה שם בדרך אפרת הוא בית לחם </verse>
        <verse osisID='Gen.48.8'> ח  וירא ישראל את בני יוסף ויאמר מי אלה </verse>
        <verse osisID='Gen.48.9'> ט  ויאמר יוסף אל אביו בני הם אשר נתן לי אלהים בזה ויאמר קחם נא אלי ואברכם </verse>
        <verse osisID='Gen.48.10'> י  ועיני ישראל כבדו מזקן לא יוכל לראות ויגש אתם אליו וישק להם ויחבק להם </verse>
        <verse osisID='Gen.48.11'> יא  ויאמר ישראל אל יוסף ראה פניך לא פללתי והנה הראה אתי אלהים גם את זרעך </verse>
        <verse osisID='Gen.48.12'> יב  ויוצא יוסף אתם מעם ברכיו וישתחו לאפיו ארצה </verse>
        <verse osisID='Gen.48.13'> יג  ויקח יוסף את שניהם--את אפרים בימינו משמאל ישראל ואת מנשה בשמאלו מימין ישראל ויגש אליו </verse>
        <verse osisID='Gen.48.14'> יד  וישלח ישראל את ימינו וישת על ראש אפרים והוא הצעיר ואת שמאלו על ראש מנשה  שכל את ידיו כי מנשה הבכור </verse>
        <verse osisID='Gen.48.15'> טו  ויברך את יוסף ויאמר  האלהים אשר התהלכו אבתי לפניו אברהם ויצחק--האלהים הרעה אתי מעודי עד היום הזה </verse>
        <verse osisID='Gen.48.16'> טז  המלאך הגאל אתי מכל רע יברך את הנערים ויקרא בהם שמי ושם אבתי אברהם ויצחק וידגו לרב בקרב הארץ </verse>
        <verse osisID='Gen.48.17'> יז  וירא יוסף כי ישית אביו יד ימינו על ראש אפרים--וירע בעיניו ויתמך יד אביו להסיר אתה מעל ראש אפרים--על ראש מנשה </verse>
        <verse osisID='Gen.48.18'> יח  ויאמר יוסף אל אביו לא כן אבי  כי זה הבכר שים ימינך על ראשו </verse>
        <verse osisID='Gen.48.19'> יט  וימאן אביו ויאמר ידעתי בני ידעתי--גם הוא יהיה לעם וגם הוא יגדל ואולם אחיו הקטן יגדל ממנו וזרעו יהיה מלא הגוים </verse>
        <verse osisID='Gen.48.20'> כ  ויברכם ביום ההוא לאמור בך יברך ישראל לאמר ישמך אלהים כאפרים וכמנשה וישם את אפרים לפני מנשה </verse>
        <verse osisID='Gen.48.21'> כא  ויאמר ישראל אל יוסף הנה אנכי מת והיה אלהים עמכם והשיב אתכם אל ארץ אבתיכם </verse>
        <verse osisID='Gen.48.22'> כב  ואני נתתי לך שכם אחד--על אחיך  אשר לקחתי מיד האמרי בחרבי ובקשתי  {פ} </verse>
      </chapter>
      <chapter osisID='Gen.49'>
        <verse osisID='Gen.49.1'> א  ויקרא יעקב אל בניו ויאמר האספו ואגידה לכם את אשר יקרא אתכם באחרית הימים </verse>
        <verse osisID='Gen.49.2'> ב  הקבצו ושמעו בני יעקב ושמעו אל ישראל אביכם </verse>
        <verse osisID='Gen.49.3'> ג  ראובן בכרי אתה כחי וראשית אוני--יתר שאת ויתר עז </verse>
        <verse osisID='Gen.49.4'> ד  פחז כמים אל תותר כי עלית משכבי אביך אז חללת יצועי עלה  {פ} </verse>
        <verse osisID='Gen.49.5'> ה  שמעון ולוי אחים--כלי חמס מכרתיהם </verse>
        <verse osisID='Gen.49.6'> ו  בסדם אל תבא נפשי בקהלם אל תחד כבדי  כי באפם הרגו איש וברצנם עקרו שור </verse>
        <verse osisID='Gen.49.7'> ז  ארור אפם כי עז ועברתם כי קשתה אחלקם ביעקב ואפיצם בישראל  {פ} </verse>
        <verse osisID='Gen.49.8'> ח  יהודה אתה יודוך אחיך--ידך בערף איביך ישתחוו לך בני אביך </verse>
        <verse osisID='Gen.49.9'> ט  גור אריה יהודה מטרף בני עלית כרע רבץ כאריה וכלביא מי יקימנו </verse>
        <verse osisID='Gen.49.10'> י  לא יסור שבט מיהודה ומחקק מבין רגליו עד כי יבא שילה ולו יקהת עמים </verse>
        <verse osisID='Gen.49.11'> יא  אסרי לגפן עירה ולשרקה בני אתנו כבס ביין לבשו ובדם ענבים סותה </verse>
        <verse osisID='Gen.49.12'> יב  חכלילי עינים מיין ולבן שנים מחלב  {פ} </verse>
        <verse osisID='Gen.49.13'> יג  זבולן לחוף ימים ישכן והוא לחוף אנית וירכתו על צידן  {פ} </verse>
        <verse osisID='Gen.49.14'> יד  יששכר חמר גרם--רבץ בין המשפתים </verse>
        <verse osisID='Gen.49.15'> טו  וירא מנחה כי טוב ואת הארץ כי נעמה ויט שכמו לסבל ויהי למס עבד  {ס} </verse>
        <verse osisID='Gen.49.16'> טז  דן ידין עמו--כאחד שבטי ישראל </verse>
        <verse osisID='Gen.49.17'> יז  יהי דן נחש עלי דרך שפיפן עלי ארח--הנשך עקבי סוס ויפל רכבו אחור </verse>
        <verse osisID='Gen.49.18'> יח  לישועתך קויתי יהוה  {ס} </verse>
        <verse osisID='Gen.49.19'> יט  גד גדוד יגודנו והוא יגד עקב  {ס} </verse>
        <verse osisID='Gen.49.20'> כ  מאשר שמנה לחמו והוא יתן מעדני מלך  {ס} </verse>
        <verse osisID='Gen.49.21'> כא  נפתלי אילה שלחה--הנתן אמרי שפר  {ס} </verse>
        <verse osisID='Gen.49.22'> כב  בן פרת יוסף בן פרת עלי עין בנות צעדה עלי שור </verse>
        <verse osisID='Gen.49.23'> כג  וימררהו ורבו וישטמהו בעלי חצים </verse>
        <verse osisID='Gen.49.24'> כד  ותשב באיתן קשתו ויפזו זרעי ידיו מידי אביר יעקב משם רעה אבן ישראל </verse>
        <verse osisID='Gen.49.25'> כה  מאל אביך ויעזרך ואת שדי ויברכך ברכת שמים מעל ברכת תהום רבצת תחת ברכת שדים ורחם </verse>
        <verse osisID='Gen.49.26'> כו  ברכת אביך גברו על ברכת הורי עד תאות גבעת עולם תהיין לראש יוסף ולקדקד נזיר אחיו  {פ} </verse>
        <verse osisID='Gen.49.27'> כז  בנימין זאב יטרף בבקר יאכל עד ולערב יחלק שלל </verse>
        <verse osisID='Gen.49.28'> כח  כל אלה שבטי ישראל שנים עשר וזאת אשר דבר להם אביהם ויברך אותם--איש אשר כברכתו ברך אתם </verse>
        <verse osisID='Gen.49.29'> כט  ויצו אותם ויאמר אלהם אני נאסף אל עמי--קברו אתי אל אבתי  אל המערה--אשר בשדה עפרון החתי </verse>
        <verse osisID='Gen.49.30'> ל  במערה אשר בשדה המכפלה אשר על פני ממרא--בארץ כנען  אשר קנה אברהם את השדה מאת עפרן החתי--לאחזת קבר </verse>
        <verse osisID='Gen.49.31'> לא  שמה קברו את אברהם ואת שרה אשתו שמה קברו את יצחק ואת רבקה אשתו ושמה קברתי את לאה </verse>
        <verse osisID='Gen.49.32'> לב  מקנה השדה והמערה אשר בו מאת בני חת </verse>
        <verse osisID='Gen.49.33'> לג  ויכל יעקב לצות את בניו ויאסף רגליו אל המטה ויגוע ויאסף אל עמיו </verse>
      </chapter>
      <chapter osisID='Gen.50'>
        <verse osisID='Gen.50.1'> א  ויפל יוסף על פני אביו ויבך עליו וישק לו </verse>
        <verse osisID='Gen.50.2'> ב  ויצו יוסף את עבדיו את הרפאים לחנט את אביו ויחנטו הרפאים את ישראל </verse>
        <verse osisID='Gen.50.3'> ג  וימלאו לו ארבעים יום כי כן ימלאו ימי החנטים ויבכו אתו מצרים שבעים יום </verse>
        <verse osisID='Gen.50.4'> ד  ויעברו ימי בכיתו וידבר יוסף אל בית פרעה לאמר  אם נא מצאתי חן בעיניכם--דברו נא באזני פרעה לאמר </verse>
        <verse osisID='Gen.50.5'> ה  אבי השביעני לאמר הנה אנכי מת--בקברי אשר כריתי לי בארץ כנען שמה תקברני ועתה אעלה נא ואקברה את אבי--ואשובה </verse>
        <verse osisID='Gen.50.6'> ו  ויאמר פרעה  עלה וקבר את אביך כאשר השביעך </verse>
        <verse osisID='Gen.50.7'> ז  ויעל יוסף לקבר את אביו ויעלו אתו כל עבדי פרעה זקני ביתו וכל זקני ארץ מצרים </verse>
        <verse osisID='Gen.50.8'> ח  וכל בית יוסף ואחיו ובית אביו  רק טפם וצאנם ובקרם--עזבו בארץ גשן </verse>
        <verse osisID='Gen.50.9'> ט  ויעל עמו גם רכב גם פרשים ויהי המחנה כבד מאד </verse>
        <verse osisID='Gen.50.10'> י  ויבאו עד גרן האטד אשר בעבר הירדן ויספדו שם מספד גדול וכבד מאד ויעש לאביו אבל שבעת ימים </verse>
        <verse osisID='Gen.50.11'> יא  וירא יושב הארץ הכנעני את האבל בגרן האטד ויאמרו אבל כבד זה למצרים על כן קרא שמה אבל מצרים אשר בעבר הירדן </verse>
        <verse osisID='Gen.50.12'> יב  ויעשו בניו לו--כן כאשר צום </verse>
        <verse osisID='Gen.50.13'> יג  וישאו אתו בניו ארצה כנען ויקברו אתו במערת שדה המכפלה  אשר קנה אברהם את השדה לאחזת קבר מאת עפרן החתי--על פני ממרא </verse>
        <verse osisID='Gen.50.14'> יד  וישב יוסף מצרימה הוא ואחיו וכל העלים אתו לקבר את אביו אחרי קברו את אביו </verse>
        <verse osisID='Gen.50.15'> טו  ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אתו </verse>
        <verse osisID='Gen.50.16'> טז  ויצוו אל יוסף לאמר  אביך צוה לפני מותו לאמר </verse>
        <verse osisID='Gen.50.17'> יז  כה תאמרו ליוסף אנא שא נא פשע אחיך וחטאתם כי רעה גמלוך ועתה שא נא לפשע עבדי אלהי אביך ויבך יוסף בדברם אליו </verse>
        <verse osisID='Gen.50.18'> יח  וילכו גם אחיו ויפלו לפניו ויאמרו הננו לך לעבדים </verse>
        <verse osisID='Gen.50.19'> יט  ויאמר אלהם יוסף אל תיראו  כי התחת אלהים אני </verse>
        <verse osisID='Gen.50.20'> כ  ואתם חשבתם עלי רעה אלהים חשבה לטבה למען עשה כיום הזה להחית עם רב </verse>
        <verse osisID='Gen.50.21'> כא  ועתה אל תיראו--אנכי אכלכל אתכם ואת טפכם וינחם אותם וידבר על לבם </verse>
        <verse osisID='Gen.50.22'> כב  וישב יוסף במצרים הוא ובית אביו ויחי יוסף מאה ועשר שנים </verse>
        <verse osisID='Gen.50.23'> כג  וירא יוסף לאפרים בני שלשים גם בני מכיר בן מנשה--ילדו על ברכי יוסף </verse>
        <verse osisID='Gen.50.24'> כד  ויאמר יוסף אל אחיו אנכי מת ואלהים פקד יפקד אתכם והעלה אתכם מן הארץ הזאת אל הארץ אשר נשבע לאברהם ליצחק וליעקב </verse>
        <verse osisID='Gen.50.25'> כה  וישבע יוסף את בני ישראל לאמר  פקד יפקד אלהים אתכם והעלתם את עצמתי מזה </verse>
        <verse osisID='Gen.50.26'> כו  וימת יוסף בן מאה ועשר שנים ויחנטו אתו ויישם בארון במצרים  {ש} </verse>
      </chapter>
    </div></osisText>
</osis>