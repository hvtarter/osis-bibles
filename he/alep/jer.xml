<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Jer'>
      <chapter osisID='Jer.1'>
        <title> כה  זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה  {ס} </title>
        <verse osisID='Jer.1.1'> א  דברי ירמיהו בן חלקיהו מן הכהנים אשר בענתות בארץ בנימן </verse>
        <verse osisID='Jer.1.2'> ב  אשר היה דבר יהוה אליו בימי יאשיהו בן אמון מלך יהודה בשלש עשרה שנה למלכו </verse>
        <verse osisID='Jer.1.3'> ג  ויהי בימי יהויקים בן יאשיהו מלך יהודה עד תם עשתי עשרה שנה לצדקיהו בן יאשיהו מלך יהודה--עד גלות ירושלם בחדש החמישי  {פ} </verse>
        <verse osisID='Jer.1.4'> ד  ויהי דבר יהוה אלי לאמר </verse>
        <verse osisID='Jer.1.5'> ה  בטרם אצורך (אצרך) בבטן ידעתיך ובטרם תצא מרחם הקדשתיך  נביא לגוים נתתיך </verse>
        <verse osisID='Jer.1.6'> ו  ואמר אהה אדני יהוה הנה לא ידעתי דבר  כי נער אנכי  {ס} </verse>
        <verse osisID='Jer.1.7'> ז  ויאמר יהוה אלי אל תאמר נער אנכי  כי על כל אשר אשלחך תלך ואת כל אשר אצוך תדבר </verse>
        <verse osisID='Jer.1.8'> ח  אל תירא מפניהם  כי אתך אני להצלך נאם יהוה </verse>
        <verse osisID='Jer.1.9'> ט  וישלח יהוה את ידו ויגע על פי ויאמר יהוה אלי הנה נתתי דברי בפיך </verse>
        <verse osisID='Jer.1.10'> י  ראה הפקדתיך היום הזה על הגוים ועל הממלכות לנתוש ולנתוץ ולהאביד ולהרוס--לבנות ולנטוע  {פ} </verse>
        <verse osisID='Jer.1.11'> יא  ויהי דבר יהוה אלי לאמר מה אתה ראה ירמיהו ואמר מקל שקד אני ראה </verse>
        <verse osisID='Jer.1.12'> יב  ויאמר יהוה אלי היטבת לראות  כי שקד אני על דברי לעשתו  {ס} </verse>
        <verse osisID='Jer.1.13'> יג  ויהי דבר יהוה אלי שנית לאמר מה אתה ראה ואמר סיר נפוח אני ראה ופניו מפני צפונה </verse>
        <verse osisID='Jer.1.14'> יד  ויאמר יהוה אלי  מצפון תפתח הרעה על כל ישבי הארץ </verse>
        <verse osisID='Jer.1.15'> טו  כי הנני קרא לכל משפחות ממלכות צפונה--נאם יהוה ובאו ונתנו איש כסאו פתח שערי ירושלם ועל כל חומתיה סביב ועל כל ערי יהודה </verse>
        <verse osisID='Jer.1.16'> טז  ודברתי משפטי אותם על כל רעתם--אשר עזבוני ויקטרו לאלהים אחרים וישתחוו למעשי ידיהם </verse>
        <verse osisID='Jer.1.17'> יז  ואתה תאזר מתניך וקמת ודברת אליהם את כל אשר אנכי אצוך אל תחת מפניהם--פן אחתך לפניהם </verse>
        <verse osisID='Jer.1.18'> יח  ואני הנה נתתיך היום לעיר מבצר ולעמוד ברזל ולחמות נחשת--על כל הארץ  למלכי יהודה לשריה לכהניה ולעם הארץ </verse>
        <verse osisID='Jer.1.19'> יט  ונלחמו אליך ולא יוכלו לך  כי אתך אני נאם יהוה להצילך  {פ} </verse>
      </chapter>
      <chapter osisID='Jer.2'>
        <verse osisID='Jer.2.1'> א  ויהי דבר יהוה אלי לאמר </verse>
        <verse osisID='Jer.2.2'> ב  הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך--לכתך אחרי במדבר בארץ לא זרועה </verse>
        <verse osisID='Jer.2.3'> ג  קדש ישראל ליהוה ראשית תבואתה כל אכליו יאשמו רעה תבא אליהם נאם יהוה  {פ} </verse>
        <verse osisID='Jer.2.4'> ד  שמעו דבר יהוה בית יעקב וכל משפחות בית ישראל </verse>
        <verse osisID='Jer.2.5'> ה  כה אמר יהוה מה מצאו אבותיכם בי עול--כי רחקו מעלי וילכו אחרי ההבל ויהבלו </verse>
        <verse osisID='Jer.2.6'> ו  ולא אמרו--איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות--בארץ לא עבר בה איש ולא ישב אדם שם </verse>
        <verse osisID='Jer.2.7'> ז  ואביא אתכם אל ארץ הכרמל לאכל פריה וטובה ותבאו ותטמאו את ארצי ונחלתי שמתם לתועבה </verse>
        <verse osisID='Jer.2.8'> ח  הכהנים לא אמרו איה יהוה ותפשי התורה לא ידעוני והרעים פשעו בי והנבאים נבאו בבעל ואחרי לא יועלו הלכו </verse>
        <verse osisID='Jer.2.9'> ט  לכן עד אריב אתכם--נאם יהוה ואת בני בניכם אריב </verse>
        <verse osisID='Jer.2.10'> י  כי עברו איי כתיים וראו וקדר שלחו והתבוננו מאד וראו הן היתה כזאת </verse>
        <verse osisID='Jer.2.11'> יא  ההימיר גוי אלהים והמה לא אלהים ועמי המיר כבודו בלוא יועיל </verse>
        <verse osisID='Jer.2.12'> יב  שמו שמים על זאת ושערו חרבו מאד נאם יהוה </verse>
        <verse osisID='Jer.2.13'> יג  כי שתים רעות עשה עמי  אתי עזבו מקור מים חיים לחצב להם בארות--בארת נשברים אשר לא יכלו המים </verse>
        <verse osisID='Jer.2.14'> יד  העבד ישראל--אם יליד בית הוא  מדוע היה לבז </verse>
        <verse osisID='Jer.2.15'> טו  עליו ישאגו כפרים נתנו קולם וישיתו ארצו לשמה עריו נצתה (נצתו) מבלי ישב </verse>
        <verse osisID='Jer.2.16'> טז  גם בני נף ותחפנס (ותחפנחס) ירעוך קדקד </verse>
        <verse osisID='Jer.2.17'> יז  הלוא זאת תעשה לך  עזבך את יהוה אלהיך בעת מולכך בדרך </verse>
        <verse osisID='Jer.2.18'> יח  ועתה מה לך לדרך מצרים לשתות מי שחור ומה לך לדרך אשור לשתות מי נהר </verse>
        <verse osisID='Jer.2.19'> יט  תיסרך רעתך ומשבותיך תוכחך ודעי וראי כי רע ומר עזבך את יהוה אלהיך ולא פחדתי אליך נאם אדני יהוה צבאות </verse>
        <verse osisID='Jer.2.20'> כ  כי מעולם שברתי עלך נתקתי מוסרותיך ותאמרי לא אעבוד (אעבור)  כי על כל גבעה גבהה ותחת כל עץ רענן את צעה זנה </verse>
        <verse osisID='Jer.2.21'> כא  ואנכי נטעתיך שורק כלה זרע אמת ואיך נהפכת לי סורי הגפן נכריה </verse>
        <verse osisID='Jer.2.22'> כב  כי אם תכבסי בנתר ותרבי לך ברית--נכתם עונך לפני נאם אדני יהוה </verse>
        <verse osisID='Jer.2.23'> כג  איך תאמרי לא נטמאתי אחרי הבעלים לא הלכתי--ראי דרכך בגיא דעי מה עשית  בכרה קלה משרכת דרכיה </verse>
        <verse osisID='Jer.2.24'> כד  פרה למד מדבר באות נפשו (נפשה) שאפה רוח--תאנתה מי ישיבנה כל מבקשיה לא ייעפו בחדשה ימצאונה </verse>
        <verse osisID='Jer.2.25'> כה  מנעי רגלך מיחף וגורנך (וגרונך) מצמאה ותאמרי נואש--לוא כי אהבתי זרים ואחריהם אלך </verse>
        <verse osisID='Jer.2.26'> כו  כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם </verse>
        <verse osisID='Jer.2.27'> כז  אמרים לעץ אבי אתה ולאבן את ילדתני (ילדתנו) כי פנו אלי ערף ולא פנים ובעת רעתם יאמרו קומה והושיענו </verse>
        <verse osisID='Jer.2.28'> כח  ואיה אלהיך אשר עשית לך--יקומו אם יושיעוך בעת רעתך  כי מספר עריך היו אלהיך יהודה  {ס} </verse>
        <verse osisID='Jer.2.29'> כט  למה תריבו אלי כלכם פשעתם בי נאם יהוה </verse>
        <verse osisID='Jer.2.30'> ל  לשוא הכיתי את בניכם מוסר לא לקחו אכלה חרבכם נביאיכם כאריה משחית </verse>
        <verse osisID='Jer.2.31'> לא  הדור אתם ראו דבר יהוה המדבר הייתי לישראל אם ארץ מאפליה מדוע אמרו עמי רדנו--לוא נבוא עוד אליך </verse>
        <verse osisID='Jer.2.32'> לב  התשכח בתולה עדיה כלה קשריה ועמי שכחוני ימים אין מספר </verse>
        <verse osisID='Jer.2.33'> לג  מה תיטבי דרכך לבקש אהבה לכן גם את הרעות למדתי (למדת) את דרכיך </verse>
        <verse osisID='Jer.2.34'> לד  גם בכנפיך נמצאו דם נפשות אביונים נקיים לא במחתרת מצאתים כי על כל אלה </verse>
        <verse osisID='Jer.2.35'> לה  ותאמרי כי נקיתי אך שב אפו ממני הנני נשפט אותך על אמרך לא חטאתי </verse>
        <verse osisID='Jer.2.36'> לו  מה תזלי מאד לשנות את דרכך גם ממצרים תבשי כאשר בשת מאשור </verse>
        <verse osisID='Jer.2.37'> לז  גם מאת זה תצאי וידיך על ראשך  כי מאס יהוה במבטחיך ולא תצליחי להם </verse>
      </chapter>
      <chapter osisID='Jer.3'>
        <verse osisID='Jer.3.1'> א  לאמר הן ישלח איש את אשתו והלכה מאתו והיתה לאיש אחר הישוב אליה עוד--הלוא חנוף תחנף הארץ ההיא ואת זנית רעים רבים--ושוב אלי נאם יהוה </verse>
        <verse osisID='Jer.3.2'> ב  שאי עיניך על שפים וראי איפה לא שגלת (שכבת)--על דרכים ישבת להם כערבי במדבר ותחניפי ארץ בזנותיך וברעתך </verse>
        <verse osisID='Jer.3.3'> ג  וימנעו רבבים ומלקוש לוא היה ומצח אשה זונה היה לך מאנת הכלם </verse>
        <verse osisID='Jer.3.4'> ד  הלוא מעתה קראתי (קראת) לי אבי אלוף נערי אתה </verse>
        <verse osisID='Jer.3.5'> ה  הינטר לעולם אם ישמר לנצח הנה דברת ותעשי הרעות ותוכל  {פ} </verse>
        <verse osisID='Jer.3.6'> ו  ויאמר יהוה אלי בימי יאשיהו המלך הראית אשר עשתה משבה ישראל הלכה היא על כל הר גבה ואל תחת כל עץ רענן--ותזני שם </verse>
        <verse osisID='Jer.3.7'> ז  ואמר אחרי עשותה את כל אלה אלי תשוב--ולא שבה ותראה (ותרא) בגודה אחותה יהודה </verse>
        <verse osisID='Jer.3.8'> ח  וארא כי על כל אדות אשר נאפה משבה ישראל שלחתיה ואתן את ספר כריתתיה אליה ולא יראה בגדה יהודה אחותה--ותלך ותזן גם היא </verse>
        <verse osisID='Jer.3.9'> ט  והיה מקל זנותה ותחנף את הארץ ותנאף את האבן ואת העץ </verse>
        <verse osisID='Jer.3.10'> י  וגם בכל זאת לא שבה אלי בגודה אחותה יהודה--בכל לבה  כי אם בשקר נאם יהוה  {ס} </verse>
        <verse osisID='Jer.3.11'> יא  ויאמר יהוה אלי צדקה נפשה משבה ישראל מבגדה יהודה </verse>
        <verse osisID='Jer.3.12'> יב  הלך וקראת את הדברים האלה צפונה ואמרת שובה משבה ישראל נאם יהוה--לוא אפיל פני בכם  כי חסיד אני נאם יהוה לא אטור לעולם </verse>
        <verse osisID='Jer.3.13'> יג  אך דעי עונך כי ביהוה אלהיך פשעת ותפזרי את דרכיך לזרים תחת כל עץ רענן ובקולי לא שמעתם נאם יהוה </verse>
        <verse osisID='Jer.3.14'> יד  שובו בנים שובבים נאם יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון </verse>
        <verse osisID='Jer.3.15'> טו  ונתתי לכם רעים כלבי ורעו אתכם דעה והשכיל </verse>
        <verse osisID='Jer.3.16'> טז  והיה כי תרבו ופריתם בארץ בימים ההמה נאם יהוה--לא יאמרו עוד ארון ברית יהוה ולא יעלה על לב ולא יזכרו בו ולא יפקדו ולא יעשה עוד </verse>
        <verse osisID='Jer.3.17'> יז  בעת ההיא יקראו לירושלם כסא יהוה ונקוו אליה כל הגוים לשם יהוה לירושלם ולא ילכו עוד--אחרי שררות לבם הרע  {ס} </verse>
        <verse osisID='Jer.3.18'> יח  בימים ההמה ילכו בית יהודה על בית ישראל ויבאו יחדו מארץ צפון על הארץ אשר הנחלתי את אבותיכם </verse>
        <verse osisID='Jer.3.19'> יט  ואנכי אמרתי איך אשיתך בבנים ואתן לך ארץ חמדה נחלת צבי צבאות גוים ואמר אבי תקראו (תקראי) לי ומאחרי לא תשובו (תשובי) </verse>
        <verse osisID='Jer.3.20'> כ  אכן בגדה אשה מרעה כן בגדתם בי בית ישראל נאם יהוה </verse>
        <verse osisID='Jer.3.21'> כא  קול על שפיים נשמע בכי תחנוני בני ישראל  כי העוו את דרכם שכחו את יהוה אלהיהם </verse>
        <verse osisID='Jer.3.22'> כב  שובו בנים שובבים ארפה משובתיכם הננו אתנו לך כי אתה יהוה אלהינו </verse>
        <verse osisID='Jer.3.23'> כג  אכן לשקר מגבעות המון הרים אכן ביהוה אלהינו תשועת ישראל </verse>
        <verse osisID='Jer.3.24'> כד  והבשת אכלה את יגיע אבותינו--מנעורינו  את צאנם ואת בקרם את בניהם ואת בנותיהם </verse>
        <verse osisID='Jer.3.25'> כה  נשכבה בבשתנו ותכסנו כלמתנו--כי ליהוה אלהינו חטאנו אנחנו ואבותינו מנעורינו ועד היום הזה ולא שמענו בקול יהוה אלהינו  {ס} </verse>
      </chapter>
      <chapter osisID='Jer.4'>
        <verse osisID='Jer.4.1'> א  אם תשוב ישראל נאם יהוה אלי תשוב ואם תסיר שקוציך מפני ולא תנוד </verse>
        <verse osisID='Jer.4.2'> ב  ונשבעת חי יהוה באמת במשפט ובצדקה והתברכו בו גוים ובו יתהללו  {ס} </verse>
        <verse osisID='Jer.4.3'> ג  כי כה אמר יהוה לאיש יהודה ולירושלם נירו לכם ניר ואל תזרעו אל קצים </verse>
        <verse osisID='Jer.4.4'> ד  המלו ליהוה והסרו ערלות לבבכם איש יהודה וישבי ירושלם  פן תצא כאש חמתי ובערה ואין מכבה--מפני רע מעלליכם </verse>
        <verse osisID='Jer.4.5'> ה  הגידו ביהודה ובירושלם השמיעו ואמרו ותקעו (תקעו) שופר בארץ קראו מלאו ואמרו האספו ונבואה אל ערי המבצר </verse>
        <verse osisID='Jer.4.6'> ו  שאו נס ציונה העיזו אל תעמדו  כי רעה אנכי מביא מצפון--ושבר גדול </verse>
        <verse osisID='Jer.4.7'> ז  עלה אריה מסבכו ומשחית גוים נסע יצא ממקמו--לשום ארצך לשמה עריך תצינה מאין יושב </verse>
        <verse osisID='Jer.4.8'> ח  על זאת חגרו שקים ספדו והילילו  כי לא שב חרון אף יהוה ממנו  {פ} </verse>
        <verse osisID='Jer.4.9'> ט  והיה ביום ההוא נאם יהוה יאבד לב המלך ולב השרים ונשמו הכהנים והנבאים יתמהו  {ס} </verse>
        <verse osisID='Jer.4.10'> י  ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד הנפש </verse>
        <verse osisID='Jer.4.11'> יא  בעת ההיא יאמר לעם הזה ולירושלם רוח צח שפים במדבר דרך בת עמי--לוא לזרות ולוא להבר </verse>
        <verse osisID='Jer.4.12'> יב  רוח מלא מאלה יבוא לי עתה גם אני אדבר משפטים אותם </verse>
        <verse osisID='Jer.4.13'> יג  הנה כעננים יעלה וכסופה מרכבותיו--קלו מנשרים סוסיו אוי לנו כי שדדנו </verse>
        <verse osisID='Jer.4.14'> יד  כבסי מרעה לבך ירושלם למען תושעי  עד מתי תלין בקרבך מחשבות אונך </verse>
        <verse osisID='Jer.4.15'> טו  כי קול מגיד מדן ומשמיע און מהר אפרים </verse>
        <verse osisID='Jer.4.16'> טז  הזכירו לגוים הנה השמיעו על ירושלם נצרים באים מארץ המרחק ויתנו על ערי יהודה קולם </verse>
        <verse osisID='Jer.4.17'> יז  כשמרי שדי היו עליה מסביב  כי אתי מרתה נאם יהוה </verse>
        <verse osisID='Jer.4.18'> יח  דרכך ומעלליך עשו אלה לך זאת רעתך כי מר כי נגע עד לבך  {פ} </verse>
        <verse osisID='Jer.4.19'> יט  מעי מעי אחולה (אחילה) קירות לבי המה לי לבי--לא אחרש  כי קול שופר שמעתי (שמעת) נפשי תרועת מלחמה </verse>
        <verse osisID='Jer.4.20'> כ  שבר על שבר נקרא כי שדדה כל הארץ פתאם שדדו אהלי רגע יריעתי </verse>
        <verse osisID='Jer.4.21'> כא  עד מתי אראה נס--אשמעה קול שופר  {פ} </verse>
        <verse osisID='Jer.4.22'> כב  כי אויל עמי אותי לא ידעו--בנים סכלים המה ולא נבונים המה חכמים המה להרע ולהיטיב לא ידעו </verse>
        <verse osisID='Jer.4.23'> כג  ראיתי את הארץ והנה תהו ובהו ואל השמים ואין אורם </verse>
        <verse osisID='Jer.4.24'> כד  ראיתי ההרים והנה רעשים וכל הגבעות התקלקלו </verse>
        <verse osisID='Jer.4.25'> כה  ראיתי והנה אין האדם וכל עוף השמים נדדו </verse>
        <verse osisID='Jer.4.26'> כו  ראיתי והנה הכרמל המדבר וכל עריו נתצו מפני יהוה--מפני חרון אפו  {ס} </verse>
        <verse osisID='Jer.4.27'> כז  כי כה אמר יהוה שממה תהיה כל הארץ וכלה לא אעשה </verse>
        <verse osisID='Jer.4.28'> כח  על זאת תאבל הארץ וקדרו השמים ממעל--על כי דברתי זמתי ולא נחמתי ולא אשוב ממנה </verse>
        <verse osisID='Jer.4.29'> כט  מקול פרש ורמה קשת ברחת כל העיר--באו בעבים ובכפים עלו  כל העיר עזובה ואין יושב בהן איש </verse>
        <verse osisID='Jer.4.30'> ל  ואתי (ואת) שדוד מה תעשי כי תלבשי שני כי תעדי עדי זהב כי תקרעי בפוך עיניך--לשוא תתיפי  מאסו בך עגבים נפשך יבקשו </verse>
        <verse osisID='Jer.4.31'> לא  כי קול כחולה שמעתי צרה כמבכירה--קול בת ציון תתיפח תפרש כפיה  אוי נא לי כי עיפה נפשי להרגים  {פ} </verse>
      </chapter>
      <chapter osisID='Jer.5'>
        <verse osisID='Jer.5.1'> א  שוטטו בחוצות ירושלם וראו נא ודעו ובקשו ברחובותיה אם תמצאו איש אם יש עשה משפט מבקש אמונה--ואסלח לה </verse>
        <verse osisID='Jer.5.2'> ב  ואם חי יהוה יאמרו לכן לשקר ישבעו </verse>
        <verse osisID='Jer.5.3'> ג  יהוה עיניך הלוא לאמונה--הכיתה אתם ולא חלו כליתם מאנו קחת מוסר חזקו פניהם מסלע מאנו לשוב </verse>
        <verse osisID='Jer.5.4'> ד  ואני אמרתי אך דלים הם נואלו--כי לא ידעו דרך יהוה משפט אלהיהם </verse>
        <verse osisID='Jer.5.5'> ה  אלכה לי אל הגדלים ואדברה אותם--כי המה ידעו דרך יהוה משפט אלהיהם אך המה יחדו שברו על נתקו מוסרות </verse>
        <verse osisID='Jer.5.6'> ו  על כן הכם אריה מיער זאב ערבות ישדדם--נמר שקד על עריהם כל היוצא מהנה יטרף  כי רבו פשעיהם עצמו משבותיהם </verse>
        <verse osisID='Jer.5.7'> ז  אי לזאת אסלוח (אסלח) לך--בניך עזבוני וישבעו בלא אלהים ואשבע אותם וינאפו ובית זונה יתגודדו </verse>
        <verse osisID='Jer.5.8'> ח  סוסים מיזנים משכים היו איש אל אשת רעהו יצהלו </verse>
        <verse osisID='Jer.5.9'> ט  העל אלה לוא אפקד נאם יהוה ואם בגוי אשר כזה לא תתנקם נפשי  {ס} </verse>
        <verse osisID='Jer.5.10'> י  עלו בשרותיה ושחתו וכלה אל תעשו הסירו נטישותיה כי לוא ליהוה המה </verse>
        <verse osisID='Jer.5.11'> יא  כי בגוד בגדו בי בית ישראל ובית יהודה--נאם יהוה </verse>
        <verse osisID='Jer.5.12'> יב  כחשו ביהוה ויאמרו לוא הוא ולא תבוא עלינו רעה וחרב ורעב לוא נראה </verse>
        <verse osisID='Jer.5.13'> יג  והנביאים יהיו לרוח והדבר אין בהם כה יעשה להם  {ס} </verse>
        <verse osisID='Jer.5.14'> יד  לכן כה אמר יהוה אלהי צבאות יען דברכם את הדבר הזה  הנני נתן דברי בפיך לאש והעם הזה עצים--ואכלתם </verse>
        <verse osisID='Jer.5.15'> טו  הנני מביא עליכם גוי ממרחק בית ישראל נאם יהוה  גוי איתן הוא גוי מעולם הוא--גוי לא תדע לשנו ולא תשמע מה ידבר </verse>
        <verse osisID='Jer.5.16'> טז  אשפתו כקבר פתוח כלם גבורים </verse>
        <verse osisID='Jer.5.17'> יז  ואכל קצירך ולחמך יאכלו בניך ובנותיך--יאכל צאנך ובקרך יאכל גפנך ותאנתך ירשש ערי מבצריך אשר אתה בטח בהנה--בחרב </verse>
        <verse osisID='Jer.5.18'> יח  וגם בימים ההמה נאם יהוה לא אעשה אתכם כלה </verse>
        <verse osisID='Jer.5.19'> יט  והיה כי תאמרו תחת מה עשה יהוה אלהינו לנו את כל אלה ואמרת אליהם כאשר עזבתם אותי ותעבדו אלהי נכר בארצכם--כן תעבדו זרים בארץ לא לכם  {פ} </verse>
        <verse osisID='Jer.5.20'> כ  הגידו זאת בבית יעקב והשמיעוה ביהודה לאמר </verse>
        <verse osisID='Jer.5.21'> כא  שמעו נא זאת עם סכל ואין לב  עינים להם ולא יראו אזנים להם ולא ישמעו </verse>
        <verse osisID='Jer.5.22'> כב  האותי לא תיראו נאם יהוה אם מפני לא תחילו אשר שמתי חול גבול לים חק עולם ולא יעברנהו ויתגעשו ולא יוכלו והמו גליו ולא יעברנהו </verse>
        <verse osisID='Jer.5.23'> כג  ולעם הזה היה לב סורר ומורה  סרו וילכו </verse>
        <verse osisID='Jer.5.24'> כד  ולוא אמרו בלבבם נירא נא את יהוה אלהינו הנתן גשם וירה (יורה) ומלקוש בעתו שבעת חקות קציר ישמר לנו </verse>
        <verse osisID='Jer.5.25'> כה  עונותיכם הטו אלה וחטאותיכם מנעו הטוב מכם </verse>
        <verse osisID='Jer.5.26'> כו  כי נמצאו בעמי רשעים  ישור כשך יקושים הציבו משחית אנשים ילכדו </verse>
        <verse osisID='Jer.5.27'> כז  ככלוב מלא עוף כן בתיהם מלאים מרמה על כן גדלו ויעשירו </verse>
        <verse osisID='Jer.5.28'> כח  שמנו עשתו גם עברו דברי רע--דין לא דנו דין יתום ויצליחו ומשפט אביונים לא שפטו </verse>
        <verse osisID='Jer.5.29'> כט  העל אלה לא אפקד נאם יהוה אם בגוי אשר כזה לא תתנקם נפשי  {ס} </verse>
        <verse osisID='Jer.5.30'> ל  שמה ושערורה נהיתה בארץ </verse>
        <verse osisID='Jer.5.31'> לא  הנבאים נבאו בשקר והכהנים ירדו על ידיהם ועמי אהבו כן ומה תעשו לאחריתה </verse>
      </chapter>
      <chapter osisID='Jer.6'>
        <verse osisID='Jer.6.1'> א  העזו בני בנימן מקרב ירושלם ובתקוע תקעו שופר ועל בית הכרם שאו משאת  כי רעה נשקפה מצפון ושבר גדול </verse>
        <verse osisID='Jer.6.2'> ב  הנוה והמענגה דמיתי בת ציון </verse>
        <verse osisID='Jer.6.3'> ג  אליה יבאו רעים ועדריהם תקעו עליה אהלים סביב רעו איש את ידו </verse>
        <verse osisID='Jer.6.4'> ד  קדשו עליה מלחמה קומו ונעלה בצהרים אוי לנו כי פנה היום כי ינטו צללי ערב </verse>
        <verse osisID='Jer.6.5'> ה  קומו ונעלה בלילה ונשחיתה ארמנותיה  {פ} </verse>
        <verse osisID='Jer.6.6'> ו  כי כה אמר יהוה צבאות כרתו עצה ושפכו על ירושלם סללה היא העיר הפקד כלה עשק בקרבה </verse>
        <verse osisID='Jer.6.7'> ז  כהקיר בור (ביר) מימיה כן הקרה רעתה חמס ושד ישמע בה על פני תמיד--חלי ומכה </verse>
        <verse osisID='Jer.6.8'> ח  הוסרי ירושלם--פן תקע נפשי ממך  פן אשימך שממה ארץ לוא נושבה  {פ} </verse>
        <verse osisID='Jer.6.9'> ט  כה אמר יהוה צבאות עולל יעוללו כגפן שארית ישראל השב ידך כבוצר על סלסלות </verse>
        <verse osisID='Jer.6.10'> י  על מי אדברה ואעידה וישמעו--הנה ערלה אזנם ולא יוכלו להקשיב הנה דבר יהוה היה להם לחרפה--לא יחפצו בו </verse>
        <verse osisID='Jer.6.11'> יא  ואת חמת יהוה מלאתי נלאיתי הכיל--שפך על עולל בחוץ ועל סוד בחורים יחדו  כי גם איש עם אשה ילכדו זקן עם מלא ימים </verse>
        <verse osisID='Jer.6.12'> יב  ונסבו בתיהם לאחרים שדות ונשים יחדו  כי אטה את ידי על ישבי הארץ נאם יהוה </verse>
        <verse osisID='Jer.6.13'> יג  כי מקטנם ועד גדולם כלו בוצע בצע ומנביא ועד כהן--כלו עשה שקר </verse>
        <verse osisID='Jer.6.14'> יד  וירפאו את שבר עמי על נקלה--לאמר שלום שלום ואין שלום </verse>
        <verse osisID='Jer.6.15'> טו  הבישו כי תועבה עשו גם בוש לא יבושו גם הכלים לא ידעו--לכן יפלו בנפלים בעת פקדתים יכשלו אמר יהוה  {ס} </verse>
        <verse osisID='Jer.6.16'> טז  כה אמר יהוה עמדו על דרכים וראו ושאלו לנתבות עולם אי זה דרך הטוב ולכו בה ומצאו מרגוע לנפשכם ויאמרו לא נלך </verse>
        <verse osisID='Jer.6.17'> יז  והקמתי עליכם צפים הקשיבו לקול שופר ויאמרו לא נקשיב </verse>
        <verse osisID='Jer.6.18'> יח  לכן שמעו הגוים ודעי עדה את אשר בם </verse>
        <verse osisID='Jer.6.19'> יט  שמעי הארץ--הנה אנכי מביא רעה אל העם הזה פרי מחשבותם  כי על דברי לא הקשיבו ותורתי וימאסו בה </verse>
        <verse osisID='Jer.6.20'> כ  למה זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא ערבו לי </verse>
        <verse osisID='Jer.6.21'> כא  לכן כה אמר יהוה הנני נתן אל העם הזה מכשלים וכשלו בם אבות ובנים יחדו שכן ורעו--יאבדו (ואבדו)  {פ} </verse>
        <verse osisID='Jer.6.22'> כב  כה אמר יהוה הנה עם בא מארץ צפון וגוי גדול יעור מירכתי ארץ </verse>
        <verse osisID='Jer.6.23'> כג  קשת וכידון יחזיקו אכזרי הוא ולא ירחמו קולם כים יהמה ועל סוסים ירכבו ערוך כאיש למלחמה עליך בת ציון </verse>
        <verse osisID='Jer.6.24'> כד  שמענו את שמעו רפו ידינו צרה החזקתנו--חיל כיולדה </verse>
        <verse osisID='Jer.6.25'> כה  אל תצאי (תצאו) השדה ובדרך אל תלכי (תלכו)  כי חרב לאיב מגור מסביב </verse>
        <verse osisID='Jer.6.26'> כו  בת עמי חגרי שק והתפלשי באפר--אבל יחיד עשי לך מספד תמרורים  כי פתאם יבא השדד עלינו </verse>
        <verse osisID='Jer.6.27'> כז  בחון נתתיך בעמי מבצר ותדע ובחנת את דרכם </verse>
        <verse osisID='Jer.6.28'> כח  כלם סרי סוררים הלכי רכיל נחשת וברזל כלם משחיתים המה </verse>
        <verse osisID='Jer.6.29'> כט  נחר מפח מאשתם (מאש תם) עפרת--לשוא צרף צרוף ורעים לא נתקו </verse>
        <verse osisID='Jer.6.30'> ל  כסף נמאס קראו להם  כי מאס יהוה בהם  {פ} </verse>
      </chapter>
      <chapter osisID='Jer.7'>
        <verse osisID='Jer.7.1'> א  הדבר אשר היה אל ירמיהו מאת יהוה לאמר </verse>
        <verse osisID='Jer.7.2'> ב  עמד בשער בית יהוה וקראת שם את הדבר הזה ואמרת שמעו דבר יהוה כל יהודה הבאים בשערים האלה להשתחות ליהוה  {ס} </verse>
        <verse osisID='Jer.7.3'> ג  כה אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה </verse>
        <verse osisID='Jer.7.4'> ד  אל תבטחו לכם אל דברי השקר לאמר  היכל יהוה היכל יהוה היכל יהוה המה </verse>
        <verse osisID='Jer.7.5'> ה  כי אם היטיב תיטיבו את דרכיכם ואת מעלליכם  אם עשו תעשו משפט בין איש ובין רעהו </verse>
        <verse osisID='Jer.7.6'> ו  גר יתום ואלמנה לא תעשקו ודם נקי אל תשפכו במקום הזה ואחרי אלהים אחרים לא תלכו לרע לכם </verse>
        <verse osisID='Jer.7.7'> ז  ושכנתי אתכם במקום הזה--בארץ אשר נתתי לאבותיכם  למן עולם ועד עולם </verse>
        <verse osisID='Jer.7.8'> ח  הנה אתם בטחים לכם על דברי השקר--לבלתי הועיל </verse>
        <verse osisID='Jer.7.9'> ט  הגנב רצח ונאף והשבע לשקר וקטר לבעל והלך אחרי אלהים אחרים--אשר לא ידעתם </verse>
        <verse osisID='Jer.7.10'> י  ובאתם ועמדתם לפני בבית הזה אשר נקרא שמי עליו ואמרתם נצלנו--למען עשות את כל התועבות האלה </verse>
        <verse osisID='Jer.7.11'> יא  המערת פרצים היה הבית הזה אשר נקרא שמי עליו--בעיניכם גם אנכי הנה ראיתי נאם יהוה </verse>
        <verse osisID='Jer.7.12'> יב  כי לכו נא אל מקומי אשר בשילו אשר שכנתי שמי שם בראשונה וראו את אשר עשיתי לו מפני רעת עמי ישראל </verse>
        <verse osisID='Jer.7.13'> יג  ועתה יען עשותכם את כל המעשים האלה--נאם יהוה ואדבר אליכם השכם ודבר ולא שמעתם ואקרא אתכם ולא עניתם </verse>
        <verse osisID='Jer.7.14'> יד  ועשיתי לבית אשר נקרא שמי עליו אשר אתם בטחים בו ולמקום אשר נתתי לכם ולאבותיכם--כאשר עשיתי לשלו </verse>
        <verse osisID='Jer.7.15'> טו  והשלכתי אתכם מעל פני כאשר השלכתי את כל אחיכם את כל זרע אפרים  {פ} </verse>
        <verse osisID='Jer.7.16'> טז  ואתה אל תתפלל בעד העם הזה ואל תשא בעדם רנה ותפלה--ואל תפגע בי  כי אינני שמע אתך </verse>
        <verse osisID='Jer.7.17'> יז  האינך ראה מה המה עשים בערי יהודה ובחצות ירושלם </verse>
        <verse osisID='Jer.7.18'> יח  הבנים מלקטים עצים והאבות מבערים את האש והנשים לשות בצק  לעשות כונים למלכת השמים והסך נסכים לאלהים אחרים--למען הכעסני </verse>
        <verse osisID='Jer.7.19'> יט  האתי הם מכעסים נאם יהוה הלוא אתם למען בשת פניהם </verse>
        <verse osisID='Jer.7.20'> כ  לכן כה אמר אדני יהוה הנה אפי וחמתי נתכת אל המקום הזה על האדם ועל הבהמה ועל עץ השדה ועל פרי האדמה ובערה ולא תכבה  {פ} </verse>
        <verse osisID='Jer.7.21'> כא  כה אמר יהוה צבאות אלהי ישראל  עלותיכם ספו על זבחיכם ואכלו בשר </verse>
        <verse osisID='Jer.7.22'> כב  כי לא דברתי את אבותיכם ולא צויתים ביום הוציא (הוציאי) אותם מארץ מצרים--על דברי עולה וזבח </verse>
        <verse osisID='Jer.7.23'> כג  כי אם את הדבר הזה צויתי אותם לאמר שמעו בקולי--והייתי לכם לאלהים ואתם תהיו לי לעם והלכתם בכל הדרך אשר אצוה אתכם למען ייטב לכם </verse>
        <verse osisID='Jer.7.24'> כד  ולא שמעו ולא הטו את אזנם וילכו במעצות בשררות לבם הרע ויהיו לאחור ולא לפנים </verse>
        <verse osisID='Jer.7.25'> כה  למן היום אשר יצאו אבותיכם מארץ מצרים עד היום הזה--ואשלח אליכם את כל עבדי הנביאים יום השכם ושלח </verse>
        <verse osisID='Jer.7.26'> כו  ולוא שמעו אלי ולא הטו את אזנם ויקשו את ערפם--הרעו מאבותם </verse>
        <verse osisID='Jer.7.27'> כז  ודברת אליהם את כל הדברים האלה ולא ישמעו אליך וקראת אליהם ולא יענוכה </verse>
        <verse osisID='Jer.7.28'> כח  ואמרת אליהם זה הגוי אשר לוא שמעו בקול יהוה אלהיו ולא לקחו מוסר אבדה האמונה ונכרתה מפיהם  {ס} </verse>
        <verse osisID='Jer.7.29'> כט  גזי נזרך והשליכי ושאי על שפים קינה  כי מאס יהוה ויטש את דור עברתו </verse>
        <verse osisID='Jer.7.30'> ל  כי עשו בני יהודה הרע בעיני נאם יהוה  שמו שקוציהם בבית אשר נקרא שמי עליו--לטמאו </verse>
        <verse osisID='Jer.7.31'> לא  ובנו במות התפת אשר בגיא בן הנם לשרף את בניהם ואת בנתיהם באש--אשר לא צויתי ולא עלתה על לבי  {פ} </verse>
        <verse osisID='Jer.7.32'> לב  לכן הנה ימים באים נאם יהוה ולא יאמר עוד התפת וגיא בן הנם כי אם גיא ההרגה וקברו בתפת מאין מקום </verse>
        <verse osisID='Jer.7.33'> לג  והיתה נבלת העם הזה למאכל לעוף השמים ולבהמת הארץ ואין מחריד </verse>
        <verse osisID='Jer.7.34'> לד  והשבתי מערי יהודה ומחצות ירושלם קול ששון וקול שמחה קול חתן וקול כלה  כי לחרבה תהיה הארץ </verse>
      </chapter>
      <chapter osisID='Jer.8'>
        <verse osisID='Jer.8.1'> א  בעת ההיא נאם יהוה ויציאו (יוציאו) את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושלם--מקבריהם </verse>
        <verse osisID='Jer.8.2'> ב  ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם  לא יאספו ולא יקברו לדמן על פני האדמה יהיו </verse>
        <verse osisID='Jer.8.3'> ג  ונבחר מות מחיים לכל השארית הנשארים מן המשפחה הרעה הזאת--בכל המקמות הנשארים אשר הדחתים שם נאם יהוה צבאות  {ס} </verse>
        <verse osisID='Jer.8.4'> ד  ואמרת אליהם כה אמר יהוה היפלו ולא יקומו אם ישוב ולא ישוב </verse>
        <verse osisID='Jer.8.5'> ה  מדוע שובבה העם הזה ירושלם--משבה נצחת החזיקו בתרמת--מאנו לשוב </verse>
        <verse osisID='Jer.8.6'> ו  הקשבתי ואשמע לוא כן ידברו--אין איש נחם על רעתו לאמר מה עשיתי כלה שב במרצותם (במרוצתם) כסוס שוטף במלחמה </verse>
        <verse osisID='Jer.8.7'> ז  גם חסידה בשמים ידעה מועדיה ותר וסוס (וסיס) ועגור שמרו את עת באנה ועמי--לא ידעו את משפט יהוה </verse>
        <verse osisID='Jer.8.8'> ח  איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים </verse>
        <verse osisID='Jer.8.9'> ט  הבשו חכמים חתו וילכדו הנה בדבר יהוה מאסו וחכמת מה להם </verse>
        <verse osisID='Jer.8.10'> י  לכן אתן את נשיהם לאחרים שדותיהם ליורשים--כי מקטן ועד גדול כלה בצע בצע  מנביא ועד כהן--כלה עשה שקר </verse>
        <verse osisID='Jer.8.11'> יא  וירפו את שבר בת עמי על נקלה--לאמר שלום שלום ואין שלום </verse>
        <verse osisID='Jer.8.12'> יב  הבשו כי תועבה עשו גם בוש לא יבשו והכלם לא ידעו--לכן יפלו בנפלים בעת פקדתם יכשלו אמר יהוה  {פ} </verse>
        <verse osisID='Jer.8.13'> יג  אסף אסיפם נאם יהוה אין ענבים בגפן ואין תאנים בתאנה והעלה נבל--ואתן להם יעברום </verse>
        <verse osisID='Jer.8.14'> יד  על מה אנחנו ישבים--האספו ונבוא אל ערי המבצר ונדמה שם  כי יהוה אלהינו הדמנו וישקנו מי ראש כי חטאנו ליהוה </verse>
        <verse osisID='Jer.8.15'> טו  קוה לשלום ואין טוב לעת מרפה והנה בעתה </verse>
        <verse osisID='Jer.8.16'> טז  מדן נשמע נחרת סוסיו--מקול מצהלות אביריו רעשה כל הארץ ויבואו ויאכלו ארץ ומלואה--עיר וישבי בה  {פ} </verse>
        <verse osisID='Jer.8.17'> יז  כי הנני משלח בכם נחשים צפענים אשר אין להם לחש ונשכו אתכם נאם יהוה  {ס} </verse>
        <verse osisID='Jer.8.18'> יח  מבליגיתי עלי יגון עלי לבי דוי </verse>
        <verse osisID='Jer.8.19'> יט  הנה קול שועת בת עמי מארץ מרחקים היהוה אין בציון אם מלכה אין בה מדוע הכעסוני בפסליהם--בהבלי נכר </verse>
        <verse osisID='Jer.8.20'> כ  עבר קציר כלה קיץ ואנחנו לוא נושענו </verse>
        <verse osisID='Jer.8.21'> כא  על שבר בת עמי השברתי קדרתי שמה החזקתני </verse>
        <verse osisID='Jer.8.22'> כב  הצרי אין בגלעד אם רפא אין שם  כי מדוע לא עלתה ארכת בת עמי  {ס}  [ (Jeremiah 8:23)  כג  מי יתן ראשי מים ועיני מקור דמעה ואבכה יומם ולילה את חללי בת עמי  {ס}  ] </verse>
      </chapter>
      <chapter osisID='Jer.9'>
        <verse osisID='Jer.9.1'> א  מי יתנני במדבר מלון ארחים ואעזבה את עמי ואלכה מאתם  כי כלם מנאפים עצרת בגדים </verse>
        <verse osisID='Jer.9.2'> ב  וידרכו את לשונם קשתם שקר ולא לאמונה גברו בארץ  כי מרעה אל רעה יצאו ואתי לא ידעו נאם יהוה </verse>
        <verse osisID='Jer.9.3'> ג  איש מרעהו השמרו ועל כל אח אל תבטחו  כי כל אח עקוב יעקב וכל רע רכיל יהלך </verse>
        <verse osisID='Jer.9.4'> ד  ואיש ברעהו יהתלו ואמת לא ידברו למדו לשונם דבר שקר העוה נלאו </verse>
        <verse osisID='Jer.9.5'> ה  שבתך בתוך מרמה במרמה מאנו דעת אותי נאם יהוה  {ס} </verse>
        <verse osisID='Jer.9.6'> ו  לכן כה אמר יהוה צבאות הנני צורפם ובחנתים  כי איך אעשה מפני בת עמי </verse>
        <verse osisID='Jer.9.7'> ז  חץ שוחט (שחוט) לשונם מרמה דבר בפיו שלום את רעהו ידבר ובקרבו ישים ארבו </verse>
        <verse osisID='Jer.9.8'> ח  העל אלה לא אפקד בם נאם יהוה אם בגוי אשר כזה לא תתנקם נפשי  {ס} </verse>
        <verse osisID='Jer.9.9'> ט  על ההרים אשא בכי ונהי ועל נאות מדבר קינה--כי נצתו מבלי איש עבר ולא שמעו קול מקנה מעוף השמים ועד בהמה נדדו הלכו </verse>
        <verse osisID='Jer.9.10'> י  ונתתי את ירושלם לגלים מעון תנים ואת ערי יהודה אתן שממה מבלי יושב  {ס} </verse>
        <verse osisID='Jer.9.11'> יא  מי האיש החכם ויבן את זאת ואשר דבר פי יהוה אליו ויגדה על מה אבדה הארץ נצתה כמדבר מבלי עבר  {ס} </verse>
        <verse osisID='Jer.9.12'> יב  ויאמר יהוה--על עזבם את תורתי אשר נתתי לפניהם ולא שמעו בקולי ולא הלכו בה </verse>
        <verse osisID='Jer.9.13'> יג  וילכו אחרי שררות לבם--ואחרי הבעלים אשר למדום אבותם  {פ} </verse>
        <verse osisID='Jer.9.14'> יד  לכן כה אמר יהוה צבאות אלהי ישראל הנני מאכילם את העם הזה לענה והשקיתים מי ראש </verse>
        <verse osisID='Jer.9.15'> טו  והפצותים בגוים אשר לא ידעו המה ואבותם ושלחתי אחריהם את החרב עד כלותי אותם  {פ} </verse>
        <verse osisID='Jer.9.16'> טז  כה אמר יהוה צבאות התבוננו וקראו למקוננות ותבואינה ואל החכמות שלחו ותבואנה </verse>
        <verse osisID='Jer.9.17'> יז  ותמהרנה ותשנה עלינו נהי ותרדנה עינינו דמעה ועפעפינו יזלו מים </verse>
        <verse osisID='Jer.9.18'> יח  כי קול נהי נשמע מציון איך שדדנו בשנו מאד כי עזבנו ארץ כי השליכו משכנותינו  {ס} </verse>
        <verse osisID='Jer.9.19'> יט  כי שמענה נשים דבר יהוה ותקח אזנכם דבר פיו ולמדנה בנותיכם נהי ואשה רעותה קינה </verse>
        <verse osisID='Jer.9.20'> כ  כי עלה מות בחלונינו בא בארמנותינו--להכרית עולל מחוץ בחורים מרחבות </verse>
        <verse osisID='Jer.9.21'> כא  דבר כה נאם יהוה ונפלה נבלת האדם כדמן על פני השדה וכעמיר מאחרי הקצר ואין מאסף  {ס} </verse>
        <verse osisID='Jer.9.22'> כב  כה אמר יהוה אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו </verse>
        <verse osisID='Jer.9.23'> כג  כי אם בזאת יתהלל המתהלל השכל וידע אותי--כי אני יהוה עשה חסד משפט וצדקה בארץ  כי באלה חפצתי נאם יהוה  {ס} </verse>
        <verse osisID='Jer.9.24'> כד  הנה ימים באים נאם יהוה ופקדתי על כל מול בערלה </verse>
        <verse osisID='Jer.9.25'> כה  על מצרים ועל יהודה ועל אדום ועל בני עמון ועל מואב ועל כל קצוצי פאה הישבים במדבר--כי כל הגוים ערלים וכל בית ישראל ערלי לב  {פ} </verse>
      </chapter>
      <chapter osisID='Jer.10'>
        <verse osisID='Jer.10.1'> א  שמעו את הדבר אשר דבר יהוה עליכם--בית ישראל </verse>
        <verse osisID='Jer.10.2'> ב  כה אמר יהוה אל דרך הגוים אל תלמדו ומאתות השמים אל תחתו  כי יחתו הגוים מהמה </verse>
        <verse osisID='Jer.10.3'> ג  כי חקות העמים הבל הוא  כי עץ מיער כרתו מעשה ידי חרש במעצד </verse>
        <verse osisID='Jer.10.4'> ד  בכסף ובזהב ייפהו במסמרות ובמקבות יחזקום ולוא יפיק </verse>
        <verse osisID='Jer.10.5'> ה  כתמר מקשה המה ולא ידברו נשוא ינשוא כי לא יצעדו אל תיראו מהם כי לא ירעו וגם היטיב אין אותם  {פ} </verse>
        <verse osisID='Jer.10.6'> ו  מאין כמוך יהוה  גדול אתה וגדול שמך בגבורה </verse>
        <verse osisID='Jer.10.7'> ז  מי לא יראך מלך הגוים כי לך יאתה  כי בכל חכמי הגוים ובכל מלכותם מאין כמוך </verse>
        <verse osisID='Jer.10.8'> ח  ובאחת יבערו ויכסלו מוסר הבלים עץ הוא </verse>
        <verse osisID='Jer.10.9'> ט  כסף מרקע מתרשיש יובא וזהב מאופז--מעשה חרש וידי צורף תכלת וארגמן לבושם מעשה חכמים כלם </verse>
        <verse osisID='Jer.10.10'> י  ויהוה אלהים אמת הוא אלהים חיים ומלך עולם מקצפו תרעש הארץ ולא יכלו גוים זעמו  {פ} </verse>
        <verse osisID='Jer.10.11'> יא  כדנה תאמרון להום אלהיא די שמיא וארקא לא עבדו יאבדו מארעא ומן תחות שמיא אלה  {ס} </verse>
        <verse osisID='Jer.10.12'> יב  עשה ארץ בכחו מכין תבל בחכמתו ובתבונתו נטה שמים </verse>
        <verse osisID='Jer.10.13'> יג  לקול תתו המון מים בשמים ויעלה נשאים מקצה ארץ (הארץ) ברקים למטר עשה ויוצא רוח מאצרתיו </verse>
        <verse osisID='Jer.10.14'> יד  נבער כל אדם מדעת הביש כל צורף מפסל  כי שקר נסכו ולא רוח בם </verse>
        <verse osisID='Jer.10.15'> טו  הבל המה מעשה תעתעים בעת פקדתם יאבדו </verse>
        <verse osisID='Jer.10.16'> טז  לא כאלה חלק יעקב כי יוצר הכל הוא וישראל שבט נחלתו  יהוה צבאות שמו  {ס} </verse>
        <verse osisID='Jer.10.17'> יז  אספי מארץ כנעתך--ישבתי (ישבת) במצור  {ס} </verse>
        <verse osisID='Jer.10.18'> יח  כי כה אמר יהוה הנני קולע את יושבי הארץ בפעם הזאת והצרתי להם למען ימצאו  {ס} </verse>
        <verse osisID='Jer.10.19'> יט  אוי לי על שברי נחלה מכתי ואני אמרתי אך זה חלי ואשאנו </verse>
        <verse osisID='Jer.10.20'> כ  אהלי שדד וכל מיתרי נתקו בני יצאני ואינם--אין נטה עוד אהלי ומקים יריעותי </verse>
        <verse osisID='Jer.10.21'> כא  כי נבערו הרעים ואת יהוה לא דרשו על כן לא השכילו וכל מרעיתם נפוצה  {פ} </verse>
        <verse osisID='Jer.10.22'> כב  קול שמועה הנה באה ורעש גדול מארץ צפון  לשום את ערי יהודה שממה--מעון תנים  {ס} </verse>
        <verse osisID='Jer.10.23'> כג  ידעתי יהוה כי לא לאדם דרכו לא לאיש הלך והכין את צעדו </verse>
        <verse osisID='Jer.10.24'> כד  יסרני יהוה אך במשפט  אל באפך פן תמעטני </verse>
        <verse osisID='Jer.10.25'> כה  שפך חמתך על הגוים אשר לא ידעוך ועל משפחות אשר בשמך לא קראו  כי אכלו את יעקב ואכלהו ויכלהו ואת נוהו השמו  {פ} </verse>
      </chapter>
      <chapter osisID='Jer.11'>
        <verse osisID='Jer.11.1'> א  הדבר אשר היה אל ירמיהו מאת יהוה לאמר </verse>
        <verse osisID='Jer.11.2'> ב  שמעו את דברי הברית הזאת ודברתם אל איש יהודה ועל ישבי ירושלם </verse>
        <verse osisID='Jer.11.3'> ג  ואמרת אליהם כה אמר יהוה אלהי ישראל  ארור האיש--אשר לא ישמע את דברי הברית הזאת </verse>
        <verse osisID='Jer.11.4'> ד  אשר צויתי את אבותיכם ביום הוציאי אותם מארץ מצרים מכור הברזל לאמר שמעו בקולי ועשיתם אותם ככל אשר אצוה אתכם והייתם לי לעם ואנכי אהיה לכם לאלהים </verse>
        <verse osisID='Jer.11.5'> ה  למען הקים את השבועה אשר נשבעתי לאבותיכם לתת להם ארץ זבת חלב ודבש--כיום הזה ואען ואמר אמן יהוה  {פ} </verse>
        <verse osisID='Jer.11.6'> ו  ויאמר יהוה אלי קרא את כל הדברים האלה בערי יהודה ובחצות ירושלם לאמר  שמעו את דברי הברית הזאת ועשיתם אותם </verse>
        <verse osisID='Jer.11.7'> ז  כי העד העדתי באבותיכם ביום העלותי אותם מארץ מצרים ועד היום הזה השכם והעד לאמר  שמעו בקולי </verse>
        <verse osisID='Jer.11.8'> ח  ולא שמעו ולא הטו את אזנם וילכו איש בשרירות לבם הרע ואביא עליהם את כל דברי הברית הזאת אשר צויתי לעשות--ולא עשו  {ס} </verse>
        <verse osisID='Jer.11.9'> ט  ויאמר יהוה אלי  נמצא קשר באיש יהודה ובישבי ירושלם </verse>
        <verse osisID='Jer.11.10'> י  שבו על עונת אבותם הראשנים אשר מאנו לשמוע את דברי והמה הלכו אחרי אלהים אחרים לעבדם הפרו בית ישראל ובית יהודה את בריתי אשר כרתי את אבותם  {ס} </verse>
        <verse osisID='Jer.11.11'> יא  לכן כה אמר יהוה הנני מביא אליהם רעה אשר לא יוכלו לצאת ממנה וזעקו אלי ולא אשמע אליהם </verse>
        <verse osisID='Jer.11.12'> יב  והלכו ערי יהודה וישבי ירושלם וזעקו אל האלהים אשר הם מקטרים להם והושע לא יושיעו להם בעת רעתם </verse>
        <verse osisID='Jer.11.13'> יג  כי מספר עריך היו אלהיך יהודה ומספר חצות ירושלם שמתם מזבחות לבשת--מזבחות לקטר לבעל  {ס} </verse>
        <verse osisID='Jer.11.14'> יד  ואתה אל תתפלל בעד העם הזה ואל תשא בעדם רנה ותפלה  כי אינני שמע בעת קראם אלי--בעד רעתם  {ס} </verse>
        <verse osisID='Jer.11.15'> טו  מה לידידי בביתי עשותה המזמתה הרבים ובשר קדש יעברו מעליך  כי רעתכי אז תעלזי </verse>
        <verse osisID='Jer.11.16'> טז  זית רענן יפה פרי תאר קרא יהוה שמך--לקול המולה גדלה הצית אש עליה ורעו דליותיו </verse>
        <verse osisID='Jer.11.17'> יז  ויהוה צבאות הנוטע אותך דבר עליך רעה  בגלל רעת בית ישראל ובית יהודה אשר עשו להם להכעסני--לקטר לבעל  {פ} </verse>
        <verse osisID='Jer.11.18'> יח  ויהוה הודיעני ואדעה אז הראיתני מעלליהם </verse>
        <verse osisID='Jer.11.19'> יט  ואני ככבש אלוף יובל לטבוח ולא ידעתי כי עלי חשבו מחשבות נשחיתה עץ בלחמו ונכרתנו מארץ חיים--ושמו לא יזכר עוד </verse>
        <verse osisID='Jer.11.20'> כ  ויהוה צבאות שפט צדק בחן כליות ולב אראה נקמתך מהם כי אליך גליתי את ריבי  {ס} </verse>
        <verse osisID='Jer.11.21'> כא  לכן כה אמר יהוה על אנשי ענתות המבקשים את נפשך לאמר  לא תנבא בשם יהוה ולא תמות בידנו  {פ} </verse>
        <verse osisID='Jer.11.22'> כב  לכן כה אמר יהוה צבאות הנני פקד עליהם  הבחורים ימתו בחרב בניהם ובנותיהם ימתו ברעב </verse>
        <verse osisID='Jer.11.23'> כג  ושארית לא תהיה להם  כי אביא רעה אל אנשי ענתות שנת פקדתם  {ס} </verse>
      </chapter>
      <chapter osisID='Jer.12'>
        <verse osisID='Jer.12.1'> א  צדיק אתה יהוה כי אריב אליך אך משפטים אדבר אתך מדוע דרך רשעים צלחה שלו כל בגדי בגד </verse>
        <verse osisID='Jer.12.2'> ב  נטעתם גם שרשו--ילכו גם עשו פרי קרוב אתה בפיהם ורחוק מכליותיהם </verse>
        <verse osisID='Jer.12.3'> ג  ואתה יהוה ידעתני--תראני ובחנת לבי אתך התקם כצאן לטבחה והקדשם ליום הרגה  {פ} </verse>
        <verse osisID='Jer.12.4'> ד  עד מתי תאבל הארץ ועשב כל השדה ייבש מרעת ישבי בה ספתה בהמות ועוף--כי אמרו לא יראה את אחריתנו </verse>
        <verse osisID='Jer.12.5'> ה  כי את רגלים רצתה וילאוך ואיך תתחרה את הסוסים ובארץ שלום אתה בוטח ואיך תעשה בגאון הירדן </verse>
        <verse osisID='Jer.12.6'> ו  כי גם אחיך ובית אביך גם המה בגדו בך--גם המה קראו אחריך מלא אל תאמן בם כי ידברו אליך טובות  {ס} </verse>
        <verse osisID='Jer.12.7'> ז  עזבתי את ביתי--נטשתי את נחלתי נתתי את ידדות נפשי בכף איביה </verse>
        <verse osisID='Jer.12.8'> ח  היתה לי נחלתי כאריה ביער נתנה עלי בקולה על כן שנאתיה </verse>
        <verse osisID='Jer.12.9'> ט  העיט צבוע נחלתי לי העיט סביב עליה לכו אספו כל חית השדה--התיו לאכלה </verse>
        <verse osisID='Jer.12.10'> י  רעים רבים שחתו כרמי בססו את חלקתי נתנו את חלקת חמדתי למדבר שממה </verse>
        <verse osisID='Jer.12.11'> יא  שמה לשממה--אבלה עלי שממה נשמה כל הארץ כי אין איש שם על לב </verse>
        <verse osisID='Jer.12.12'> יב  על כל שפים במדבר באו שדדים כי חרב ליהוה אכלה מקצה ארץ ועד קצה הארץ  אין שלום לכל בשר  {ס} </verse>
        <verse osisID='Jer.12.13'> יג  זרעו חטים וקצים קצרו נחלו לא יועלו ובשו מתבואתיכם מחרון אף יהוה  {פ} </verse>
        <verse osisID='Jer.12.14'> יד  כה אמר יהוה על כל שכני הרעים הנגעים בנחלה אשר הנחלתי את עמי את ישראל  הנני נתשם מעל אדמתם ואת בית יהודה אתוש מתוכם </verse>
        <verse osisID='Jer.12.15'> טו  והיה אחרי נתשי אותם אשוב ורחמתים והשבתים איש לנחלתו ואיש לארצו </verse>
        <verse osisID='Jer.12.16'> טז  והיה אם למד ילמדו את דרכי עמי להשבע בשמי חי יהוה כאשר למדו את עמי להשבע בבעל--ונבנו בתוך עמי </verse>
        <verse osisID='Jer.12.17'> יז  ואם לא ישמעו  ונתשתי את הגוי ההוא נתוש ואבד--נאם יהוה  {ס} </verse>
      </chapter>
      <chapter osisID='Jer.13'>
        <verse osisID='Jer.13.1'> א  כה אמר יהוה אלי הלוך וקנית לך אזור פשתים ושמתו על מתניך ובמים לא תבאהו </verse>
        <verse osisID='Jer.13.2'> ב  ואקנה את האזור כדבר יהוה ואשם על מתני  {פ} </verse>
        <verse osisID='Jer.13.3'> ג  ויהי דבר יהוה אלי שנית לאמר </verse>
        <verse osisID='Jer.13.4'> ד  קח את האזור אשר קנית אשר על מתניך וקום לך פרתה וטמנהו שם בנקיק הסלע </verse>
        <verse osisID='Jer.13.5'> ה  ואלך ואטמנהו בפרת כאשר צוה יהוה אותי </verse>
        <verse osisID='Jer.13.6'> ו  ויהי מקץ ימים רבים ויאמר יהוה אלי קום לך פרתה וקח משם את האזור אשר צויתיך לטמנו שם </verse>
        <verse osisID='Jer.13.7'> ז  ואלך פרתה--ואחפר ואקח את האזור מן המקום אשר טמנתיו שמה והנה נשחת האזור לא יצלח לכל  {פ} </verse>
        <verse osisID='Jer.13.8'> ח  ויהי דבר יהוה אלי לאמר </verse>
        <verse osisID='Jer.13.9'> ט  כה אמר יהוה  ככה אשחית את גאון יהודה ואת גאון ירושלם--הרב </verse>
        <verse osisID='Jer.13.10'> י  העם הזה הרע המאנים לשמוע את דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא יצלח לכל  {ס} </verse>
        <verse osisID='Jer.13.11'> יא  כי כאשר ידבק האזור אל מתני איש כן הדבקתי אלי את כל בית ישראל ואת כל בית יהודה נאם יהוה להיות לי לעם ולשם ולתהלה ולתפארת ולא שמעו </verse>
        <verse osisID='Jer.13.12'> יב  ואמרת אליהם את הדבר הזה  {ס}  כה אמר יהוה אלהי ישראל כל נבל ימלא יין ואמרו אליך--הידע לא נדע כי כל נבל ימלא יין </verse>
        <verse osisID='Jer.13.13'> יג  ואמרת אליהם כה אמר יהוה הנני ממלא את כל ישבי הארץ הזאת ואת המלכים הישבים לדוד על כסאו ואת הכהנים ואת הנבאים ואת כל ישבי ירושלם--שכרון </verse>
        <verse osisID='Jer.13.14'> יד  ונפצתים איש אל אחיו והאבות והבנים יחדו--נאם יהוה לא אחמול ולא אחוס ולא ארחם מהשחיתם </verse>
        <verse osisID='Jer.13.15'> טו  שמעו והאזינו אל תגבהו  כי יהוה דבר </verse>
        <verse osisID='Jer.13.16'> טז  תנו ליהוה אלהיכם כבוד בטרם יחשך ובטרם יתנגפו רגליכם על הרי נשף וקויתם לאור ושמה לצלמות ישית (ושית) לערפל </verse>
        <verse osisID='Jer.13.17'> יז  ואם לא תשמעוה במסתרים תבכה נפשי מפני גוה ודמע תדמע ותרד עיני דמעה כי נשבה עדר יהוה  {ס} </verse>
        <verse osisID='Jer.13.18'> יח  אמר למלך ולגבירה השפילו שבו  כי ירד מראשותיכם עטרת תפארתכם </verse>
        <verse osisID='Jer.13.19'> יט  ערי הנגב סגרו ואין פתח הגלת יהודה כלה הגלת שלומים  {ס} </verse>
        <verse osisID='Jer.13.20'> כ  שאי (שאו) עיניכם וראי (וראו) הבאים מצפון איה העדר נתן לך--צאן תפארתך </verse>
        <verse osisID='Jer.13.21'> כא  מה תאמרי כי יפקד עליך ואת למדת אתם עליך אלפים לראש הלוא חבלים יאחזוך כמו אשת לדה </verse>
        <verse osisID='Jer.13.22'> כב  וכי תאמרי בלבבך מדוע קראני אלה ברב עונך נגלו שוליך נחמסו עקביך </verse>
        <verse osisID='Jer.13.23'> כג  היהפך כושי עורו ונמר חברברתיו גם אתם תוכלו להיטיב למדי הרע </verse>
        <verse osisID='Jer.13.24'> כד  ואפיצם כקש עובר לרוח מדבר </verse>
        <verse osisID='Jer.13.25'> כה  זה גורלך מנת מדיך מאתי נאם יהוה אשר שכחת אותי ותבטחי בשקר </verse>
        <verse osisID='Jer.13.26'> כו  וגם אני חשפתי שוליך על פניך ונראה קלונך </verse>
        <verse osisID='Jer.13.27'> כז  נאפיך ומצהלותיך זמת זנותך על גבעות בשדה ראיתי שקוציך אוי לך ירושלם--לא תטהרי אחרי מתי עד  {ס} </verse>
      </chapter>
      <chapter osisID='Jer.14'>
        <verse osisID='Jer.14.1'> א  אשר היה דבר יהוה אל ירמיהו על דברי הבצרות </verse>
        <verse osisID='Jer.14.2'> ב  אבלה יהודה ושעריה אמללו קדרו לארץ וצוחת ירושלם עלתה </verse>
        <verse osisID='Jer.14.3'> ג  ואדריהם שלחו צעוריהם (צעיריהם) למים באו על גבים לא מצאו מים שבו כליהם ריקם--בשו והכלמו וחפו ראשם </verse>
        <verse osisID='Jer.14.4'> ד  בעבור האדמה חתה כי לא היה גשם בארץ בשו אכרים חפו ראשם </verse>
        <verse osisID='Jer.14.5'> ה  כי גם אילת בשדה ילדה ועזוב  כי לא היה דשא </verse>
        <verse osisID='Jer.14.6'> ו  ופראים עמדו על שפים שאפו רוח כתנים כלו עיניהם כי אין עשב </verse>
        <verse osisID='Jer.14.7'> ז  אם עונינו ענו בנו--יהוה עשה למען שמך  כי רבו משובתינו לך חטאנו </verse>
        <verse osisID='Jer.14.8'> ח  מקוה ישראל מושיעו בעת צרה--למה תהיה כגר בארץ וכארח נטה ללון </verse>
        <verse osisID='Jer.14.9'> ט  למה תהיה כאיש נדהם כגבור לא יוכל להושיע ואתה בקרבנו יהוה ושמך עלינו נקרא--אל תנחנו  {ס} </verse>
        <verse osisID='Jer.14.10'> י  כה אמר יהוה לעם הזה כן אהבו לנוע--רגליהם לא חשכו ויהוה לא רצם--עתה יזכר עונם ויפקד חטאתם  {פ} </verse>
        <verse osisID='Jer.14.11'> יא  ויאמר יהוה אלי  אל תתפלל בעד העם הזה לטובה </verse>
        <verse osisID='Jer.14.12'> יב  כי יצמו אינני שמע אל רנתם וכי יעלו עלה ומנחה אינני רצם  כי בחרב וברעב ובדבר אנכי מכלה אותם  {ס} </verse>
        <verse osisID='Jer.14.13'> יג  ואמר אהה אדני יהוה הנה הנבאים אמרים להם לא תראו חרב ורעב לא יהיה לכם  כי שלום אמת אתן לכם במקום הזה  {ס} </verse>
        <verse osisID='Jer.14.14'> יד  ויאמר יהוה אלי שקר הנבאים נבאים בשמי--לא שלחתים ולא צויתים ולא דברתי אליהם חזון שקר וקסם ואלול (ואליל) ותרמות (ותרמית) לבם המה מתנבאים לכם  {ס} </verse>
        <verse osisID='Jer.14.15'> טו  לכן כה אמר יהוה על הנבאים הנבאים בשמי ואני לא שלחתים והמה אמרים חרב ורעב לא יהיה בארץ הזאת  בחרב וברעב יתמו הנבאים ההמה </verse>
        <verse osisID='Jer.14.16'> טז  והעם אשר המה נבאים להם יהיו משלכים בחצות ירושלם מפני הרעב והחרב ואין מקבר להמה--המה נשיהם ובניהם ובנתיהם ושפכתי עליהם את רעתם </verse>
        <verse osisID='Jer.14.17'> יז  ואמרת אליהם את הדבר הזה תרדנה עיני דמעה לילה ויומם ואל תדמינה  כי שבר גדול נשברה בתולת בת עמי--מכה נחלה מאד </verse>
        <verse osisID='Jer.14.18'> יח  אם יצאתי השדה והנה חללי חרב ואם באתי העיר והנה תחלואי רעב  כי גם נביא גם כהן סחרו אל ארץ ולא ידעו  {ס} </verse>
        <verse osisID='Jer.14.19'> יט  המאס מאסת את יהודה אם בציון געלה נפשך--מדוע הכיתנו ואין לנו מרפא קוה לשלום ואין טוב ולעת מרפא והנה בעתה </verse>
        <verse osisID='Jer.14.20'> כ  ידענו יהוה רשענו עון אבותינו  כי חטאנו לך </verse>
        <verse osisID='Jer.14.21'> כא  אל תנאץ למען שמך אל תנבל כסא כבודך זכר אל תפר בריתך אתנו </verse>
        <verse osisID='Jer.14.22'> כב  היש בהבלי הגוים מגשמים ואם השמים יתנו רבבים הלא אתה הוא יהוה אלהינו ונקוה לך--כי אתה עשית את כל אלה  {פ} </verse>
      </chapter>
      <chapter osisID='Jer.15'>
        <verse osisID='Jer.15.1'> א  ויאמר יהוה אלי אם יעמד משה ושמואל לפני אין נפשי אל העם הזה שלח מעל פני ויצאו </verse>
        <verse osisID='Jer.15.2'> ב  והיה כי יאמרו אליך אנה נצא ואמרת אליהם כה אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי </verse>
        <verse osisID='Jer.15.3'> ג  ופקדתי עליהם ארבע משפחות נאם יהוה את החרב להרג ואת הכלבים לסחב ואת עוף השמים ואת בהמת הארץ לאכל ולהשחית </verse>
        <verse osisID='Jer.15.4'> ד  ונתתים לזועה (לזעוה) לכל ממלכות הארץ--בגלל מנשה בן יחזקיהו מלך יהודה על אשר עשה בירושלם </verse>
        <verse osisID='Jer.15.5'> ה  כי מי יחמל עליך ירושלם ומי ינוד לך ומי יסור לשאל לשלם לך </verse>
        <verse osisID='Jer.15.6'> ו  את נטשת אתי נאם יהוה אחור תלכי ואט את ידי עליך ואשחיתך נלאיתי הנחם </verse>
        <verse osisID='Jer.15.7'> ז  ואזרם במזרה בשערי הארץ שכלתי אבדתי את עמי מדרכיהם לוא שבו </verse>
        <verse osisID='Jer.15.8'> ח  עצמו לי אלמנותו מחול ימים הבאתי להם על אם בחור שדד בצהרים הפלתי עליה פתאם עיר ובהלות </verse>
        <verse osisID='Jer.15.9'> ט  אמללה ילדת השבעה נפחה נפשה באה (בא) שמשה בעד יומם--בושה וחפרה ושאריתם לחרב אתן לפני איביהם--נאם יהוה  {ס} </verse>
        <verse osisID='Jer.15.10'> י  אוי לי אמי--כי ילדתני איש ריב ואיש מדון לכל הארץ לא נשיתי ולא נשו בי כלה מקללוני  {ס} </verse>
        <verse osisID='Jer.15.11'> יא  אמר יהוה אם לא שרותך (שריתיך) לטוב אם לוא הפגעתי בך בעת רעה ובעת צרה--את האיב </verse>
        <verse osisID='Jer.15.12'> יב  הירע ברזל ברזל מצפון ונחשת </verse>
        <verse osisID='Jer.15.13'> יג  חילך ואוצרותיך לבז אתן לא במחיר ובכל חטאותיך ובכל גבוליך </verse>
        <verse osisID='Jer.15.14'> יד  והעברתי את איביך בארץ לא ידעת  כי אש קדחה באפי עליכם תוקד  {ס} </verse>
        <verse osisID='Jer.15.15'> טו  אתה ידעת יהוה זכרני ופקדני והנקם לי מרדפי--אל לארך אפך תקחני דע שאתי עליך חרפה </verse>
        <verse osisID='Jer.15.16'> טז  נמצאו דבריך ואכלם ויהי דבריך (דברך) לי לששון ולשמחת לבבי  כי נקרא שמך עלי יהוה אלהי צבאות  {ס} </verse>
        <verse osisID='Jer.15.17'> יז  לא ישבתי בסוד משחקים ואעלז  מפני ידך בדד ישבתי כי זעם מלאתני </verse>
        <verse osisID='Jer.15.18'> יח  למה היה כאבי נצח ומכתי אנושה מאנה הרפא--היו תהיה לי כמו אכזב מים לא נאמנו  {ס} </verse>
        <verse osisID='Jer.15.19'> יט  לכן כה אמר יהוה אם תשוב ואשיבך לפני תעמד ואם תוציא יקר מזולל כפי תהיה ישבו המה אליך ואתה לא תשוב אליהם </verse>
        <verse osisID='Jer.15.20'> כ  ונתתיך לעם הזה לחומת נחשת בצורה ונלחמו אליך ולא יוכלו לך  כי אתך אני להושיעך ולהצילך נאם יהוה </verse>
        <verse osisID='Jer.15.21'> כא  והצלתיך מיד רעים ופדתיך מכף ערצים  {ס} </verse>
      </chapter>
      <chapter osisID='Jer.16'>
        <verse osisID='Jer.16.1'> א  ויהי דבר יהוה אלי לאמר </verse>
        <verse osisID='Jer.16.2'> ב  לא תקח לך אשה ולא יהיו לך בנים ובנות במקום הזה  {ס} </verse>
        <verse osisID='Jer.16.3'> ג  כי כה אמר יהוה על הבנים ועל הבנות הילודים במקום הזה ועל אמתם הילדות אותם ועל אבותם המולדים אותם--בארץ הזאת </verse>
        <verse osisID='Jer.16.4'> ד  ממותי תחלאים ימתו לא יספדו ולא יקברו--לדמן על פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ  {ס} </verse>
        <verse osisID='Jer.16.5'> ה  כי כה אמר יהוה אל תבוא בית מרזח ואל תלך לספוד ואל תנד להם  כי אספתי את שלומי מאת העם הזה נאם יהוה--את החסד ואת הרחמים </verse>
        <verse osisID='Jer.16.6'> ו  ומתו גדלים וקטנים בארץ הזאת לא יקברו ולא יספדו להם--ולא יתגדד ולא יקרח להם </verse>
        <verse osisID='Jer.16.7'> ז  ולא יפרסו להם על אבל לנחמו על מת ולא ישקו אותם כוס תנחומים על אביו ועל אמו </verse>
        <verse osisID='Jer.16.8'> ח  ובית משתה לא תבוא לשבת אותם לאכל ולשתות  {פ} </verse>
        <verse osisID='Jer.16.9'> ט  כי כה אמר יהוה צבאות אלהי ישראל הנני משבית מן המקום הזה לעיניכם ובימיכם--קול ששון וקול שמחה קול חתן וקול כלה </verse>
        <verse osisID='Jer.16.10'> י  והיה כי תגיד לעם הזה את כל הדברים האלה ואמרו אליך על מה דבר יהוה עלינו את כל הרעה הגדולה הזאת ומה עוננו ומה חטאתנו אשר חטאנו ליהוה אלהינו </verse>
        <verse osisID='Jer.16.11'> יא  ואמרת אליהם על אשר עזבו אבותיכם אותי נאם יהוה וילכו אחרי אלהים אחרים ויעבדום וישתחוו להם ואתי עזבו ואת תורתי לא שמרו </verse>
        <verse osisID='Jer.16.12'> יב  ואתם הרעתם לעשות מאבותיכם והנכם הלכים איש אחרי שררות לבו הרע לבלתי שמע אלי </verse>
        <verse osisID='Jer.16.13'> יג  והטלתי אתכם מעל הארץ הזאת על הארץ אשר לא ידעתם אתם ואבותיכם ועבדתם שם את אלהים אחרים יומם ולילה אשר לא אתן לכם חנינה  {פ} </verse>
        <verse osisID='Jer.16.14'> יד  לכן הנה ימים באים נאם יהוה ולא יאמר עוד חי יהוה אשר העלה את בני ישראל מארץ מצרים </verse>
        <verse osisID='Jer.16.15'> טו  כי אם חי יהוה אשר העלה את בני ישראל מארץ צפון ומכל הארצות אשר הדיחם שמה והשבתים על אדמתם אשר נתתי לאבותם  {פ} </verse>
        <verse osisID='Jer.16.16'> טז  הנני שלח לדוגים (לדיגים) רבים נאם יהוה--ודיגום ואחרי כן אשלח לרבים צידים וצדום מעל כל הר ומעל כל גבעה ומנקיקי הסלעים </verse>
        <verse osisID='Jer.16.17'> יז  כי עיני על כל דרכיהם לא נסתרו מלפני ולא נצפן עונם מנגד עיני </verse>
        <verse osisID='Jer.16.18'> יח  ושלמתי ראשונה משנה עונם וחטאתם על חללם את ארצי  בנבלת שקוציהם ותועבותיהם מלאו את נחלתי  {פ} </verse>
        <verse osisID='Jer.16.19'> יט  יהוה עזי ומעזי ומנוסי--ביום צרה אליך גוים יבאו מאפסי ארץ ויאמרו אך שקר נחלו אבותינו הבל ואין בם מועיל </verse>
        <verse osisID='Jer.16.20'> כ  היעשה לו אדם אלהים והמה לא אלהים </verse>
        <verse osisID='Jer.16.21'> כא  לכן הנני מודיעם בפעם הזאת אודיעם את ידי ואת גבורתי וידעו כי שמי יהוה  {ס} </verse>
      </chapter>
      <chapter osisID='Jer.17'>
        <verse osisID='Jer.17.1'> א  חטאת יהודה כתובה בעט ברזל--בצפרן שמיר  חרושה על לוח לבם ולקרנות מזבחותיכם </verse>
        <verse osisID='Jer.17.2'> ב  כזכר בניהם מזבחותם ואשריהם על עץ רענן על גבעות הגבהות </verse>
        <verse osisID='Jer.17.3'> ג  הררי בשדה--חילך כל אוצרותיך לבז אתן במתיך בחטאת בכל גבוליך </verse>
        <verse osisID='Jer.17.4'> ד  ושמטתה ובך מנחלתך אשר נתתי לך והעבדתיך את איביך בארץ אשר לא ידעת  כי אש קדחתם באפי עד עולם תוקד  {ס} </verse>
        <verse osisID='Jer.17.5'> ה  כה אמר יהוה ארור הגבר אשר יבטח באדם ושם בשר זרעו ומן יהוה יסור לבו </verse>
        <verse osisID='Jer.17.6'> ו  והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב  {ס} </verse>
        <verse osisID='Jer.17.7'> ז  ברוך הגבר אשר יבטח ביהוה והיה יהוה מבטחו </verse>
        <verse osisID='Jer.17.8'> ח  והיה כעץ שתול על מים ועל יובל ישלח שרשיו ולא ירא (יראה) כי יבא חם והיה עלהו רענן ובשנת בצרת לא ידאג ולא ימיש מעשות פרי </verse>
        <verse osisID='Jer.17.9'> ט  עקב הלב מכל ואנש הוא מי ידענו </verse>
        <verse osisID='Jer.17.10'> י  אני יהוה חקר לב בחן כליות  ולתת לאיש כדרכו כפרי מעלליו  {ס} </verse>
        <verse osisID='Jer.17.11'> יא  קרא דגר ולא ילד עשה עשר ולא במשפט בחצי ימו יעזבנו ובאחריתו יהיה נבל </verse>
        <verse osisID='Jer.17.12'> יב  כסא כבוד מרום מראשון--מקום מקדשנו </verse>
        <verse osisID='Jer.17.13'> יג  מקוה ישראל יהוה כל עזביך יבשו יסורי (וסורי) בארץ יכתבו כי עזבו מקור מים חיים את יהוה  {פ} </verse>
        <verse osisID='Jer.17.14'> יד  רפאני יהוה וארפא הושיעני ואושעה  כי תהלתי אתה </verse>
        <verse osisID='Jer.17.15'> טו  הנה המה אמרים אלי  איה דבר יהוה יבוא נא </verse>
        <verse osisID='Jer.17.16'> טז  ואני לא אצתי מרעה אחריך ויום אנוש לא התאויתי--אתה ידעת מוצא שפתי נכח פניך היה </verse>
        <verse osisID='Jer.17.17'> יז  אל תהיה לי למחתה מחסי אתה ביום רעה </verse>
        <verse osisID='Jer.17.18'> יח  יבשו רדפי ואל אבשה אני--יחתו המה ואל אחתה אני הביא עליהם יום רעה ומשנה שברון שברם  {ס} </verse>
        <verse osisID='Jer.17.19'> יט  כה אמר יהוה אלי הלך ועמדת בשער בני עם (העם) אשר יבאו בו מלכי יהודה ואשר יצאו בו ובכל שערי ירושלם </verse>
        <verse osisID='Jer.17.20'> כ  ואמרת אליהם שמעו דבר יהוה מלכי יהודה וכל יהודה וכל ישבי ירושלם--הבאים בשערים האלה </verse>
        <verse osisID='Jer.17.21'> כא  כה אמר יהוה השמרו בנפשותיכם ואל תשאו משא ביום השבת והבאתם בשערי ירושלם </verse>
        <verse osisID='Jer.17.22'> כב  ולא תוציאו משא מבתיכם ביום השבת וכל מלאכה לא תעשו וקדשתם את יום השבת כאשר צויתי את אבותיכם </verse>
        <verse osisID='Jer.17.23'> כג  ולא שמעו ולא הטו את אזנם ויקשו את ערפם לבלתי שומע (שמוע) ולבלתי קחת מוסר </verse>
        <verse osisID='Jer.17.24'> כד  והיה אם שמע תשמעון אלי נאם יהוה לבלתי הביא משא בשערי העיר הזאת ביום השבת ולקדש את יום השבת לבלתי עשות בה כל מלאכה </verse>
        <verse osisID='Jer.17.25'> כה  ובאו בשערי העיר הזאת מלכים ושרים ישבים על כסא דוד רכבים ברכב ובסוסים המה ושריהם--איש יהודה וישבי ירושלם וישבה העיר הזאת לעולם </verse>
        <verse osisID='Jer.17.26'> כו  ובאו מערי יהודה ומסביבות ירושלם ומארץ בנימן ומן השפלה ומן ההר ומן הנגב מבאים עולה וזבח ומנחה ולבונה--ומבאי תודה בית יהוה </verse>
        <verse osisID='Jer.17.27'> כז  ואם לא תשמעו אלי לקדש את יום השבת ולבלתי שאת משא ובא בשערי ירושלם ביום השבת  והצתי אש בשעריה ואכלה ארמנות ירושלם--ולא תכבה  {פ} </verse>
      </chapter>
      <chapter osisID='Jer.18'>
        <verse osisID='Jer.18.1'> א  הדבר אשר היה אל ירמיהו מאת יהוה לאמר </verse>
        <verse osisID='Jer.18.2'> ב  קום וירדת בית היוצר ושמה אשמיעך את דברי </verse>
        <verse osisID='Jer.18.3'> ג  וארד בית היוצר והנהו (והנה הוא) עשה מלאכה על האבנים </verse>
        <verse osisID='Jer.18.4'> ד  ונשחת הכלי אשר הוא עשה בחמר--ביד היוצר ושב ויעשהו כלי אחר כאשר ישר בעיני היוצר לעשות  {ס} </verse>
        <verse osisID='Jer.18.5'> ה  ויהי דבר יהוה אלי לאמור </verse>
        <verse osisID='Jer.18.6'> ו  הכיוצר הזה לא אוכל לעשות לכם בית ישראל--נאם יהוה הנה כחמר ביד היוצר כן אתם בידי בית ישראל  {ס} </verse>
        <verse osisID='Jer.18.7'> ז  רגע אדבר על גוי ועל ממלכה לנתוש ולנתוץ ולהאביד </verse>
        <verse osisID='Jer.18.8'> ח  ושב הגוי ההוא מרעתו אשר דברתי עליו--ונחמתי על הרעה אשר חשבתי לעשות לו  {ס} </verse>
        <verse osisID='Jer.18.9'> ט  ורגע אדבר על גוי ועל ממלכה לבנות ולנטוע </verse>
        <verse osisID='Jer.18.10'> י  ועשה הרעה (הרע) בעיני לבלתי שמע בקולי--ונחמתי על הטובה אשר אמרתי להיטיב אותו  {ס} </verse>
        <verse osisID='Jer.18.11'> יא  ועתה אמר נא אל איש יהודה ועל יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם </verse>
        <verse osisID='Jer.18.12'> יב  ואמרו נואש  כי אחרי מחשבותינו נלך ואיש שררות לבו הרע נעשה  {פ} </verse>
        <verse osisID='Jer.18.13'> יג  לכן כה אמר יהוה שאלו נא בגוים מי שמע כאלה  שעררת עשתה מאד בתולת ישראל </verse>
        <verse osisID='Jer.18.14'> יד  היעזב מצור שדי שלג לבנון  אם ינתשו מים זרים קרים--נוזלים </verse>
        <verse osisID='Jer.18.15'> טו  כי שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה </verse>
        <verse osisID='Jer.18.16'> טז  לשום ארצם לשמה שרוקת (שריקת) עולם כל עובר עליה ישם ויניד בראשו </verse>
        <verse osisID='Jer.18.17'> יז  כרוח קדים אפיצם לפני אויב ערף ולא פנים אראם ביום אידם  {ס} </verse>
        <verse osisID='Jer.18.18'> יח  ויאמרו לכו ונחשבה על ירמיהו מחשבות--כי לא תאבד תורה מכהן ועצה מחכם ודבר מנביא לכו ונכהו בלשון ואל נקשיבה אל כל דבריו </verse>
        <verse osisID='Jer.18.19'> יט  הקשיבה יהוה אלי ושמע לקול יריבי </verse>
        <verse osisID='Jer.18.20'> כ  הישלם תחת טובה רעה כי כרו שוחה לנפשי זכר עמדי לפניך לדבר עליהם טובה להשיב את חמתך מהם </verse>
        <verse osisID='Jer.18.21'> כא  לכן תן את בניהם לרעב והגרם על ידי חרב ותהינה נשיהם שכלות ואלמנות ואנשיהם יהיו הרגי מות בחוריהם מכי חרב במלחמה </verse>
        <verse osisID='Jer.18.22'> כב  תשמע זעקה מבתיהם כי תביא עליהם גדוד פתאם  כי כרו שיחה (שוחה) ללכדני ופחים טמנו לרגלי </verse>
        <verse osisID='Jer.18.23'> כג  ואתה יהוה ידעת את כל עצתם עלי למות--אל תכפר על עונם וחטאתם מלפניך אל תמחי והיו (ויהיו) מכשלים לפניך בעת אפך עשה בהם  {ס} </verse>
      </chapter>
      <chapter osisID='Jer.19'>
        <verse osisID='Jer.19.1'> א  כה אמר יהוה הלך וקנית בקבק יוצר חרש ומזקני העם ומזקני הכהנים </verse>
        <verse osisID='Jer.19.2'> ב  ויצאת אל גיא בן הנם אשר פתח שער החרסות (החרסית) וקראת שם את הדברים אשר אדבר אליך </verse>
        <verse osisID='Jer.19.3'> ג  ואמרת שמעו דבר יהוה מלכי יהודה וישבי ירושלם כה אמר יהוה צבאות אלהי ישראל הנני מביא רעה על המקום הזה אשר כל שמעה תצלנה אזניו </verse>
        <verse osisID='Jer.19.4'> ד  יען אשר עזבני וינכרו את המקום הזה ויקטרו בו לאלהים אחרים אשר לא ידעום המה ואבותיהם ומלכי יהודה ומלאו את המקום הזה דם נקים </verse>
        <verse osisID='Jer.19.5'> ה  ובנו את במות הבעל לשרף את בניהם באש--עלות לבעל  אשר לא צויתי ולא דברתי ולא עלתה על לבי  {פ} </verse>
        <verse osisID='Jer.19.6'> ו  לכן הנה ימים באים נאם יהוה ולא יקרא למקום הזה עוד התפת וגיא בן הנם--כי אם גיא ההרגה </verse>
        <verse osisID='Jer.19.7'> ז  ובקתי את עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את נבלתם למאכל לעוף השמים ולבהמת הארץ </verse>
        <verse osisID='Jer.19.8'> ח  ושמתי את העיר הזאת לשמה ולשרקה  כל עבר עליה ישם וישרק על כל מכתה </verse>
        <verse osisID='Jer.19.9'> ט  והאכלתים את בשר בניהם ואת בשר בנתיהם ואיש בשר רעהו יאכלו במצור ובמצוק אשר יציקו להם איביהם ומבקשי נפשם </verse>
        <verse osisID='Jer.19.10'> י  ושברת הבקבק--לעיני האנשים ההלכים אותך </verse>
        <verse osisID='Jer.19.11'> יא  ואמרת אליהם כה אמר יהוה צבאות ככה אשבר את העם הזה ואת העיר הזאת כאשר ישבר את כלי היוצר אשר לא יוכל להרפה עוד ובתפת יקברו מאין מקום לקבור </verse>
        <verse osisID='Jer.19.12'> יב  כן אעשה למקום הזה נאם יהוה--וליושביו ולתת את העיר הזאת כתפת </verse>
        <verse osisID='Jer.19.13'> יג  והיו בתי ירושלם ובתי מלכי יהודה כמקום התפת הטמאים--לכל הבתים אשר קטרו על גגתיהם לכל צבא השמים והסך נסכים לאלהים אחרים  {פ} </verse>
        <verse osisID='Jer.19.14'> יד  ויבא ירמיהו מהתפת אשר שלחו יהוה שם להנבא ויעמד בחצר בית יהוה ויאמר אל כל העם  {ס} </verse>
        <verse osisID='Jer.19.15'> טו  כה אמר יהוה צבאות אלהי ישראל הנני מבי אל העיר הזאת ועל כל עריה את כל הרעה אשר דברתי עליה  כי הקשו את ערפם לבלתי שמוע את דברי </verse>
      </chapter>
      <chapter osisID='Jer.20'>
        <verse osisID='Jer.20.1'> א  וישמע פשחור בן אמר הכהן והוא פקיד נגיד בבית יהוה את ירמיהו נבא את הדברים האלה </verse>
        <verse osisID='Jer.20.2'> ב  ויכה פשחור את ירמיהו הנביא ויתן אתו על המהפכת אשר בשער בנימן העליון אשר בבית יהוה </verse>
        <verse osisID='Jer.20.3'> ג  ויהי ממחרת ויצא פשחור את ירמיהו מן המהפכת ויאמר אליו ירמיהו לא פשחור קרא יהוה שמך--כי אם מגור מסביב  {ס} </verse>
        <verse osisID='Jer.20.4'> ד  כי כה אמר יהוה הנני נתנך למגור לך ולכל אהביך ונפלו בחרב איביהם--ועיניך ראות ואת כל יהודה אתן ביד מלך בבל והגלם בבלה והכם בחרב </verse>
        <verse osisID='Jer.20.5'> ה  ונתתי את כל חסן העיר הזאת ואת כל יגיעה ואת כל יקרה ואת כל אוצרות מלכי יהודה אתן ביד איביהם ובזזום ולקחום והביאום בבלה </verse>
        <verse osisID='Jer.20.6'> ו  ואתה פשחור וכל ישבי ביתך תלכו בשבי ובבל תבוא ושם תמות ושם תקבר--אתה וכל אהביך אשר נבאת להם בשקר  {פ} </verse>
        <verse osisID='Jer.20.7'> ז  פתיתני יהוה ואפת חזקתני ותוכל הייתי לשחוק כל היום כלה לעג לי </verse>
        <verse osisID='Jer.20.8'> ח  כי מדי אדבר אזעק חמס ושד אקרא  כי היה דבר יהוה לי לחרפה ולקלס כל היום </verse>
        <verse osisID='Jer.20.9'> ט  ואמרתי לא אזכרנו ולא אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל </verse>
        <verse osisID='Jer.20.10'> י  כי שמעתי דבת רבים מגור מסביב הגידו ונגידנו כל אנוש שלמי שמרי צלעי אולי יפתה ונוכלה לו ונקחה נקמתנו ממנו </verse>
        <verse osisID='Jer.20.11'> יא  ויהוה אותי כגבור עריץ על כן רדפי יכשלו ולא יכלו בשו מאד כי לא השכילו כלמת עולם לא תשכח </verse>
        <verse osisID='Jer.20.12'> יב  ויהוה צבאות בחן צדיק ראה כליות ולב אראה נקמתך מהם כי אליך גליתי את ריבי  {ס} </verse>
        <verse osisID='Jer.20.13'> יג  שירו ליהוה--הללו את יהוה  כי הציל את נפש אביון מיד מרעים  {ס} </verse>
        <verse osisID='Jer.20.14'> יד  ארור היום אשר ילדתי בו  יום אשר ילדתני אמי אל יהי ברוך </verse>
        <verse osisID='Jer.20.15'> טו  ארור האיש אשר בשר את אבי לאמר ילד לך בן זכר--שמח שמחהו </verse>
        <verse osisID='Jer.20.16'> טז  והיה האיש ההוא כערים אשר הפך יהוה ולא נחם ושמע זעקה בבקר ותרועה בעת צהרים </verse>
        <verse osisID='Jer.20.17'> יז  אשר לא מותתני מרחם ותהי לי אמי קברי ורחמה הרת עולם </verse>
        <verse osisID='Jer.20.18'> יח  למה זה מרחם יצאתי לראות עמל ויגון ויכלו בבשת ימי  {פ} </verse>
      </chapter>
      <chapter osisID='Jer.21'>
        <verse osisID='Jer.21.1'> א  הדבר אשר היה אל ירמיהו מאת יהוה--בשלח אליו המלך צדקיהו את פשחור בן מלכיה ואת צפניה בן מעשיה הכהן לאמר </verse>
        <verse osisID='Jer.21.2'> ב  דרש נא בעדנו את יהוה כי נבוכדראצר מלך בבל נלחם עלינו אולי יעשה יהוה אותנו ככל נפלאתיו ויעלה מעלינו </verse>
        <verse osisID='Jer.21.3'> ג  ויאמר ירמיהו אליהם  כה תאמרן אל צדקיהו  {ס} </verse>
        <verse osisID='Jer.21.4'> ד  כה אמר יהוה אלהי ישראל הנני מסב את כלי המלחמה אשר בידכם אשר אתם נלחמים בם את מלך בבל ואת הכשדים הצרים עליכם מחוץ לחומה ואספתי אותם אל תוך העיר הזאת </verse>
        <verse osisID='Jer.21.5'> ה  ונלחמתי אני אתכם ביד נטויה ובזרוע חזקה ובאף ובחמה ובקצף גדול </verse>
        <verse osisID='Jer.21.6'> ו  והכיתי את יושבי העיר הזאת ואת האדם ואת הבהמה  בדבר גדול ימתו </verse>
        <verse osisID='Jer.21.7'> ז  ואחרי כן נאם יהוה אתן את צדקיהו מלך יהודה ואת עבדיו ואת העם ואת הנשארים בעיר הזאת מן הדבר מן החרב ומן הרעב ביד נבוכדראצר מלך בבל וביד איביהם וביד מבקשי נפשם והכם לפי חרב--לא יחוס עליהם ולא יחמל ולא ירחם </verse>
        <verse osisID='Jer.21.8'> ח  ואל העם הזה תאמר כה אמר יהוה  הנני נתן לפניכם את דרך החיים ואת דרך המות </verse>
        <verse osisID='Jer.21.9'> ט  הישב בעיר הזאת ימות בחרב וברעב ובדבר והיוצא ונפל על הכשדים הצרים עליכם יחיה (וחיה) והיתה לו נפשו לשלל </verse>
        <verse osisID='Jer.21.10'> י  כי שמתי פני בעיר הזאת לרעה ולא לטובה--נאם יהוה ביד מלך בבל תנתן ושרפה באש  {ס} </verse>
        <verse osisID='Jer.21.11'> יא  ולבית מלך יהודה שמעו דבר יהוה </verse>
        <verse osisID='Jer.21.12'> יב  בית דוד כה אמר יהוה דינו לבקר משפט והצילו גזול מיד עושק  פן תצא כאש חמתי ובערה ואין מכבה מפני רע מעלליהם (מעלליכם) </verse>
        <verse osisID='Jer.21.13'> יג  הנני אליך ישבת העמק צור המישר--נאם יהוה האמרים מי יחת עלינו ומי יבוא במעונותינו </verse>
        <verse osisID='Jer.21.14'> יד  ופקדתי עליכם כפרי מעלליכם נאם יהוה והצתי אש ביערה ואכלה כל סביביה </verse>
      </chapter>
      <chapter osisID='Jer.22'>
        <verse osisID='Jer.22.1'> א  כה אמר יהוה רד בית מלך יהודה ודברת שם את הדבר הזה </verse>
        <verse osisID='Jer.22.2'> ב  ואמרת שמע דבר יהוה מלך יהודה הישב על כסא דוד  אתה ועבדיך ועמך הבאים בשערים האלה </verse>
        <verse osisID='Jer.22.3'> ג  כה אמר יהוה עשו משפט וצדקה והצילו גזול מיד עשוק וגר יתום ואלמנה אל תנו אל תחמסו ודם נקי אל תשפכו במקום הזה </verse>
        <verse osisID='Jer.22.4'> ד  כי אם עשו תעשו את הדבר הזה--ובאו בשערי הבית הזה מלכים ישבים לדוד על כסאו רכבים ברכב ובסוסים הוא ועבדו ועמו </verse>
        <verse osisID='Jer.22.5'> ה  ואם לא תשמעו את הדברים האלה--בי נשבעתי נאם יהוה כי לחרבה יהיה הבית הזה  {פ} </verse>
        <verse osisID='Jer.22.6'> ו  כי כה אמר יהוה על בית מלך יהודה גלעד אתה לי ראש הלבנון אם לא אשיתך מדבר ערים לא נושבה (נושבו) </verse>
        <verse osisID='Jer.22.7'> ז  וקדשתי עליך משחתים איש וכליו וכרתו מבחר ארזיך והפילו על האש </verse>
        <verse osisID='Jer.22.8'> ח  ועברו גוים רבים על העיר הזאת ואמרו איש אל רעהו על מה עשה יהוה ככה לעיר הגדולה הזאת </verse>
        <verse osisID='Jer.22.9'> ט  ואמרו--על אשר עזבו את ברית יהוה אלהיהם וישתחוו לאלהים אחרים ויעבדום  {ס} </verse>
        <verse osisID='Jer.22.10'> י  אל תבכו למת ואל תנדו לו בכו בכו להלך--כי לא ישוב עוד וראה את ארץ מולדתו </verse>
        <verse osisID='Jer.22.11'> יא  כי כה אמר יהוה אל שלם בן יאשיהו מלך יהודה המלך תחת יאשיהו אביו אשר יצא מן המקום הזה  לא ישוב שם עוד </verse>
        <verse osisID='Jer.22.12'> יב  כי במקום אשר הגלו אתו--שם ימות ואת הארץ הזאת לא יראה עוד  {ס} </verse>
        <verse osisID='Jer.22.13'> יג  הוי בנה ביתו בלא צדק ועליותיו בלא משפט ברעהו יעבד חנם ופעלו לא יתן לו </verse>
        <verse osisID='Jer.22.14'> יד  האמר אבנה לי בית מדות ועליות מרוחים וקרע לו חלוני וספון בארז ומשוח בששר </verse>
        <verse osisID='Jer.22.15'> טו  התמלך כי אתה מתחרה בארז אביך הלוא אכל ושתה ועשה משפט וצדקה--אז טוב לו </verse>
        <verse osisID='Jer.22.16'> טז  דן דין עני ואביון אז טוב הלוא היא הדעת אתי נאם יהוה </verse>
        <verse osisID='Jer.22.17'> יז  כי אין עיניך ולבך כי אם על בצעך ועל דם הנקי לשפוך ועל העשק ועל המרוצה לעשות  {ס} </verse>
        <verse osisID='Jer.22.18'> יח  לכן כה אמר יהוה אל יהויקים בן יאשיהו מלך יהודה לא יספדו לו הוי אחי והוי אחות לא יספדו לו הוי אדון והוי הדה </verse>
        <verse osisID='Jer.22.19'> יט  קבורת חמור יקבר סחוב והשלך מהלאה לשערי ירושלם  {ס} </verse>
        <verse osisID='Jer.22.20'> כ  עלי הלבנון וצעקי ובבשן תני קולך וצעקי מעברים כי נשברו כל מאהביך </verse>
        <verse osisID='Jer.22.21'> כא  דברתי אליך בשלותיך אמרת לא אשמע זה דרכך מנעוריך כי לא שמעת בקולי </verse>
        <verse osisID='Jer.22.22'> כב  כל רעיך תרעה רוח ומאהביך בשבי ילכו  כי אז תבשי ונכלמת מכל רעתך </verse>
        <verse osisID='Jer.22.23'> כג  ישבתי (ישבת) בלבנון מקננתי (מקננת) בארזים  מה נחנת בבא לך חבלים חיל כילדה </verse>
        <verse osisID='Jer.22.24'> כד  חי אני נאם יהוה כי אם יהיה כניהו בן יהויקים מלך יהודה חותם על יד ימיני  כי משם אתקנך </verse>
        <verse osisID='Jer.22.25'> כה  ונתתיך ביד מבקשי נפשך וביד אשר אתה יגור מפניהם--וביד נבוכדראצר מלך בבל וביד הכשדים </verse>
        <verse osisID='Jer.22.26'> כו  והטלתי אתך ואת אמך אשר ילדתך על הארץ אחרת אשר לא ילדתם שם ושם תמותו </verse>
        <verse osisID='Jer.22.27'> כז  ועל הארץ אשר הם מנשאים את נפשם--לשוב שם  שמה לא ישובו  {פ} </verse>
        <verse osisID='Jer.22.28'> כח  העצב נבזה נפוץ האיש הזה כניהו אם כלי אין חפץ בו מדוע הוטלו הוא וזרעו והשלכו על הארץ אשר לא ידעו </verse>
        <verse osisID='Jer.22.29'> כט  ארץ ארץ ארץ--שמעי דבר יהוה </verse>
        <verse osisID='Jer.22.30'> ל  כה אמר יהוה כתבו את האיש הזה ערירי--גבר לא יצלח בימיו  כי לא יצלח מזרעו איש ישב על כסא דוד ומשל עוד ביהודה  {פ} </verse>
      </chapter>
      <chapter osisID='Jer.23'>
        <verse osisID='Jer.23.1'> א  הוי רעים מאבדים ומפצים את צאן מרעיתי--נאם יהוה  {ס} </verse>
        <verse osisID='Jer.23.2'> ב  לכן כה אמר יהוה אלהי ישראל על הרעים הרעים את עמי אתם הפצתם את צאני ותדחום ולא פקדתם אתם הנני פקד עליכם את רע מעלליכם נאם יהוה </verse>
        <verse osisID='Jer.23.3'> ג  ואני אקבץ את שארית צאני מכל הארצות אשר הדחתי אתם שם והשבתי אתהן על נוהן ופרו ורבו </verse>
        <verse osisID='Jer.23.4'> ד  והקמתי עליהם רעים ורעום ולא ייראו עוד ולא יחתו ולא יפקדו נאם יהוה  {ס} </verse>
        <verse osisID='Jer.23.5'> ה  הנה ימים באים נאם יהוה והקמתי לדוד צמח צדיק ומלך מלך והשכיל ועשה משפט וצדקה בארץ </verse>
        <verse osisID='Jer.23.6'> ו  בימיו תושע יהודה וישראל ישכן לבטח וזה שמו אשר יקראו יהוה צדקנו  {פ} </verse>
        <verse osisID='Jer.23.7'> ז  לכן הנה ימים באים נאם יהוה ולא יאמרו עוד חי יהוה אשר העלה את בני ישראל מארץ מצרים </verse>
        <verse osisID='Jer.23.8'> ח  כי אם חי יהוה אשר העלה ואשר הביא את זרע בית ישראל מארץ צפונה ומכל הארצות אשר הדחתים שם וישבו על אדמתם  {פ} </verse>
        <verse osisID='Jer.23.9'> ט  לנבאים נשבר לבי בקרבי רחפו כל עצמותי--הייתי כאיש שכור וכגבר עברו יין  מפני יהוה ומפני דברי קדשו </verse>
        <verse osisID='Jer.23.10'> י  כי מנאפים מלאה הארץ--כי מפני אלה אבלה הארץ יבשו נאות מדבר ותהי מרוצתם רעה וגבורתם לא כן </verse>
        <verse osisID='Jer.23.11'> יא  כי גם נביא גם כהן חנפו גם בביתי מצאתי רעתם נאם יהוה </verse>
        <verse osisID='Jer.23.12'> יב  לכן יהיה דרכם להם כחלקלקות באפלה ידחו ונפלו בה  כי אביא עליהם רעה שנת פקדתם נאם יהוה </verse>
        <verse osisID='Jer.23.13'> יג  ובנביאי שמרון ראיתי תפלה הנבאו בבעל ויתעו את עמי את ישראל </verse>
        <verse osisID='Jer.23.14'> יד  ובנבאי ירושלם ראיתי שערורה נאוף והלך בשקר וחזקו ידי מרעים לבלתי שבו איש מרעתו היו לי כלם כסדם וישביה כעמרה  {פ} </verse>
        <verse osisID='Jer.23.15'> טו  לכן כה אמר יהוה צבאות על הנבאים הנני מאכיל אותם לענה והשקתים מי ראש  כי מאת נביאי ירושלם יצאה חנפה לכל הארץ  {פ} </verse>
        <verse osisID='Jer.23.16'> טז  כה אמר יהוה צבאות אל תשמעו על דברי הנבאים הנבאים לכם--מהבלים המה אתכם  חזון לבם ידברו לא מפי יהוה </verse>
        <verse osisID='Jer.23.17'> יז  אמרים אמור למנאצי דבר יהוה שלום יהיה לכם וכל הלך בשררות לבו אמרו לא תבוא עליכם רעה </verse>
        <verse osisID='Jer.23.18'> יח  כי מי עמד בסוד יהוה וירא וישמע את דברו מי הקשיב דברי (דברו) וישמע  {ס} </verse>
        <verse osisID='Jer.23.19'> יט  הנה סערת יהוה חמה יצאה וסער מתחולל על ראש רשעים יחול </verse>
        <verse osisID='Jer.23.20'> כ  לא ישוב אף יהוה עד עשתו ועד הקימו מזמות לבו באחרית הימים תתבוננו בה בינה </verse>
        <verse osisID='Jer.23.21'> כא  לא שלחתי את הנבאים והם רצו לא דברתי אליהם והם נבאו </verse>
        <verse osisID='Jer.23.22'> כב  ואם עמדו בסודי--וישמעו דברי את עמי וישבום מדרכם הרע ומרע מעלליהם  {ס} </verse>
        <verse osisID='Jer.23.23'> כג  האלהי מקרב אני נאם יהוה  ולא אלהי מרחק </verse>
        <verse osisID='Jer.23.24'> כד  אם יסתר איש במסתרים ואני לא אראנו נאם יהוה  הלוא את השמים ואת הארץ אני מלא נאם יהוה </verse>
        <verse osisID='Jer.23.25'> כה  שמעתי את אשר אמרו הנבאים הנבאים בשמי שקר לאמר  חלמתי חלמתי </verse>
        <verse osisID='Jer.23.26'> כו  עד מתי היש בלב הנבאים--נבאי השקר ונביאי תרמת לבם </verse>
        <verse osisID='Jer.23.27'> כז  החשבים להשכיח את עמי שמי בחלומתם אשר יספרו איש לרעהו--כאשר שכחו אבותם את שמי בבעל </verse>
        <verse osisID='Jer.23.28'> כח  הנביא אשר אתו חלום יספר חלום ואשר דברי אתו ידבר דברי אמת  מה לתבן את הבר נאם יהוה </verse>
        <verse osisID='Jer.23.29'> כט  הלוא כה דברי כאש נאם יהוה וכפטיש יפצץ סלע  {ס} </verse>
        <verse osisID='Jer.23.30'> ל  לכן הנני על הנבאים נאם יהוה מגנבי דברי איש מאת רעהו </verse>
        <verse osisID='Jer.23.31'> לא  הנני על הנביאם נאם יהוה הלקחים לשונם וינאמו נאם </verse>
        <verse osisID='Jer.23.32'> לב  הנני על נבאי חלמות שקר נאם יהוה ויספרום ויתעו את עמי בשקריהם ובפחזותם ואנכי לא שלחתים ולא צויתים והועיל לא יועילו לעם הזה--נאם יהוה </verse>
        <verse osisID='Jer.23.33'> לג  וכי ישאלך העם הזה או הנביא או כהן לאמר מה משא יהוה--ואמרת אליהם את מה משא ונטשתי אתכם נאם יהוה </verse>
        <verse osisID='Jer.23.34'> לד  והנביא והכהן והעם אשר יאמר משא יהוה--ופקדתי על האיש ההוא ועל ביתו </verse>
        <verse osisID='Jer.23.35'> לה  כה תאמרו איש על רעהו ואיש אל אחיו  מה ענה יהוה ומה דבר יהוה </verse>
        <verse osisID='Jer.23.36'> לו  ומשא יהוה לא תזכרו עוד  כי המשא יהיה לאיש דברו והפכתם את דברי אלהים חיים יהוה צבאות אלהינו </verse>
        <verse osisID='Jer.23.37'> לז  כה תאמר אל הנביא  מה ענך יהוה ומה דבר יהוה </verse>
        <verse osisID='Jer.23.38'> לח  ואם משא יהוה תאמרו לכן כה אמר יהוה יען אמרכם את הדבר הזה משא יהוה--ואשלח אליכם לאמר לא תאמרו משא יהוה </verse>
        <verse osisID='Jer.23.39'> לט  לכן הנני ונשיתי אתכם נשא ונטשתי אתכם ואת העיר אשר נתתי לכם ולאבותיכם--מעל פני </verse>
        <verse osisID='Jer.23.40'> מ  ונתתי עליכם חרפת עולם וכלמות עולם אשר לא תשכח  {פ} </verse>
      </chapter>
      <chapter osisID='Jer.24'>
        <verse osisID='Jer.24.1'> א  הראני יהוה והנה שני דודאי תאנים מועדים לפני היכל יהוה  אחרי הגלות נבוכדראצר מלך בבל את יכניהו בן יהויקים מלך יהודה ואת שרי יהודה ואת החרש ואת המסגר מירושלם ויבאם בבל </verse>
        <verse osisID='Jer.24.2'> ב  הדוד אחד תאנים טבות מאד כתאני הבכרות והדוד אחד תאנים רעות מאד אשר לא תאכלנה מרע  {פ} </verse>
        <verse osisID='Jer.24.3'> ג  ויאמר יהוה אלי מה אתה ראה ירמיהו ואמר תאנים התאנים הטבות טבות מאד והרעות רעות מאד אשר לא תאכלנה מרע  {פ} </verse>
        <verse osisID='Jer.24.4'> ד  ויהי דבר יהוה אלי לאמר </verse>
        <verse osisID='Jer.24.5'> ה  כה אמר יהוה אלהי ישראל כתאנים הטבות האלה  כן אכיר את גלות יהודה אשר שלחתי מן המקום הזה ארץ כשדים--לטובה </verse>
        <verse osisID='Jer.24.6'> ו  ושמתי עיני עליהם לטובה והשבתים על הארץ הזאת ובניתים ולא אהרס ונטעתים ולא אתוש </verse>
        <verse osisID='Jer.24.7'> ז  ונתתי להם לב לדעת אתי כי אני יהוה והיו לי לעם ואנכי אהיה להם לאלהים  כי ישבו אלי בכל לבם  {ס} </verse>
        <verse osisID='Jer.24.8'> ח  וכתאנים הרעות אשר לא תאכלנה מרע  כי כה אמר יהוה כן אתן את צדקיהו מלך יהודה ואת שריו ואת שארית ירושלם הנשארים בארץ הזאת והישבים בארץ מצרים </verse>
        <verse osisID='Jer.24.9'> ט  ונתתים לזועה (לזעוה) לרעה לכל ממלכות הארץ לחרפה ולמשל לשנינה ולקללה בכל המקמות אשר אדיחם שם </verse>
        <verse osisID='Jer.24.10'> י  ושלחתי בם את החרב את הרעב ואת הדבר עד תמם מעל האדמה אשר נתתי להם ולאבותיהם  {פ} </verse>
      </chapter>
      <chapter osisID='Jer.25'>
        <verse osisID='Jer.25.1'> א  הדבר אשר היה על ירמיהו על כל עם יהודה בשנה הרבעית ליהויקים בן יאשיהו מלך יהודה  היא השנה הראשנית לנבוכדראצר מלך בבל </verse>
        <verse osisID='Jer.25.2'> ב  אשר דבר ירמיהו הנביא על כל עם יהודה ואל כל ישבי ירושלם לאמר </verse>
        <verse osisID='Jer.25.3'> ג  מן שלש עשרה שנה ליאשיהו בן אמון מלך יהודה ועד היום הזה זה שלש ועשרים שנה היה דבר יהוה אלי ואדבר אליכם אשכים ודבר ולא שמעתם </verse>
        <verse osisID='Jer.25.4'> ד  ושלח יהוה אליכם את כל עבדיו הנבאים השכם ושלח--ולא שמעתם ולא הטיתם את אזנכם לשמע </verse>
        <verse osisID='Jer.25.5'> ה  לאמר שובו נא איש מדרכו הרעה ומרע מעלליכם ושבו על האדמה אשר נתן יהוה לכם ולאבותיכם--למן עולם ועד עולם </verse>
        <verse osisID='Jer.25.6'> ו  ואל תלכו אחרי אלהים אחרים לעבדם ולהשתחות להם ולא תכעיסו אותי במעשה ידיכם ולא ארע לכם </verse>
        <verse osisID='Jer.25.7'> ז  ולא שמעתם אלי נאם יהוה למען הכעסוני (הכעיסני) במעשה ידיכם לרע לכם  {פ} </verse>
        <verse osisID='Jer.25.8'> ח  לכן כה אמר יהוה צבאות  יען אשר לא שמעתם את דברי </verse>
        <verse osisID='Jer.25.9'> ט  הנני שלח ולקחתי את כל משפחות צפון נאם יהוה ואל נבוכדראצר מלך בבל עבדי והבאתים על הארץ הזאת ועל ישביה ועל כל הגוים האלה סביב והחרמתים--ושמתים לשמה ולשרקה ולחרבות עולם </verse>
        <verse osisID='Jer.25.10'> י  והאבדתי מהם קול ששון וקול שמחה קול חתן וקול כלה--קול רחים ואור נר </verse>
        <verse osisID='Jer.25.11'> יא  והיתה כל הארץ הזאת לחרבה לשמה ועבדו הגוים האלה את מלך בבל--שבעים שנה </verse>
        <verse osisID='Jer.25.12'> יב  והיה כמלאות שבעים שנה אפקד על מלך בבל ועל הגוי ההוא נאם יהוה את עונם--ועל ארץ כשדים ושמתי אתו לשממות עולם </verse>
        <verse osisID='Jer.25.13'> יג  והבאותי (והבאתי) על הארץ ההיא את כל דברי אשר דברתי עליה--את כל הכתוב בספר הזה אשר נבא ירמיהו על כל הגוים </verse>
        <verse osisID='Jer.25.14'> יד  כי עבדו בם גם המה גוים רבים ומלכים גדולים ושלמתי להם כפעלם וכמעשה ידיהם  {פ} </verse>
        <verse osisID='Jer.25.15'> טו  כי כה אמר יהוה אלהי ישראל אלי קח את כוס היין החמה הזאת מידי והשקיתה אתו את כל הגוים אשר אנכי שלח אותך אליהם </verse>
        <verse osisID='Jer.25.16'> טז  ושתו והתגעשו והתהללו מפני החרב אשר אנכי שלח בינתם </verse>
        <verse osisID='Jer.25.17'> יז  ואקח את הכוס מיד יהוה ואשקה את כל הגוים אשר שלחני יהוה אליהם </verse>
        <verse osisID='Jer.25.18'> יח  את ירושלם ואת ערי יהודה ואת מלכיה את שריה  לתת אתם לחרבה לשמה לשרקה ולקללה--כיום הזה </verse>
        <verse osisID='Jer.25.19'> יט  את פרעה מלך מצרים ואת עבדיו ואת שריו ואת כל עמו </verse>
        <verse osisID='Jer.25.20'> כ  ואת כל הערב ואת כל מלכי ארץ העוץ ואת כל מלכי ארץ פלשתים ואת אשקלון ואת עזה ואת עקרון ואת שארית אשדוד </verse>
        <verse osisID='Jer.25.21'> כא  את אדום ואת מואב ואת בני עמון </verse>
        <verse osisID='Jer.25.22'> כב  ואת כל מלכי צר ואת כל מלכי צידון ואת מלכי האי אשר בעבר הים </verse>
        <verse osisID='Jer.25.23'> כג  ואת דדן ואת תימא ואת בוז ואת כל קצוצי פאה </verse>
        <verse osisID='Jer.25.24'> כד  ואת כל מלכי ערב ואת כל מלכי הערב השכנים במדבר </verse>
        <verse osisID='Jer.25.25'> כה  ואת כל מלכי זמרי ואת כל מלכי עילם ואת כל מלכי מדי </verse>
        <verse osisID='Jer.25.26'> כו  ואת כל מלכי הצפון הקרבים והרחקים איש אל אחיו ואת כל הממלכות הארץ אשר על פני האדמה ומלך ששך ישתה אחריהם </verse>
        <verse osisID='Jer.25.27'> כז  ואמרת אליהם  {פ} br   br כה אמר יהוה צבאות אלהי ישראל שתו ושכרו וקיו ונפלו ולא תקומו--מפני החרב אשר אנכי שלח ביניכם </verse>
        <verse osisID='Jer.25.28'> כח  והיה כי ימאנו לקחת הכוס מידך--לשתות ואמרת אליהם כה אמר יהוה צבאות--שתו תשתו </verse>
        <verse osisID='Jer.25.29'> כט  כי הנה בעיר אשר נקרא שמי עליה אנכי מחל להרע ואתם הנקה תנקו  לא תנקו--כי חרב אני קרא על כל ישבי הארץ נאם יהוה צבאות </verse>
        <verse osisID='Jer.25.30'> ל  ואתה תנבא אליהם את כל הדברים האלה ואמרת אליהם יהוה ממרום ישאג וממעון קדשו יתן קולו--שאג ישאג על נוהו הידד כדרכים יענה אל כל ישבי הארץ </verse>
        <verse osisID='Jer.25.31'> לא  בא שאון עד קצה הארץ--כי ריב ליהוה בגוים נשפט הוא לכל בשר  הרשעים נתנם לחרב נאם יהוה  {ס} </verse>
        <verse osisID='Jer.25.32'> לב  כה אמר יהוה צבאות הנה רעה יצאת מגוי אל גוי וסער גדול יעור מירכתי ארץ </verse>
        <verse osisID='Jer.25.33'> לג  והיו חללי יהוה ביום ההוא מקצה הארץ ועד קצה הארץ  לא יספדו ולא יאספו ולא יקברו--לדמן על פני האדמה יהיו </verse>
        <verse osisID='Jer.25.34'> לד  הילילו הרעים וזעקו והתפלשו אדירי הצאן--כי מלאו ימיכם לטבוח ותפוצותיכם ונפלתם ככלי חמדה </verse>
        <verse osisID='Jer.25.35'> לה  ואבד מנוס מן הרעים ופליטה מאדירי הצאן </verse>
        <verse osisID='Jer.25.36'> לו  קול צעקת הרעים ויללת אדירי הצאן--כי שדד יהוה את מרעיתם </verse>
        <verse osisID='Jer.25.37'> לז  ונדמו נאות השלום מפני חרון אף יהוה </verse>
        <verse osisID='Jer.25.38'> לח  עזב ככפיר סכו--כי היתה ארצם לשמה מפני חרון היונה ומפני חרון אפו  {פ} </verse>
      </chapter>
      <chapter osisID='Jer.26'>
        <verse osisID='Jer.26.1'> א  בראשית ממלכות יהויקים בן יאשיהו--מלך יהודה  היה הדבר הזה מאת יהוה לאמר </verse>
        <verse osisID='Jer.26.2'> ב  כה אמר יהוה עמד בחצר בית יהוה ודברת על כל ערי יהודה הבאים להשתחות בית יהוה את כל הדברים אשר צויתיך לדבר אליהם  אל תגרע דבר </verse>
        <verse osisID='Jer.26.3'> ג  אולי ישמעו--וישבו איש מדרכו הרעה ונחמתי אל הרעה אשר אנכי חשב לעשות להם מפני רע מעלליהם </verse>
        <verse osisID='Jer.26.4'> ד  ואמרת אליהם כה אמר יהוה  אם לא תשמעו אלי ללכת בתורתי אשר נתתי לפניכם </verse>
        <verse osisID='Jer.26.5'> ה  לשמע על דברי עבדי הנבאים אשר אנכי שלח אליכם והשכם ושלח ולא שמעתם </verse>
        <verse osisID='Jer.26.6'> ו  ונתתי את הבית הזה כשלה ואת העיר הזאתה (הזאת) אתן לקללה לכל גוי הארץ  {פ} </verse>
        <verse osisID='Jer.26.7'> ז  וישמעו הכהנים והנבאים וכל העם את ירמיהו מדבר את הדברים האלה בבית יהוה </verse>
        <verse osisID='Jer.26.8'> ח  ויהי ככלות ירמיהו לדבר את כל אשר צוה יהוה לדבר אל כל העם ויתפשו אתו הכהנים והנביאים וכל העם לאמר--מות תמות </verse>
        <verse osisID='Jer.26.9'> ט  מדוע נבית בשם יהוה לאמר כשלו יהיה הבית הזה והעיר הזאת תחרב מאין יושב ויקהל כל העם אל ירמיהו בבית יהוה </verse>
        <verse osisID='Jer.26.10'> י  וישמעו שרי יהודה את הדברים האלה ויעלו מבית המלך בית יהוה וישבו בפתח שער יהוה החדש  {ס} </verse>
        <verse osisID='Jer.26.11'> יא  ויאמרו הכהנים והנבאים אל השרים ואל כל העם לאמר  משפט מות לאיש הזה כי נבא אל העיר הזאת כאשר שמעתם באזניכם </verse>
        <verse osisID='Jer.26.12'> יב  ויאמר ירמיהו אל כל השרים ואל כל העם לאמר  יהוה שלחני להנבא אל הבית הזה ואל העיר הזאת את כל הדברים אשר שמעתם </verse>
        <verse osisID='Jer.26.13'> יג  ועתה היטיבו דרכיכם ומעלליכם ושמעו בקול יהוה אלהיכם  וינחם יהוה--אל הרעה אשר דבר עליכם </verse>
        <verse osisID='Jer.26.14'> יד  ואני הנני בידכם  עשו לי כטוב וכישר בעיניכם </verse>
        <verse osisID='Jer.26.15'> טו  אך ידע תדעו כי אם ממתים אתם אתי--כי דם נקי אתם נתנים עליכם ואל העיר הזאת ואל ישביה  כי באמת שלחני יהוה עליכם לדבר באזניכם את כל הדברים האלה  {ס} </verse>
        <verse osisID='Jer.26.16'> טז  ויאמרו השרים וכל העם אל הכהנים ואל הנביאים  אין לאיש הזה משפט מות כי בשם יהוה אלהינו דבר אלינו </verse>
        <verse osisID='Jer.26.17'> יז  ויקמו אנשים מזקני הארץ ויאמרו אל כל קהל העם לאמר </verse>
        <verse osisID='Jer.26.18'> יח  מיכיה (מיכה) המורשתי היה נבא בימי חזקיהו מלך יהודה ויאמר אל כל עם יהודה לאמר כה אמר יהוה צבאות ציון שדה תחרש וירושלים עיים תהיה והר הבית לבמות יער </verse>
        <verse osisID='Jer.26.19'> יט  ההמת המתהו חזקיהו מלך יהודה וכל יהודה הלא ירא את יהוה--ויחל את פני יהוה וינחם יהוה אל הרעה אשר דבר עליהם ואנחנו עשים רעה גדולה--על נפשותינו </verse>
        <verse osisID='Jer.26.20'> כ  וגם איש היה מתנבא בשם יהוה אוריהו בן שמעיהו מקרית היערים וינבא על העיר הזאת ועל הארץ הזאת ככל דברי ירמיהו </verse>
        <verse osisID='Jer.26.21'> כא  וישמע המלך יהויקים וכל גבוריו וכל השרים את דבריו ויבקש המלך המיתו וישמע אוריהו וירא ויברח ויבא מצרים </verse>
        <verse osisID='Jer.26.22'> כב  וישלח המלך יהויקים אנשים--מצרים  את אלנתן בן עכבור ואנשים אתו אל מצרים </verse>
        <verse osisID='Jer.26.23'> כג  ויוציאו את אוריהו ממצרים ויבאהו אל המלך יהויקים ויכהו בחרב וישלך את נבלתו אל קברי בני העם </verse>
        <verse osisID='Jer.26.24'> כד  אך יד אחיקם בן שפן היתה את ירמיהו--לבלתי תת אתו ביד העם להמיתו  {פ} </verse>
      </chapter>
      <chapter osisID='Jer.27'>
        <verse osisID='Jer.27.1'> א  בראשית ממלכת יהויקם בן יאושיהו--מלך יהודה  היה הדבר הזה אל ירמיה מאת יהוה לאמר </verse>
        <verse osisID='Jer.27.2'> ב  כה אמר יהוה אלי עשה לך מוסרות ומטות ונתתם על צוארך </verse>
        <verse osisID='Jer.27.3'> ג  ושלחתם אל מלך אדום ואל מלך מואב ואל מלך בני עמון ואל מלך צר ואל מלך צידון--ביד מלאכים הבאים ירושלם אל צדקיהו מלך יהודה </verse>
        <verse osisID='Jer.27.4'> ד  וצוית אתם אל אדניהם לאמר  כה אמר יהוה צבאות אלהי ישראל כה תאמרו אל אדניכם </verse>
        <verse osisID='Jer.27.5'> ה  אנכי עשיתי את הארץ את האדם ואת הבהמה אשר על פני הארץ בכחי הגדול ובזרועי הנטויה ונתתיה לאשר ישר בעיני </verse>
        <verse osisID='Jer.27.6'> ו  ועתה אנכי נתתי את כל הארצות האלה ביד נבוכדנאצר מלך בבל עבדי וגם את חית השדה נתתי לו לעבדו </verse>
        <verse osisID='Jer.27.7'> ז  ועבדו אתו כל הגוים ואת בנו ואת בן בנו--עד בא עת ארצו גם הוא ועבדו בו גוים רבים ומלכים גדלים </verse>
        <verse osisID='Jer.27.8'> ח  והיה הגוי והממלכה אשר לא יעבדו אתו את נבוכדנאצר מלך בבל ואת אשר לא יתן את צוארו בעל מלך בבל--בחרב וברעב ובדבר אפקד על הגוי ההוא נאם יהוה עד תמי אתם בידו </verse>
        <verse osisID='Jer.27.9'> ט  ואתם אל תשמעו אל נביאיכם ואל קסמיכם ואל חלמתיכם ואל ענניכם ואל כשפיכם--אשר הם אמרים אליכם לאמר לא תעבדו את מלך בבל </verse>
        <verse osisID='Jer.27.10'> י  כי שקר הם נבאים לכם למען הרחיק אתכם מעל אדמתכם והדחתי אתכם ואבדתם </verse>
        <verse osisID='Jer.27.11'> יא  והגוי אשר יביא את צוארו בעל מלך בבל--ועבדו  והנחתיו על אדמתו נאם יהוה ועבדה וישב בה </verse>
        <verse osisID='Jer.27.12'> יב  ואל צדקיה מלך יהודה דברתי ככל הדברים האלה לאמר  הביאו את צואריכם בעל מלך בבל ועבדו אתו ועמו--וחיו </verse>
        <verse osisID='Jer.27.13'> יג  למה תמותו אתה ועמך בחרב ברעב ובדבר--כאשר דבר יהוה אל הגוי אשר לא יעבד את מלך בבל </verse>
        <verse osisID='Jer.27.14'> יד  ואל תשמעו אל דברי הנבאים האמרים אליכם לאמר לא תעבדו את מלך בבל  כי שקר הם נבאים לכם </verse>
        <verse osisID='Jer.27.15'> טו  כי לא שלחתים נאם יהוה והם נבאים בשמי לשקר  למען הדיחי אתכם ואבדתם--אתם והנבאים הנבאים לכם </verse>
        <verse osisID='Jer.27.16'> טז  ואל הכהנים ואל כל העם הזה דברתי לאמר כה אמר יהוה אל תשמעו אל דברי נביאיכם הנבאים לכם לאמר הנה כלי בית יהוה מושבים מבבלה עתה מהרה  כי שקר המה נבאים לכם </verse>
        <verse osisID='Jer.27.17'> יז  אל תשמעו אליהם עבדו את מלך בבל וחיו  למה תהיה העיר הזאת חרבה </verse>
        <verse osisID='Jer.27.18'> יח  ואם נבאים הם ואם יש דבר יהוה אתם--יפגעו נא ביהוה צבאות לבלתי באו הכלים הנותרים בבית יהוה ובית מלך יהודה ובירושלם בבלה </verse>
        <verse osisID='Jer.27.19'> יט  כי כה אמר יהוה צבאות אל העמדים ועל הים ועל המכנות--ועל יתר הכלים הנותרים בעיר הזאת </verse>
        <verse osisID='Jer.27.20'> כ  אשר לא לקחם נבוכדנאצר מלך בבל בגלותו את יכוניה (יכניה) בן יהויקים מלך יהודה מירושלם בבלה ואת כל חרי יהודה וירושלם </verse>
        <verse osisID='Jer.27.21'> כא  כי כה אמר יהוה צבאות אלהי ישראל--על הכלים הנותרים בית יהוה ובית מלך יהודה וירושלם </verse>
        <verse osisID='Jer.27.22'> כב  בבלה יובאו ושמה יהיו--עד יום פקדי אתם נאם יהוה והעליתים והשיבתים אל המקום הזה  {פ} </verse>
      </chapter>
      <chapter osisID='Jer.28'>
        <verse osisID='Jer.28.1'> א  ויהי בשנה ההיא בראשית ממלכת צדקיה מלך יהודה בשנת (בשנה) הרבעית בחדש החמישי אמר אלי חנניה בן עזור הנביא אשר מגבעון בבית יהוה לעיני הכהנים וכל העם לאמר </verse>
        <verse osisID='Jer.28.2'> ב  כה אמר יהוה צבאות אלהי ישראל--לאמר  שברתי את על מלך בבל </verse>
        <verse osisID='Jer.28.3'> ג  בעוד שנתים ימים אני משיב אל המקום הזה את כל כלי בית יהוה--אשר לקח נבוכדנאצר מלך בבל מן המקום הזה ויביאם בבל </verse>
        <verse osisID='Jer.28.4'> ד  ואת יכניה בן יהויקים מלך יהודה ואת כל גלות יהודה הבאים בבלה אני משיב אל המקום הזה--נאם יהוה  כי אשבר את על מלך בבל </verse>
        <verse osisID='Jer.28.5'> ה  ויאמר ירמיה הנביא אל חנניה הנביא לעיני הכהנים ולעיני כל העם העמדים בבית יהוה </verse>
        <verse osisID='Jer.28.6'> ו  ויאמר ירמיה הנביא אמן כן יעשה יהוה יקם יהוה את דבריך אשר נבאת להשיב כלי בית יהוה וכל הגולה מבבל אל המקום הזה </verse>
        <verse osisID='Jer.28.7'> ז  אך שמע נא הדבר הזה אשר אנכי דבר באזניך ובאזני כל העם </verse>
        <verse osisID='Jer.28.8'> ח  הנביאים אשר היו לפני ולפניך--מן העולם  וינבאו אל ארצות רבות ועל ממלכות גדלות למלחמה ולרעה ולדבר </verse>
        <verse osisID='Jer.28.9'> ט  הנביא אשר ינבא לשלום--בבא דבר הנביא יודע הנביא אשר שלחו יהוה באמת </verse>
        <verse osisID='Jer.28.10'> י  ויקח חנניה הנביא את המוטה מעל צואר ירמיה הנביא וישברהו </verse>
        <verse osisID='Jer.28.11'> יא  ויאמר חנניה לעיני כל העם לאמר כה אמר יהוה ככה אשבר את על נבכדנאצר מלך בבל בעוד שנתים ימים מעל צואר כל הגוים וילך ירמיה הנביא לדרכו  {פ} </verse>
        <verse osisID='Jer.28.12'> יב  ויהי דבר יהוה אל ירמיה  אחרי שבור חנניה הנביא את המוטה מעל צואר ירמיה הנביא לאמר </verse>
        <verse osisID='Jer.28.13'> יג  הלוך ואמרת אל חנניה לאמר כה אמר יהוה מוטת עץ שברת ועשית תחתיהן מטות ברזל </verse>
        <verse osisID='Jer.28.14'> יד  כי כה אמר יהוה צבאות אלהי ישראל על ברזל נתתי על צואר כל הגוים האלה לעבד את נבכדנאצר מלך בבל--ועבדהו וגם את חית השדה נתתי לו </verse>
        <verse osisID='Jer.28.15'> טו  ויאמר ירמיה הנביא אל חנניה הנביא שמע נא חנניה  לא שלחך יהוה--ואתה הבטחת את העם הזה על שקר </verse>
        <verse osisID='Jer.28.16'> טז  לכן כה אמר יהוה הנני משלחך מעל פני האדמה השנה אתה מת כי סרה דברת אל יהוה </verse>
        <verse osisID='Jer.28.17'> יז  וימת חנניה הנביא בשנה ההיא בחדש השביעי  {פ} </verse>
      </chapter>
      <chapter osisID='Jer.29'>
        <verse osisID='Jer.29.1'> א  ואלה דברי הספר אשר שלח ירמיה הנביא מירושלם--אל יתר זקני הגולה ואל הכהנים ואל הנביאים ואל כל העם אשר הגלה נבוכדנאצר מירושלם בבלה </verse>
        <verse osisID='Jer.29.2'> ב  אחרי צאת יכניה המלך והגבירה והסריסים שרי יהודה וירושלם והחרש והמסגר--מירושלם </verse>
        <verse osisID='Jer.29.3'> ג  ביד אלעשה בן שפן וגמריה בן חלקיה  אשר שלח צדקיה מלך יהודה אל נבוכדנאצר מלך בבל--בבלה לאמר </verse>
        <verse osisID='Jer.29.4'> ד  כה אמר יהוה צבאות אלהי ישראל  לכל הגולה--אשר הגליתי מירושלם בבלה </verse>
        <verse osisID='Jer.29.5'> ה  בנו בתים ושבו ונטעו גנות ואכלו את פרין </verse>
        <verse osisID='Jer.29.6'> ו  קחו נשים והולידו בנים ובנות וקחו לבניכם נשים ואת בנותיכם תנו לאנשים ותלדנה בנים ובנות ורבו שם ואל תמעטו </verse>
        <verse osisID='Jer.29.7'> ז  ודרשו את שלום העיר אשר הגליתי אתכם שמה והתפללו בעדה אל יהוה  כי בשלומה יהיה לכם שלום </verse>
        <verse osisID='Jer.29.8'> ח  כי כה אמר יהוה צבאות אלהי ישראל אל ישיאו לכם נביאיכם אשר בקרבכם וקסמיכם ואל תשמעו אל חלמתיכם אשר אתם מחלמים </verse>
        <verse osisID='Jer.29.9'> ט  כי בשקר הם נבאים לכם בשמי  לא שלחתים נאם יהוה  {ס} </verse>
        <verse osisID='Jer.29.10'> י  כי כה אמר יהוה כי לפי מלאת לבבל שבעים שנה אפקד אתכם והקמתי עליכם את דברי הטוב להשיב אתכם אל המקום הזה </verse>
        <verse osisID='Jer.29.11'> יא  כי אנכי ידעתי את המחשבת אשר אנכי חשב עליכם--נאם יהוה  מחשבות שלום ולא לרעה לתת לכם אחרית ותקוה </verse>
        <verse osisID='Jer.29.12'> יב  וקראתם אתי והלכתם והתפללתם אלי ושמעתי אליכם </verse>
        <verse osisID='Jer.29.13'> יג  ובקשתם אתי ומצאתם  כי תדרשני בכל לבבכם </verse>
        <verse osisID='Jer.29.14'> יד  ונמצאתי לכם נאם יהוה ושבתי את שביתכם (שבותכם) וקבצתי אתכם מכל הגוים ומכל המקומות אשר הדחתי אתכם שם נאם יהוה והשבתי אתכם--אל המקום אשר הגליתי אתכם משם </verse>
        <verse osisID='Jer.29.15'> טו  כי אמרתם  הקים לנו יהוה נבאים בבלה  {ס} </verse>
        <verse osisID='Jer.29.16'> טז  כי כה אמר יהוה אל המלך היושב אל כסא דוד ואל כל העם היושב בעיר הזאת  אחיכם אשר לא יצאו אתכם בגולה </verse>
        <verse osisID='Jer.29.17'> יז  כה אמר יהוה צבאות הנני משלח בם את החרב את הרעב ואת הדבר ונתתי אותם כתאנים השערים אשר לא תאכלנה מרע </verse>
        <verse osisID='Jer.29.18'> יח  ורדפתי אחריהם בחרב ברעב ובדבר ונתתים לזועה (לזעוה) לכל ממלכות הארץ לאלה ולשמה ולשרקה ולחרפה בכל הגוים אשר הדחתים שם </verse>
        <verse osisID='Jer.29.19'> יט  תחת אשר לא שמעו אל דברי נאם יהוה--אשר שלחתי אליהם את עבדי הנבאים השכם ושלח ולא שמעתם נאם יהוה </verse>
        <verse osisID='Jer.29.20'> כ  ואתם שמעו דבר יהוה  כל הגולה--אשר שלחתי מירושלם בבלה  {ס} </verse>
        <verse osisID='Jer.29.21'> כא  כה אמר יהוה צבאות אלהי ישראל אל אחאב בן קוליה ואל צדקיהו בן מעשיה הנבאים לכם בשמי שקר  הנני נתן אתם ביד נבוכדראצר מלך בבל והכם לעיניכם </verse>
        <verse osisID='Jer.29.22'> כב  ולקח מהם קללה לכל גלות יהודה אשר בבבל לאמר  ישמך יהוה כצדקיהו וכאחב אשר קלם מלך בבל באש </verse>
        <verse osisID='Jer.29.23'> כג  יען אשר עשו נבלה בישראל וינאפו את נשי רעיהם וידברו דבר בשמי שקר אשר לוא צויתם ואנכי הוידע (היודע) ועד נאם יהוה  {ס} </verse>
        <verse osisID='Jer.29.24'> כד  ואל שמעיהו הנחלמי תאמר לאמר </verse>
        <verse osisID='Jer.29.25'> כה  כה אמר יהוה צבאות אלהי ישראל--לאמר  יען אשר אתה שלחת בשמכה ספרים אל כל העם אשר בירושלם ואל צפניה בן מעשיה הכהן ואל כל הכהנים לאמר </verse>
        <verse osisID='Jer.29.26'> כו  יהוה נתנך כהן תחת יהוידע הכהן להיות פקדים בית יהוה לכל איש משגע ומתנבא ונתתה אתו אל המהפכת ואל הצינק </verse>
        <verse osisID='Jer.29.27'> כז  ועתה למה לא גערת בירמיהו הענתתי--המתנבא לכם </verse>
        <verse osisID='Jer.29.28'> כח  כי על כן שלח אלינו בבל לאמר--ארכה היא בנו בתים ושבו ונטעו גנות ואכלו את פריהן </verse>
        <verse osisID='Jer.29.29'> כט  ויקרא צפניה הכהן את הספר הזה באזני ירמיהו הנביא  {פ} </verse>
        <verse osisID='Jer.29.30'> ל  ויהי דבר יהוה אל ירמיהו לאמר </verse>
        <verse osisID='Jer.29.31'> לא  שלח על כל הגולה לאמר כה אמר יהוה אל שמעיה הנחלמי  יען אשר נבא לכם שמעיה ואני לא שלחתיו ויבטח אתכם על שקר </verse>
        <verse osisID='Jer.29.32'> לב  לכן כה אמר יהוה הנני פקד על שמעיה הנחלמי ועל זרעו--לא יהיה לו איש יושב בתוך העם הזה ולא יראה בטוב אשר אני עשה לעמי נאם יהוה  כי סרה דבר על יהוה  {ס} </verse>
      </chapter>
      <chapter osisID='Jer.30'>
        <verse osisID='Jer.30.1'> א  הדבר אשר היה אל ירמיהו מאת יהוה לאמר </verse>
        <verse osisID='Jer.30.2'> ב  כה אמר יהוה אלהי ישראל לאמר  כתב לך את כל הדברים אשר דברתי אליך--אל ספר </verse>
        <verse osisID='Jer.30.3'> ג  כי הנה ימים באים נאם יהוה ושבתי את שבות עמי ישראל ויהודה אמר יהוה והשבתים אל הארץ אשר נתתי לאבותם--וירשוה  {פ} </verse>
        <verse osisID='Jer.30.4'> ד  ואלה הדברים אשר דבר יהוה אל ישראל--ואל יהודה </verse>
        <verse osisID='Jer.30.5'> ה  כי כה אמר יהוה קול חרדה שמענו--פחד ואין שלום </verse>
        <verse osisID='Jer.30.6'> ו  שאלו נא וראו אם ילד זכר  מדוע ראיתי כל גבר ידיו על חלציו כיולדה ונהפכו כל פנים לירקון </verse>
        <verse osisID='Jer.30.7'> ז  הוי כי גדול היום ההוא--מאין כמהו ועת צרה היא ליעקב וממנה יושע </verse>
        <verse osisID='Jer.30.8'> ח  והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא יעבדו בו עוד זרים </verse>
        <verse osisID='Jer.30.9'> ט  ועבדו את יהוה אלהיהם ואת דוד מלכם אשר אקים להם  {ס} </verse>
        <verse osisID='Jer.30.10'> י  ואתה אל תירא עבדי יעקב נאם יהוה ואל תחת ישראל--כי הנני מושיעך מרחוק ואת זרעך מארץ שבים ושב יעקב ושקט ושאנן ואין מחריד </verse>
        <verse osisID='Jer.30.11'> יא  כי אתך אני נאם יהוה להושיעך  כי אעשה כלה בכל הגוים אשר הפצותיך שם אך אתך לא אעשה כלה ויסרתיך למשפט ונקה לא אנקך  {פ} </verse>
        <verse osisID='Jer.30.12'> יב  כי כה אמר יהוה אנוש לשברך--נחלה מכתך </verse>
        <verse osisID='Jer.30.13'> יג  אין דן דינך למזור רפאות תעלה אין לך </verse>
        <verse osisID='Jer.30.14'> יד  כל מאהביך שכחוך אותך לא ידרשו  כי מכת אויב הכיתיך מוסר אכזרי--על רב עונך עצמו חטאתיך </verse>
        <verse osisID='Jer.30.15'> טו  מה תזעק על שברך אנוש מכאבך  על רב עונך עצמו חטאתיך--עשיתי אלה לך </verse>
        <verse osisID='Jer.30.16'> טז  לכן כל אכליך יאכלו וכל צריך כלם בשבי ילכו והיו שאסיך למשסה וכל בזזיך אתן לבז </verse>
        <verse osisID='Jer.30.17'> יז  כי אעלה ארכה לך וממכותיך ארפאך נאם יהוה  כי נדחה קראו לך--ציון היא דרש אין לה  {ס} </verse>
        <verse osisID='Jer.30.18'> יח  כה אמר יהוה הנני שב שבות אהלי יעקוב ומשכנתיו ארחם ונבנתה עיר על תלה וארמון על משפטו ישב </verse>
        <verse osisID='Jer.30.19'> יט  ויצא מהם תודה וקול משחקים והרבתים ולא ימעטו והכבדתים ולא יצערו </verse>
        <verse osisID='Jer.30.20'> כ  והיו בניו כקדם ועדתו לפני תכון ופקדתי על כל לחציו </verse>
        <verse osisID='Jer.30.21'> כא  והיה אדירו ממנו ומשלו מקרבו יצא והקרבתיו ונגש אלי  כי מי הוא זה ערב את לבו לגשת אלי--נאם יהוה </verse>
        <verse osisID='Jer.30.22'> כב  והייתם לי לעם ואנכי אהיה לכם לאלהים  {ס} </verse>
        <verse osisID='Jer.30.23'> כג  הנה סערת יהוה חמה יצאה--סער מתגורר  על ראש רשעים יחול </verse>
        <verse osisID='Jer.30.24'> כד  לא ישוב חרון אף יהוה עד עשתו ועד הקימו מזמות לבו באחרית הימים תתבוננו בה [ (Jeremiah 30:25)  כה  בעת ההיא נאם יהוה אהיה לאלהים לכל משפחות ישראל והמה יהיו לי לעם  {ס}  ] </verse>
      </chapter>
      <chapter osisID='Jer.31'>
        <verse osisID='Jer.31.1'> א  כה אמר יהוה מצא חן במדבר עם שרידי חרב הלוך להרגיעו ישראל </verse>
        <verse osisID='Jer.31.2'> ב  מרחוק יהוה נראה לי ואהבת עולם אהבתיך על כן משכתיך חסד </verse>
        <verse osisID='Jer.31.3'> ג  עוד אבנך ונבנית בתולת ישראל  עוד תעדי תפיך ויצאת במחול משחקים </verse>
        <verse osisID='Jer.31.4'> ד  עוד תטעי כרמים בהרי שמרון נטעו נטעים וחללו </verse>
        <verse osisID='Jer.31.5'> ה  כי יש יום קראו נצרים בהר אפרים קומו ונעלה ציון אל יהוה אלהינו  {פ} </verse>
        <verse osisID='Jer.31.6'> ו  כי כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את עמך את שארית ישראל </verse>
        <verse osisID='Jer.31.7'> ז  הנני מביא אותם מארץ צפון וקבצתים מירכתי ארץ--בם עור ופסח הרה וילדת יחדו  קהל גדול ישובו הנה </verse>
        <verse osisID='Jer.31.8'> ח  בבכי יבאו ובתחנונים אובילם--אוליכם אל נחלי מים בדרך ישר לא יכשלו בה  כי הייתי לישראל לאב ואפרים בכרי הוא  {ס} </verse>
        <verse osisID='Jer.31.9'> ט  שמעו דבר יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו </verse>
        <verse osisID='Jer.31.10'> י  כי פדה יהוה את יעקב וגאלו מיד חזק ממנו </verse>
        <verse osisID='Jer.31.11'> יא  ובאו ורננו במרום ציון ונהרו אל טוב יהוה על דגן ועל תירש ועל יצהר ועל בני צאן ובקר והיתה נפשם כגן רוה ולא יוסיפו לדאבה עוד </verse>
        <verse osisID='Jer.31.12'> יב  אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם </verse>
        <verse osisID='Jer.31.13'> יג  ורויתי נפש הכהנים דשן ועמי את טובי ישבעו נאם יהוה  {ס} </verse>
        <verse osisID='Jer.31.14'> יד  כה אמר יהוה קול ברמה נשמע נהי בכי תמרורים--רחל מבכה על בניה מאנה להנחם על בניה כי איננו  {ס} </verse>
        <verse osisID='Jer.31.15'> טו  כה אמר יהוה מנעי קולך מבכי ועיניך מדמעה  כי יש שכר לפעלתך נאם יהוה ושבו מארץ אויב </verse>
        <verse osisID='Jer.31.16'> טז  ויש תקוה לאחריתך נאם יהוה ושבו בנים לגבולם  {ס} </verse>
        <verse osisID='Jer.31.17'> יז  שמוע שמעתי אפרים מתנודד יסרתני ואוסר כעגל לא למד השבני ואשובה כי אתה יהוה אלהי </verse>
        <verse osisID='Jer.31.18'> יח  כי אחרי שובי נחמתי ואחרי הודעי ספקתי על ירך בשתי וגם נכלמתי כי נשאתי חרפת נעורי </verse>
        <verse osisID='Jer.31.19'> יט  הבן יקיר לי אפרים אם ילד שעשעים--כי מדי דברי בו זכר אזכרנו עוד על כן המו מעי לו--רחם ארחמנו נאם יהוה  {ס} </verse>
        <verse osisID='Jer.31.20'> כ  הציבי לך צינים שמי לך תמרורים--שתי לבך למסלה דרך הלכתי (הלכת) שובי בתולת ישראל שבי אל עריך אלה </verse>
        <verse osisID='Jer.31.21'> כא  עד מתי תתחמקין הבת השובבה  כי ברא יהוה חדשה בארץ נקבה תסובב גבר  {ס} </verse>
        <verse osisID='Jer.31.22'> כב  כה אמר יהוה צבאות אלהי ישראל עוד יאמרו את הדבר הזה בארץ יהודה ובעריו בשובי את שבותם  יברכך יהוה נוה צדק הר הקדש </verse>
        <verse osisID='Jer.31.23'> כג  וישבו בה יהודה וכל עריו יחדו  אכרים ונסעו בעדר </verse>
        <verse osisID='Jer.31.24'> כד  כי הרויתי נפש עיפה וכל נפש דאבה מלאתי </verse>
        <verse osisID='Jer.31.25'> כה  על זאת הקיצתי ואראה ושנתי ערבה לי  {ס} </verse>
        <verse osisID='Jer.31.26'> כו  הנה ימים באים נאם יהוה וזרעתי את בית ישראל ואת בית יהודה זרע אדם וזרע בהמה </verse>
        <verse osisID='Jer.31.27'> כז  והיה כאשר שקדתי עליהם לנתוש ולנתוץ ולהרס--ולהאביד ולהרע  כן אשקד עליהם לבנות ולנטוע נאם יהוה </verse>
        <verse osisID='Jer.31.28'> כח  בימים ההם--לא יאמרו עוד אבות אכלו בסר ושני בנים תקהינה </verse>
        <verse osisID='Jer.31.29'> כט  כי אם איש בעונו ימות  כל האדם האכל הבסר תקהינה שניו  {ס} </verse>
        <verse osisID='Jer.31.30'> ל  הנה ימים באים נאם יהוה וכרתי את בית ישראל ואת בית יהודה--ברית חדשה </verse>
        <verse osisID='Jer.31.31'> לא  לא כברית אשר כרתי את אבותם ביום החזיקי בידם להוציאם מארץ מצרים  אשר המה הפרו את בריתי ואנכי בעלתי בם--נאם יהוה </verse>
        <verse osisID='Jer.31.32'> לב  כי זאת הברית אשר אכרת את בית ישראל אחרי הימים ההם נאם יהוה נתתי את תורתי בקרבם ועל לבם אכתבנה והייתי להם לאלהים והמה יהיו לי לעם </verse>
        <verse osisID='Jer.31.33'> לג  ולא ילמדו עוד איש את רעהו ואיש את אחיו לאמר דעו את יהוה  כי כולם ידעו אותי למקטנם ועד גדולם נאם יהוה--כי אסלח לעונם ולחטאתם לא אזכר עוד  {ס} </verse>
        <verse osisID='Jer.31.34'> לד  כה אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו </verse>
        <verse osisID='Jer.31.35'> לה  אם ימשו החקים האלה מלפני--נאם יהוה גם זרע ישראל ישבתו מהיות גוי לפני--כל הימים  {ס} </verse>
        <verse osisID='Jer.31.36'> לו  כה אמר יהוה אם ימדו שמים מלמעלה ויחקרו מוסדי ארץ למטה  גם אני אמאס בכל זרע ישראל על כל אשר עשו--נאם יהוה  {ס} </verse>
        <verse osisID='Jer.31.37'> לז  הנה ימים    (באים) נאם יהוה ונבנתה העיר ליהוה ממגדל חננאל שער הפנה </verse>
        <verse osisID='Jer.31.38'> לח  ויצא עוד קוה (קו) המדה נגדו על גבעת גרב ונסב געתה </verse>
        <verse osisID='Jer.31.39'> לט  וכל העמק הפגרים והדשן וכל השרמות (השדמות) עד נחל קדרון עד פנת שער הסוסים מזרחה--קדש ליהוה  לא ינתש ולא יהרס עוד לעולם  {פ} </verse>
      </chapter>
      <chapter osisID='Jer.32'>
        <verse osisID='Jer.32.1'> א  הדבר אשר היה אל ירמיהו מאת יהוה בשנת (בשנה) העשרית לצדקיהו מלך יהודה--היא השנה שמנה עשרה שנה לנבוכדראצר </verse>
        <verse osisID='Jer.32.2'> ב  ואז חיל מלך בבל צרים על ירושלם וירמיהו הנביא היה כלוא בחצר המטרה אשר בית מלך יהודה </verse>
        <verse osisID='Jer.32.3'> ג  אשר כלאו צדקיהו מלך יהודה לאמר  מדוע אתה נבא לאמר כה אמר יהוה הנני נתן את העיר הזאת ביד מלך בבל ולכדה </verse>
        <verse osisID='Jer.32.4'> ד  וצדקיהו מלך יהודה לא ימלט מיד הכשדים  כי הנתן ינתן ביד מלך בבל ודבר פיו עם פיו ועיניו את עינו תראינה </verse>
        <verse osisID='Jer.32.5'> ה  ובבל יולך את צדקיהו ושם יהיה עד פקדי אתו נאם יהוה  כי תלחמו את הכשדים לא תצליחו  {פ} </verse>
        <verse osisID='Jer.32.6'> ו  ויאמר ירמיהו  היה דבר יהוה אלי לאמר </verse>
        <verse osisID='Jer.32.7'> ז  הנה חנמאל בן שלם דדך בא אליך לאמר  קנה לך את שדי אשר בענתות--כי לך משפט הגאלה לקנות </verse>
        <verse osisID='Jer.32.8'> ח  ויבא אלי חנמאל בן דדי כדבר יהוה אל חצר המטרה ויאמר אלי קנה נא את שדי אשר בענתות אשר בארץ בנימין כי לך משפט הירשה ולך הגאלה קנה לך ואדע כי דבר יהוה הוא </verse>
        <verse osisID='Jer.32.9'> ט  ואקנה את השדה מאת חנמאל בן דדי אשר בענתות ואשקלה לו את הכסף שבעה שקלים ועשרה הכסף </verse>
        <verse osisID='Jer.32.10'> י  ואכתב בספר ואחתם ואעד עדים ואשקל הכסף במאזנים </verse>
        <verse osisID='Jer.32.11'> יא  ואקח את ספר המקנה את החתום המצוה והחקים ואת הגלוי </verse>
        <verse osisID='Jer.32.12'> יב  ואתן את הספר המקנה אל ברוך בן נריה בן מחסיה לעיני חנמאל דדי ולעיני העדים הכתבים בספר המקנה--לעיני כל היהודים הישבים בחצר המטרה </verse>
        <verse osisID='Jer.32.13'> יג  ואצוה את ברוך לעיניהם לאמר </verse>
        <verse osisID='Jer.32.14'> יד  כה אמר יהוה צבאות אלהי ישראל לקוח את הספרים האלה את ספר המקנה הזה ואת החתום ואת ספר הגלוי הזה ונתתם בכלי חרש--למען יעמדו ימים רבים  {ס} </verse>
        <verse osisID='Jer.32.15'> טו  כי כה אמר יהוה צבאות אלהי ישראל  עוד יקנו בתים ושדות וכרמים בארץ הזאת  {פ} </verse>
        <verse osisID='Jer.32.16'> טז  ואתפלל אל יהוה אחרי תתי את ספר המקנה אל ברוך בן נריה לאמר </verse>
        <verse osisID='Jer.32.17'> יז  אהה אדני יהוה הנה אתה עשית את השמים ואת הארץ בכחך הגדול ובזרעך הנטויה  לא יפלא ממך כל דבר </verse>
        <verse osisID='Jer.32.18'> יח  עשה חסד לאלפים ומשלם עון אבות אל חיק בניהם אחריהם  האל הגדול הגבור יהוה צבאות שמו </verse>
        <verse osisID='Jer.32.19'> יט  גדל העצה ורב העליליה--אשר עיניך פקחות על כל דרכי בני אדם לתת לאיש כדרכיו וכפרי מעלליו </verse>
        <verse osisID='Jer.32.20'> כ  אשר שמת אתות ומפתים בארץ מצרים עד היום הזה ובישראל ובאדם ותעשה לך שם כיום הזה </verse>
        <verse osisID='Jer.32.21'> כא  ותצא את עמך את ישראל מארץ מצרים--באתות ובמופתים וביד חזקה ובאזרוע נטויה ובמורא גדול </verse>
        <verse osisID='Jer.32.22'> כב  ותתן להם את הארץ הזאת אשר נשבעת לאבותם לתת להם--ארץ זבת חלב ודבש </verse>
        <verse osisID='Jer.32.23'> כג  ויבאו וירשו אתה ולא שמעו בקולך ובתרותך (ובתורתך) לא הלכו--את כל אשר צויתה להם לעשות לא עשו ותקרא אתם את כל הרעה הזאת </verse>
        <verse osisID='Jer.32.24'> כד  הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה </verse>
        <verse osisID='Jer.32.25'> כה  ואתה אמרת אלי אדני יהוה קנה לך השדה בכסף והעד עדים והעיר נתנה ביד הכשדים  {ס} </verse>
        <verse osisID='Jer.32.26'> כו  ויהי דבר יהוה אל ירמיהו לאמר </verse>
        <verse osisID='Jer.32.27'> כז  הנה אני יהוה אלהי כל בשר--הממני יפלא כל דבר </verse>
        <verse osisID='Jer.32.28'> כח  לכן כה אמר יהוה  הנני נתן את העיר הזאת ביד הכשדים וביד נבוכדראצר מלך בבל--ולכדה </verse>
        <verse osisID='Jer.32.29'> כט  ובאו הכשדים הנלחמים על העיר הזאת והציתו את העיר הזאת באש ושרפוה ואת הבתים אשר קטרו על גגותיהם לבעל והסכו נסכים לאלהים אחרים--למען הכעסני </verse>
        <verse osisID='Jer.32.30'> ל  כי היו בני ישראל ובני יהודה אך עשים הרע בעיני--מנערתיהם  כי בני ישראל אך מכעסים אתי במעשה ידיהם--נאם יהוה </verse>
        <verse osisID='Jer.32.31'> לא  כי על אפי ועל חמתי היתה לי העיר הזאת למן היום אשר בנו אותה ועד היום הזה--להסירה מעל פני </verse>
        <verse osisID='Jer.32.32'> לב  על כל רעת בני ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם </verse>
        <verse osisID='Jer.32.33'> לג  ויפנו אלי ערף ולא פנים ולמד אתם השכם ולמד ואינם שמעים לקחת מוסר </verse>
        <verse osisID='Jer.32.34'> לד  וישימו שקוציהם בבית אשר נקרא שמי עליו--לטמאו </verse>
        <verse osisID='Jer.32.35'> לה  ויבנו את במות הבעל אשר בגיא בן הנם להעביר את בניהם ואת בנותיהם למלך אשר לא צויתים ולא עלתה על לבי לעשות התועבה הזאת--למען החטי את יהודה  {ס} </verse>
        <verse osisID='Jer.32.36'> לו  ועתה לכן כה אמר יהוה אלהי ישראל  אל העיר הזאת--אשר אתם אמרים נתנה ביד מלך בבל בחרב וברעב ובדבר </verse>
        <verse osisID='Jer.32.37'> לז  הנני מקבצם מכל הארצות אשר הדחתים שם באפי ובחמתי ובקצף גדול והשבתים אל המקום הזה והשבתים לבטח </verse>
        <verse osisID='Jer.32.38'> לח  והיו לי לעם ואני אהיה להם לאלהים </verse>
        <verse osisID='Jer.32.39'> לט  ונתתי להם לב אחד ודרך אחד ליראה אותי כל הימים--לטוב להם ולבניהם אחריהם </verse>
        <verse osisID='Jer.32.40'> מ  וכרתי להם ברית עולם אשר לא אשוב מאחריהם להיטיבי אותם ואת יראתי אתן בלבבם לבלתי סור מעלי </verse>
        <verse osisID='Jer.32.41'> מא  וששתי עליהם להטיב אותם ונטעתים בארץ הזאת באמת--בכל לבי ובכל נפשי  {ס} </verse>
        <verse osisID='Jer.32.42'> מב  כי כה אמר יהוה כאשר הבאתי אל העם הזה את כל הרעה הגדולה הזאת--כן אנכי מביא עליהם את כל הטובה אשר אנכי דבר עליהם </verse>
        <verse osisID='Jer.32.43'> מג  ונקנה השדה בארץ הזאת--אשר אתם אמרים שממה היא מאין אדם ובהמה נתנה ביד הכשדים </verse>
        <verse osisID='Jer.32.44'> מד  שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב  כי אשיב את שבותם נאם יהוה  {פ} </verse>
      </chapter>
      <chapter osisID='Jer.33'>
        <verse osisID='Jer.33.1'> א  ויהי דבר יהוה אל ירמיהו שנית והוא עודנו עצור בחצר המטרה לאמר </verse>
        <verse osisID='Jer.33.2'> ב  כה אמר יהוה עשה  יהוה יוצר אותה להכינה--יהוה שמו </verse>
        <verse osisID='Jer.33.3'> ג  קרא אלי ואענך ואגידה לך גדלות ובצרות לא ידעתם  {פ} </verse>
        <verse osisID='Jer.33.4'> ד  כי כה אמר יהוה אלהי ישראל על בתי העיר הזאת ועל בתי מלכי יהודה--הנתצים אל הסללות ואל החרב </verse>
        <verse osisID='Jer.33.5'> ה  באים להלחם את הכשדים ולמלאם את פגרי האדם אשר הכיתי באפי ובחמתי ואשר הסתרתי פני מהעיר הזאת על כל רעתם </verse>
        <verse osisID='Jer.33.6'> ו  הנני מעלה לה ארכה ומרפא ורפאתים וגליתי להם עתרת שלום ואמת </verse>
        <verse osisID='Jer.33.7'> ז  והשבתי את שבות יהודה ואת שבות ישראל ובנתים כבראשנה </verse>
        <verse osisID='Jer.33.8'> ח  וטהרתים מכל עונם אשר חטאו לי וסלחתי לכול (לכל) עונותיהם אשר חטאו לי ואשר פשעו בי </verse>
        <verse osisID='Jer.33.9'> ט  והיתה לי לשם ששון לתהלה ולתפארת לכל גויי הארץ--אשר ישמעו את כל הטובה אשר אנכי עשה אותם ופחדו ורגזו על כל הטובה ועל כל השלום אשר אנכי עשה לה  {ס} </verse>
        <verse osisID='Jer.33.10'> י  כה אמר יהוה עוד ישמע במקום הזה אשר אתם אמרים חרב הוא מאין אדם ומאין בהמה--בערי יהודה ובחצות ירושלם הנשמות מאין אדם ומאין יושב ומאין בהמה </verse>
        <verse osisID='Jer.33.11'> יא  קול ששון וקול שמחה קול חתן וקול כלה קול אמרים הודו את יהוה צבאות כי טוב יהוה כי לעולם חסדו מבאים תודה בית יהוה  כי אשיב את שבות הארץ כבראשנה אמר יהוה  {ס} </verse>
        <verse osisID='Jer.33.12'> יב  כה אמר יהוה צבאות עוד יהיה במקום הזה החרב מאין אדם ועד בהמה ובכל עריו--נוה רעים מרבצים צאן </verse>
        <verse osisID='Jer.33.13'> יג  בערי ההר בערי השפלה ובערי הנגב ובארץ בנימן ובסביבי ירושלם ובערי יהודה--עד תעברנה הצאן על ידי מונה אמר יהוה  {ס} </verse>
        <verse osisID='Jer.33.14'> יד  הנה ימים באים נאם יהוה והקמתי את הדבר הטוב אשר דברתי אל בית ישראל ועל בית יהודה </verse>
        <verse osisID='Jer.33.15'> טו  בימים ההם ובעת ההיא אצמיח לדוד צמח צדקה ועשה משפט וצדקה בארץ </verse>
        <verse osisID='Jer.33.16'> טז  בימים ההם תושע יהודה וירושלם תשכון לבטח וזה אשר יקרא לה יהוה צדקנו  {ס} </verse>
        <verse osisID='Jer.33.17'> יז  כי כה אמר יהוה  לא יכרת לדוד--איש ישב על כסא בית ישראל </verse>
        <verse osisID='Jer.33.18'> יח  ולכהנים הלוים לא יכרת איש מלפני  מעלה עולה ומקטיר מנחה ועשה זבח--כל הימים  {פ} </verse>
        <verse osisID='Jer.33.19'> יט  ויהי דבר יהוה אל ירמיהו לאמור </verse>
        <verse osisID='Jer.33.20'> כ  כה אמר יהוה אם תפרו את בריתי היום ואת בריתי הלילה ולבלתי היות יומם ולילה בעתם </verse>
        <verse osisID='Jer.33.21'> כא  גם בריתי תפר את דוד עבדי מהיות לו בן מלך על כסאו ואת הלוים הכהנים משרתי </verse>
        <verse osisID='Jer.33.22'> כב  אשר לא יספר צבא השמים ולא ימד חול הים--כן ארבה את זרע דוד עבדי ואת הלוים משרתי אתי  {ס} </verse>
        <verse osisID='Jer.33.23'> כג  ויהי דבר יהוה אל ירמיהו לאמר </verse>
        <verse osisID='Jer.33.24'> כד  הלוא ראית מה העם הזה דברו לאמר שתי המשפחות אשר בחר יהוה בהם וימאסם ואת עמי ינאצון מהיות עוד גוי לפניהם  {ס} </verse>
        <verse osisID='Jer.33.25'> כה  כה אמר יהוה אם לא בריתי יומם ולילה--חקות שמים וארץ לא שמתי </verse>
        <verse osisID='Jer.33.26'> כו  גם זרע יעקוב ודוד עבדי אמאס מקחת מזרעו משלים אל זרע אברהם ישחק ויעקב  כי אשוב (אשיב) את שבותם ורחמתים  {פ} </verse>
      </chapter>
      <chapter osisID='Jer.34'>
        <verse osisID='Jer.34.1'> א  הדבר אשר היה אל ירמיהו מאת יהוה ונבוכדראצר מלך בבל וכל חילו וכל ממלכות ארץ ממשלת ידו וכל העמים נלחמים על ירושלם ועל כל עריה--לאמר </verse>
        <verse osisID='Jer.34.2'> ב  כה אמר יהוה אלהי ישראל הלך ואמרת אל צדקיהו מלך יהודה ואמרת אליו כה אמר יהוה הנני נתן את העיר הזאת ביד מלך בבל ושרפה באש </verse>
        <verse osisID='Jer.34.3'> ג  ואתה לא תמלט מידו--כי תפש תתפש ובידו תנתן ועיניך את עיני מלך בבל תראינה ופיהו את פיך ידבר--ובבל תבוא </verse>
        <verse osisID='Jer.34.4'> ד  אך שמע דבר יהוה צדקיהו מלך יהודה כה אמר יהוה עליך לא תמות בחרב </verse>
        <verse osisID='Jer.34.5'> ה  בשלום תמות וכמשרפות אבותיך המלכים הראשנים אשר היו לפניך כן ישרפו לך והוי אדון יספדו לך  כי דבר אני דברתי נאם יהוה  {ס} </verse>
        <verse osisID='Jer.34.6'> ו  וידבר ירמיהו הנביא אל צדקיהו מלך יהודה את כל הדברים האלה בירושלם </verse>
        <verse osisID='Jer.34.7'> ז  וחיל מלך בבל נלחמים על ירושלם ועל כל ערי יהודה הנותרות  אל לכיש ואל עזקה כי הנה נשארו בערי יהודה ערי מבצר  {פ} </verse>
        <verse osisID='Jer.34.8'> ח  הדבר אשר היה אל ירמיהו מאת יהוה--אחרי כרת המלך צדקיהו ברית את כל העם אשר בירושלם לקרא להם דרור </verse>
        <verse osisID='Jer.34.9'> ט  לשלח איש את עבדו ואיש את שפחתו העברי והעבריה--חפשים  לבלתי עבד בם ביהודי אחיהו איש </verse>
        <verse osisID='Jer.34.10'> י  וישמעו כל השרים וכל העם אשר באו בברית לשלח איש את עבדו ואיש את שפחתו חפשים לבלתי עבד בם עוד וישמעו וישלחו </verse>
        <verse osisID='Jer.34.11'> יא  וישובו אחרי כן וישבו את העבדים ואת השפחות אשר שלחו חפשים ויכבישום (ויכבשום) לעבדים ולשפחות  {פ} </verse>
        <verse osisID='Jer.34.12'> יב  ויהי דבר יהוה אל ירמיהו מאת יהוה לאמר </verse>
        <verse osisID='Jer.34.13'> יג  כה אמר יהוה אלהי ישראל  אנכי כרתי ברית את אבותיכם ביום הוצאי אותם מארץ מצרים מבית עבדים לאמר </verse>
        <verse osisID='Jer.34.14'> יד  מקץ שבע שנים תשלחו איש את אחיו העברי אשר ימכר לך ועבדך שש שנים ושלחתו חפשי מעמך ולא שמעו אבותיכם אלי ולא הטו את אזנם </verse>
        <verse osisID='Jer.34.15'> טו  ותשבו אתם היום ותעשו את הישר בעיני לקרא דרור איש לרעהו ותכרתו ברית לפני בבית אשר נקרא שמי עליו </verse>
        <verse osisID='Jer.34.16'> טז  ותשבו ותחללו את שמי ותשבו איש את עבדו ואיש את שפחתו אשר שלחתם חפשים לנפשם ותכבשו אתם--להיות לכם לעבדים ולשפחות  {ס} </verse>
        <verse osisID='Jer.34.17'> יז  לכן כה אמר יהוה אתם לא שמעתם אלי לקרא דרור איש לאחיו ואיש לרעהו הנני קרא לכם דרור נאם יהוה אל החרב אל הדבר ואל הרעב ונתתי אתכם לזועה (לזעוה) לכל ממלכות הארץ </verse>
        <verse osisID='Jer.34.18'> יח  ונתתי את האנשים העברים את ברתי אשר לא הקימו את דברי הברית אשר כרתו לפני--העגל אשר כרתו לשנים ויעברו בין בתריו </verse>
        <verse osisID='Jer.34.19'> יט  שרי יהודה ושרי ירושלם הסרסים והכהנים וכל עם הארץ--העברים בין בתרי העגל </verse>
        <verse osisID='Jer.34.20'> כ  ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ </verse>
        <verse osisID='Jer.34.21'> כא  ואת צדקיהו מלך יהודה ואת שריו אתן ביד איביהם וביד מבקשי נפשם וביד חיל מלך בבל העלים מעליכם </verse>
        <verse osisID='Jer.34.22'> כב  הנני מצוה נאם יהוה והשבתים אל העיר הזאת ונלחמו עליה ולכדוה ושרפה באש ואת ערי יהודה אתן שממה מאין ישב  {פ} </verse>
      </chapter>
      <chapter osisID='Jer.35'>
        <verse osisID='Jer.35.1'> א  הדבר אשר היה אל ירמיהו מאת יהוה בימי יהויקים בן יאשיהו מלך יהודה לאמר </verse>
        <verse osisID='Jer.35.2'> ב  הלוך אל בית הרכבים ודברת אותם והבאותם בית יהוה אל אחת הלשכות והשקית אותם יין </verse>
        <verse osisID='Jer.35.3'> ג  ואקח את יאזניה בן ירמיהו בן חבצניה ואת אחיו ואת כל בניו--ואת כל בית הרכבים </verse>
        <verse osisID='Jer.35.4'> ד  ואבא אתם בית יהוה אל לשכת בני חנן בן יגדליהו איש האלהים--אשר אצל לשכת השרים אשר ממעל ללשכת מעשיהו בן שלם שמר הסף </verse>
        <verse osisID='Jer.35.5'> ה  ואתן לפני בני בית הרכבים גבעים מלאים יין--וכסות ואמר אליהם שתו יין </verse>
        <verse osisID='Jer.35.6'> ו  ויאמרו לא נשתה יין  כי יונדב בן רכב אבינו צוה עלינו לאמר לא תשתו יין אתם ובניכם עד עולם </verse>
        <verse osisID='Jer.35.7'> ז  ובית לא תבנו וזרע לא תזרעו וכרם לא תטעו ולא יהיה לכם  כי באהלים תשבו כל ימיכם למען תחיו ימים רבים על פני האדמה אשר אתם גרים שם </verse>
        <verse osisID='Jer.35.8'> ח  ונשמע בקול יהונדב בן רכב אבינו לכל אשר צונו  לבלתי שתות יין כל ימינו--אנחנו נשינו בנינו ובנתינו </verse>
        <verse osisID='Jer.35.9'> ט  ולבלתי בנות בתים לשבתנו וכרם ושדה וזרע לא יהיה לנו </verse>
        <verse osisID='Jer.35.10'> י  ונשב באהלים ונשמע ונעש ככל אשר צונו יונדב אבינו </verse>
        <verse osisID='Jer.35.11'> יא  ויהי בעלות נבוכדראצר מלך בבל אל הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם  {פ} </verse>
        <verse osisID='Jer.35.12'> יב  ויהי דבר יהוה אל ירמיהו לאמר </verse>
        <verse osisID='Jer.35.13'> יג  כה אמר יהוה צבאות אלהי ישראל הלך ואמרת לאיש יהודה וליושבי ירושלם  הלוא תקחו מוסר לשמע אל דברי נאם יהוה </verse>
        <verse osisID='Jer.35.14'> יד  הוקם את דברי יהונדב בן רכב אשר צוה את בניו לבלתי שתות יין ולא שתו עד היום הזה--כי שמעו את מצות אביהם ואנכי דברתי אליכם השכם ודבר--ולא שמעתם אלי </verse>
        <verse osisID='Jer.35.15'> טו  ואשלח אליכם את כל עבדי הנבאים השכם ושלח לאמר שבו נא איש מדרכו הרעה והיטיבו מעלליכם ואל תלכו אחרי אלהים אחרים לעבדם ושבו אל האדמה אשר נתתי לכם ולאבתיכם ולא הטיתם את אזנכם ולא שמעתם אלי </verse>
        <verse osisID='Jer.35.16'> טז  כי הקימו בני יהונדב בן רכב את מצות אביהם אשר צום והעם הזה לא שמעו אלי </verse>
        <verse osisID='Jer.35.17'> יז  לכן כה אמר יהוה אלהי צבאות אלהי ישראל הנני מביא אל יהודה ואל כל יושבי ירושלם את כל הרעה אשר דברתי עליהם  יען דברתי אליהם ולא שמעו ואקרא להם ולא ענו </verse>
        <verse osisID='Jer.35.18'> יח  ולבית הרכבים אמר ירמיהו כה אמר יהוה צבאות אלהי ישראל יען אשר שמעתם על מצות יהונדב אביכם ותשמרו את כל מצותיו ותעשו ככל אשר צוה אתכם </verse>
        <verse osisID='Jer.35.19'> יט  לכן כה אמר יהוה צבאות--אלהי ישראל  לא יכרת איש ליונדב בן רכב עמד לפני--כל הימים  {פ} </verse>
      </chapter>
      <chapter osisID='Jer.36'>
        <verse osisID='Jer.36.1'> א  ויהי בשנה הרבעית ליהויקים בן יאשיהו מלך יהודה היה הדבר הזה אל ירמיהו מאת יהוה לאמר </verse>
        <verse osisID='Jer.36.2'> ב  קח לך מגלת ספר וכתבת אליה את כל הדברים אשר דברתי אליך על ישראל ועל יהודה ועל כל הגוים--מיום דברתי אליך מימי יאשיהו ועד היום הזה </verse>
        <verse osisID='Jer.36.3'> ג  אולי ישמעו בית יהודה את כל הרעה אשר אנכי חשב לעשות להם--למען ישובו איש מדרכו הרעה וסלחתי לעונם ולחטאתם  {ס} </verse>
        <verse osisID='Jer.36.4'> ד  ויקרא ירמיהו את ברוך בן נריה ויכתב ברוך מפי ירמיהו את כל דברי יהוה אשר דבר אליו--על מגלת ספר </verse>
        <verse osisID='Jer.36.5'> ה  ויצוה ירמיהו את ברוך לאמר  אני עצור--לא אוכל לבוא בית יהוה </verse>
        <verse osisID='Jer.36.6'> ו  ובאת אתה וקראת במגלה אשר כתבת מפי את דברי יהוה באזני העם בית יהוה--ביום צום וגם באזני כל יהודה הבאים מעריהם תקראם </verse>
        <verse osisID='Jer.36.7'> ז  אולי תפל תחנתם לפני יהוה וישבו איש מדרכו הרעה  כי גדול האף והחמה אשר דבר יהוה אל העם הזה </verse>
        <verse osisID='Jer.36.8'> ח  ויעש ברוך בן נריה ככל אשר צוהו ירמיהו הנביא--לקרא בספר דברי יהוה בית יהוה  {פ} </verse>
        <verse osisID='Jer.36.9'> ט  ויהי בשנה החמשית ליהויקים בן יאשיהו מלך יהודה בחדש התשעי קראו צום לפני יהוה כל העם בירושלם וכל העם הבאים מערי יהודה--בירושלם </verse>
        <verse osisID='Jer.36.10'> י  ויקרא ברוך בספר את דברי ירמיהו בית יהוה--בלשכת גמריהו בן שפן הספר בחצר העליון פתח שער בית יהוה החדש באזני כל העם </verse>
        <verse osisID='Jer.36.11'> יא  וישמע מכיהו בן גמריהו בן שפן את כל דברי יהוה--מעל הספר </verse>
        <verse osisID='Jer.36.12'> יב  וירד בית המלך על לשכת הספר והנה שם כל השרים יושבים  אלישמע הספר ודליהו בן שמעיהו ואלנתן בן עכבור וגמריהו בן שפן וצדקיהו בן חנניהו--וכל השרים </verse>
        <verse osisID='Jer.36.13'> יג  ויגד להם מכיהו את כל הדברים אשר שמע בקרא ברוך בספר באזני העם </verse>
        <verse osisID='Jer.36.14'> יד  וישלחו כל השרים אל ברוך את יהודי בן נתניהו בן שלמיהו בן כושי לאמר המגלה אשר קראת בה באזני העם קחנה בידך ולך ויקח ברוך בן נריהו את המגלה בידו ויבא אליהם </verse>
        <verse osisID='Jer.36.15'> טו  ויאמרו אליו--שב נא וקראנה באזנינו ויקרא ברוך באזניהם </verse>
        <verse osisID='Jer.36.16'> טז  ויהי כשמעם את כל הדברים פחדו איש אל רעהו ויאמרו אל ברוך הגיד נגיד למלך את כל הדברים האלה </verse>
        <verse osisID='Jer.36.17'> יז  ואת ברוך--שאלו לאמר  הגד נא לנו--איך כתבת את כל הדברים האלה מפיו </verse>
        <verse osisID='Jer.36.18'> יח  ויאמר להם ברוך מפיו יקרא אלי את כל הדברים האלה ואני כתב על הספר בדיו  {ס} </verse>
        <verse osisID='Jer.36.19'> יט  ויאמרו השרים אל ברוך לך הסתר אתה וירמיהו ואיש אל ידע איפה אתם </verse>
        <verse osisID='Jer.36.20'> כ  ויבאו אל המלך חצרה ואת המגלה הפקדו בלשכת אלישמע הספר ויגידו באזני המלך את כל הדברים </verse>
        <verse osisID='Jer.36.21'> כא  וישלח המלך את יהודי לקחת את המגלה ויקחה מלשכת אלישמע הספר ויקראה יהודי באזני המלך ובאזני כל השרים העמדים מעל המלך </verse>
        <verse osisID='Jer.36.22'> כב  והמלך יושב בית החרף בחדש התשיעי ואת האח לפניו מבערת </verse>
        <verse osisID='Jer.36.23'> כג  ויהי כקרוא יהודי שלש דלתות וארבעה יקרעה בתער הספר והשלך אל האש אשר אל האח  עד תם כל המגלה על האש אשר על האח </verse>
        <verse osisID='Jer.36.24'> כד  ולא פחדו ולא קרעו את בגדיהם--המלך וכל עבדיו השמעים את כל הדברים האלה </verse>
        <verse osisID='Jer.36.25'> כה  וגם אלנתן ודליהו וגמריהו הפגעו במלך לבלתי שרף את המגלה ולא שמע אליהם </verse>
        <verse osisID='Jer.36.26'> כו  ויצוה המלך את ירחמאל בן המלך ואת שריהו בן עזריאל ואת שלמיהו בן עבדאל לקחת את ברוך הספר ואת ירמיהו הנביא ויסתרם יהוה  {ס} </verse>
        <verse osisID='Jer.36.27'> כז  ויהי דבר יהוה אל ירמיהו--אחרי שרף המלך את המגלה ואת הדברים אשר כתב ברוך מפי ירמיהו לאמר </verse>
        <verse osisID='Jer.36.28'> כח  שוב קח לך מגלה אחרת וכתב עליה את כל הדברים הראשנים אשר היו על המגלה הראשנה אשר שרף יהויקים מלך יהודה </verse>
        <verse osisID='Jer.36.29'> כט  ועל יהויקים מלך יהודה תאמר כה אמר יהוה  אתה שרפת את המגלה הזאת לאמר מדוע כתבת עליה לאמר בא יבוא מלך בבל והשחית את הארץ הזאת והשבית ממנה אדם ובהמה  {ס} </verse>
        <verse osisID='Jer.36.30'> ל  לכן כה אמר יהוה על יהויקים מלך יהודה לא יהיה לו יושב על כסא דוד ונבלתו תהיה משלכת לחרב ביום ולקרח בלילה </verse>
        <verse osisID='Jer.36.31'> לא  ופקדתי עליו ועל זרעו ועל עבדיו את עונם והבאתי עליהם ועל ישבי ירושלם ואל איש יהודה את כל הרעה אשר דברתי אליהם--ולא שמעו </verse>
        <verse osisID='Jer.36.32'> לב  וירמיהו לקח מגלה אחרת ויתנה אל ברוך בן נריהו הספר ויכתב עליה מפי ירמיהו את כל דברי הספר אשר שרף יהויקים מלך יהודה באש ועוד נוסף עליהם דברים רבים כהמה  {פ} </verse>
      </chapter>
      <chapter osisID='Jer.37'>
        <verse osisID='Jer.37.1'> א  וימלך מלך--צדקיהו בן יאשיהו  תחת כניהו בן יהויקים אשר המליך נבוכדראצר מלך בבל בארץ יהודה </verse>
        <verse osisID='Jer.37.2'> ב  ולא שמע הוא ועבדיו ועם הארץ  אל דברי יהוה--אשר דבר ביד ירמיהו הנביא </verse>
        <verse osisID='Jer.37.3'> ג  וישלח המלך צדקיהו את יהוכל בן שלמיה ואת צפניהו בן מעשיה הכהן אל ירמיהו הנביא לאמר  התפלל נא בעדנו אל יהוה אלהינו </verse>
        <verse osisID='Jer.37.4'> ד  וירמיהו בא ויצא בתוך העם ולא נתנו אתו בית הכליא (הכלוא) </verse>
        <verse osisID='Jer.37.5'> ה  וחיל פרעה יצא ממצרים וישמעו הכשדים הצרים על ירושלם את שמעם ויעלו מעל ירושלם  {פ} </verse>
        <verse osisID='Jer.37.6'> ו  ויהי דבר יהוה אל ירמיהו הנביא לאמר </verse>
        <verse osisID='Jer.37.7'> ז  כה אמר יהוה אלהי ישראל כה תאמרו אל מלך יהודה השלח אתכם אלי לדרשני  הנה חיל פרעה היצא לכם לעזרה שב לארצו מצרים </verse>
        <verse osisID='Jer.37.8'> ח  ושבו הכשדים ונלחמו על העיר הזאת ולכדה ושרפה באש  {פ} </verse>
        <verse osisID='Jer.37.9'> ט  כה אמר יהוה אל תשאו נפשתיכם לאמר הלך ילכו מעלינו הכשדים  כי לא ילכו </verse>
        <verse osisID='Jer.37.10'> י  כי אם הכיתם כל חיל כשדים הנלחמים אתכם ונשארו בם אנשים מדקרים--איש באהלו יקומו ושרפו את העיר הזאת באש </verse>
        <verse osisID='Jer.37.11'> יא  והיה בהעלות חיל הכשדים מעל ירושלם--מפני חיל פרעה  {ס} </verse>
        <verse osisID='Jer.37.12'> יב  ויצא ירמיהו מירושלם ללכת ארץ בנימן לחלק משם בתוך העם </verse>
        <verse osisID='Jer.37.13'> יג  ויהי הוא בשער בנימן ושם בעל פקדת ושמו יראייה בן שלמיה בן חנניה ויתפש את ירמיהו הנביא לאמר אל הכשדים אתה נפל </verse>
        <verse osisID='Jer.37.14'> יד  ויאמר ירמיהו שקר אינני נפל על הכשדים--ולא שמע אליו ויתפש יראייה בירמיהו ויבאהו אל השרים </verse>
        <verse osisID='Jer.37.15'> טו  ויקצפו השרים על ירמיהו והכו אתו ונתנו אותו בית האסור בית יהונתן הספר--כי אתו עשו לבית הכלא </verse>
        <verse osisID='Jer.37.16'> טז  כי בא ירמיהו אל בית הבור ואל החניות וישב שם ירמיהו ימים רבים </verse>
        <verse osisID='Jer.37.17'> יז  וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך בבל תנתן </verse>
        <verse osisID='Jer.37.18'> יח  ויאמר ירמיהו אל המלך צדקיהו  מה חטאתי לך ולעבדיך ולעם הזה כי נתתם אותי אל בית הכלא </verse>
        <verse osisID='Jer.37.19'> יט  ואיו (ואיה) נביאיכם אשר נבאו לכם לאמר  לא יבא מלך בבל עליכם ועל הארץ הזאת </verse>
        <verse osisID='Jer.37.20'> כ  ועתה שמע נא אדני המלך  תפל נא תחנתי לפניך ואל תשבני בית יהונתן הספר ולא אמות שם </verse>
        <verse osisID='Jer.37.21'> כא  ויצוה המלך צדקיהו ויפקדו את ירמיהו בחצר המטרה ונתן לו ככר לחם ליום מחוץ האפים עד תם כל הלחם מן העיר וישב ירמיהו בחצר המטרה </verse>
      </chapter>
      <chapter osisID='Jer.38'>
        <verse osisID='Jer.38.1'> א  וישמע שפטיה בן מתן וגדליהו בן פשחור ויוכל בן שלמיהו ופשחור בן מלכיה  את הדברים--אשר ירמיהו מדבר אל כל העם לאמר </verse>
        <verse osisID='Jer.38.2'> ב  כה אמר יהוה הישב בעיר הזאת ימות בחרב ברעב ובדבר והיצא אל הכשדים יחיה (וחיה) והיתה לו נפשו לשלל וחי  {ס} </verse>
        <verse osisID='Jer.38.3'> ג  כה אמר יהוה  הנתן תנתן העיר הזאת ביד חיל מלך בבל--ולכדה </verse>
        <verse osisID='Jer.38.4'> ד  ויאמרו השרים אל המלך יומת נא את האיש הזה--כי על כן הוא מרפא את ידי אנשי המלחמה הנשארים בעיר הזאת ואת ידי כל העם לדבר אליהם כדברים האלה  כי האיש הזה איננו דרש לשלום לעם הזה--כי אם לרעה </verse>
        <verse osisID='Jer.38.5'> ה  ויאמר המלך צדקיהו הנה הוא בידכם  כי אין המלך יוכל אתכם דבר </verse>
        <verse osisID='Jer.38.6'> ו  ויקחו את ירמיהו וישלכו אתו אל הבור מלכיהו בן המלך אשר בחצר המטרה וישלחו את ירמיהו בחבלים ובבור אין מים כי אם טיט ויטבע ירמיהו בטיט  {ס} </verse>
        <verse osisID='Jer.38.7'> ז  וישמע עבד מלך הכושי איש סריס והוא בבית המלך כי נתנו את ירמיהו אל הבור והמלך יושב בשער בנימן </verse>
        <verse osisID='Jer.38.8'> ח  ויצא עבד מלך מבית המלך וידבר אל המלך לאמר </verse>
        <verse osisID='Jer.38.9'> ט  אדני המלך הרעו האנשים האלה את כל אשר עשו לירמיהו הנביא את אשר השליכו אל הבור וימת תחתיו מפני הרעב כי אין הלחם עוד בעיר </verse>
        <verse osisID='Jer.38.10'> י  ויצוה המלך את עבד מלך הכושי לאמר  קח בידך מזה שלשים אנשים והעלית את ירמיהו הנביא מן הבור בטרם ימות </verse>
        <verse osisID='Jer.38.11'> יא  ויקח עבד מלך את האנשים בידו ויבא בית המלך אל תחת האוצר ויקח משם בלוי הסחבות (סחבות) ובלוי מלחים וישלחם אל ירמיהו אל הבור בחבלים </verse>
        <verse osisID='Jer.38.12'> יב  ויאמר עבד מלך הכושי אל ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן </verse>
        <verse osisID='Jer.38.13'> יג  וימשכו את ירמיהו בחבלים ויעלו אתו מן הבור וישב ירמיהו בחצר המטרה  {ס} </verse>
        <verse osisID='Jer.38.14'> יד  וישלח המלך צדקיהו ויקח את ירמיהו הנביא אליו אל מבוא השלישי אשר בבית יהוה ויאמר המלך אל ירמיהו שאל אני אתך דבר--אל תכחד ממני דבר </verse>
        <verse osisID='Jer.38.15'> טו  ויאמר ירמיהו אל צדקיהו כי אגיד לך הלוא המת תמיתני וכי איעצך לא תשמע אלי </verse>
        <verse osisID='Jer.38.16'> טז  וישבע המלך צדקיהו אל ירמיהו--בסתר לאמר  חי יהוה את (  ) אשר עשה לנו את הנפש הזאת אם אמיתך ואם אתנך ביד האנשים האלה אשר מבקשים את נפשך  {ס} </verse>
        <verse osisID='Jer.38.17'> יז  ויאמר ירמיהו אל צדקיהו  {ס}  כה אמר יהוה אלהי צבאות אלהי ישראל אם יצא תצא אל שרי מלך בבל וחיתה נפשך והעיר הזאת לא תשרף באש וחיתה אתה וביתך </verse>
        <verse osisID='Jer.38.18'> יח  ואם לא תצא אל שרי מלך בבל--ונתנה העיר הזאת ביד הכשדים ושרפוה באש ואתה לא תמלט מידם  {ס} </verse>
        <verse osisID='Jer.38.19'> יט  ויאמר המלך צדקיהו אל ירמיהו  אני דאג את היהודים אשר נפלו אל הכשדים--פן יתנו אתי בידם והתעללו בי </verse>
        <verse osisID='Jer.38.20'> כ  ויאמר ירמיהו לא יתנו שמע נא בקול יהוה לאשר אני דבר אליך--וייטב לך ותחי נפשך </verse>
        <verse osisID='Jer.38.21'> כא  ואם מאן אתה לצאת--זה הדבר אשר הראני יהוה </verse>
        <verse osisID='Jer.38.22'> כב  והנה כל הנשים אשר נשארו בבית מלך יהודה מוצאות אל שרי מלך בבל והנה אמרת הסיתוך ויכלו לך אנשי שלמך הטבעו בבץ רגלך נסגו אחור </verse>
        <verse osisID='Jer.38.23'> כג  ואת כל נשיך ואת בניך מוצאים אל הכשדים ואתה לא תמלט מידם  כי ביד מלך בבל תתפש ואת העיר הזאת תשרף באש  {ס} </verse>
        <verse osisID='Jer.38.24'> כד  ויאמר צדקיהו אל ירמיהו איש אל ידע בדברים האלה--ולא תמות </verse>
        <verse osisID='Jer.38.25'> כה  וכי ישמעו השרים כי דברתי אתך ובאו אליך ואמרו אליך הגידה נא לנו מה דברת אל המלך אל תכחד ממנו ולא נמיתך ומה דבר אליך המלך </verse>
        <verse osisID='Jer.38.26'> כו  ואמרת אליהם מפיל אני תחנתי לפני המלך לבלתי השיבני בית יהונתן למות שם  {פ} </verse>
        <verse osisID='Jer.38.27'> כז  ויבאו כל השרים אל ירמיהו וישאלו אתו ויגד להם ככל הדברים האלה אשר צוה המלך ויחרשו ממנו כי לא נשמע הדבר </verse>
        <verse osisID='Jer.38.28'> כח  וישב ירמיהו בחצר המטרה עד יום אשר נלכדה ירושלם  {ס}  והיה כאשר נלכדה ירושלם </verse>
      </chapter>
      <chapter osisID='Jer.39'>
        <verse osisID='Jer.39.1'> א  בשנה התשעית לצדקיהו מלך יהודה בחדש העשרי בא נבוכדראצר מלך בבל וכל חילו אל ירושלם ויצרו עליה </verse>
        <verse osisID='Jer.39.2'> ב  בעשתי עשרה שנה לצדקיהו בחדש הרביעי בתשעה לחדש הבקעה העיר </verse>
        <verse osisID='Jer.39.3'> ג  ויבאו כל שרי מלך בבל וישבו בשער התוך--נרגל שראצר סמגר נבו שר סכים רב סריס נרגל שראצר רב מג וכל שארית שרי מלך בבל </verse>
        <verse osisID='Jer.39.4'> ד  ויהי כאשר ראם צדקיהו מלך יהודה וכל אנשי המלחמה ויברחו ויצאו לילה מן העיר דרך גן המלך בשער בין החמתים ויצא דרך הערבה </verse>
        <verse osisID='Jer.39.5'> ה  וירדפו חיל כשדים אחריהם וישגו את צדקיהו בערבות ירחו ויקחו אותו ויעלהו אל נבוכדראצר מלך בבל רבלתה בארץ חמת וידבר אתו משפטים </verse>
        <verse osisID='Jer.39.6'> ו  וישחט מלך בבל את בני צדקיהו ברבלה--לעיניו ואת כל חרי יהודה שחט מלך בבל </verse>
        <verse osisID='Jer.39.7'> ז  ואת עיני צדקיהו עור ויאסרהו בנחשתים לביא אתו בבלה </verse>
        <verse osisID='Jer.39.8'> ח  ואת בית המלך ואת בית העם שרפו הכשדים באש ואת חמות ירושלם נתצו </verse>
        <verse osisID='Jer.39.9'> ט  ואת יתר העם הנשארים בעיר ואת הנפלים אשר נפלו עליו ואת יתר העם הנשארים--הגלה נבוזראדן רב טבחים בבל </verse>
        <verse osisID='Jer.39.10'> י  ומן העם הדלים אשר אין להם מאומה השאיר נבוזראדן רב טבחים בארץ יהודה ויתן להם כרמים ויגבים ביום ההוא </verse>
        <verse osisID='Jer.39.11'> יא  ויצו נבוכדראצר מלך בבל על ירמיהו ביד נבוזראדן רב טבחים לאמר </verse>
        <verse osisID='Jer.39.12'> יב  קחנו ועיניך שים עליו ואל תעש לו מאומה רע  כי אם (  ) כאשר ידבר אליך--כן עשה עמו </verse>
        <verse osisID='Jer.39.13'> יג  וישלח נבוזראדן רב טבחים ונבושזבן רב סריס ונרגל שראצר רב מג--וכל רבי מלך בבל </verse>
        <verse osisID='Jer.39.14'> יד  וישלחו ויקחו את ירמיהו מחצר המטרה ויתנו אתו אל גדליהו בן אחיקם בן שפן להוצאהו אל הבית וישב בתוך העם  {ס} </verse>
        <verse osisID='Jer.39.15'> טו  ואל ירמיהו היה דבר יהוה בהיתו עצור בחצר המטרה לאמר </verse>
        <verse osisID='Jer.39.16'> טז  הלוך ואמרת לעבד מלך הכושי לאמר כה אמר יהוה צבאות אלהי ישראל הנני מבי את דברי אל העיר הזאת לרעה ולא לטובה והיו לפניך ביום ההוא </verse>
        <verse osisID='Jer.39.17'> יז  והצלתיך ביום ההוא נאם יהוה ולא תנתן ביד האנשים אשר אתה יגור מפניהם </verse>
        <verse osisID='Jer.39.18'> יח  כי מלט אמלטך ובחרב לא תפל והיתה לך נפשך לשלל כי בטחת בי נאם יהוה  {פ} </verse>
      </chapter>
      <chapter osisID='Jer.40'>
        <verse osisID='Jer.40.1'> א  הדבר אשר היה אל ירמיהו מאת יהוה אחר שלח אתו נבוזראדן רב טבחים מן הרמה--בקחתו אתו והוא אסור באזקים בתוך כל גלות ירושלם ויהודה המגלים בבלה </verse>
        <verse osisID='Jer.40.2'> ב  ויקח רב טבחים לירמיהו ויאמר אליו--יהוה אלהיך דבר את הרעה הזאת אל המקום הזה </verse>
        <verse osisID='Jer.40.3'> ג  ויבא ויעש יהוה כאשר דבר  כי חטאתם ליהוה ולא שמעתם בקולו והיה לכם דבר (הדבר) הזה </verse>
        <verse osisID='Jer.40.4'> ד  ועתה הנה פתחתיך היום מן האזקים אשר על ידך--אם טוב בעיניך לבוא אתי בבל בא ואשים את עיני עליך ואם רע בעיניך לבוא אתי בבל חדל  ראה כל הארץ לפניך אל טוב ואל הישר בעיניך ללכת שמה לך </verse>
        <verse osisID='Jer.40.5'> ה  ועודנו לא ישוב ושבה אל גדליה בן אחיקם בן שפן אשר הפקיד מלך בבל בערי יהודה ושב אתו בתוך העם או אל כל הישר בעיניך ללכת לך ויתן לו רב טבחים ארחה ומשאת וישלחהו </verse>
        <verse osisID='Jer.40.6'> ו  ויבא ירמיהו אל גדליה בן אחיקם המצפתה וישב אתו בתוך העם הנשארים בארץ  {פ} </verse>
        <verse osisID='Jer.40.7'> ז  וישמעו כל שרי החילים אשר בשדה המה ואנשיהם כי הפקיד מלך בבל את גדליהו בן אחיקם בארץ וכי הפקיד אתו אנשים ונשים וטף ומדלת הארץ מאשר לא הגלו בבלה </verse>
        <verse osisID='Jer.40.8'> ח  ויבאו אל גדליה המצפתה וישמעאל בן נתניהו ויוחנן ויונתן בני קרח ושריה בן תנחמת ובני עופי (עיפי) הנטפתי ויזניהו בן המעכתי--המה ואנשיהם </verse>
        <verse osisID='Jer.40.9'> ט  וישבע להם גדליהו בן אחיקם בן שפן ולאנשיהם לאמר אל תיראו מעבוד הכשדים שבו בארץ ועבדו את מלך בבל--וייטב לכם </verse>
        <verse osisID='Jer.40.10'> י  ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר תפשתם </verse>
        <verse osisID='Jer.40.11'> יא  וגם כל היהודים אשר במואב ובבני עמון ובאדום ואשר בכל הארצות שמעו כי נתן מלך בבל שארית ליהודה וכי הפקיד עליהם את גדליהו בן אחיקם בן שפן </verse>
        <verse osisID='Jer.40.12'> יב  וישבו כל היהודים מכל המקמות אשר נדחו שם ויבאו ארץ יהודה אל גדליהו המצפתה ויאספו יין וקיץ הרבה מאד  {ס} </verse>
        <verse osisID='Jer.40.13'> יג  ויוחנן בן קרח וכל שרי החילים אשר בשדה--באו אל גדליהו המצפתה </verse>
        <verse osisID='Jer.40.14'> יד  ויאמרו אליו הידע תדע כי בעליס מלך בני עמון שלח את ישמעאל בן נתניה להכתך נפש ולא האמין להם גדליהו בן אחיקם </verse>
        <verse osisID='Jer.40.15'> טו  ויוחנן בן קרח אמר אל גדליהו בסתר במצפה לאמר אלכה נא ואכה את ישמעאל בן נתניה ואיש לא ידע למה יככה נפש ונפצו כל יהודה הנקבצים אליך ואבדה שארית יהודה </verse>
        <verse osisID='Jer.40.16'> טז  ויאמר גדליהו בן אחיקם אל יוחנן בן קרח אל תעש (תעשה) את הדבר הזה  כי שקר אתה דבר אל ישמעאל  {פ} </verse>
      </chapter>
      <chapter osisID='Jer.41'>
        <verse osisID='Jer.41.1'> א  ויהי בחדש השביעי בא ישמעאל בן נתניה בן אלישמע מזרע המלוכה ורבי המלך ועשרה אנשים אתו אל גדליהו בן אחיקם--המצפתה ויאכלו שם לחם יחדו במצפה </verse>
        <verse osisID='Jer.41.2'> ב  ויקם ישמעאל בן נתניה ועשרת האנשים אשר היו אתו ויכו את גדליהו בן אחיקם בן שפן בחרב--וימת אתו  אשר הפקיד מלך בבל בארץ </verse>
        <verse osisID='Jer.41.3'> ג  ואת כל היהודים אשר היו אתו את גדליהו במצפה ואת הכשדים אשר נמצאו שם--את אנשי המלחמה הכה ישמעאל </verse>
        <verse osisID='Jer.41.4'> ד  ויהי ביום השני להמית את גדליהו ואיש לא ידע </verse>
        <verse osisID='Jer.41.5'> ה  ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה </verse>
        <verse osisID='Jer.41.6'> ו  ויצא ישמעאל בן נתניה לקראתם מן המצפה הלך הלך ובכה ויהי כפגש אתם ויאמר אליהם באו אל גדליהו בן אחיקם </verse>
        <verse osisID='Jer.41.7'> ז  ויהי כבואם אל תוך העיר וישחטם ישמעאל בן נתניה אל תוך הבור--הוא והאנשים אשר אתו </verse>
        <verse osisID='Jer.41.8'> ח  ועשרה אנשים נמצאו בם ויאמרו אל ישמעאל אל תמתנו--כי יש לנו מטמנים בשדה חטים ושערים ושמן ודבש ויחדל ולא המיתם בתוך אחיהם </verse>
        <verse osisID='Jer.41.9'> ט  והבור אשר השליך שם ישמעאל את כל פגרי האנשים אשר הכה ביד גדליהו--הוא אשר עשה המלך אסא מפני בעשא מלך ישראל אתו מלא ישמעאל בן נתניהו--חללים </verse>
        <verse osisID='Jer.41.10'> י  וישב ישמעאל את כל שארית העם אשר במצפה את בנות המלך ואת כל העם הנשארים במצפה אשר הפקיד נבוזראדן רב טבחים את גדליהו בן אחיקם וישבם ישמעאל בן נתניה וילך לעבר אל בני עמון  {ס} </verse>
        <verse osisID='Jer.41.11'> יא  וישמע יוחנן בן קרח וכל שרי החילים אשר אתו את כל הרעה אשר עשה ישמעאל בן נתניה </verse>
        <verse osisID='Jer.41.12'> יב  ויקחו את כל האנשים וילכו להלחם עם ישמעאל בן נתניה וימצאו אתו אל מים רבים אשר בגבעון </verse>
        <verse osisID='Jer.41.13'> יג  ויהי כראות כל העם אשר את ישמעאל את יוחנן בן קרח ואת כל שרי החילים אשר אתו--וישמחו </verse>
        <verse osisID='Jer.41.14'> יד  ויסבו כל העם אשר שבה ישמעאל מן המצפה וישבו וילכו אל יוחנן בן קרח </verse>
        <verse osisID='Jer.41.15'> טו  וישמעאל בן נתניה נמלט בשמנה אנשים מפני יוחנן וילך אל בני עמון  {ס} </verse>
        <verse osisID='Jer.41.16'> טז  ויקח יוחנן בן קרח וכל שרי החילים אשר אתו את כל שארית העם אשר השיב מאת ישמעאל בן נתניה מן המצפה אחר הכה את גדליה בן אחיקם--גברים אנשי המלחמה ונשים וטף וסרסים אשר השיב מגבעון </verse>
        <verse osisID='Jer.41.17'> יז  וילכו וישבו בגרות כמוהם (כמהם) אשר אצל בית לחם--ללכת לבוא מצרים </verse>
        <verse osisID='Jer.41.18'> יח  מפני הכשדים כי יראו מפניהם  כי הכה ישמעאל בן נתניה את גדליהו בן אחיקם אשר הפקיד מלך בבל בארץ  {פ} </verse>
      </chapter>
      <chapter osisID='Jer.42'>
        <verse osisID='Jer.42.1'> א  ויגשו כל שרי החילים ויוחנן בן קרח ויזניה בן הושעיה--וכל העם מקטן ועד גדול </verse>
        <verse osisID='Jer.42.2'> ב  ויאמרו אל ירמיהו הנביא תפל נא תחנתנו לפניך והתפלל בעדנו אל יהוה אלהיך בעד כל השארית הזאת  כי נשארנו מעט מהרבה כאשר עיניך ראות אתנו </verse>
        <verse osisID='Jer.42.3'> ג  ויגד לנו יהוה אלהיך את הדרך אשר נלך בה ואת הדבר אשר נעשה </verse>
        <verse osisID='Jer.42.4'> ד  ויאמר אליהם ירמיהו הנביא שמעתי--הנני מתפלל אל יהוה אלהיכם כדבריכם והיה כל הדבר אשר יענה יהוה אתכם אגיד לכם--לא אמנע מכם דבר </verse>
        <verse osisID='Jer.42.5'> ה  והמה אמרו אל ירמיהו יהי יהוה בנו לעד אמת ונאמן  אם לא ככל הדבר אשר ישלחך יהוה אלהיך אלינו--כן נעשה </verse>
        <verse osisID='Jer.42.6'> ו  אם טוב ואם רע--בקול יהוה אלהינו אשר אנו (אנחנו) שלחים אתך אליו נשמע  למען אשר ייטב לנו כי נשמע בקול יהוה אלהינו  {פ} </verse>
        <verse osisID='Jer.42.7'> ז  ויהי מקץ עשרת ימים ויהי דבר יהוה אל ירמיהו </verse>
        <verse osisID='Jer.42.8'> ח  ויקרא אל יוחנן בן קרח ואל כל שרי החילים אשר אתו ולכל העם--למקטן ועד גדול </verse>
        <verse osisID='Jer.42.9'> ט  ויאמר אליהם כה אמר יהוה אלהי ישראל אשר שלחתם אתי אליו להפיל תחנתכם לפניו </verse>
        <verse osisID='Jer.42.10'> י  אם שוב תשבו בארץ הזאת--ובניתי אתכם ולא אהרס ונטעתי אתכם ולא אתוש  כי נחמתי אל הרעה אשר עשיתי לכם </verse>
        <verse osisID='Jer.42.11'> יא  אל תיראו מפני מלך בבל אשר אתם יראים מפניו אל תיראו ממנו נאם יהוה--כי אתכם אני להושיע אתכם ולהציל אתכם מידו </verse>
        <verse osisID='Jer.42.12'> יב  ואתן לכם רחמים ורחם אתכם והשיב אתכם אל אדמתכם </verse>
        <verse osisID='Jer.42.13'> יג  ואם אמרים אתם לא נשב בארץ הזאת לבלתי שמע בקול יהוה אלהיכם </verse>
        <verse osisID='Jer.42.14'> יד  לאמר לא כי ארץ מצרים נבוא אשר לא נראה מלחמה וקול שופר לא נשמע וללחם לא נרעב ושם נשב </verse>
        <verse osisID='Jer.42.15'> טו  ועתה--לכן שמעו דבר יהוה שארית יהודה  כה אמר יהוה צבאות אלהי ישראל אם אתם שום תשמון פניכם לבא מצרים ובאתם לגור שם </verse>
        <verse osisID='Jer.42.16'> טז  והיתה החרב אשר אתם יראים ממנה שם תשיג אתכם בארץ מצרים והרעב אשר אתם דאגים ממנו שם ידבק אחריכם מצרים--ושם תמתו </verse>
        <verse osisID='Jer.42.17'> יז  ויהיו כל האנשים אשר שמו את פניהם לבוא מצרים לגור שם--ימותו בחרב ברעב ובדבר  ולא יהיה להם שריד ופליט מפני הרעה אשר אני מביא עליהם </verse>
        <verse osisID='Jer.42.18'> יח  כי כה אמר יהוה צבאות אלהי ישראל כאשר נתך אפי וחמתי על ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא תראו עוד את המקום הזה </verse>
        <verse osisID='Jer.42.19'> יט  דבר יהוה עליכם שארית יהודה אל תבאו מצרים ידע תדעו כי העידתי בכם היום </verse>
        <verse osisID='Jer.42.20'> כ  כי התעתים (התעיתם) בנפשותיכם--כי אתם שלחתם אתי אל יהוה אלהיכם לאמר התפלל בעדנו אל יהוה אלהינו וככל אשר יאמר יהוה אלהינו כן הגד לנו--ועשינו </verse>
        <verse osisID='Jer.42.21'> כא  ואגד לכם היום ולא שמעתם בקול יהוה אלהיכם ולכל אשר שלחני אליכם </verse>
        <verse osisID='Jer.42.22'> כב  ועתה ידע תדעו כי בחרב ברעב ובדבר תמותו--במקום אשר חפצתם לבוא לגור שם  {ס} </verse>
      </chapter>
      <chapter osisID='Jer.43'>
        <verse osisID='Jer.43.1'> א  ויהי ככלות ירמיהו לדבר אל כל העם את כל דברי יהוה אלהיהם אשר שלחו יהוה אלהיהם אליהם--את כל הדברים האלה  {ס} </verse>
        <verse osisID='Jer.43.2'> ב  ויאמר עזריה בן הושעיה ויוחנן בן קרח וכל האנשים הזדים  אמרים אל ירמיהו שקר אתה מדבר--לא שלחך יהוה אלהינו לאמר לא תבאו מצרים לגור שם </verse>
        <verse osisID='Jer.43.3'> ג  כי ברוך בן נריה מסית אתך בנו--למען תת אתנו ביד הכשדים להמית אתנו ולהגלות אתנו בבל </verse>
        <verse osisID='Jer.43.4'> ד  ולא שמע יוחנן בן קרח וכל שרי החילים וכל העם--בקול יהוה  לשבת בארץ יהודה </verse>
        <verse osisID='Jer.43.5'> ה  ויקח יוחנן בן קרח וכל שרי החילים את כל שארית יהודה--אשר שבו מכל הגוים אשר נדחו שם לגור בארץ יהודה </verse>
        <verse osisID='Jer.43.6'> ו  את הגברים ואת הנשים ואת הטף ואת בנות המלך ואת כל הנפש אשר הניח נבוזראדן רב טבחים את גדליהו בן אחיקם בן שפן ואת ירמיהו הנביא ואת ברוך בן נריהו </verse>
        <verse osisID='Jer.43.7'> ז  ויבאו ארץ מצרים כי לא שמעו בקול יהוה ויבאו עד תחפנחס  {ס} </verse>
        <verse osisID='Jer.43.8'> ח  ויהי דבר יהוה אל ירמיהו בתחפנחס לאמר </verse>
        <verse osisID='Jer.43.9'> ט  קח בידך אבנים גדלות וטמנתם במלט במלבן אשר בפתח בית פרעה בתחפנחס--לעיני אנשים יהודים </verse>
        <verse osisID='Jer.43.10'> י  ואמרת אליהם כה אמר יהוה צבאות אלהי ישראל הנני שלח ולקחתי את נבוכדראצר מלך בבל עבדי ושמתי כסאו ממעל לאבנים האלה אשר טמנתי ונטה את שפרורו (שפרירו) עליהם </verse>
        <verse osisID='Jer.43.11'> יא  ובאה (ובא) והכה את ארץ מצרים--אשר למות למות ואשר לשבי לשבי ואשר לחרב לחרב </verse>
        <verse osisID='Jer.43.12'> יב  והצתי אש בבתי אלהי מצרים ושרפם ושבם ועטה את ארץ מצרים כאשר יעטה הרעה את בגדו ויצא משם בשלום </verse>
        <verse osisID='Jer.43.13'> יג  ושבר את מצבות בית שמש אשר בארץ מצרים ואת בתי אלהי מצרים ישרף באש  {פ} </verse>
      </chapter>
      <chapter osisID='Jer.44'>
        <verse osisID='Jer.44.1'> א  הדבר אשר היה אל ירמיהו אל כל היהודים הישבים בארץ מצרים--הישבים במגדל ובתחפנחס ובנף ובארץ פתרוס לאמר </verse>
        <verse osisID='Jer.44.2'> ב  כה אמר יהוה צבאות אלהי ישראל אתם ראיתם את כל הרעה אשר הבאתי על ירושלם ועל כל ערי יהודה והנם חרבה היום הזה ואין בהם יושב </verse>
        <verse osisID='Jer.44.3'> ג  מפני רעתם אשר עשו להכעסני ללכת לקטר לעבד לאלהים אחרים--אשר לא ידעום המה אתם ואבתיכם </verse>
        <verse osisID='Jer.44.4'> ד  ואשלח אליכם את כל עבדי הנביאים השכים ושלח לאמר  אל נא תעשו את דבר התעבה הזאת--אשר שנאתי </verse>
        <verse osisID='Jer.44.5'> ה  ולא שמעו ולא הטו את אזנם לשוב מרעתם--לבלתי קטר לאלהים אחרים </verse>
        <verse osisID='Jer.44.6'> ו  ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה  {ס} </verse>
        <verse osisID='Jer.44.7'> ז  ועתה כה אמר יהוה אלהי צבאות אלהי ישראל למה אתם עשים רעה גדולה אל נפשתכם להכרית לכם איש ואשה עולל ויונק מתוך יהודה--לבלתי הותיר לכם שארית </verse>
        <verse osisID='Jer.44.8'> ח  להכעסני במעשי ידיכם לקטר לאלהים אחרים בארץ מצרים אשר אתם באים לגור שם--למען הכרית לכם ולמען היותכם לקללה ולחרפה בכל גוי הארץ </verse>
        <verse osisID='Jer.44.9'> ט  השכחתם את רעות אבותיכם ואת רעות מלכי יהודה ואת רעות נשיו ואת רעתכם ואת רעת נשיכם--אשר עשו בארץ יהודה ובחצות ירושלם </verse>
        <verse osisID='Jer.44.10'> י  לא דכאו עד היום הזה ולא יראו ולא הלכו בתורתי ובחקתי אשר נתתי לפניכם ולפני אבותיכם  {ס} </verse>
        <verse osisID='Jer.44.11'> יא  לכן כה אמר יהוה צבאות אלהי ישראל הנני שם פני בכם לרעה--ולהכרית את כל יהודה </verse>
        <verse osisID='Jer.44.12'> יב  ולקחתי את שארית יהודה אשר שמו פניהם לבוא ארץ מצרים לגור שם ותמו כל בארץ מצרים יפלו בחרב ברעב יתמו מקטן ועד גדול בחרב וברעב ימתו והיו לאלה לשמה ולקללה ולחרפה </verse>
        <verse osisID='Jer.44.13'> יג  ופקדתי על היושבים בארץ מצרים כאשר פקדתי על ירושלם--בחרב ברעב ובדבר </verse>
        <verse osisID='Jer.44.14'> יד  ולא יהיה פליט ושריד לשארית יהודה הבאים לגור שם בארץ מצרים ולשוב ארץ יהודה אשר המה מנשאים את נפשם לשוב לשבת שם--כי לא ישובו כי אם פלטים  {פ} </verse>
        <verse osisID='Jer.44.15'> טו  ויענו את ירמיהו כל האנשים הידעים כי מקטרות נשיהם לאלהים אחרים וכל הנשים העמדות קהל גדול וכל העם הישבים בארץ מצרים בפתרוס לאמר </verse>
        <verse osisID='Jer.44.16'> טז  הדבר אשר דברת אלינו בשם יהוה--איננו שמעים אליך </verse>
        <verse osisID='Jer.44.17'> יז  כי עשה נעשה את כל הדבר אשר יצא מפינו לקטר למלכת השמים והסיך לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע לחם ונהיה טובים ורעה לא ראינו </verse>
        <verse osisID='Jer.44.18'> יח  ומן אז חדלנו לקטר למלכת השמים והסך לה נסכים--חסרנו כל ובחרב וברעב תמנו </verse>
        <verse osisID='Jer.44.19'> יט  וכי אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים  {ס} </verse>
        <verse osisID='Jer.44.20'> כ  ויאמר ירמיהו אל כל העם על הגברים ועל הנשים ועל כל העם הענים אתו דבר לאמר </verse>
        <verse osisID='Jer.44.21'> כא  הלוא את הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ  אתם זכר יהוה ותעלה על לבו </verse>
        <verse osisID='Jer.44.22'> כב  ולא יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב--כהיום הזה </verse>
        <verse osisID='Jer.44.23'> כג  מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על כן קראת אתכם הרעה הזאת--כיום הזה  {ס} </verse>
        <verse osisID='Jer.44.24'> כד  ויאמר ירמיהו אל כל העם ואל כל הנשים  שמעו דבר יהוה כל יהודה אשר בארץ מצרים </verse>
        <verse osisID='Jer.44.25'> כה  כה אמר יהוה צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את נדרינו אשר נדרנו לקטר למלכת השמים ולהסך לה נסכים הקים תקימנה את נדריכם ועשה תעשינה את נדריכם  {ס} </verse>
        <verse osisID='Jer.44.26'> כו  לכן שמעו דבר יהוה כל יהודה הישבים בארץ מצרים  הנני נשבעתי בשמי הגדול אמר יהוה אם יהיה עוד שמי נקרא בפי כל איש יהודה אמר חי אדני יהוה בכל ארץ מצרים </verse>
        <verse osisID='Jer.44.27'> כז  הנני שקד עליהם לרעה ולא לטובה ותמו כל איש יהודה אשר בארץ מצרים בחרב וברעב--עד כלותם </verse>
        <verse osisID='Jer.44.28'> כח  ופליטי חרב ישבון מן ארץ מצרים ארץ יהודה--מתי מספר וידעו כל שארית יהודה הבאים לארץ מצרים לגור שם דבר מי יקום ממני ומהם </verse>
        <verse osisID='Jer.44.29'> כט  וזאת לכם האות נאם יהוה כי פקד אני עליכם במקום הזה--למען תדעו כי קום יקומו דברי עליכם לרעה  {פ} </verse>
        <verse osisID='Jer.44.30'> ל  כה אמר יהוה הנני נתן את פרעה חפרע מלך מצרים ביד איביו וביד מבקשי נפשו  כאשר נתתי את צדקיהו מלך יהודה ביד נבוכדראצר מלך בבל איבו--ומבקש נפשו  {ס} </verse>
      </chapter>
      <chapter osisID='Jer.45'>
        <verse osisID='Jer.45.1'> א  הדבר אשר דבר ירמיהו הנביא אל ברוך בן נריה--בכתבו את הדברים האלה על ספר מפי ירמיהו בשנה הרבעית ליהויקים בן יאשיהו מלך יהודה לאמר </verse>
        <verse osisID='Jer.45.2'> ב  כה אמר יהוה אלהי ישראל עליך ברוך </verse>
        <verse osisID='Jer.45.3'> ג  אמרת אוי נא לי כי יסף יהוה יגון על מכאבי יגעתי באנחתי ומנוחה לא מצאתי </verse>
        <verse osisID='Jer.45.4'> ד  כה תאמר אליו כה אמר יהוה הנה אשר בניתי אני הרס ואת אשר נטעתי אני נתש ואת כל הארץ היא </verse>
        <verse osisID='Jer.45.5'> ה  ואתה תבקש לך גדלות אל תבקש  כי הנני מביא רעה על כל בשר נאם יהוה ונתתי לך את נפשך לשלל על כל המקמות אשר תלך שם  {פ} </verse>
      </chapter>
      <chapter osisID='Jer.46'>
        <verse osisID='Jer.46.1'> א  אשר היה דבר יהוה אל ירמיהו הנביא על הגוים </verse>
        <verse osisID='Jer.46.2'> ב  למצרים על חיל פרעה נכו מלך מצרים אשר היה על נהר פרת בכרכמש--אשר הכה נבוכדראצר מלך בבל בשנת הרביעית ליהויקים בן יאשיהו מלך יהודה </verse>
        <verse osisID='Jer.46.3'> ג  ערכו מגן וצנה וגשו למלחמה </verse>
        <verse osisID='Jer.46.4'> ד  אסרו הסוסים ועלו הפרשים והתיצבו בכובעים מרקו הרמחים לבשו הסרינת </verse>
        <verse osisID='Jer.46.5'> ה  מדוע ראיתי המה חתים נסגים אחור וגבוריהם יכתו ומנוס נסו ולא הפנו--מגור מסביב נאם יהוה </verse>
        <verse osisID='Jer.46.6'> ו  אל ינוס הקל ואל ימלט הגבור צפונה על יד נהר פרת כשלו ונפלו </verse>
        <verse osisID='Jer.46.7'> ז  מי זה כיאר יעלה כנהרות יתגעשו מימיו </verse>
        <verse osisID='Jer.46.8'> ח  מצרים כיאר יעלה וכנהרות יתגעשו מים ויאמר אעלה אכסה ארץ אבידה עיר וישבי בה </verse>
        <verse osisID='Jer.46.9'> ט  עלו הסוסים והתהללו הרכב ויצאו הגבורים--כוש ופוט תפשי מגן ולודים תפשי דרכי קשת </verse>
        <verse osisID='Jer.46.10'> י  והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדמם  כי זבח לאדני יהוה צבאות בארץ צפון--אל נהר פרת </verse>
        <verse osisID='Jer.46.11'> יא  עלי גלעד וקחי צרי בתולת בת מצרים לשוא הרביתי (הרבית) רפאות תעלה אין לך </verse>
        <verse osisID='Jer.46.12'> יב  שמעו גוים קלונך וצוחתך מלאה הארץ  כי גבור בגבור כשלו יחדיו נפלו שניהם  {פ} </verse>
        <verse osisID='Jer.46.13'> יג  הדבר אשר דבר יהוה אל ירמיהו הנביא--לבוא נבוכדראצר מלך בבל להכות את ארץ מצרים </verse>
        <verse osisID='Jer.46.14'> יד  הגידו במצרים והשמיעו במגדול והשמיעו בנף ובתחפנחס אמרו התיצב והכן לך--כי אכלה חרב סביביך </verse>
        <verse osisID='Jer.46.15'> טו  מדוע נסחף אביריך  לא עמד כי יהוה הדפו </verse>
        <verse osisID='Jer.46.16'> טז  הרבה כושל גם נפל איש אל רעהו ויאמרו קומה ונשבה אל עמנו ואל ארץ מולדתנו מפני חרב היונה </verse>
        <verse osisID='Jer.46.17'> יז  קראו שם פרעה מלך מצרים שאון העביר המועד </verse>
        <verse osisID='Jer.46.18'> יח  חי אני נאם המלך--יהוה צבאות שמו  כי כתבור בהרים וככרמל בים יבוא </verse>
        <verse osisID='Jer.46.19'> יט  כלי גולה עשי לך יושבת בת מצרים  כי נף לשמה תהיה ונצתה מאין יושב  {ס} </verse>
        <verse osisID='Jer.46.20'> כ  עגלה יפה פיה מצרים קרץ מצפון בא בא </verse>
        <verse osisID='Jer.46.21'> כא  גם שכריה בקרבה כעגלי מרבק כי גם המה הפנו נסו יחדיו לא עמדו  כי יום אידם בא עליהם עת פקדתם </verse>
        <verse osisID='Jer.46.22'> כב  קולה כנחש ילך  כי בחיל ילכו--ובקרדמות באו לה כחטבי עצים </verse>
        <verse osisID='Jer.46.23'> כג  כרתו יערה נאם יהוה כי לא יחקר  כי רבו מארבה ואין להם מספר </verse>
        <verse osisID='Jer.46.24'> כד  הבישה בת מצרים נתנה ביד עם צפון </verse>
        <verse osisID='Jer.46.25'> כה  אמר יהוה צבאות אלהי ישראל הנני פוקד אל אמון מנא ועל פרעה ועל מצרים ועל אלהיה ועל מלכיה ועל פרעה--ועל הבטחים בו </verse>
        <verse osisID='Jer.46.26'> כו  ונתתים ביד מבקשי נפשם וביד נבוכדראצר מלך בבל וביד עבדיו ואחרי כן תשכן כימי קדם נאם יהוה  {פ} </verse>
        <verse osisID='Jer.46.27'> כז  ואתה אל תירא עבדי יעקב ואל תחת ישראל--כי הנני מושעך מרחוק ואת זרעך מארץ שבים ושב יעקוב ושקט ושאנן ואין מחריד </verse>
        <verse osisID='Jer.46.28'> כח  אתה אל תירא עבדי יעקב נאם יהוה--כי אתך אני  כי אעשה כלה בכל הגוים אשר הדחתיך שמה ואתך לא אעשה כלה ויסרתיך למשפט ונקה לא אנקך  {פ} </verse>
      </chapter>
      <chapter osisID='Jer.47'>
        <verse osisID='Jer.47.1'> א  אשר היה דבר יהוה אל ירמיהו הנביא אל פלשתים בטרם יכה פרעה את עזה </verse>
        <verse osisID='Jer.47.2'> ב  כה אמר יהוה הנה מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ </verse>
        <verse osisID='Jer.47.3'> ג  מקול שעטת פרסות אביריו מרעש לרכבו המון גלגליו--לא הפנו אבות אל בנים מרפיון ידים </verse>
        <verse osisID='Jer.47.4'> ד  על היום הבא לשדוד את כל פלשתים להכרית לצר ולצידון כל שריד עזר  כי שדד יהוה את פלשתים שארית אי כפתור </verse>
        <verse osisID='Jer.47.5'> ה  באה קרחה אל עזה נדמתה אשקלון שארית עמקם עד מתי תתגודדי </verse>
        <verse osisID='Jer.47.6'> ו  הוי חרב ליהוה עד אנה לא תשקטי האספי אל תערך--הרגעי ודמי </verse>
        <verse osisID='Jer.47.7'> ז  איך תשקטי ויהוה צוה לה  אל אשקלון ואל חוף הים שם יעדה  {פ} </verse>
      </chapter>
      <chapter osisID='Jer.48'>
        <verse osisID='Jer.48.1'> א  למואב כה אמר יהוה צבאות אלהי ישראל הוי אל נבו כי שדדה הבישה נלכדה קריתים הבישה המשגב וחתה </verse>
        <verse osisID='Jer.48.2'> ב  אין עוד תהלת מואב--בחשבון חשבו עליה רעה לכו ונכריתנה מגוי גם מדמן תדמי אחריך תלך חרב </verse>
        <verse osisID='Jer.48.3'> ג  קול צעקה מחרונים--שד ושבר גדול </verse>
        <verse osisID='Jer.48.4'> ד  נשברה מואב השמיעו זעקה צעוריה (צעיריה) </verse>
        <verse osisID='Jer.48.5'> ה  כי מעלה הלחות (הלחית) בבכי יעלה בכי  כי במורד חורנים צרי צעקת שבר שמעו </verse>
        <verse osisID='Jer.48.6'> ו  נסו מלטו נפשכם ותהיינה כערוער במדבר </verse>
        <verse osisID='Jer.48.7'> ז  כי יען בטחך במעשיך ובאוצרותיך גם את תלכדי ויצא כמיש (כמוש) בגולה כהניו ושריו יחד (יחדו) </verse>
        <verse osisID='Jer.48.8'> ח  ויבא שדד אל כל עיר ועיר לא תמלט ואבד העמק ונשמד המישר--אשר אמר יהוה </verse>
        <verse osisID='Jer.48.9'> ט  תנו ציץ למואב כי נצא תצא ועריה לשמה תהיינה מאין יושב בהן </verse>
        <verse osisID='Jer.48.10'> י  ארור עשה מלאכת יהוה--רמיה וארור מנע חרבו מדם </verse>
        <verse osisID='Jer.48.11'> יא  שאנן מואב מנעוריו ושקט הוא אל שמריו ולא הורק מכלי אל כלי ובגולה לא הלך על כן עמד טעמו בו וריחו לא נמר  {ס} </verse>
        <verse osisID='Jer.48.12'> יב  לכן הנה ימים באים נאם יהוה ושלחתי לו צעים וצעהו וכליו יריקו ונבליהם ינפצו </verse>
        <verse osisID='Jer.48.13'> יג  ובש מואב מכמוש כאשר בשו בית ישראל מבית אל מבטחם </verse>
        <verse osisID='Jer.48.14'> יד  איך תאמרו גבורים אנחנו ואנשי חיל למלחמה </verse>
        <verse osisID='Jer.48.15'> טו  שדד מואב ועריה עלה ומבחר בחוריו ירדו לטבח  נאם המלך--יהוה צבאות שמו </verse>
        <verse osisID='Jer.48.16'> טז  קרוב איד מואב לבוא ורעתו מהרה מאד </verse>
        <verse osisID='Jer.48.17'> יז  נדו לו כל סביביו וכל ידעי שמו אמרו איכה נשבר מטה עז--מקל תפארה </verse>
        <verse osisID='Jer.48.18'> יח  רדי מכבוד ישבי (ושבי) בצמא ישבת בת דיבון  כי שדד מואב עלה בך שחת מבצריך </verse>
        <verse osisID='Jer.48.19'> יט  אל דרך עמדי וצפי יושבת ערוער שאלי נס ונמלטה אמרי מה נהיתה </verse>
        <verse osisID='Jer.48.20'> כ  הביש מואב כי חתה הילילי (הילילו) וזעקי (וזעקו) הגידו בארנון כי שדד מואב </verse>
        <verse osisID='Jer.48.21'> כא  ומשפט בא אל ארץ המישר--אל חלון ואל יהצה ועל מופעת (מיפעת) </verse>
        <verse osisID='Jer.48.22'> כב  ועל דיבון ועל נבו ועל בית דבלתים </verse>
        <verse osisID='Jer.48.23'> כג  ועל קריתים ועל בית גמול ועל בית מעון </verse>
        <verse osisID='Jer.48.24'> כד  ועל קריות ועל בצרה ועל כל ערי ארץ מואב--הרחקות והקרבות </verse>
        <verse osisID='Jer.48.25'> כה  נגדעה קרן מואב וזרעו נשברה--נאם יהוה </verse>
        <verse osisID='Jer.48.26'> כו  השכירהו כי על יהוה הגדיל וספק מואב בקיאו והיה לשחק גם הוא </verse>
        <verse osisID='Jer.48.27'> כז  ואם לוא השחק היה לך ישראל אם בגנבים נמצאה (נמצא)  כי מדי דבריך בו תתנודד </verse>
        <verse osisID='Jer.48.28'> כח  עזבו ערים ושכנו בסלע ישבי מואב והיו כיונה תקנן בעברי פי פחת </verse>
        <verse osisID='Jer.48.29'> כט  שמענו גאון מואב גאה מאד  גבהו וגאונו וגאותו ורם לבו </verse>
        <verse osisID='Jer.48.30'> ל  אני ידעתי נאם יהוה עברתו ולא כן בדיו לא כן עשו </verse>
        <verse osisID='Jer.48.31'> לא  על כן על מואב איליל ולמואב כלה אזעק  אל אנשי קיר חרש יהגה </verse>
        <verse osisID='Jer.48.32'> לב  מבכי יעזר אבכה לך הגפן שבמה נטישתיך עברו ים עד ים יעזר נגעו--על קיצך ועל בצירך שדד נפל </verse>
        <verse osisID='Jer.48.33'> לג  ונאספה שמחה וגיל מכרמל ומארץ מואב ויין מיקבים השבתי--לא ידרך הידד הידד לא הידד </verse>
        <verse osisID='Jer.48.34'> לד  מזעקת חשבון עד אלעלה עד יהץ נתנו קולם--מצער עד חרנים עגלת שלשיה  כי גם מי נמרים למשמות יהיו </verse>
        <verse osisID='Jer.48.35'> לה  והשבתי למואב נאם יהוה מעלה במה ומקטיר לאלהיו </verse>
        <verse osisID='Jer.48.36'> לו  על כן לבי למואב כחללים יהמה ולבי אל אנשי קיר חרש כחלילים יהמה על כן יתרת עשה אבדו </verse>
        <verse osisID='Jer.48.37'> לז  כי כל ראש קרחה וכל זקן גרעה על כל ידים גדדת ועל מתנים שק </verse>
        <verse osisID='Jer.48.38'> לח  על כל גגות מואב וברחבתיה כלה מספד  כי שברתי את מואב ככלי אין חפץ בו--נאם יהוה </verse>
        <verse osisID='Jer.48.39'> לט  איך חתה הילילו איך הפנה ערף מואב בוש והיה מואב לשחק ולמחתה לכל סביביו  {ס} </verse>
        <verse osisID='Jer.48.40'> מ  כי כה אמר יהוה הנה כנשר ידאה ופרש כנפיו אל מואב </verse>
        <verse osisID='Jer.48.41'> מא  נלכדה הקריות והמצדות נתפשה והיה לב גבורי מואב ביום ההוא כלב אשה מצרה </verse>
        <verse osisID='Jer.48.42'> מב  ונשמד מואב מעם  כי על יהוה הגדיל </verse>
        <verse osisID='Jer.48.43'> מג  פחד ופחת ופח--עליך יושב מואב נאם יהוה </verse>
        <verse osisID='Jer.48.44'> מד  הניס (הנס) מפני הפחד יפל אל הפחת והעלה מן הפחת ילכד בפח  כי אביא אליה אל מואב שנת פקדתם נאם יהוה </verse>
        <verse osisID='Jer.48.45'> מה  בצל חשבון עמדו מכח נסים  כי אש יצא מחשבון ולהבה מבין סיחון ותאכל פאת מואב וקדקד בני שאון </verse>
        <verse osisID='Jer.48.46'> מו  אוי לך מואב אבד עם כמוש  כי לקחו בניך בשבי ובנתיך בשביה </verse>
        <verse osisID='Jer.48.47'> מז  ושבתי שבות מואב באחרית הימים נאם יהוה עד הנה משפט מואב  {ס} </verse>
      </chapter>
      <chapter osisID='Jer.49'>
        <verse osisID='Jer.49.1'> א  לבני עמון כה אמר יהוה הבנים אין לישראל אם יורש אין לו--מדוע ירש מלכם את גד ועמו בעריו ישב </verse>
        <verse osisID='Jer.49.2'> ב  לכן הנה ימים באים נאם יהוה והשמעתי אל רבת בני עמון תרועת מלחמה והיתה לתל שממה ובנתיה באש תצתנה וירש ישראל את ירשיו אמר יהוה </verse>
        <verse osisID='Jer.49.3'> ג  הילילי חשבון כי שדדה עי צעקנה בנות רבה--חגרנה שקים ספדנה והתשוטטנה בגדרות  כי מלכם בגולה ילך כהניו ושריו יחדיו </verse>
        <verse osisID='Jer.49.4'> ד  מה תתהללי בעמקים--זב עמקך הבת השובבה הבטחה באצרתיה מי יבוא אלי </verse>
        <verse osisID='Jer.49.5'> ה  הנני מביא עליך פחד נאם אדני יהוה צבאות--מכל סביביך ונדחתם איש לפניו ואין מקבץ לנדד </verse>
        <verse osisID='Jer.49.6'> ו  ואחרי כן אשיב את שבות בני עמון--נאם יהוה  {פ} </verse>
        <verse osisID='Jer.49.7'> ז  לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם </verse>
        <verse osisID='Jer.49.8'> ח  נסו הפנו העמיקו לשבת ישבי דדן  כי איד עשו הבאתי עליו עת פקדתיו </verse>
        <verse osisID='Jer.49.9'> ט  אם בצרים באו לך לא ישארו עוללות אם גנבים בלילה השחיתו דים </verse>
        <verse osisID='Jer.49.10'> י  כי אני חשפתי את עשו גליתי את מסתריו ונחבה לא יוכל שדד זרעו ואחיו ושכניו ואיננו </verse>
        <verse osisID='Jer.49.11'> יא  עזבה יתמיך אני אחיה ואלמנותיך עלי תבטחו  {ס} </verse>
        <verse osisID='Jer.49.12'> יב  כי כה אמר יהוה הנה אשר אין משפטם לשתות הכוס שתו ישתו ואתה הוא נקה תנקה  לא תנקה כי שתה תשתה </verse>
        <verse osisID='Jer.49.13'> יג  כי בי נשבעתי נאם יהוה כי לשמה לחרפה לחרב ולקללה תהיה בצרה וכל עריה תהיינה לחרבות עולם </verse>
        <verse osisID='Jer.49.14'> יד  שמועה שמעתי מאת יהוה וציר בגוים שלוח התקבצו ובאו עליה וקומו למלחמה </verse>
        <verse osisID='Jer.49.15'> טו  כי הנה קטן נתתיך בגוים--בזוי באדם </verse>
        <verse osisID='Jer.49.16'> טז  תפלצתך השיא אתך זדון לבך שכני בחגוי הסלע תפשי מרום גבעה  כי תגביה כנשר קנך משם אורידך נאם יהוה </verse>
        <verse osisID='Jer.49.17'> יז  והיתה אדום לשמה כל עבר עליה ישם וישרק על כל מכותה </verse>
        <verse osisID='Jer.49.18'> יח  כמהפכת סדם ועמרה ושכניה--אמר יהוה לא ישב שם איש ולא יגור בה בן אדם </verse>
        <verse osisID='Jer.49.19'> יט  הנה כאריה יעלה מגאון הירדן אל נוה איתן--כי ארגיעה אריצנו מעליה ומי בחור אליה אפקד  כי מי כמוני ומי יעידני ומי זה רעה אשר יעמד לפני  {ס} </verse>
        <verse osisID='Jer.49.20'> כ  לכן שמעו עצת יהוה אשר יעץ אל אדום ומחשבותיו אשר חשב אל ישבי תימן  אם לוא יסחבום צעירי הצאן אם לא ישים עליהם נוהם </verse>
        <verse osisID='Jer.49.21'> כא  מקול נפלם רעשה הארץ  צעקה בים סוף נשמע קולה </verse>
        <verse osisID='Jer.49.22'> כב  הנה כנשר יעלה וידאה ויפרש כנפיו על בצרה והיה לב גבורי אדום ביום ההוא כלב אשה מצרה  {פ} </verse>
        <verse osisID='Jer.49.23'> כג  לדמשק בושה חמת וארפד--כי שמעה רעה שמעו נמגו בים דאגה השקט לא יוכל </verse>
        <verse osisID='Jer.49.24'> כד  רפתה דמשק הפנתה לנוס ורטט החזיקה צרה וחבלים אחזתה כיולדה </verse>
        <verse osisID='Jer.49.25'> כה  איך לא עזבה עיר תהלה (תהלת)--קרית משושי </verse>
        <verse osisID='Jer.49.26'> כו  לכן יפלו בחוריה ברחבתיה וכל אנשי המלחמה ידמו ביום ההוא נאם יהוה צבאות </verse>
        <verse osisID='Jer.49.27'> כז  והצתי אש בחומת דמשק ואכלה ארמנות בן הדד  {פ} </verse>
        <verse osisID='Jer.49.28'> כח  לקדר ולממלכות חצור אשר הכה נבוכדראצור (נבוכדראצר) מלך בבל--כה אמר יהוה  קומו עלו אל קדר ושדדו את בני קדם </verse>
        <verse osisID='Jer.49.29'> כט  אהליהם וצאנם יקחו יריעותיהם וכל כליהם וגמליהם ישאו להם וקראו עליהם מגור מסביב </verse>
        <verse osisID='Jer.49.30'> ל  נסו נדו מאד העמיקו לשבת ישבי חצור--נאם יהוה  כי יעץ עליכם נבוכדראצר מלך בבל עצה וחשב עליהם (עליכם) מחשבה </verse>
        <verse osisID='Jer.49.31'> לא  קומו עלו אל גוי שליו יושב לבטח--נאם יהוה לא דלתים ולא בריח לו בדד ישכנו </verse>
        <verse osisID='Jer.49.32'> לב  והיו גמליהם לבז והמון מקניהם לשלל וזרתים לכל רוח קצוצי פאה ומכל עבריו אביא את אידם נאם יהוה </verse>
        <verse osisID='Jer.49.33'> לג  והיתה חצור למעון תנים שממה--עד עולם  לא ישב שם איש ולא יגור בה בן אדם  {ס} </verse>
        <verse osisID='Jer.49.34'> לד  אשר היה דבר יהוה אל ירמיהו הנביא אל עילם  בראשית מלכות צדקיה מלך יהודה--לאמר </verse>
        <verse osisID='Jer.49.35'> לה  כה אמר יהוה צבאות הנני שבר את קשת עילם ראשית גבורתם </verse>
        <verse osisID='Jer.49.36'> לו  והבאתי אל עילם ארבע רוחות מארבע קצות השמים וזרתים לכל הרחות האלה ולא יהיה הגוי אשר לא יבוא שם נדחי עולם (עילם) </verse>
        <verse osisID='Jer.49.37'> לז  והחתתי את עילם לפני איביהם ולפני מבקשי נפשם והבאתי עליהם רעה את חרון אפי--נאם יהוה ושלחתי אחריהם את החרב עד כלותי אותם </verse>
        <verse osisID='Jer.49.38'> לח  ושמתי כסאי בעילם והאבדתי משם מלך ושרים נאם יהוה </verse>
        <verse osisID='Jer.49.39'> לט  והיה באחרית הימים אשוב (אשיב) את שבית (שבות) עילם--נאם יהוה  {פ} </verse>
      </chapter>
      <chapter osisID='Jer.50'>
        <verse osisID='Jer.50.1'> א  הדבר אשר דבר יהוה אל בבל--אל ארץ כשדים  ביד ירמיהו הנביא </verse>
        <verse osisID='Jer.50.2'> ב  הגידו בגוים והשמיעו ושאו נס השמיעו אל תכחדו אמרו נלכדה בבל הביש בל חת מרדך הבישו עצביה חתו גלוליה </verse>
        <verse osisID='Jer.50.3'> ג  כי עלה עליה גוי מצפון הוא ישית את ארצה לשמה ולא יהיה יושב בה  מאדם ועד בהמה נדו הלכו </verse>
        <verse osisID='Jer.50.4'> ד  בימים ההמה ובעת ההיא נאם יהוה יבאו בני ישראל המה ובני יהודה יחדו הלוך ובכו ילכו ואת יהוה אלהיהם יבקשו </verse>
        <verse osisID='Jer.50.5'> ה  ציון ישאלו דרך הנה פניהם באו ונלוו אל יהוה ברית עולם לא תשכח </verse>
        <verse osisID='Jer.50.6'> ו  צאן אבדות היה (היו) עמי--רעיהם התעום הרים שובבים (שובבום) מהר אל גבעה הלכו שכחו רבצם </verse>
        <verse osisID='Jer.50.7'> ז  כל מוצאיהם אכלום וצריהם אמרו לא נאשם תחת אשר חטאו ליהוה נוה צדק ומקוה אבותיהם יהוה  {ס} </verse>
        <verse osisID='Jer.50.8'> ח  נדו מתוך בבל ומארץ כשדים יצאו (צאו) והיו כעתודים לפני צאן </verse>
        <verse osisID='Jer.50.9'> ט  כי הנה אנכי מעיר ומעלה על בבל קהל גוים גדלים מארץ צפון וערכו לה משם תלכד חציו כגבור משכיל לא ישוב ריקם </verse>
        <verse osisID='Jer.50.10'> י  והיתה כשדים לשלל  כל שלליה ישבעו נאם יהוה </verse>
        <verse osisID='Jer.50.11'> יא  כי תשמחי (תשמחו) כי תעלזי (תעלזו) שסי נחלתי  כי תפושי (תפושו) כעגלה דשה ותצהלי (ותצהלו) כאברים </verse>
        <verse osisID='Jer.50.12'> יב  בושה אמכם מאד חפרה יולדתכם הנה אחרית גוים מדבר ציה וערבה </verse>
        <verse osisID='Jer.50.13'> יג  מקצף יהוה לא תשב והיתה שממה כלה כל עבר על בבל ישם וישרק על כל מכותיה </verse>
        <verse osisID='Jer.50.14'> יד  ערכו על בבל סביב כל דרכי קשת ידו אליה אל תחמלו אל חץ  כי ליהוה חטאה </verse>
        <verse osisID='Jer.50.15'> טו  הריעו עליה סביב נתנה ידה נפלו אשויתיה (אשיותיה) נהרסו חומותיה  כי נקמת יהוה היא הנקמו בה כאשר עשתה עשו לה </verse>
        <verse osisID='Jer.50.16'> טז  כרתו זורע מבבל ותפש מגל בעת קציר--מפני חרב היונה איש אל עמו יפנו ואיש לארצו ינסו  {ס} </verse>
        <verse osisID='Jer.50.17'> יז  שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל  {פ} </verse>
        <verse osisID='Jer.50.18'> יח  לכן כה אמר יהוה צבאות אלהי ישראל הנני פקד אל מלך בבל ואל ארצו--כאשר פקדתי אל מלך אשור </verse>
        <verse osisID='Jer.50.19'> יט  ושבבתי את ישראל אל נוהו ורעה הכרמל והבשן ובהר אפרים והגלעד תשבע נפשו </verse>
        <verse osisID='Jer.50.20'> כ  בימים ההם ובעת ההיא נאם יהוה יבקש את עון ישראל ואיננו ואת חטאת יהודה ולא תמצאינה  כי אסלח לאשר אשאיר  {פ} </verse>
        <verse osisID='Jer.50.21'> כא  על הארץ מרתים עלה עליה ואל יושבי פקוד חרב והחרם אחריהם נאם יהוה ועשה ככל אשר צויתיך  {ס} </verse>
        <verse osisID='Jer.50.22'> כב  קול מלחמה בארץ--ושבר גדול </verse>
        <verse osisID='Jer.50.23'> כג  איך נגדע וישבר פטיש כל הארץ איך היתה לשמה בבל בגוים </verse>
        <verse osisID='Jer.50.24'> כד  יקשתי לך וגם נלכדת בבל ואת לא ידעת נמצאת וגם נתפשת--כי ביהוה התגרית </verse>
        <verse osisID='Jer.50.25'> כה  פתח יהוה את אוצרו ויוצא את כלי זעמו  כי מלאכה היא לאדני יהוה צבאות--בארץ כשדים </verse>
        <verse osisID='Jer.50.26'> כו  באו לה מקץ פתחו מאבסיה סלוה כמו ערמים והחרימוה אל תהי לה שארית </verse>
        <verse osisID='Jer.50.27'> כז  חרבו כל פריה ירדו לטבח הוי עליהם כי בא יומם עת פקדתם  {ס} </verse>
        <verse osisID='Jer.50.28'> כח  קול נסים ופלטים מארץ בבל  להגיד בציון את נקמת יהוה אלהינו--נקמת היכלו </verse>
        <verse osisID='Jer.50.29'> כט  השמיעו אל בבל רבים כל דרכי קשת חנו עליה סביב אל יהי   (לה) פליטה שלמו לה כפעלה ככל אשר עשתה עשו לה  כי אל יהוה זדה אל קדוש ישראל </verse>
        <verse osisID='Jer.50.30'> ל  לכן יפלו בחוריה ברחבתיה וכל אנשי מלחמתה ידמו ביום ההוא נאם יהוה  {פ} </verse>
        <verse osisID='Jer.50.31'> לא  הנני אליך זדון נאם אדני יהוה צבאות  כי בא יומך עת פקדתיך </verse>
        <verse osisID='Jer.50.32'> לב  וכשל זדון ונפל ואין לו מקים והצתי אש בעריו ואכלה כל סביבתיו  {ס} </verse>
        <verse osisID='Jer.50.33'> לג  כה אמר יהוה צבאות עשוקים בני ישראל ובני יהודה יחדו וכל שביהם החזיקו בם מאנו שלחם </verse>
        <verse osisID='Jer.50.34'> לד  גאלם חזק יהוה צבאות שמו--ריב יריב את ריבם  למען הרגיע את הארץ והרגיז לישבי בבל </verse>
        <verse osisID='Jer.50.35'> לה  חרב על כשדים נאם יהוה ואל ישבי בבל ואל שריה ואל חכמיה </verse>
        <verse osisID='Jer.50.36'> לו  חרב אל הבדים ונאלו חרב אל גבוריה וחתו </verse>
        <verse osisID='Jer.50.37'> לז  חרב אל סוסיו ואל רכבו ואל כל הערב אשר בתוכה--והיו לנשים חרב אל אוצרתיה ובזזו </verse>
        <verse osisID='Jer.50.38'> לח  חרב אל מימיה ויבשו  כי ארץ פסלים היא ובאימים יתהללו </verse>
        <verse osisID='Jer.50.39'> לט  לכן ישבו ציים את איים וישבו בה בנות יענה ולא תשב עוד לנצח ולא תשכון עד דור ודר </verse>
        <verse osisID='Jer.50.40'> מ  כמהפכת אלהים את סדם ואת עמרה ואת שכניה--נאם יהוה  לא ישב שם איש ולא יגור בה בן אדם </verse>
        <verse osisID='Jer.50.41'> מא  הנה עם בא מצפון וגוי גדול ומלכים רבים יערו מירכתי ארץ </verse>
        <verse osisID='Jer.50.42'> מב  קשת וכידן יחזיקו אכזרי המה ולא ירחמו--קולם כים יהמה ועל סוסים ירכבו ערוך כאיש למלחמה עליך בת בבל </verse>
        <verse osisID='Jer.50.43'> מג  שמע מלך בבל את שמעם ורפו ידיו צרה החזיקתהו--חיל כיולדה </verse>
        <verse osisID='Jer.50.44'> מד  הנה כאריה יעלה מגאון הירדן אל נוה איתן--כי ארגעה ארוצם (אריצם) מעליה ומי בחור אליה אפקד  כי מי כמוני ומי יועדני ומי זה רעה אשר יעמד לפני </verse>
        <verse osisID='Jer.50.45'> מה  לכן שמעו עצת יהוה אשר יעץ אל בבל ומחשבותיו אשר חשב אל ארץ כשדים  אם לא יסחבום צעירי הצאן אם לא ישים עליהם נוה </verse>
        <verse osisID='Jer.50.46'> מו  מקול נתפשה בבל נרעשה הארץ וזעקה בגוים נשמע  {ס} </verse>
      </chapter>
      <chapter osisID='Jer.51'>
        <verse osisID='Jer.51.1'> א  כה אמר יהוה הנני מעיר על בבל ואל ישבי לב קמי--רוח משחית </verse>
        <verse osisID='Jer.51.2'> ב  ושלחתי לבבל זרים וזרוה ויבקקו את ארצה  כי היו עליה מסביב ביום רעה </verse>
        <verse osisID='Jer.51.3'> ג  אל ידרך ידרך (  ) הדרך קשתו ואל יתעל בסרינו ואל תחמלו אל בחריה--החרימו כל צבאה </verse>
        <verse osisID='Jer.51.4'> ד  ונפלו חללים בארץ כשדים ומדקרים בחוצותיה </verse>
        <verse osisID='Jer.51.5'> ה  כי לא אלמן ישראל ויהודה מאלהיו--מיהוה צבאות  כי ארצם מלאה אשם מקדוש ישראל </verse>
        <verse osisID='Jer.51.6'> ו  נסו מתוך בבל ומלטו איש נפשו--אל תדמו בעונה  כי עת נקמה היא ליהוה--גמול הוא משלם לה </verse>
        <verse osisID='Jer.51.7'> ז  כוס זהב בבל ביד יהוה--משכרת כל הארץ  מיינה שתו גוים על כן יתהללו גוים </verse>
        <verse osisID='Jer.51.8'> ח  פתאם נפלה בבל ותשבר הילילו עליה קחו צרי למכאובה--אולי תרפא </verse>
        <verse osisID='Jer.51.9'> ט  רפאנו את בבל ולא נרפתה--עזבוה ונלך איש לארצו  כי נגע אל השמים משפטה ונשא עד שחקים </verse>
        <verse osisID='Jer.51.10'> י  הוציא יהוה את צדקתינו באו ונספרה בציון את מעשה יהוה אלהינו  {ס} </verse>
        <verse osisID='Jer.51.11'> יא  הברו החצים מלאו השלטים--העיר יהוה את רוח מלכי מדי כי על בבל מזמתו להשחיתה  כי נקמת יהוה היא נקמת היכלו </verse>
        <verse osisID='Jer.51.12'> יב  אל חומת בבל שאו נס החזיקו המשמר--הקימו שמרים הכינו הארבים  כי גם זמם יהוה--גם עשה את אשר דבר אל ישבי בבל </verse>
        <verse osisID='Jer.51.13'> יג  שכנתי (שכנת) על מים רבים רבת אוצרת בא קצך אמת בצעך </verse>
        <verse osisID='Jer.51.14'> יד  נשבע יהוה צבאות בנפשו  כי אם מלאתיך אדם כילק וענו עליך הידד  {ס} </verse>
        <verse osisID='Jer.51.15'> טו  עשה ארץ בכחו מכין תבל בחכמתו ובתבונתו נטה שמים </verse>
        <verse osisID='Jer.51.16'> טז  לקול תתו המון מים בשמים ויעל נשאים מקצה ארץ ברקים למטר עשה ויוצא רוח מאצרתיו </verse>
        <verse osisID='Jer.51.17'> יז  נבער כל אדם מדעת הביש כל צרף מפסל  כי שקר נסכו ולא רוח בם </verse>
        <verse osisID='Jer.51.18'> יח  הבל המה מעשה תעתעים בעת פקדתם יאבדו </verse>
        <verse osisID='Jer.51.19'> יט  לא כאלה חלק יעקוב כי יוצר הכל הוא--ושבט נחלתו  יהוה צבאות שמו  {פ} </verse>
        <verse osisID='Jer.51.20'> כ  מפץ אתה לי כלי מלחמה ונפצתי בך גוים והשחתי בך ממלכות </verse>
        <verse osisID='Jer.51.21'> כא  ונפצתי בך סוס ורכבו ונפצתי בך רכב ורכבו </verse>
        <verse osisID='Jer.51.22'> כב  ונפצתי בך איש ואשה ונפצתי בך זקן ונער ונפצתי בך בחור ובתולה </verse>
        <verse osisID='Jer.51.23'> כג  ונפצתי בך רעה ועדרו ונפצתי בך אכר וצמדו ונפצתי בך פחות וסגנים </verse>
        <verse osisID='Jer.51.24'> כד  ושלמתי לבבל ולכל יושבי כשדים את כל רעתם אשר עשו בציון--לעיניכם  נאם יהוה  {ס} </verse>
        <verse osisID='Jer.51.25'> כה  הנני אליך הר המשחית נאם יהוה המשחית את כל הארץ ונטיתי את ידי עליך וגלגלתיך מן הסלעים ונתתיך להר שרפה </verse>
        <verse osisID='Jer.51.26'> כו  ולא יקחו ממך אבן לפנה ואבן למוסדות  כי שממות עולם תהיה נאם יהוה </verse>
        <verse osisID='Jer.51.27'> כז  שאו נס בארץ תקעו שופר בגוים קדשו עליה גוים--השמיעו עליה ממלכות אררט מני ואשכנז פקדו עליה טפסר העלו סוס כילק סמר </verse>
        <verse osisID='Jer.51.28'> כח  קדשו עליה גוים את מלכי מדי את פחותיה ואת כל סגניה ואת כל ארץ ממשלתו </verse>
        <verse osisID='Jer.51.29'> כט  ותרעש הארץ ותחל  כי קמה על בבל מחשבות יהוה לשום את ארץ בבל לשמה מאין יושב </verse>
        <verse osisID='Jer.51.30'> ל  חדלו גבורי בבל להלחם ישבו במצדות--נשתה גבורתם היו לנשים הציתו משכנתיה נשברו בריחיה </verse>
        <verse osisID='Jer.51.31'> לא  רץ לקראת רץ ירוץ ומגיד לקראת מגיד--להגיד למלך בבל כי נלכדה עירו מקצה </verse>
        <verse osisID='Jer.51.32'> לב  והמעברות נתפשו ואת האגמים שרפו באש ואנשי המלחמה נבהלו  {ס} </verse>
        <verse osisID='Jer.51.33'> לג  כי כה אמר יהוה צבאות אלהי ישראל בת בבל כגרן עת הדריכה  עוד מעט ובאה עת הקציר לה </verse>
        <verse osisID='Jer.51.34'> לד  אכלנו (אכלני) הממנו (הממני) נבוכדראצר מלך בבל הציגנו (הציגני) כלי ריק בלענו (בלעני) כתנין מלא כרשו מעדני הדיחנו (הדיחני) </verse>
        <verse osisID='Jer.51.35'> לה  חמסי ושארי על בבל תאמר ישבת ציון ודמי אל ישבי כשדים תאמר ירושלם  {ס} </verse>
        <verse osisID='Jer.51.36'> לו  לכן כה אמר יהוה הנני רב את ריבך ונקמתי את נקמתך והחרבתי את ימה והבשתי את מקורה </verse>
        <verse osisID='Jer.51.37'> לז  והיתה בבל לגלים מעון תנים שמה ושרקה מאין יושב </verse>
        <verse osisID='Jer.51.38'> לח  יחדו ככפרים ישאגו נערו כגורי אריות </verse>
        <verse osisID='Jer.51.39'> לט  בחמם אשית את משתיהם והשכרתים למען יעלזו וישנו שנת עולם ולא יקיצו--נאם יהוה </verse>
        <verse osisID='Jer.51.40'> מ  אורידם ככרים לטבוח--כאילים עם עתודים </verse>
        <verse osisID='Jer.51.41'> מא  איך נלכדה ששך ותתפש תהלת כל הארץ איך היתה לשמה בבל בגוים </verse>
        <verse osisID='Jer.51.42'> מב  עלה על בבל הים בהמון גליו נכסתה </verse>
        <verse osisID='Jer.51.43'> מג  היו עריה לשמה ארץ ציה וערבה  ארץ לא ישב בהן כל איש ולא יעבר בהן בן אדם </verse>
        <verse osisID='Jer.51.44'> מד  ופקדתי על בל בבבל והצאתי את בלעו מפיו ולא ינהרו אליו עוד גוים גם חומת בבל נפלה </verse>
        <verse osisID='Jer.51.45'> מה  צאו מתוכה עמי ומלטו איש את נפשו--מחרון אף יהוה </verse>
        <verse osisID='Jer.51.46'> מו  ופן ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על משל </verse>
        <verse osisID='Jer.51.47'> מז  לכן הנה ימים באים ופקדתי על פסילי בבל וכל ארצה תבוש וכל חלליה יפלו בתוכה </verse>
        <verse osisID='Jer.51.48'> מח  ורננו על בבל שמים וארץ וכל אשר בהם  כי מצפון יבוא לה השודדים נאם יהוה </verse>
        <verse osisID='Jer.51.49'> מט  גם בבל לנפל חללי ישראל גם לבבל נפלו חללי כל הארץ </verse>
        <verse osisID='Jer.51.50'> נ  פלטים מחרב הלכו אל תעמדו זכרו מרחוק את יהוה וירושלם תעלה על לבבכם </verse>
        <verse osisID='Jer.51.51'> נא  בשנו כי שמענו חרפה כסתה כלמה פנינו  כי באו זרים על מקדשי בית יהוה  {פ} </verse>
        <verse osisID='Jer.51.52'> נב  לכן הנה ימים באים נאם יהוה ופקדתי על פסיליה ובכל ארצה יאנק חלל </verse>
        <verse osisID='Jer.51.53'> נג  כי תעלה בבל השמים וכי תבצר מרום עזה  מאתי יבאו שדדים לה--נאם יהוה  {ס} </verse>
        <verse osisID='Jer.51.54'> נד  קול זעקה מבבל ושבר גדול מארץ כשדים </verse>
        <verse osisID='Jer.51.55'> נה  כי שדד יהוה את בבל ואבד ממנה קול גדול והמו גליהם כמים רבים נתן שאון קולם </verse>
        <verse osisID='Jer.51.56'> נו  כי בא עליה על בבל שודד ונלכדו גבוריה חתתה קשתותם  כי אל גמלות יהוה שלם ישלם </verse>
        <verse osisID='Jer.51.57'> נז  והשכרתי שריה וחכמיה פחותיה וסגניה וגבוריה וישנו שנת עולם ולא יקיצו  נאם המלך--יהוה צבאות שמו  {ס} </verse>
        <verse osisID='Jer.51.58'> נח  כה אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי ריק ולאמים בדי אש ויעפו  {ס} </verse>
        <verse osisID='Jer.51.59'> נט  הדבר אשר צוה ירמיהו הנביא את שריה בן נריה בן מחסיה בלכתו את צדקיהו מלך יהודה בבל בשנת הרבעית למלכו ושריה שר מנוחה </verse>
        <verse osisID='Jer.51.60'> ס  ויכתב ירמיהו את כל הרעה אשר תבוא אל בבל--אל ספר אחד את כל הדברים האלה הכתבים אל בבל </verse>
        <verse osisID='Jer.51.61'> סא  ויאמר ירמיהו אל שריה  כבאך בבל--וראית וקראת את כל הדברים האלה </verse>
        <verse osisID='Jer.51.62'> סב  ואמרת יהוה אתה דברת אל המקום הזה להכריתו לבלתי היות בו יושב למאדם ועד בהמה  כי שממות עולם תהיה </verse>
        <verse osisID='Jer.51.63'> סג  והיה ככלתך לקרא את הספר הזה תקשר עליו אבן והשלכתו אל תוך פרת </verse>
        <verse osisID='Jer.51.64'> סד  ואמרת ככה תשקע בבל ולא תקום מפני הרעה אשר אנכי מביא עליה--ויעפו  עד הנה דברי ירמיהו  {פ} </verse>
      </chapter>
      <chapter osisID='Jer.52'>
        <verse osisID='Jer.52.1'> א  בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל (חמוטל) בת ירמיהו מלבנה </verse>
        <verse osisID='Jer.52.2'> ב  ויעש הרע בעיני יהוה ככל אשר עשה יהויקם </verse>
        <verse osisID='Jer.52.3'> ג  כי על אף יהוה היתה בירושלם ויהודה עד השליכו אותם מעל פניו וימרד צדקיהו במלך בבל </verse>
        <verse osisID='Jer.52.4'> ד  ויהי בשנה התשעית למלכו בחדש העשירי בעשור לחדש בא נבוכדראצר מלך בבל הוא וכל חילו על ירושלם ויחנו עליה ויבנו עליה דיק סביב </verse>
        <verse osisID='Jer.52.5'> ה  ותבא העיר במצור עד עשתי עשרה שנה למלך צדקיהו </verse>
        <verse osisID='Jer.52.6'> ו  בחדש הרביעי בתשעה לחדש ויחזק הרעב בעיר ולא היה לחם לעם הארץ </verse>
        <verse osisID='Jer.52.7'> ז  ותבקע העיר וכל אנשי המלחמה יברחו ויצאו מהעיר לילה דרך שער בין החמתים אשר על גן המלך וכשדים על העיר סביב וילכו דרך הערבה </verse>
        <verse osisID='Jer.52.8'> ח  וירדפו חיל כשדים אחרי המלך וישיגו את צדקיהו בערבת ירחו וכל חילו--נפצו מעליו </verse>
        <verse osisID='Jer.52.9'> ט  ויתפשו את המלך ויעלו אתו אל מלך בבל רבלתה בארץ חמת וידבר אתו משפטים </verse>
        <verse osisID='Jer.52.10'> י  וישחט מלך בבל את בני צדקיהו לעיניו וגם את כל שרי יהודה שחט ברבלתה </verse>
        <verse osisID='Jer.52.11'> יא  ואת עיני צדקיהו עור ויאסרהו בנחשתים ויבאהו מלך בבל בבלה ויתנהו בבית (בית) הפקדת עד יום מותו </verse>
        <verse osisID='Jer.52.12'> יב  ובחדש החמישי בעשור לחדש היא שנת תשע עשרה שנה למלך נבוכדראצר מלך בבל--בא נבוזראדן רב טבחים עמד לפני מלך בבל בירושלם </verse>
        <verse osisID='Jer.52.13'> יג  וישרף את בית יהוה ואת בית המלך ואת כל בתי ירושלם ואת כל בית הגדול שרף באש </verse>
        <verse osisID='Jer.52.14'> יד  ואת כל חמות ירושלם סביב נתצו כל חיל כשדים אשר את רב טבחים </verse>
        <verse osisID='Jer.52.15'> טו  ומדלות העם ואת יתר העם הנשארים בעיר ואת הנפלים אשר נפלו אל מלך בבל ואת יתר האמון--הגלה נבוזראדן רב טבחים </verse>
        <verse osisID='Jer.52.16'> טז  ומדלות הארץ--השאיר נבוזראדן רב טבחים  לכרמים וליגבים </verse>
        <verse osisID='Jer.52.17'> יז  ואת עמודי הנחשת אשר לבית יהוה ואת המכנות ואת ים הנחשת אשר בבית יהוה--שברו כשדים וישאו את כל נחשתם בבלה </verse>
        <verse osisID='Jer.52.18'> יח  ואת הסרות ואת היעים ואת המזמרות ואת המזרקת ואת הכפות ואת כל כלי הנחשת אשר ישרתו בהם--לקחו </verse>
        <verse osisID='Jer.52.19'> יט  ואת הספים ואת המחתות ואת המזרקות ואת הסירות ואת המנרות ואת הכפות ואת המנקיות אשר זהב זהב ואשר כסף כסף--לקח רב טבחים </verse>
        <verse osisID='Jer.52.20'> כ  העמודים שנים הים אחד והבקר שנים עשר נחשת אשר תחת המכנות אשר עשה המלך שלמה לבית יהוה--לא היה משקל לנחשתם כל הכלים האלה </verse>
        <verse osisID='Jer.52.21'> כא  והעמודים שמנה עשרה אמה קומה (קומת) העמד האחד וחוט שתים עשרה אמה יסבנו ועביו ארבע אצבעות נבוב </verse>
        <verse osisID='Jer.52.22'> כב  וכתרת עליו נחשת וקומת הכתרת האחת חמש אמות ושבכה ורמונים על הכותרת סביב הכל נחשת וכאלה לעמוד השני ורמונים </verse>
        <verse osisID='Jer.52.23'> כג  ויהיו הרמנים--תשעים וששה רוחה  כל הרמונים מאה על השבכה סביב  {ס} </verse>
        <verse osisID='Jer.52.24'> כד  ויקח רב טבחים את שריה כהן הראש ואת צפניה כהן המשנה--ואת שלשת שמרי הסף </verse>
        <verse osisID='Jer.52.25'> כה  ומן העיר לקח סריס אחד אשר היה פקיד על אנשי המלחמה ושבעה אנשים מראי פני המלך אשר נמצאו בעיר ואת ספר שר הצבא המצבא את עם הארץ וששים איש מעם הארץ הנמצאים בתוך העיר </verse>
        <verse osisID='Jer.52.26'> כו  ויקח אותם נבוזראדן רב טבחים וילך אותם אל מלך בבל רבלתה </verse>
        <verse osisID='Jer.52.27'> כז  ויכה אותם מלך בבל וימתם ברבלה בארץ חמת ויגל יהודה מעל אדמתו  {ס} </verse>
        <verse osisID='Jer.52.28'> כח  זה העם אשר הגלה נבוכדראצר  בשנת שבע--יהודים שלשת אלפים ועשרים ושלשה </verse>
        <verse osisID='Jer.52.29'> כט  בשנת שמונה עשרה לנבוכדראצר  מירושלם--נפש שמנה מאות שלשים ושנים </verse>
        <verse osisID='Jer.52.30'> ל  בשנת שלש ועשרים לנבוכדראצר הגלה נבוזראדן רב טבחים יהודים נפש שבע מאות ארבעים וחמשה כל נפש ארבעת אלפים ושש מאות  {ס} </verse>
        <verse osisID='Jer.52.31'> לא  ויהי בשלשים ושבע שנה לגלות יהויכן מלך יהודה בשנים עשר חדש בעשרים וחמשה לחדש  נשא אויל מרדך מלך בבל בשנת מלכתו את ראש יהויכין מלך יהודה ויצא אתו מבית הכליא (הכלוא) </verse>
        <verse osisID='Jer.52.32'> לב  וידבר אתו טבות ויתן את כסאו ממעל לכסא מלכים (המלכים) אשר אתו בבבל </verse>
        <verse osisID='Jer.52.33'> לג  ושנה את בגדי כלאו ואכל לחם לפניו תמיד כל ימי חיו </verse>
        <verse osisID='Jer.52.34'> לד  וארחתו ארחת תמיד נתנה לו מאת מלך בבל דבר יום ביומו--עד יום מותו  כל ימי חייו  {ש} </verse>
      </chapter>
    </div></osisText>
</osis>