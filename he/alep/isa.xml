<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <title> יג  נשכימה לכרמים--נראה אם פרחה הגפן פתח הסמדר הנצו הרמונים שם אתן את דדי לך [ (Song of Solomon 7:14)  יד  הדודאים נתנו ריח ועל פתחינו כל מגדים--חדשים גם ישנים דודי צפנתי לך  ] </title>
        <verse osisID='Isa.1.1'> א  חזון ישעיהו בן אמוץ אשר חזה על יהודה וירושלם--בימי עזיהו יותם אחז יחזקיהו מלכי יהודה </verse>
        <verse osisID='Isa.1.2'> ב  שמעו שמים והאזיני ארץ כי יהוה דבר  בנים גדלתי ורוממתי והם פשעו בי </verse>
        <verse osisID='Isa.1.3'> ג  ידע שור קנהו וחמור אבוס בעליו ישראל לא ידע עמי לא התבונן </verse>
        <verse osisID='Isa.1.4'> ד  הוי גוי חטא עם כבד עון--זרע מרעים בנים משחיתים עזבו את יהוה נאצו את קדוש ישראל--נזרו אחור </verse>
        <verse osisID='Isa.1.5'> ה  על מה תכו עוד תוסיפו סרה כל ראש לחלי וכל לבב דוי </verse>
        <verse osisID='Isa.1.6'> ו  מכף רגל ועד ראש אין בו מתם פצע וחבורה ומכה טריה לא זרו ולא חבשו ולא רככה בשמן </verse>
        <verse osisID='Isa.1.7'> ז  ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים </verse>
        <verse osisID='Isa.1.8'> ח  ונותרה בת ציון כסכה בכרם כמלונה במקשה כעיר נצורה </verse>
        <verse osisID='Isa.1.9'> ט  לולי יהוה צבאות הותיר לנו שריד כמעט--כסדם היינו לעמרה דמינו  {פ} </verse>
        <verse osisID='Isa.1.10'> י  שמעו דבר יהוה קציני סדם האזינו תורת אלהינו עם עמרה </verse>
        <verse osisID='Isa.1.11'> יא  למה לי רב זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי </verse>
        <verse osisID='Isa.1.12'> יב  כי תבאו לראות פני--מי בקש זאת מידכם רמס חצרי </verse>
        <verse osisID='Isa.1.13'> יג  לא תוסיפו הביא מנחת שוא--קטרת תועבה היא לי חדש ושבת קרא מקרא לא אוכל און ועצרה </verse>
        <verse osisID='Isa.1.14'> יד  חדשיכם ומועדיכם שנאה נפשי היו עלי לטרח נלאיתי נשא </verse>
        <verse osisID='Isa.1.15'> טו  ובפרשכם כפיכם אעלים עיני מכם--גם כי תרבו תפלה אינני שמע  ידיכם דמים מלאו </verse>
        <verse osisID='Isa.1.16'> טז  רחצו הזכו--הסירו רע מעלליכם מנגד עיני  חדלו הרע </verse>
        <verse osisID='Isa.1.17'> יז  למדו היטב דרשו משפט אשרו חמוץ שפטו יתום ריבו אלמנה  {ס} </verse>
        <verse osisID='Isa.1.18'> יח  לכו נא ונוכחה יאמר יהוה אם יהיו חטאיכם כשנים כשלג ילבינו אם יאדימו כתולע כצמר יהיו </verse>
        <verse osisID='Isa.1.19'> יט  אם תאבו ושמעתם--טוב הארץ תאכלו </verse>
        <verse osisID='Isa.1.20'> כ  ואם תמאנו ומריתם--חרב תאכלו כי פי יהוה דבר  {פ} </verse>
        <verse osisID='Isa.1.21'> כא  איכה היתה לזונה קריה נאמנה מלאתי משפט צדק ילין בה--ועתה מרצחים </verse>
        <verse osisID='Isa.1.22'> כב  כספך היה לסיגים סבאך מהול במים </verse>
        <verse osisID='Isa.1.23'> כג  שריך סוררים וחברי גנבים--כלו אהב שחד ורדף שלמנים יתום לא ישפטו וריב אלמנה לא יבוא אליהם  {ס} </verse>
        <verse osisID='Isa.1.24'> כד  לכן נאם האדון יהוה צבאות--אביר ישראל  הוי אנחם מצרי ואנקמה מאויבי </verse>
        <verse osisID='Isa.1.25'> כה  ואשיבה ידי עליך ואצרף כבר סיגיך ואסירה כל בדיליך </verse>
        <verse osisID='Isa.1.26'> כו  ואשיבה שפטיך כבראשנה ויעציך כבתחלה אחרי כן יקרא לך עיר הצדק--קריה נאמנה </verse>
        <verse osisID='Isa.1.27'> כז  ציון במשפט תפדה ושביה בצדקה </verse>
        <verse osisID='Isa.1.28'> כח  ושבר פשעים וחטאים יחדו ועזבי יהוה יכלו </verse>
        <verse osisID='Isa.1.29'> כט  כי יבשו מאילים אשר חמדתם ותחפרו--מהגנות אשר בחרתם </verse>
        <verse osisID='Isa.1.30'> ל  כי תהיו כאלה נבלת עלה וכגנה אשר מים אין לה </verse>
        <verse osisID='Isa.1.31'> לא  והיה החסן לנערת ופעלו לניצוץ ובערו שניהם יחדו ואין מכבה  {פ} </verse>
      </chapter>
      <chapter osisID='Isa.2'>
        <verse osisID='Isa.2.1'> א  הדבר אשר חזה ישעיהו בן אמוץ על יהודה וירושלם </verse>
        <verse osisID='Isa.2.2'> ב  והיה באחרית הימים נכון יהיה הר בית יהוה בראש ההרים ונשא מגבעות ונהרו אליו כל הגוים </verse>
        <verse osisID='Isa.2.3'> ג  והלכו עמים רבים ואמרו לכו ונעלה אל הר יהוה אל בית אלהי יעקב וירנו מדרכיו ונלכה בארחתיו  כי מציון תצא תורה ודבר יהוה מירושלם </verse>
        <verse osisID='Isa.2.4'> ד  ושפט בין הגוים והוכיח לעמים רבים וכתתו חרבותם לאתים וחניתותיהם למזמרות--לא ישא גוי אל גוי חרב ולא ילמדו עוד מלחמה  {פ} </verse>
        <verse osisID='Isa.2.5'> ה  בית יעקב--לכו ונלכה באור יהוה </verse>
        <verse osisID='Isa.2.6'> ו  כי נטשתה עמך בית יעקב--כי מלאו מקדם ועננים כפלשתים ובילדי נכרים ישפיקו </verse>
        <verse osisID='Isa.2.7'> ז  ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו </verse>
        <verse osisID='Isa.2.8'> ח  ותמלא ארצו אלילים  למעשה ידיו ישתחוו לאשר עשו אצבעתיו </verse>
        <verse osisID='Isa.2.9'> ט  וישח אדם וישפל איש ואל תשא להם </verse>
        <verse osisID='Isa.2.10'> י  בוא בצור והטמן בעפר מפני פחד יהוה ומהדר גאנו </verse>
        <verse osisID='Isa.2.11'> יא  עיני גבהות אדם שפל ושח רום אנשים ונשגב יהוה לבדו ביום ההוא  {פ} </verse>
        <verse osisID='Isa.2.12'> יב  כי יום ליהוה צבאות על כל גאה--ורם ועל כל נשא ושפל </verse>
        <verse osisID='Isa.2.13'> יג  ועל כל ארזי הלבנון הרמים והנשאים ועל כל אלוני הבשן </verse>
        <verse osisID='Isa.2.14'> יד  ועל כל ההרים הרמים ועל כל הגבעות הנשאות </verse>
        <verse osisID='Isa.2.15'> טו  ועל כל מגדל גבה ועל כל חומה בצורה </verse>
        <verse osisID='Isa.2.16'> טז  ועל כל אניות תרשיש ועל כל שכיות החמדה </verse>
        <verse osisID='Isa.2.17'> יז  ושח גבהות האדם ושפל רום אנשים ונשגב יהוה לבדו ביום ההוא </verse>
        <verse osisID='Isa.2.18'> יח  והאלילים כליל יחלף </verse>
        <verse osisID='Isa.2.19'> יט  ובאו במערות צרים ובמחלות עפר--מפני פחד יהוה ומהדר גאונו בקומו לערץ הארץ </verse>
        <verse osisID='Isa.2.20'> כ  ביום ההוא ישליך האדם את אלילי כספו ואת אלילי זהבו--אשר עשו לו להשתחות לחפר פרות ולעטלפים </verse>
        <verse osisID='Isa.2.21'> כא  לבוא בנקרות הצרים ובסעפי הסלעים--מפני פחד יהוה ומהדר גאונו בקומו לערץ הארץ </verse>
        <verse osisID='Isa.2.22'> כב  חדלו לכם מן האדם אשר נשמה באפו  כי במה נחשב הוא  {פ} </verse>
      </chapter>
      <chapter osisID='Isa.3'>
        <verse osisID='Isa.3.1'> א  כי הנה האדון יהוה צבאות מסיר מירושלם ומיהודה משען ומשענה  כל משען לחם וכל משען מים </verse>
        <verse osisID='Isa.3.2'> ב  גבור ואיש מלחמה שופט ונביא וקסם וזקן </verse>
        <verse osisID='Isa.3.3'> ג  שר חמשים ונשוא פנים ויועץ וחכם חרשים ונבון לחש </verse>
        <verse osisID='Isa.3.4'> ד  ונתתי נערים שריהם ותעלולים ימשלו בם </verse>
        <verse osisID='Isa.3.5'> ה  ונגש העם איש באיש ואיש ברעהו ירהבו הנער בזקן והנקלה בנכבד </verse>
        <verse osisID='Isa.3.6'> ו  כי יתפש איש באחיו בית אביו שמלה לכה קצין תהיה לנו והמכשלה הזאת תחת ידך </verse>
        <verse osisID='Isa.3.7'> ז  ישא ביום ההוא לאמר לא אהיה חבש ובביתי אין לחם ואין שמלה לא תשימני קצין עם </verse>
        <verse osisID='Isa.3.8'> ח  כי כשלה ירושלם ויהודה נפל  כי לשונם ומעלליהם אל יהוה למרות עני כבודו </verse>
        <verse osisID='Isa.3.9'> ט  הכרת פניהם ענתה בם וחטאתם כסדם הגידו לא כחדו אוי לנפשם כי גמלו להם רעה </verse>
        <verse osisID='Isa.3.10'> י  אמרו צדיק כי טוב  כי פרי מעלליהם יאכלו </verse>
        <verse osisID='Isa.3.11'> יא  אוי לרשע רע  כי גמול ידיו יעשה לו </verse>
        <verse osisID='Isa.3.12'> יב  עמי נגשיו מעולל ונשים משלו בו עמי מאשריך מתעים ודרך ארחתיך בלעו  {פ} </verse>
        <verse osisID='Isa.3.13'> יג  נצב לריב יהוה ועמד לדין עמים </verse>
        <verse osisID='Isa.3.14'> יד  יהוה במשפט יבוא עם זקני עמו ושריו ואתם בערתם הכרם גזלת העני בבתיכם </verse>
        <verse osisID='Isa.3.15'> טו  מלכם (מה לכם) תדכאו עמי ופני עניים תטחנו  נאם אדני יהוה צבאות  {ס} </verse>
        <verse osisID='Isa.3.16'> טז  ויאמר יהוה יען כי גבהו בנות ציון ותלכנה נטוות (נטויות) גרון ומשקרות עינים הלוך וטפף תלכנה וברגליהם תעכסנה </verse>
        <verse osisID='Isa.3.17'> יז  ושפח אדני קדקד בנות ציון ויהוה פתהן יערה  {ס} </verse>
        <verse osisID='Isa.3.18'> יח  ביום ההוא יסיר אדני את תפארת העכסים והשביסים--והשהרנים </verse>
        <verse osisID='Isa.3.19'> יט  הנטפות והשירות והרעלות </verse>
        <verse osisID='Isa.3.20'> כ  הפארים והצעדות והקשרים ובתי הנפש והלחשים </verse>
        <verse osisID='Isa.3.21'> כא  הטבעות ונזמי האף </verse>
        <verse osisID='Isa.3.22'> כב  המחלצות והמעטפות והמטפחות והחריטים </verse>
        <verse osisID='Isa.3.23'> כג  והגלינים והסדינים והצניפות והרדידים </verse>
        <verse osisID='Isa.3.24'> כד  והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק  כי תחת יפי </verse>
        <verse osisID='Isa.3.25'> כה  מתיך בחרב יפלו וגבורתך במלחמה </verse>
        <verse osisID='Isa.3.26'> כו  ואנו ואבלו פתחיה ונקתה לארץ תשב </verse>
      </chapter>
      <chapter osisID='Isa.4'>
        <verse osisID='Isa.4.1'> א  והחזיקו שבע נשים באיש אחד ביום ההוא לאמר לחמנו נאכל ושמלתנו נלבש  רק יקרא שמך עלינו--אסף חרפתנו  {ס} </verse>
        <verse osisID='Isa.4.2'> ב  ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל </verse>
        <verse osisID='Isa.4.3'> ג  והיה הנשאר בציון והנותר בירושלם--קדוש יאמר לו  כל הכתוב לחיים בירושלם </verse>
        <verse osisID='Isa.4.4'> ד  אם רחץ אדני את צאת בנות ציון ואת דמי ירושלם ידיח מקרבה--ברוח משפט וברוח בער </verse>
        <verse osisID='Isa.4.5'> ה  וברא יהוה על כל מכון הר ציון ועל מקראה ענן יומם ועשן ונגה אש להבה לילה  כי על כל כבוד חפה </verse>
        <verse osisID='Isa.4.6'> ו  וסכה תהיה לצל יומם מחרב ולמחסה ולמסתור מזרם וממטר  {פ} </verse>
      </chapter>
      <chapter osisID='Isa.5'>
        <verse osisID='Isa.5.1'> א  אשירה נא לידידי שירת דודי לכרמו  כרם היה לידידי בקרן בן שמן </verse>
        <verse osisID='Isa.5.2'> ב  ויעזקהו ויסקלהו ויטעהו שרק ויבן מגדל בתוכו וגם יקב חצב בו ויקו לעשות ענבים ויעש באשים </verse>
        <verse osisID='Isa.5.3'> ג  ועתה יושב ירושלם ואיש יהודה--שפטו נא ביני ובין כרמי </verse>
        <verse osisID='Isa.5.4'> ד  מה לעשות עוד לכרמי ולא עשיתי בו  מדוע קויתי לעשות ענבים ויעש באשים </verse>
        <verse osisID='Isa.5.5'> ה  ועתה אודיעה נא אתכם את אשר אני עשה לכרמי  הסר משוכתו והיה לבער פרץ גדרו והיה למרמס </verse>
        <verse osisID='Isa.5.6'> ו  ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר </verse>
        <verse osisID='Isa.5.7'> ז  כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה  {פ} </verse>
        <verse osisID='Isa.5.8'> ח  הוי מגיעי בית בבית--שדה בשדה יקריבו  עד אפס מקום והושבתם לבדכם בקרב הארץ </verse>
        <verse osisID='Isa.5.9'> ט  באזני יהוה צבאות  אם לא בתים רבים לשמה יהיו--גדלים וטובים מאין יושב </verse>
        <verse osisID='Isa.5.10'> י  כי עשרת צמדי כרם יעשו בת אחת וזרע חמר יעשה איפה  {ס} </verse>
        <verse osisID='Isa.5.11'> יא  הוי משכימי בבקר שכר ירדפו מאחרי בנשף יין ידליקם </verse>
        <verse osisID='Isa.5.12'> יב  והיה כנור ונבל תף וחליל ויין--משתיהם ואת פעל יהוה לא יביטו ומעשה ידיו לא ראו </verse>
        <verse osisID='Isa.5.13'> יג  לכן גלה עמי מבלי דעת וכבודו מתי רעב והמונו צחה צמא </verse>
        <verse osisID='Isa.5.14'> יד  לכן הרחיבה שאול נפשה ופערה פיה לבלי חק וירד הדרה והמונה ושאונה ועלז בה </verse>
        <verse osisID='Isa.5.15'> טו  וישח אדם וישפל איש ועיני גבהים תשפלנה </verse>
        <verse osisID='Isa.5.16'> טז  ויגבה יהוה צבאות במשפט והאל הקדוש נקדש בצדקה </verse>
        <verse osisID='Isa.5.17'> יז  ורעו כבשים כדברם וחרבות מחים גרים יאכלו  {ס} </verse>
        <verse osisID='Isa.5.18'> יח  הוי משכי העון בחבלי השוא וכעבות העגלה חטאה </verse>
        <verse osisID='Isa.5.19'> יט  האמרים ימהר יחישה מעשהו--למען נראה ותקרב ותבואה עצת קדוש ישראל--ונדעה  {פ} </verse>
        <verse osisID='Isa.5.20'> כ  הוי האמרים לרע טוב ולטוב רע  שמים חשך לאור ואור לחשך שמים מר למתוק ומתוק למר  {ס} </verse>
        <verse osisID='Isa.5.21'> כא  הוי חכמים בעיניהם ונגד פניהם נבנים  {ס} </verse>
        <verse osisID='Isa.5.22'> כב  הוי גבורים לשתות יין ואנשי חיל למסך שכר </verse>
        <verse osisID='Isa.5.23'> כג  מצדיקי רשע עקב שחד וצדקת צדיקים יסירו ממנו  {פ} </verse>
        <verse osisID='Isa.5.24'> כד  לכן כאכל קש לשון אש וחשש להבה ירפה שרשם כמק יהיה ופרחם כאבק יעלה  כי מאסו את תורת יהוה צבאות ואת אמרת קדוש ישראל נאצו </verse>
        <verse osisID='Isa.5.25'> כה  על כן חרה אף יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל זאת לא שב אפו ועוד ידו נטויה </verse>
        <verse osisID='Isa.5.26'> כו  ונשא נס לגוים מרחוק ושרק לו מקצה הארץ והנה מהרה קל יבוא </verse>
        <verse osisID='Isa.5.27'> כז  אין עיף ואין כושל בו לא ינום ולא יישן ולא נפתח אזור חלציו ולא נתק שרוך נעליו </verse>
        <verse osisID='Isa.5.28'> כח  אשר חציו שנונים וכל קשתתיו דרכות פרסות סוסיו כצר נחשבו וגלגליו כסופה </verse>
        <verse osisID='Isa.5.29'> כט  שאגה לו כלביא ושאג (ישאג) ככפירים וינהם ויאחז טרף ויפליט ואין מציל </verse>
        <verse osisID='Isa.5.30'> ל  וינהם עליו ביום ההוא כנהמת ים ונבט לארץ והנה חשך צר ואור חשך בעריפיה  {פ} </verse>
      </chapter>
      <chapter osisID='Isa.6'>
        <verse osisID='Isa.6.1'> א  בשנת מות המלך עזיהו ואראה את אדני ישב על כסא רם ונשא ושוליו מלאים את ההיכל </verse>
        <verse osisID='Isa.6.2'> ב  שרפים עמדים ממעל לו שש כנפים שש כנפים לאחד  בשתים יכסה פניו ובשתים יכסה רגליו--ובשתים יעופף </verse>
        <verse osisID='Isa.6.3'> ג  וקרא זה אל זה ואמר קדוש קדוש קדוש יהוה צבאות מלא כל הארץ כבודו </verse>
        <verse osisID='Isa.6.4'> ד  וינעו אמות הספים מקול הקורא והבית ימלא עשן </verse>
        <verse osisID='Isa.6.5'> ה  ואמר אוי לי כי נדמיתי כי איש טמא שפתים אנכי ובתוך עם טמא שפתים אנכי יושב  כי את המלך יהוה צבאות--ראו עיני </verse>
        <verse osisID='Isa.6.6'> ו  ויעף אלי אחד מן השרפים ובידו רצפה במלקחים--לקח מעל המזבח </verse>
        <verse osisID='Isa.6.7'> ז  ויגע על פי--ויאמר הנה נגע זה על שפתיך וסר עונך וחטאתך תכפר </verse>
        <verse osisID='Isa.6.8'> ח  ואשמע את קול אדני אמר את מי אשלח ומי ילך לנו ואמר הנני שלחני </verse>
        <verse osisID='Isa.6.9'> ט  ויאמר לך ואמרת לעם הזה  שמעו שמוע ואל תבינו וראו ראו ואל תדעו </verse>
        <verse osisID='Isa.6.10'> י  השמן לב העם הזה ואזניו הכבד ועיניו השע  פן יראה בעיניו ובאזניו ישמע ולבבו יבין ושב--ורפא לו </verse>
        <verse osisID='Isa.6.11'> יא  ואמר עד מתי אדני ויאמר עד אשר אם שאו ערים מאין יושב ובתים מאין אדם והאדמה תשאה שממה </verse>
        <verse osisID='Isa.6.12'> יב  ורחק יהוה את האדם ורבה העזובה בקרב הארץ </verse>
        <verse osisID='Isa.6.13'> יג  ועוד בה עשריה ושבה והיתה לבער  כאלה וכאלון אשר בשלכת מצבת בם--זרע קדש מצבתה  {פ} </verse>
      </chapter>
      <chapter osisID='Isa.7'>
        <verse osisID='Isa.7.1'> א  ויהי בימי אחז בן יותם בן עזיהו מלך יהודה עלה רצין מלך ארם ופקח בן רמליהו מלך ישראל ירושלם למלחמה עליה ולא יכל להלחם עליה </verse>
        <verse osisID='Isa.7.2'> ב  ויגד לבית דוד לאמר נחה ארם על אפרים וינע לבבו ולבב עמו כנוע עצי יער מפני רוח  {ס} </verse>
        <verse osisID='Isa.7.3'> ג  ויאמר יהוה אל ישעיהו צא נא לקראת אחז אתה ושאר ישוב בנך  אל קצה תעלת הברכה העליונה--אל מסלת שדה כובס </verse>
        <verse osisID='Isa.7.4'> ד  ואמרת אליו השמר והשקט אל תירא ולבבך אל ירך משני זנבות האודים העשנים האלה--בחרי אף רצין וארם ובן רמליהו </verse>
        <verse osisID='Isa.7.5'> ה  יען כי יעץ עליך ארם--רעה  אפרים ובן רמליהו לאמר </verse>
        <verse osisID='Isa.7.6'> ו  נעלה ביהודה ונקיצנה ונבקענה אלינו ונמליך מלך בתוכה את בן טבאל  {פ} </verse>
        <verse osisID='Isa.7.7'> ז  כה אמר אדני יהוה  לא תקום ולא תהיה </verse>
        <verse osisID='Isa.7.8'> ח  כי ראש ארם דמשק וראש דמשק רצין ובעוד ששים וחמש שנה יחת אפרים מעם </verse>
        <verse osisID='Isa.7.9'> ט  וראש אפרים שמרון וראש שמרון בן רמליהו אם לא תאמינו כי לא תאמנו  {פ} </verse>
        <verse osisID='Isa.7.10'> י  ויוסף יהוה דבר אל אחז לאמר </verse>
        <verse osisID='Isa.7.11'> יא  שאל לך אות מעם יהוה אלהיך העמק שאלה או הגבה למעלה </verse>
        <verse osisID='Isa.7.12'> יב  ויאמר אחז  לא אשאל ולא אנסה את יהוה </verse>
        <verse osisID='Isa.7.13'> יג  ויאמר שמעו נא בית דוד  המעט מכם הלאות אנשים כי תלאו גם את אלהי </verse>
        <verse osisID='Isa.7.14'> יד  לכן יתן אדני הוא לכם--אות  הנה העלמה הרה וילדת בן וקראת שמו עמנו אל </verse>
        <verse osisID='Isa.7.15'> טו  חמאה ודבש יאכל--לדעתו מאוס ברע ובחור בטוב </verse>
        <verse osisID='Isa.7.16'> טז  כי בטרם ידע הנער מאס ברע--ובחר בטוב  תעזב האדמה אשר אתה קץ מפני שני מלכיה </verse>
        <verse osisID='Isa.7.17'> יז  יביא יהוה עליך ועל עמך ועל בית אביך ימים אשר לא באו למיום סור אפרים מעל יהודה  את מלך אשור  {פ} </verse>
        <verse osisID='Isa.7.18'> יח  והיה ביום ההוא ישרק יהוה לזבוב אשר בקצה יארי מצרים ולדבורה--אשר בארץ אשור </verse>
        <verse osisID='Isa.7.19'> יט  ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים </verse>
        <verse osisID='Isa.7.20'> כ  ביום ההוא יגלח אדני בתער השכירה בעברי נהר במלך אשור את הראש ושער הרגלים וגם את הזקן תספה  {פ} </verse>
        <verse osisID='Isa.7.21'> כא  והיה ביום ההוא יחיה איש עגלת בקר ושתי צאן </verse>
        <verse osisID='Isa.7.22'> כב  והיה מרב עשות חלב--יאכל חמאה  כי חמאה ודבש יאכל כל הנותר בקרב הארץ  {ס} </verse>
        <verse osisID='Isa.7.23'> כג  והיה ביום ההוא--יהיה כל מקום אשר יהיה שם אלף גפן באלף כסף  לשמיר ולשית יהיה </verse>
        <verse osisID='Isa.7.24'> כד  בחצים ובקשת יבוא שמה  כי שמיר ושית תהיה כל הארץ </verse>
        <verse osisID='Isa.7.25'> כה  וכל ההרים אשר במעדר יעדרון--לא תבוא שמה יראת שמיר ושית והיה למשלח שור ולמרמס שה  {פ} </verse>
      </chapter>
      <chapter osisID='Isa.8'>
        <verse osisID='Isa.8.1'> א  ויאמר יהוה אלי קח לך גליון גדול וכתב עליו בחרט אנוש למהר שלל חש בז </verse>
        <verse osisID='Isa.8.2'> ב  ואעידה לי עדים נאמנים--את אוריה הכהן ואת זכריהו בן יברכיהו </verse>
        <verse osisID='Isa.8.3'> ג  ואקרב אל הנביאה ותהר ותלד בן  {ס}  ויאמר יהוה אלי קרא שמו מהר שלל חש בז </verse>
        <verse osisID='Isa.8.4'> ד  כי בטרם ידע הנער קרא אבי ואמי--ישא את חיל דמשק ואת שלל שמרון לפני מלך אשור  {ס} </verse>
        <verse osisID='Isa.8.5'> ה  ויסף יהוה דבר אלי עוד לאמר </verse>
        <verse osisID='Isa.8.6'> ו  יען כי מאס העם הזה את מי השלח ההלכים לאט ומשוש את רצין ובן רמליהו </verse>
        <verse osisID='Isa.8.7'> ז  ולכן הנה אדני מעלה עליהם את מי הנהר העצומים והרבים--את מלך אשור ואת כל כבודו ועלה על כל אפיקיו והלך על כל גדותיו </verse>
        <verse osisID='Isa.8.8'> ח  וחלף ביהודה שטף ועבר עד צואר יגיע והיה מטות כנפיו מלא רחב ארצך עמנו אל  {ס} </verse>
        <verse osisID='Isa.8.9'> ט  רעו עמים וחתו והאזינו כל מרחקי ארץ התאזרו וחתו התאזרו וחתו </verse>
        <verse osisID='Isa.8.10'> י  עצו עצה ותפר דברו דבר ולא יקום כי עמנו אל  {ס} </verse>
        <verse osisID='Isa.8.11'> יא  כי כה אמר יהוה אלי כחזקת היד ויסרני מלכת בדרך העם הזה לאמר </verse>
        <verse osisID='Isa.8.12'> יב  לא תאמרון קשר לכל אשר יאמר העם הזה קשר ואת מוראו לא תיראו ולא תעריצו </verse>
        <verse osisID='Isa.8.13'> יג  את יהוה צבאות אתו תקדישו והוא מוראכם והוא מערצכם </verse>
        <verse osisID='Isa.8.14'> יד  והיה למקדש ולאבן נגף ולצור מכשול לשני בתי ישראל לפח ולמוקש--ליושב ירושלם </verse>
        <verse osisID='Isa.8.15'> טו  וכשלו בם רבים ונפלו ונשברו ונוקשו ונלכדו  {פ} </verse>
        <verse osisID='Isa.8.16'> טז  צור תעודה חתום תורה בלמדי </verse>
        <verse osisID='Isa.8.17'> יז  וחכיתי ליהוה המסתיר פניו מבית יעקב וקויתי לו </verse>
        <verse osisID='Isa.8.18'> יח  הנה אנכי והילדים אשר נתן לי יהוה לאתות ולמופתים בישראל--מעם יהוה צבאות השכן בהר ציון  {ס} </verse>
        <verse osisID='Isa.8.19'> יט  וכי יאמרו אליכם דרשו אל האבות ואל הידענים המצפצפים והמהגים  הלוא עם אל אלהיו ידרש בעד החיים אל המתים </verse>
        <verse osisID='Isa.8.20'> כ  לתורה ולתעודה אם לא יאמרו כדבר הזה אשר אין לו שחר </verse>
        <verse osisID='Isa.8.21'> כא  ועבר בה נקשה ורעב והיה כי ירעב והתקצף וקלל במלכו ובאלהיו--ופנה למעלה </verse>
        <verse osisID='Isa.8.22'> כב  ואל ארץ יביט והנה צרה וחשכה מעוף צוקה ואפלה מנדח [ (Isaiah 8:23)  כג  כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד--דרך הים עבר הירדן גליל הגוים  ] </verse>
      </chapter>
      <chapter osisID='Isa.9'>
        <verse osisID='Isa.9.1'> א  העם ההלכים בחשך ראו אור גדול  ישבי בארץ צלמות אור נגה עליהם </verse>
        <verse osisID='Isa.9.2'> ב  הרבית הגוי לא (לו) הגדלת השמחה שמחו לפניך כשמחת בקציר כאשר יגילו בחלקם שלל </verse>
        <verse osisID='Isa.9.3'> ג  כי את על סבלו ואת מטה שכמו שבט הנגש בו--החתת כיום מדין </verse>
        <verse osisID='Isa.9.4'> ד  כי כל סאון סאן ברעש ושמלה מגוללה בדמים והיתה לשרפה מאכלת אש </verse>
        <verse osisID='Isa.9.5'> ה  כי ילד ילד לנו בן נתן לנו ותהי המשרה על שכמו ויקרא שמו פלא יועץ אל גבור אבי עד שר שלום </verse>
        <verse osisID='Isa.9.6'> ו  לם רבה (למרבה) המשרה ולשלום אין קץ על כסא דוד ועל ממלכתו להכין אתה ולסעדה במשפט ובצדקה מעתה ועד עולם קנאת יהוה צבאות תעשה זאת  {פ} </verse>
        <verse osisID='Isa.9.7'> ז  דבר שלח אדני ביעקב ונפל בישראל </verse>
        <verse osisID='Isa.9.8'> ח  וידעו העם כלו אפרים ויושב שמרון בגאוה ובגדל לבב לאמר </verse>
        <verse osisID='Isa.9.9'> ט  לבנים נפלו וגזית נבנה שקמים גדעו וארזים נחליף </verse>
        <verse osisID='Isa.9.10'> י  וישגב יהוה את צרי רצין עליו ואת איביו יסכסך </verse>
        <verse osisID='Isa.9.11'> יא  ארם מקדם ופלשתים מאחור ויאכלו את ישראל בכל פה בכל זאת לא שב אפו ועוד ידו נטויה </verse>
        <verse osisID='Isa.9.12'> יב  והעם לא שב עד המכהו ואת יהוה צבאות לא דרשו  {ס} </verse>
        <verse osisID='Isa.9.13'> יג  ויכרת יהוה מישראל ראש וזנב כפה ואגמון--יום אחד </verse>
        <verse osisID='Isa.9.14'> יד  זקן ונשוא פנים הוא הראש ונביא מורה שקר הוא הזנב </verse>
        <verse osisID='Isa.9.15'> טו  ויהיו מאשרי העם הזה מתעים ומאשריו מבלעים </verse>
        <verse osisID='Isa.9.16'> טז  על כן על בחוריו לא ישמח אדני ואת יתמיו ואת אלמנותיו לא ירחם--כי כלו חנף ומרע וכל פה דבר נבלה בכל זאת לא שב אפו ועוד ידו נטויה </verse>
        <verse osisID='Isa.9.17'> יז  כי בערה כאש רשעה שמיר ושית תאכל ותצת בסבכי היער ויתאבכו גאות עשן </verse>
        <verse osisID='Isa.9.18'> יח  בעברת יהוה צבאות נעתם ארץ ויהי העם כמאכלת אש איש אל אחיו לא יחמלו </verse>
        <verse osisID='Isa.9.19'> יט  ויגזר על ימין ורעב ויאכל על שמאול ולא שבעו  איש בשר זרעו יאכלו </verse>
        <verse osisID='Isa.9.20'> כ  מנשה את אפרים ואפרים את מנשה--יחדו המה על יהודה בכל זאת לא שב אפו ועוד ידו נטויה  {ס} </verse>
      </chapter>
      <chapter osisID='Isa.10'>
        <verse osisID='Isa.10.1'> א  הוי החקקים חקקי און ומכתבים עמל כתבו </verse>
        <verse osisID='Isa.10.2'> ב  להטות מדין דלים ולגזל משפט עניי עמי--להיות אלמנות שללם ואת יתומים יבזו </verse>
        <verse osisID='Isa.10.3'> ג  ומה תעשו ליום פקדה ולשואה ממרחק תבוא  על מי תנוסו לעזרה ואנה תעזבו כבודכם </verse>
        <verse osisID='Isa.10.4'> ד  בלתי כרע תחת אסיר ותחת הרוגים יפלו בכל זאת לא שב אפו ועוד ידו נטויה  {פ} </verse>
        <verse osisID='Isa.10.5'> ה  הוי אשור שבט אפי ומטה הוא בידם זעמי </verse>
        <verse osisID='Isa.10.6'> ו  בגוי חנף אשלחנו ועל עם עברתי אצונו--לשלל שלל ולבז בז ולשימו (ולשומו) מרמס כחמר חוצות </verse>
        <verse osisID='Isa.10.7'> ז  והוא לא כן ידמה ולבבו לא כן יחשב  כי להשמיד בלבבו ולהכרית גוים לא מעט </verse>
        <verse osisID='Isa.10.8'> ח  כי יאמר  הלא שרי יחדו מלכים </verse>
        <verse osisID='Isa.10.9'> ט  הלא ככרכמיש כלנו  אם לא כארפד חמת אם לא כדמשק שמרון </verse>
        <verse osisID='Isa.10.10'> י  כאשר מצאה ידי לממלכת האליל ופסיליהם מירושלם ומשמרון </verse>
        <verse osisID='Isa.10.11'> יא  הלא כאשר עשיתי לשמרון--ולאליליה  כן אעשה לירושלם ולעצביה  {פ} </verse>
        <verse osisID='Isa.10.12'> יב  והיה כי יבצע אדני את כל מעשהו בהר ציון ובירושלם--אפקד על פרי גדל לבב מלך אשור ועל תפארת רום עיניו </verse>
        <verse osisID='Isa.10.13'> יג  כי אמר בכח ידי עשיתי ובחכמתי כי נבנותי ואסיר גבולת עמים ועתידתיהם (ועתודתיהם) שושתי ואוריד כאביר יושבים </verse>
        <verse osisID='Isa.10.14'> יד  ותמצא כקן ידי לחיל העמים וכאסף ביצים עזבות כל הארץ אני אספתי ולא היה נדד כנף ופצה פה ומצפצף </verse>
        <verse osisID='Isa.10.15'> טו  היתפאר הגרזן על החצב בו  אם יתגדל המשור על מניפו כהניף שבט ואת מרימיו כהרים מטה לא עץ  {פ} </verse>
        <verse osisID='Isa.10.16'> טז  לכן ישלח האדון יהוה צבאות במשמניו--רזון ותחת כבדו יקד יקד כיקוד אש </verse>
        <verse osisID='Isa.10.17'> יז  והיה אור ישראל לאש וקדושו ללהבה ובערה ואכלה שיתו ושמירו--ביום אחד </verse>
        <verse osisID='Isa.10.18'> יח  וכבוד יערו וכרמלו מנפש ועד בשר יכלה והיה כמסס נסס </verse>
        <verse osisID='Isa.10.19'> יט  ושאר עץ יערו מספר יהיו ונער יכתבם  {ס} </verse>
        <verse osisID='Isa.10.20'> כ  והיה ביום ההוא לא יוסיף עוד שאר ישראל ופליטת בית יעקב להשען על מכהו ונשען על יהוה קדוש ישראל--באמת </verse>
        <verse osisID='Isa.10.21'> כא  שאר ישוב שאר יעקב--אל אל גבור </verse>
        <verse osisID='Isa.10.22'> כב  כי אם יהיה עמך ישראל כחול הים--שאר ישוב בו כליון חרוץ שוטף צדקה </verse>
        <verse osisID='Isa.10.23'> כג  כי כלה ונחרצה--אדני יהוה צבאות עשה בקרב כל הארץ  {פ} </verse>
        <verse osisID='Isa.10.24'> כד  לכן כה אמר אדני יהוה צבאות אל תירא עמי ישב ציון מאשור בשבט יככה ומטהו ישא עליך בדרך מצרים </verse>
        <verse osisID='Isa.10.25'> כה  כי עוד מעט מזער וכלה זעם ואפי על תבליתם </verse>
        <verse osisID='Isa.10.26'> כו  ועורר עליו יהוה צבאות שוט כמכת מדין בצור עורב ומטהו על הים ונשאו בדרך מצרים </verse>
        <verse osisID='Isa.10.27'> כז  והיה ביום ההוא יסור סבלו מעל שכמך ועלו מעל צוארך וחבל על מפני שמן </verse>
        <verse osisID='Isa.10.28'> כח  בא על עית עבר במגרון למכמש יפקיד כליו </verse>
        <verse osisID='Isa.10.29'> כט  עברו מעברה גבע מלון לנו חרדה הרמה--גבעת שאול נסה </verse>
        <verse osisID='Isa.10.30'> ל  צהלי קולך בת גלים הקשיבי לישה עניה ענתות </verse>
        <verse osisID='Isa.10.31'> לא  נדדה מדמנה ישבי הגבים העיזו </verse>
        <verse osisID='Isa.10.32'> לב  עוד היום בנב לעמד ינפף ידו הר בית (בת) ציון גבעת ירושלם  {פ} </verse>
        <verse osisID='Isa.10.33'> לג  הנה האדון יהוה צבאות מסעף פארה במערצה ורמי הקומה גדועים והגבהים ישפלו </verse>
        <verse osisID='Isa.10.34'> לד  ונקף סבכי היער בברזל והלבנון באדיר יפול  {ס} </verse>
      </chapter>
      <chapter osisID='Isa.11'>
        <verse osisID='Isa.11.1'> א  ויצא חטר מגזע ישי ונצר משרשיו יפרה </verse>
        <verse osisID='Isa.11.2'> ב  ונחה עליו רוח יהוה--רוח חכמה ובינה רוח עצה וגבורה רוח דעת ויראת יהוה </verse>
        <verse osisID='Isa.11.3'> ג  והריחו ביראת יהוה ולא למראה עיניו ישפוט ולא למשמע אזניו יוכיח </verse>
        <verse osisID='Isa.11.4'> ד  ושפט בצדק דלים והוכיח במישור לענוי ארץ והכה ארץ בשבט פיו וברוח שפתיו ימית רשע </verse>
        <verse osisID='Isa.11.5'> ה  והיה צדק אזור מתניו והאמונה אזור חלציו </verse>
        <verse osisID='Isa.11.6'> ו  וגר זאב עם כבש ונמר עם גדי ירבץ ועגל וכפיר ומריא יחדו ונער קטן נהג בם </verse>
        <verse osisID='Isa.11.7'> ז  ופרה ודב תרעינה יחדו ירבצו ילדיהן ואריה כבקר יאכל תבן </verse>
        <verse osisID='Isa.11.8'> ח  ושעשע יונק על חר פתן ועל מאורת צפעוני גמול ידו הדה </verse>
        <verse osisID='Isa.11.9'> ט  לא ירעו ולא ישחיתו בכל הר קדשי  כי מלאה הארץ דעה את יהוה כמים לים מכסים  {ס} </verse>
        <verse osisID='Isa.11.10'> י  והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד  {פ} </verse>
        <verse osisID='Isa.11.11'> יא  והיה ביום ההוא יוסיף אדני שנית ידו לקנות את שאר עמו--אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים </verse>
        <verse osisID='Isa.11.12'> יב  ונשא נס לגוים ואסף נדחי ישראל ונפצות יהודה יקבץ מארבע כנפות הארץ </verse>
        <verse osisID='Isa.11.13'> יג  וסרה קנאת אפרים וצררי יהודה יכרתו  אפרים לא יקנא את יהודה ויהודה לא יצר את אפרים </verse>
        <verse osisID='Isa.11.14'> יד  ועפו בכתף פלשתים ימה יחדו יבזו את בני קדם אדום ומואב משלוח ידם ובני עמון משמעתם </verse>
        <verse osisID='Isa.11.15'> טו  והחרים יהוה את לשון ים מצרים והניף ידו על הנהר בעים רוחו והכהו לשבעה נחלים והדריך בנעלים </verse>
        <verse osisID='Isa.11.16'> טז  והיתה מסלה--לשאר עמו אשר ישאר מאשור  כאשר היתה לישראל ביום עלתו מארץ מצרים </verse>
      </chapter>
      <chapter osisID='Isa.12'>
        <verse osisID='Isa.12.1'> א  ואמרת ביום ההוא אודך יהוה כי אנפת בי ישב אפך ותנחמני </verse>
        <verse osisID='Isa.12.2'> ב  הנה אל ישועתי אבטח ולא אפחד  כי עזי וזמרת יה יהוה ויהי לי לישועה </verse>
        <verse osisID='Isa.12.3'> ג  ושאבתם מים בששון ממעיני הישועה </verse>
        <verse osisID='Isa.12.4'> ד  ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו </verse>
        <verse osisID='Isa.12.5'> ה  זמרו יהוה כי גאות עשה מידעת (מודעת) זאת בכל הארץ </verse>
        <verse osisID='Isa.12.6'> ו  צהלי ורני יושבת ציון  כי גדול בקרבך קדוש ישראל  {ס} </verse>
      </chapter>
      <chapter osisID='Isa.13'>
        <verse osisID='Isa.13.1'> א  משא בבל--אשר חזה ישעיהו בן אמוץ </verse>
        <verse osisID='Isa.13.2'> ב  על הר נשפה שאו נס הרימו קול להם הניפו יד ויבאו פתחי נדיבים </verse>
        <verse osisID='Isa.13.3'> ג  אני צויתי למקדשי גם קראתי גבורי לאפי עליזי גאותי </verse>
        <verse osisID='Isa.13.4'> ד  קול המון בהרים דמות עם רב קול שאון ממלכות גוים נאספים--יהוה צבאות מפקד צבא מלחמה </verse>
        <verse osisID='Isa.13.5'> ה  באים מארץ מרחק מקצה השמים יהוה וכלי זעמו לחבל כל הארץ  {ס} </verse>
        <verse osisID='Isa.13.6'> ו  הילילו כי קרוב יום יהוה כשד משדי יבוא </verse>
        <verse osisID='Isa.13.7'> ז  על כן כל ידים תרפינה וכל לבב אנוש ימס </verse>
        <verse osisID='Isa.13.8'> ח  ונבהלו--צירים וחבלים יאחזון כיולדה יחילון איש אל רעהו יתמהו פני להבים פניהם </verse>
        <verse osisID='Isa.13.9'> ט  הנה יום יהוה בא אכזרי ועברה וחרון אף--לשום הארץ לשמה וחטאיה ישמיד ממנה </verse>
        <verse osisID='Isa.13.10'> י  כי כוכבי השמים וכסיליהם לא יהלו אורם חשך השמש בצאתו וירח לא יגיה אורו </verse>
        <verse osisID='Isa.13.11'> יא  ופקדתי על תבל רעה ועל רשעים עונם והשבתי גאון זדים וגאות עריצים אשפיל </verse>
        <verse osisID='Isa.13.12'> יב  אוקיר אנוש מפז ואדם מכתם אופיר </verse>
        <verse osisID='Isa.13.13'> יג  על כן שמים ארגיז ותרעש הארץ ממקומה--בעברת יהוה צבאות וביום חרון אפו </verse>
        <verse osisID='Isa.13.14'> יד  והיה כצבי מדח וכצאן ואין מקבץ  איש אל עמו יפנו ואיש אל ארצו ינוסו </verse>
        <verse osisID='Isa.13.15'> טו  כל הנמצא ידקר וכל הנספה יפול בחרב </verse>
        <verse osisID='Isa.13.16'> טז  ועלליהם ירטשו לעיניהם ישסו בתיהם ונשיהם תשגלנה (תשכבנה) </verse>
        <verse osisID='Isa.13.17'> יז  הנני מעיר עליהם את מדי אשר כסף לא יחשבו וזהב לא יחפצו בו </verse>
        <verse osisID='Isa.13.18'> יח  וקשתות נערים תרטשנה  ופרי בטן לא ירחמו על בנים לא תחוס עינם </verse>
        <verse osisID='Isa.13.19'> יט  והיתה בבל צבי ממלכות תפארת גאון כשדים כמהפכת אלהים את סדם ואת עמרה </verse>
        <verse osisID='Isa.13.20'> כ  לא תשב לנצח ולא תשכן עד דור ודור ולא יהל שם ערבי ורעים לא ירבצו שם </verse>
        <verse osisID='Isa.13.21'> כא  ורבצו שם ציים ומלאו בתיהם אחים ושכנו שם בנות יענה ושעירים ירקדו שם </verse>
        <verse osisID='Isa.13.22'> כב  וענה איים באלמנותיו ותנים בהיכלי ענג וקרוב לבוא עתה וימיה לא ימשכו </verse>
      </chapter>
      <chapter osisID='Isa.14'>
        <verse osisID='Isa.14.1'> א  כי ירחם יהוה את יעקב ובחר עוד בישראל והניחם על אדמתם ונלוה הגר עליהם ונספחו על בית יעקב </verse>
        <verse osisID='Isa.14.2'> ב  ולקחום עמים והביאום אל מקומם והתנחלום בית ישראל על אדמת יהוה לעבדים ולשפחות והיו שבים לשביהם ורדו בנגשיהם  {ס} </verse>
        <verse osisID='Isa.14.3'> ג  והיה ביום הניח יהוה לך מעצבך ומרגזך--ומן העבדה הקשה אשר עבד בך </verse>
        <verse osisID='Isa.14.4'> ד  ונשאת המשל הזה על מלך בבל--ואמרת  איך שבת נגש שבתה מדהבה </verse>
        <verse osisID='Isa.14.5'> ה  שבר יהוה מטה רשעים--שבט משלים </verse>
        <verse osisID='Isa.14.6'> ו  מכה עמים בעברה מכת בלתי סרה רדה באף גוים מרדף בלי חשך </verse>
        <verse osisID='Isa.14.7'> ז  נחה שקטה כל הארץ פצחו רנה </verse>
        <verse osisID='Isa.14.8'> ח  גם ברושים שמחו לך ארזי לבנון מאז שכבת לא יעלה הכרת עלינו </verse>
        <verse osisID='Isa.14.9'> ט  שאול מתחת רגזה לך--לקראת בואך עורר לך רפאים כל עתודי ארץ--הקים מכסאותם כל מלכי גוים </verse>
        <verse osisID='Isa.14.10'> י  כלם יענו ויאמרו אליך  גם אתה חלית כמונו אלינו נמשלת </verse>
        <verse osisID='Isa.14.11'> יא  הורד שאול גאונך המית נבליך תחתיך יצע רמה ומכסיך תולעה </verse>
        <verse osisID='Isa.14.12'> יב  איך נפלת משמים הילל בן שחר נגדעת לארץ חולש על גוים </verse>
        <verse osisID='Isa.14.13'> יג  ואתה אמרת בלבבך השמים אעלה--ממעל לכוכבי אל ארים כסאי ואשב בהר מועד בירכתי צפון </verse>
        <verse osisID='Isa.14.14'> יד  אעלה על במתי עב אדמה לעליון </verse>
        <verse osisID='Isa.14.15'> טו  אך אל שאול תורד אל ירכתי בור </verse>
        <verse osisID='Isa.14.16'> טז  ראיך אליך ישגיחו אליך יתבוננו  הזה האיש מרגיז הארץ מרעיש ממלכות </verse>
        <verse osisID='Isa.14.17'> יז  שם תבל כמדבר ועריו הרס אסיריו לא פתח ביתה </verse>
        <verse osisID='Isa.14.18'> יח  כל מלכי גוים כלם--שכבו בכבוד איש בביתו </verse>
        <verse osisID='Isa.14.19'> יט  ואתה השלכת מקברך כנצר נתעב--לבש הרגים מטעני חרב יורדי אל אבני בור כפגר מובס </verse>
        <verse osisID='Isa.14.20'> כ  לא תחד אתם בקבורה כי ארצך שחת עמך הרגת לא יקרא לעולם זרע מרעים </verse>
        <verse osisID='Isa.14.21'> כא  הכינו לבניו מטבח בעון אבותם בל יקמו וירשו ארץ ומלאו פני תבל ערים </verse>
        <verse osisID='Isa.14.22'> כב  וקמתי עליהם נאם יהוה צבאות והכרתי לבבל שם ושאר ונין ונכד--נאם יהוה </verse>
        <verse osisID='Isa.14.23'> כג  ושמתיה למורש קפד ואגמי מים וטאטאתיה במטאטא השמד נאם יהוה צבאות  {ס} </verse>
        <verse osisID='Isa.14.24'> כד  נשבע יהוה צבאות לאמר  אם לא כאשר דמיתי כן היתה וכאשר יעצתי היא תקום </verse>
        <verse osisID='Isa.14.25'> כה  לשבר אשור בארצי ועל הרי אבוסנו וסר מעליהם עלו וסבלו מעל שכמו יסור </verse>
        <verse osisID='Isa.14.26'> כו  זאת העצה היעוצה על כל הארץ וזאת היד הנטויה על כל הגוים </verse>
        <verse osisID='Isa.14.27'> כז  כי יהוה צבאות יעץ ומי יפר וידו הנטויה ומי ישיבנה  {פ} </verse>
        <verse osisID='Isa.14.28'> כח  בשנת מות המלך אחז היה המשא הזה </verse>
        <verse osisID='Isa.14.29'> כט  אל תשמחי פלשת כלך כי נשבר שבט מכך  כי משרש נחש יצא צפע ופריו שרף מעופף </verse>
        <verse osisID='Isa.14.30'> ל  ורעו בכורי דלים ואביונים לבטח ירבצו והמתי ברעב שרשך ושאריתך יהרג </verse>
        <verse osisID='Isa.14.31'> לא  הילילי שער זעקי עיר נמוג פלשת כלך  כי מצפון עשן בא ואין בודד במועדיו </verse>
        <verse osisID='Isa.14.32'> לב  ומה יענה מלאכי גוי  כי יהוה יסד ציון ובה יחסו עניי עמו  {פ} </verse>
      </chapter>
      <chapter osisID='Isa.15'>
        <verse osisID='Isa.15.1'> א  משא מואב  כי בליל שדד ער מואב נדמה--כי בליל שדד קיר מואב נדמה </verse>
        <verse osisID='Isa.15.2'> ב  עלה הבית ודיבן הבמות לבכי  על נבו ועל מידבא מואב ייליל--בכל ראשיו קרחה כל זקן גרועה </verse>
        <verse osisID='Isa.15.3'> ג  בחוצתיו חגרו שק  על גגותיה וברחבתיה כלה ייליל ירד בבכי </verse>
        <verse osisID='Isa.15.4'> ד  ותזעק חשבון ואלעלה עד יהץ נשמע קולם על כן חלצי מואב יריעו--נפשו ירעה לו </verse>
        <verse osisID='Isa.15.5'> ה  לבי למואב יזעק בריחה עד צער עגלת שלשיה  כי מעלה הלוחית בבכי יעלה בו--כי דרך חורנים זעקת שבר יעערו </verse>
        <verse osisID='Isa.15.6'> ו  כי מי נמרים משמות יהיו  כי יבש חציר כלה דשא ירק לא היה </verse>
        <verse osisID='Isa.15.7'> ז  על כן יתרה עשה ופקדתם--על נחל הערבים ישאום </verse>
        <verse osisID='Isa.15.8'> ח  כי הקיפה הזעקה את גבול מואב עד אגלים יללתה ובאר אילים יללתה </verse>
        <verse osisID='Isa.15.9'> ט  כי מי דימון מלאו דם כי אשית על דימון נוספות--לפליטת מואב אריה ולשארית אדמה </verse>
      </chapter>
      <chapter osisID='Isa.16'>
        <verse osisID='Isa.16.1'> א  שלחו כר משל ארץ מסלע מדברה אל הר בת ציון </verse>
        <verse osisID='Isa.16.2'> ב  והיה כעוף נודד קן משלח--תהיינה בנות מואב מעברת לארנון </verse>
        <verse osisID='Isa.16.3'> ג  הביאו (הביאי) עצה עשו פלילה שיתי כליל צלך בתוך צהרים סתרי נדחים--נדד אל תגלי </verse>
        <verse osisID='Isa.16.4'> ד  יגורו בך נדחי מואב הוי סתר למו מפני שודד  כי אפס המץ כלה שד תמו רמס מן הארץ  {ס} </verse>
        <verse osisID='Isa.16.5'> ה  והוכן בחסד כסא וישב עליו באמת באהל דוד שפט ודרש משפט ומהר צדק </verse>
        <verse osisID='Isa.16.6'> ו  שמענו גאון מואב גא מאד  גאותו וגאונו ועברתו לא כן בדיו </verse>
        <verse osisID='Isa.16.7'> ז  לכן ייליל מואב למואב--כלה ייליל  לאשישי קיר חרשת תהגו אך נכאים </verse>
        <verse osisID='Isa.16.8'> ח  כי שדמות חשבון אמלל גפן שבמה בעלי גוים הלמו שרוקיה--עד יעזר נגעו תעו מדבר שלחותיה נטשו עברו ים </verse>
        <verse osisID='Isa.16.9'> ט  על כן אבכה בבכי יעזר גפן שבמה אריוך דמעתי חשבון ואלעלה  כי על קיצך ועל קצירך הידד נפל </verse>
        <verse osisID='Isa.16.10'> י  ונאסף שמחה וגיל מן הכרמל ובכרמים לא ירנן לא ירעע יין ביקבים לא ידרך הדרך--הידד השבתי </verse>
        <verse osisID='Isa.16.11'> יא  על כן מעי למואב ככנור יהמו וקרבי לקיר חרש </verse>
        <verse osisID='Isa.16.12'> יב  והיה כי נראה כי נלאה מואב על הבמה ובא אל מקדשו להתפלל ולא יוכל  {ס} </verse>
        <verse osisID='Isa.16.13'> יג  זה הדבר אשר דבר יהוה אל מואב--מאז </verse>
        <verse osisID='Isa.16.14'> יד  ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר  {פ} </verse>
      </chapter>
      <chapter osisID='Isa.17'>
        <verse osisID='Isa.17.1'> א  משא דמשק  הנה דמשק מוסר מעיר והיתה מעי מפלה </verse>
        <verse osisID='Isa.17.2'> ב  עזבות ערי ערער לעדרים תהיינה ורבצו ואין מחריד </verse>
        <verse osisID='Isa.17.3'> ג  ונשבת מבצר מאפרים וממלכה מדמשק ושאר ארם ככבוד בני ישראל יהיו נאם יהוה צבאות  {פ} </verse>
        <verse osisID='Isa.17.4'> ד  והיה ביום ההוא ידל כבוד יעקב ומשמן בשרו ירזה </verse>
        <verse osisID='Isa.17.5'> ה  והיה כאסף קציר קמה וזרעו שבלים יקצור והיה כמלקט שבלים בעמק רפאים </verse>
        <verse osisID='Isa.17.6'> ו  ונשאר בו עוללת כנקף זית שנים שלשה גרגרים בראש אמיר ארבעה חמשה בסעפיה פריה--נאם יהוה אלהי ישראל </verse>
        <verse osisID='Isa.17.7'> ז  ביום ההוא ישעה האדם על עשהו ועיניו אל קדוש ישראל תראינה </verse>
        <verse osisID='Isa.17.8'> ח  ולא ישעה אל המזבחות מעשה ידיו ואשר עשו אצבעתיו לא יראה והאשרים והחמנים  {ס} </verse>
        <verse osisID='Isa.17.9'> ט  ביום ההוא יהיו ערי מעוזו כעזובת החרש והאמיר אשר עזבו מפני בני ישראל והיתה שממה </verse>
        <verse osisID='Isa.17.10'> י  כי שכחת אלהי ישעך וצור מעזך לא זכרת על כן תטעי נטעי נעמנים וזמרת זר תזרענו </verse>
        <verse osisID='Isa.17.11'> יא  ביום נטעך תשגשגי ובבקר זרעך תפריחי נד קציר ביום נחלה וכאב אנוש  {ס} </verse>
        <verse osisID='Isa.17.12'> יב  הוי המון עמים רבים כהמות ימים יהמיון ושאון לאמים כשאון מים כבירים ישאון </verse>
        <verse osisID='Isa.17.13'> יג  לאמים כשאון מים רבים ישאון וגער בו ונס ממרחק ורדף כמץ הרים לפני רוח וכגלגל לפני סופה </verse>
        <verse osisID='Isa.17.14'> יד  לעת ערב והנה בלהה בטרם בקר איננו זה חלק שוסינו וגורל לבזזינו  {פ} </verse>
      </chapter>
      <chapter osisID='Isa.18'>
        <verse osisID='Isa.18.1'> א  הוי ארץ צלצל כנפים אשר מעבר לנהרי כוש </verse>
        <verse osisID='Isa.18.2'> ב  השלח בים צירים ובכלי גמא על פני מים לכו מלאכים קלים אל גוי ממשך ומורט אל עם נורא מן הוא והלאה--גוי קו קו ומבוסה אשר בזאו נהרים ארצו </verse>
        <verse osisID='Isa.18.3'> ג  כל ישבי תבל ושכני ארץ כנשא נס הרים תראו וכתקע שופר תשמעו  {ס} </verse>
        <verse osisID='Isa.18.4'> ד  כי כה אמר יהוה אלי אשקוטה (אשקטה) ואביטה במכוני כחם צח עלי אור כעב טל בחם קציר </verse>
        <verse osisID='Isa.18.5'> ה  כי לפני קציר כתם פרח ובסר גמל יהיה נצה וכרת הזלזלים במזמרות ואת הנטישות הסיר התז </verse>
        <verse osisID='Isa.18.6'> ו  יעזבו יחדו לעיט הרים ולבהמת הארץ וקץ עליו העיט וכל בהמת הארץ עליו תחרף  {ס} </verse>
        <verse osisID='Isa.18.7'> ז  בעת ההיא יובל שי ליהוה צבאות עם ממשך ומורט ומעם נורא מן הוא והלאה גוי קו קו ומבוסה אשר בזאו נהרים ארצו אל מקום שם יהוה צבאות הר ציון  {פ} </verse>
      </chapter>
      <chapter osisID='Isa.19'>
        <verse osisID='Isa.19.1'> א  משא מצרים  הנה יהוה רכב על עב קל ובא מצרים ונעו אלילי מצרים מפניו ולבב מצרים ימס בקרבו </verse>
        <verse osisID='Isa.19.2'> ב  וסכסכתי מצרים במצרים ונלחמו איש באחיו ואיש ברעהו עיר בעיר ממלכה בממלכה </verse>
        <verse osisID='Isa.19.3'> ג  ונבקה רוח מצרים בקרבו ועצתו אבלע ודרשו אל האלילים ואל האטים ואל האבות ואל הידענים </verse>
        <verse osisID='Isa.19.4'> ד  וסכרתי את מצרים ביד אדנים קשה ומלך עז ימשל בם נאם האדון יהוה צבאות </verse>
        <verse osisID='Isa.19.5'> ה  ונשתו מים מהים ונהר יחרב ויבש </verse>
        <verse osisID='Isa.19.6'> ו  והאזניחו נהרות דללו וחרבו יארי מצור קנה וסוף קמלו </verse>
        <verse osisID='Isa.19.7'> ז  ערות על יאור על פי יאור וכל מזרע יאור ייבש נדף ואיננו </verse>
        <verse osisID='Isa.19.8'> ח  ואנו הדיגים ואבלו כל משליכי ביאור חכה ופרשי מכמרת על פני מים אמללו </verse>
        <verse osisID='Isa.19.9'> ט  ובשו עבדי פשתים שריקות וארגים חורי </verse>
        <verse osisID='Isa.19.10'> י  והיו שתתיה מדכאים כל עשי שכר אגמי נפש </verse>
        <verse osisID='Isa.19.11'> יא  אך אולים שרי צען חכמי יעצי פרעה עצה נבערה איך תאמרו אל פרעה בן חכמים אני בן מלכי קדם </verse>
        <verse osisID='Isa.19.12'> יב  אים אפוא חכמיך ויגידו נא לך וידעו מה יעץ יהוה צבאות על מצרים </verse>
        <verse osisID='Isa.19.13'> יג  נואלו שרי צען נשאו שרי נף התעו את מצרים פנת שבטיה </verse>
        <verse osisID='Isa.19.14'> יד  יהוה מסך בקרבה רוח עועים והתעו את מצרים בכל מעשהו כהתעות שכור בקיאו </verse>
        <verse osisID='Isa.19.15'> טו  ולא יהיה למצרים מעשה אשר יעשה ראש וזנב כפה ואגמון </verse>
        <verse osisID='Isa.19.16'> טז  ביום ההוא יהיה מצרים כנשים וחרד ופחד מפני תנופת יד יהוה צבאות אשר הוא מניף עליו </verse>
        <verse osisID='Isa.19.17'> יז  והיתה אדמת יהודה למצרים לחגא כל אשר יזכיר אתה אליו יפחד--מפני עצת יהוה צבאות אשר הוא יועץ עליו  {ס} </verse>
        <verse osisID='Isa.19.18'> יח  ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות  עיר ההרס יאמר לאחת  {ס} </verse>
        <verse osisID='Isa.19.19'> יט  ביום ההוא יהיה מזבח ליהוה בתוך ארץ מצרים ומצבה אצל גבולה ליהוה </verse>
        <verse osisID='Isa.19.20'> כ  והיה לאות ולעד ליהוה צבאות בארץ מצרים  כי יצעקו אל יהוה מפני לחצים וישלח להם מושיע ורב והצילם </verse>
        <verse osisID='Isa.19.21'> כא  ונודע יהוה למצרים וידעו מצרים את יהוה ביום ההוא ועבדו זבח ומנחה ונדרו נדר ליהוה ושלמו </verse>
        <verse osisID='Isa.19.22'> כב  ונגף יהוה את מצרים נגף ורפוא ושבו עד יהוה ונעתר להם ורפאם  {ס} </verse>
        <verse osisID='Isa.19.23'> כג  ביום ההוא תהיה מסלה ממצרים אשורה ובא אשור במצרים ומצרים באשור ועבדו מצרים את אשור  {ס} </verse>
        <verse osisID='Isa.19.24'> כד  ביום ההוא יהיה ישראל שלישיה למצרים ולאשור  ברכה בקרב הארץ </verse>
        <verse osisID='Isa.19.25'> כה  אשר ברכו יהוה צבאות לאמר  ברוך עמי מצרים ומעשה ידי אשור ונחלתי ישראל  {ס} </verse>
      </chapter>
      <chapter osisID='Isa.20'>
        <verse osisID='Isa.20.1'> א  בשנת בא תרתן אשדודה בשלח אתו סרגון מלך אשור וילחם באשדוד וילכדה </verse>
        <verse osisID='Isa.20.2'> ב  בעת ההיא דבר יהוה ביד ישעיהו בן אמוץ לאמר לך ופתחת השק מעל מתניך ונעלך תחלץ מעל רגלך ויעש כן הלך ערום ויחף  {ס} </verse>
        <verse osisID='Isa.20.3'> ג  ויאמר יהוה כאשר הלך עבדי ישעיהו ערום ויחף--שלש שנים אות ומופת על מצרים ועל כוש </verse>
        <verse osisID='Isa.20.4'> ד  כן ינהג מלך אשור את שבי מצרים ואת גלות כוש נערים וזקנים--ערום ויחף וחשופי שת ערות מצרים </verse>
        <verse osisID='Isa.20.5'> ה  וחתו ובשו--מכוש מבטם ומן מצרים תפארתם </verse>
        <verse osisID='Isa.20.6'> ו  ואמר ישב האי הזה ביום ההוא הנה כה מבטנו אשר נסנו שם לעזרה להנצל מפני מלך אשור ואיך נמלט אנחנו  {פ} </verse>
      </chapter>
      <chapter osisID='Isa.21'>
        <verse osisID='Isa.21.1'> א  משא מדבר ים  כסופות בנגב לחלף ממדבר בא מארץ נוראה </verse>
        <verse osisID='Isa.21.2'> ב  חזות קשה הגד לי  הבוגד בוגד והשודד שודד עלי עילם צורי מדי כל אנחתה השבתי </verse>
        <verse osisID='Isa.21.3'> ג  על כן מלאו מתני חלחלה--צירים אחזוני כצירי יולדה נעויתי משמע נבהלתי מראות </verse>
        <verse osisID='Isa.21.4'> ד  תעה לבבי פלצות בעתתני את נשף חשקי שם לי לחרדה </verse>
        <verse osisID='Isa.21.5'> ה  ערך השלחן צפה הצפית אכול שתה קומו השרים משחו מגן  {ס} </verse>
        <verse osisID='Isa.21.6'> ו  כי כה אמר אלי אדני  לך העמד המצפה אשר יראה יגיד </verse>
        <verse osisID='Isa.21.7'> ז  וראה רכב צמד פרשים--רכב חמור רכב גמל והקשיב קשב רב קשב </verse>
        <verse osisID='Isa.21.8'> ח  ויקרא אריה--על מצפה אדני אנכי עמד תמיד יומם ועל משמרתי אנכי נצב כל הלילות </verse>
        <verse osisID='Isa.21.9'> ט  והנה זה בא רכב איש צמד פרשים ויען ויאמר נפלה נפלה בבל וכל פסילי אלהיה שבר לארץ </verse>
        <verse osisID='Isa.21.10'> י  מדשתי ובן גרני  אשר שמעתי מאת יהוה צבאות אלהי ישראל--הגדתי לכם  {פ} </verse>
        <verse osisID='Isa.21.11'> יא  משא דומה  אלי קרא משעיר שמר מה מלילה שמר מה מליל </verse>
        <verse osisID='Isa.21.12'> יב  אמר שמר אתה בקר וגם לילה אם תבעיון בעיו שבו אתיו  {פ} </verse>
        <verse osisID='Isa.21.13'> יג  משא בערב  ביער בערב תלינו ארחות דדנים </verse>
        <verse osisID='Isa.21.14'> יד  לקראת צמא התיו מים ישבי ארץ תימא בלחמו קדמו נדד </verse>
        <verse osisID='Isa.21.15'> טו  כי מפני חרבות נדדו מפני חרב נטושה ומפני קשת דרוכה ומפני כבד מלחמה  {ס} </verse>
        <verse osisID='Isa.21.16'> טז  כי כה אמר אדני אלי  בעוד שנה כשני שכיר וכלה כל כבוד קדר </verse>
        <verse osisID='Isa.21.17'> יז  ושאר מספר קשת גבורי בני קדר ימעטו  כי יהוה אלהי ישראל דבר  {ס} </verse>
      </chapter>
      <chapter osisID='Isa.22'>
        <verse osisID='Isa.22.1'> א  משא גיא חזיון  מה לך אפוא כי עלית כלך לגגות </verse>
        <verse osisID='Isa.22.2'> ב  תשאות מלאה עיר הומיה--קריה עליזה חלליך לא חללי חרב ולא מתי מלחמה </verse>
        <verse osisID='Isa.22.3'> ג  כל קציניך נדדו יחד מקשת אסרו כל נמצאיך אסרו יחדו מרחוק ברחו </verse>
        <verse osisID='Isa.22.4'> ד  על כן אמרתי שעו מני אמרר בבכי אל תאיצו לנחמני על שד בת עמי </verse>
        <verse osisID='Isa.22.5'> ה  כי יום מהומה ומבוסה ומבוכה לאדני יהוה צבאות--בגי חזיון מקרקר קר ושוע אל ההר </verse>
        <verse osisID='Isa.22.6'> ו  ועילם נשא אשפה ברכב אדם פרשים וקיר ערה מגן </verse>
        <verse osisID='Isa.22.7'> ז  ויהי מבחר עמקיך מלאו רכב והפרשים שת שתו השערה </verse>
        <verse osisID='Isa.22.8'> ח  ויגל את מסך יהודה ותבט ביום ההוא אל נשק בית היער </verse>
        <verse osisID='Isa.22.9'> ט  ואת בקיעי עיר דוד ראיתם כי רבו ותקבצו את מי הברכה התחתונה </verse>
        <verse osisID='Isa.22.10'> י  ואת בתי ירושלם ספרתם ותתצו הבתים לבצר החומה </verse>
        <verse osisID='Isa.22.11'> יא  ומקוה עשיתם בין החמתים למי הברכה הישנה ולא הבטתם אל עשיה ויצרה מרחוק לא ראיתם </verse>
        <verse osisID='Isa.22.12'> יב  ויקרא אדני יהוה צבאות--ביום ההוא  לבכי ולמספד ולקרחה ולחגר שק </verse>
        <verse osisID='Isa.22.13'> יג  והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות </verse>
        <verse osisID='Isa.22.14'> יד  ונגלה באזני יהוה צבאות  אם יכפר העון הזה לכם עד תמתון אמר אדני יהוה צבאות  {פ} </verse>
        <verse osisID='Isa.22.15'> טו  כה אמר אדני יהוה צבאות  לך בא אל הסכן הזה על שבנא אשר על הבית </verse>
        <verse osisID='Isa.22.16'> טז  מה לך פה ומי לך פה כי חצבת לך פה קבר חצבי מרום קברו חקקי בסלע משכן לו </verse>
        <verse osisID='Isa.22.17'> יז  הנה יהוה מטלטלך טלטלה גבר ועטך עטה </verse>
        <verse osisID='Isa.22.18'> יח  צנוף יצנפך צנפה כדור אל ארץ רחבת ידים שמה תמות ושמה מרכבות כבודך--קלון בית אדניך </verse>
        <verse osisID='Isa.22.19'> יט  והדפתיך ממצבך וממעמדך יהרסך </verse>
        <verse osisID='Isa.22.20'> כ  והיה ביום ההוא וקראתי לעבדי לאליקים בן חלקיהו </verse>
        <verse osisID='Isa.22.21'> כא  והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה </verse>
        <verse osisID='Isa.22.22'> כב  ונתתי מפתח בית דוד על שכמו ופתח ואין סגר וסגר ואין פתח </verse>
        <verse osisID='Isa.22.23'> כג  ותקעתיו יתד במקום נאמן והיה לכסא כבוד לבית אביו </verse>
        <verse osisID='Isa.22.24'> כד  ותלו עליו כל כבוד בית אביו הצאצאים והצפעות כל כלי הקטן--מכלי האגנות ועד כל כלי הנבלים </verse>
        <verse osisID='Isa.22.25'> כה  ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר עליה--כי יהוה דבר  {פ} </verse>
      </chapter>
      <chapter osisID='Isa.23'>
        <verse osisID='Isa.23.1'> א  משא צר  הילילו אניות תרשיש כי שדד מבית מבוא מארץ כתים נגלה למו </verse>
        <verse osisID='Isa.23.2'> ב  דמו ישבי אי סחר צידון עבר ים מלאוך </verse>
        <verse osisID='Isa.23.3'> ג  ובמים רבים זרע שחר קציר יאור תבואתה ותהי סחר גוים </verse>
        <verse osisID='Isa.23.4'> ד  בושי צידון--כי אמר ים מעוז הים לאמר  לא חלתי ולא ילדתי ולא גדלתי בחורים--רוממתי בתולות </verse>
        <verse osisID='Isa.23.5'> ה  כאשר שמע למצרים יחילו כשמע צר </verse>
        <verse osisID='Isa.23.6'> ו  עברו תרשישה הילילו ישבי אי </verse>
        <verse osisID='Isa.23.7'> ז  הזאת לכם עליזה מימי קדם קדמתה יבלוה רגליה מרחוק לגור </verse>
        <verse osisID='Isa.23.8'> ח  מי יעץ זאת על צר המעטירה אשר סחריה שרים כנעניה נכבדי ארץ </verse>
        <verse osisID='Isa.23.9'> ט  יהוה צבאות יעצה--לחלל גאון כל צבי להקל כל נכבדי ארץ </verse>
        <verse osisID='Isa.23.10'> י  עברי ארצך כיאר בת תרשיש אין מזח עוד </verse>
        <verse osisID='Isa.23.11'> יא  ידו נטה על הים הרגיז ממלכות יהוה צוה אל כנען לשמד מעזניה </verse>
        <verse osisID='Isa.23.12'> יב  ויאמר לא תוסיפי עוד לעלוז המעשקה בתולת בת צידון כתיים (כתים) קומי עברי--גם שם לא ינוח לך </verse>
        <verse osisID='Isa.23.13'> יג  הן ארץ כשדים זה העם לא היה--אשור יסדה לציים הקימו בחיניו (בחוניו) עוררו ארמנותיה--שמה למפלה </verse>
        <verse osisID='Isa.23.14'> יד  הילילו אניות תרשיש  כי שדד מעזכן  {ס} </verse>
        <verse osisID='Isa.23.15'> טו  והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה </verse>
        <verse osisID='Isa.23.16'> טז  קחי כנור סבי עיר זונה נשכחה היטיבי נגן הרבי שיר למען תזכרי </verse>
        <verse osisID='Isa.23.17'> יז  והיה מקץ שבעים שנה יפקד יהוה את צר ושבה לאתננה וזנתה את כל ממלכות הארץ על פני האדמה </verse>
        <verse osisID='Isa.23.18'> יח  והיה סחרה ואתננה קדש ליהוה--לא יאצר ולא יחסן  כי לישבים לפני יהוה יהיה סחרה לאכל לשבעה ולמכסה עתיק  {פ} </verse>
      </chapter>
      <chapter osisID='Isa.24'>
        <verse osisID='Isa.24.1'> א  הנה יהוה בוקק הארץ ובולקה ועוה פניה והפיץ ישביה </verse>
        <verse osisID='Isa.24.2'> ב  והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו </verse>
        <verse osisID='Isa.24.3'> ג  הבוק תבוק הארץ והבוז תבז  כי יהוה דבר את הדבר הזה </verse>
        <verse osisID='Isa.24.4'> ד  אבלה נבלה הארץ אמללה נבלה תבל אמללו מרום עם הארץ </verse>
        <verse osisID='Isa.24.5'> ה  והארץ חנפה תחת ישביה  כי עברו תורת חלפו חק הפרו ברית עולם </verse>
        <verse osisID='Isa.24.6'> ו  על כן אלה אכלה ארץ ויאשמו ישבי בה על כן חרו ישבי ארץ ונשאר אנוש מזער </verse>
        <verse osisID='Isa.24.7'> ז  אבל תירוש אמללה גפן נאנחו כל שמחי לב </verse>
        <verse osisID='Isa.24.8'> ח  שבת משוש תפים חדל שאון עליזים שבת משוש כנור </verse>
        <verse osisID='Isa.24.9'> ט  בשיר לא ישתו יין ימר שכר לשתיו </verse>
        <verse osisID='Isa.24.10'> י  נשברה קרית תהו סגר כל בית מבוא </verse>
        <verse osisID='Isa.24.11'> יא  צוחה על היין בחוצות ערבה כל שמחה גלה משוש הארץ </verse>
        <verse osisID='Isa.24.12'> יב  נשאר בעיר שמה ושאיה יכת שער </verse>
        <verse osisID='Isa.24.13'> יג  כי כה יהיה בקרב הארץ בתוך העמים כנקף זית כעוללת אם כלה בציר </verse>
        <verse osisID='Isa.24.14'> יד  המה ישאו קולם ירנו בגאון יהוה צהלו מים </verse>
        <verse osisID='Isa.24.15'> טו  על כן בארים כבדו יהוה באיי הים שם יהוה אלהי ישראל  {ס} </verse>
        <verse osisID='Isa.24.16'> טז  מכנף הארץ זמרת שמענו צבי לצדיק ואמר רזי לי רזי לי אוי לי בגדים בגדו ובגד בוגדים בגדו </verse>
        <verse osisID='Isa.24.17'> יז  פחד ופחת ופח עליך יושב הארץ </verse>
        <verse osisID='Isa.24.18'> יח  והיה הנס מקול הפחד יפל אל הפחת והעולה מתוך הפחת ילכד בפח  כי ארבות ממרום נפתחו וירעשו מוסדי ארץ </verse>
        <verse osisID='Isa.24.19'> יט  רעה התרעעה הארץ פור התפוררה ארץ מוט התמוטטה ארץ </verse>
        <verse osisID='Isa.24.20'> כ  נוע תנוע ארץ כשכור והתנודדה כמלונה וכבד עליה פשעה ונפלה ולא תסיף קום  {ס} </verse>
        <verse osisID='Isa.24.21'> כא  והיה ביום ההוא יפקד יהוה על צבא המרום במרום ועל מלכי האדמה על האדמה </verse>
        <verse osisID='Isa.24.22'> כב  ואספו אספה אסיר על בור וסגרו על מסגר ומרב ימים יפקדו </verse>
        <verse osisID='Isa.24.23'> כג  וחפרה הלבנה ובושה החמה  כי מלך יהוה צבאות בהר ציון ובירושלם ונגד זקניו כבוד  {פ} </verse>
      </chapter>
      <chapter osisID='Isa.25'>
        <verse osisID='Isa.25.1'> א  יהוה אלהי אתה--ארוממך אודה שמך כי עשית פלא  עצות מרחק אמונה אמן </verse>
        <verse osisID='Isa.25.2'> ב  כי שמת מעיר לגל קריה בצורה למפלה ארמון זרים מעיר לעולם לא יבנה </verse>
        <verse osisID='Isa.25.3'> ג  על כן יכבדוך עם עז קרית גוים עריצים ייראוך </verse>
        <verse osisID='Isa.25.4'> ד  כי היית מעוז לדל מעוז לאביון בצר לו  מחסה מזרם צל מחרב כי רוח עריצים כזרם קיר </verse>
        <verse osisID='Isa.25.5'> ה  כחרב בציון שאון זרים תכניע חרב בצל עב זמיר עריצים יענה  {פ} </verse>
        <verse osisID='Isa.25.6'> ו  ועשה יהוה צבאות לכל העמים בהר הזה משתה שמנים משתה שמרים  שמנים ממחים שמרים מזקקים </verse>
        <verse osisID='Isa.25.7'> ז  ובלע בהר הזה פני הלוט הלוט על כל העמים והמסכה הנסוכה על כל הגוים </verse>
        <verse osisID='Isa.25.8'> ח  בלע המות לנצח ומחה אדני יהוה דמעה מעל כל פנים וחרפת עמו יסיר מעל כל הארץ--כי יהוה דבר  {פ} </verse>
        <verse osisID='Isa.25.9'> ט  ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו </verse>
        <verse osisID='Isa.25.10'> י  כי תנוח יד יהוה בהר הזה--ונדוש מואב תחתיו כהדוש מתבן במי (במו) מדמנה </verse>
        <verse osisID='Isa.25.11'> יא  ופרש ידיו בקרבו כאשר יפרש השחה לשחות והשפיל גאותו עם ארבות ידיו </verse>
        <verse osisID='Isa.25.12'> יב  ומבצר משגב חומתיך השח השפיל הגיע לארץ--עד עפר  {ס} </verse>
      </chapter>
      <chapter osisID='Isa.26'>
        <verse osisID='Isa.26.1'> א  ביום ההוא יושר השיר הזה בארץ יהודה עיר עז לנו ישועה ישית חומות וחל </verse>
        <verse osisID='Isa.26.2'> ב  פתחו שערים ויבא גוי צדיק שמר אמנים </verse>
        <verse osisID='Isa.26.3'> ג  יצר סמוך תצר שלום שלום  כי בך בטוח </verse>
        <verse osisID='Isa.26.4'> ד  בטחו ביהוה עדי עד  כי ביה יהוה צור עולמים </verse>
        <verse osisID='Isa.26.5'> ה  כי השח ישבי מרום קריה נשגבה ישפילנה ישפילה עד ארץ יגיענה עד עפר </verse>
        <verse osisID='Isa.26.6'> ו  תרמסנה רגל רגלי עני פעמי דלים </verse>
        <verse osisID='Isa.26.7'> ז  ארח לצדיק מישרים  ישר מעגל צדיק תפלס </verse>
        <verse osisID='Isa.26.8'> ח  אף ארח משפטיך יהוה קוינוך--לשמך ולזכרך תאות נפש </verse>
        <verse osisID='Isa.26.9'> ט  נפשי אויתך בלילה אף רוחי בקרבי אשחרך  כי כאשר משפטיך לארץ--צדק למדו ישבי תבל </verse>
        <verse osisID='Isa.26.10'> י  יחן רשע בל למד צדק בארץ נכחות יעול ובל יראה גאות יהוה  {פ} </verse>
        <verse osisID='Isa.26.11'> יא  יהוה רמה ידך בל יחזיון  יחזו ויבשו קנאת עם אף אש צריך תאכלם  {ס} </verse>
        <verse osisID='Isa.26.12'> יב  יהוה תשפת שלום לנו  כי גם כל מעשינו פעלת לנו  {ס} </verse>
        <verse osisID='Isa.26.13'> יג  יהוה אלהינו בעלונו אדנים זולתך לבד בך נזכיר שמך </verse>
        <verse osisID='Isa.26.14'> יד  מתים בל יחיו--רפאים בל יקמו לכן פקדת ותשמידם ותאבד כל זכר למו </verse>
        <verse osisID='Isa.26.15'> טו  יספת לגוי יהוה יספת לגוי נכבדת רחקת כל קצוי ארץ  {פ} </verse>
        <verse osisID='Isa.26.16'> טז  יהוה בצר פקדוך צקון לחש מוסרך למו </verse>
        <verse osisID='Isa.26.17'> יז  כמו הרה תקריב ללדת תחיל תזעק בחבליה--כן היינו מפניך יהוה </verse>
        <verse osisID='Isa.26.18'> יח  הרינו חלנו כמו ילדנו רוח ישועת בל נעשה ארץ ובל יפלו ישבי תבל </verse>
        <verse osisID='Isa.26.19'> יט  יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל  {פ} </verse>
        <verse osisID='Isa.26.20'> כ  לך עמי בא בחדריך וסגר דלתיך (דלתך) בעדך חבי כמעט רגע עד יעבור (יעבר) זעם </verse>
        <verse osisID='Isa.26.21'> כא  כי הנה יהוה יצא ממקומו לפקד עון ישב הארץ עליו וגלתה הארץ את דמיה ולא תכסה עוד על הרוגיה  {פ} </verse>
      </chapter>
      <chapter osisID='Isa.27'>
        <verse osisID='Isa.27.1'> א  ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את התנין אשר בים  {ס} </verse>
        <verse osisID='Isa.27.2'> ב  ביום ההוא כרם חמר ענו לה </verse>
        <verse osisID='Isa.27.3'> ג  אני יהוה נצרה לרגעים אשקנה  פן יפקד עליה לילה ויום אצרנה </verse>
        <verse osisID='Isa.27.4'> ד  חמה אין לי  מי יתנני שמיר שית במלחמה--אפשעה בה אציתנה יחד </verse>
        <verse osisID='Isa.27.5'> ה  או יחזק במעוזי יעשה שלום לי שלום יעשה לי </verse>
        <verse osisID='Isa.27.6'> ו  הבאים ישרש יעקב יציץ ופרח ישראל ומלאו פני תבל תנובה  {פ} </verse>
        <verse osisID='Isa.27.7'> ז  הכמכת מכהו הכהו  אם כהרג הרגיו הרג </verse>
        <verse osisID='Isa.27.8'> ח  בסאסאה בשלחה תריבנה הגה ברוחו הקשה ביום קדים </verse>
        <verse osisID='Isa.27.9'> ט  לכן בזאת יכפר עון יעקב וזה כל פרי הסר חטאתו  בשומו כל אבני מזבח כאבני גר מנפצות לא יקמו אשרים וחמנים </verse>
        <verse osisID='Isa.27.10'> י  כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה </verse>
        <verse osisID='Isa.27.11'> יא  ביבש קצירה תשברנה נשים באות מאירות אותה  כי לא עם בינות הוא--על כן לא ירחמנו עשהו ויצרו לא יחננו  {פ} </verse>
        <verse osisID='Isa.27.12'> יב  והיה ביום ההוא יחבט יהוה משבלת הנהר עד נחל מצרים ואתם תלקטו לאחד אחד בני ישראל  {פ} </verse>
        <verse osisID='Isa.27.13'> יג  והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם  {פ} </verse>
      </chapter>
      <chapter osisID='Isa.28'>
        <verse osisID='Isa.28.1'> א  הוי עטרת גאות שכרי אפרים וציץ נבל צבי תפארתו--אשר על ראש גיא שמנים הלומי יין </verse>
        <verse osisID='Isa.28.2'> ב  הנה חזק ואמץ לאדני כזרם ברד שער קטב כזרם מים כבירים שטפים הניח לארץ--ביד </verse>
        <verse osisID='Isa.28.3'> ג  ברגלים תרמסנה עטרת גאות שכורי אפרים </verse>
        <verse osisID='Isa.28.4'> ד  והיתה ציצת נבל צבי תפארתו אשר על ראש גיא שמנים--כבכורה בטרם קיץ אשר יראה הראה אותה בעודה בכפו יבלענה  {ס} </verse>
        <verse osisID='Isa.28.5'> ה  ביום ההוא יהיה יהוה צבאות לעטרת צבי ולצפירת תפארה--לשאר עמו </verse>
        <verse osisID='Isa.28.6'> ו  ולרוח משפט--ליושב על המשפט ולגבורה משיבי מלחמה שערה  {ס} </verse>
        <verse osisID='Isa.28.7'> ז  וגם אלה ביין שגו ובשכר תעו  כהן ונביא שגו בשכר נבלעו מן היין תעו מן השכר שגו בראה פקו פליליה </verse>
        <verse osisID='Isa.28.8'> ח  כי כל שלחנות מלאו קיא צאה בלי מקום  {פ} </verse>
        <verse osisID='Isa.28.9'> ט  את מי יורה דעה ואת מי יבין שמועה--גמולי מחלב עתיקי משדים </verse>
        <verse osisID='Isa.28.10'> י  כי צו לצו צו לצו קו לקו קו לקו--זעיר שם זעיר שם </verse>
        <verse osisID='Isa.28.11'> יא  כי בלעגי שפה ובלשון אחרת ידבר אל העם הזה </verse>
        <verse osisID='Isa.28.12'> יב  אשר אמר אליהם זאת המנוחה הניחו לעיף וזאת המרגעה ולא אבוא שמוע </verse>
        <verse osisID='Isa.28.13'> יג  והיה להם דבר יהוה צו לצו צו לצו קו לקו קו לקו זעיר שם זעיר שם--למען ילכו וכשלו אחור ונשברו ונוקשו ונלכדו  {פ} </verse>
        <verse osisID='Isa.28.14'> יד  לכן שמעו דבר יהוה אנשי לצון--משלי העם הזה אשר בירושלם </verse>
        <verse osisID='Isa.28.15'> טו  כי אמרתם כרתנו ברית את מות ועם שאול עשינו חזה שיט (שוט) שוטף כי עבר (יעבר) לא יבואנו כי שמנו כזב מחסנו ובשקר נסתרנו  {פ} </verse>
        <verse osisID='Isa.28.16'> טז  לכן כה אמר אדני יהוה הנני יסד בציון אבן אבן בחן פנת יקרת מוסד מוסד--המאמין לא יחיש </verse>
        <verse osisID='Isa.28.17'> יז  ושמתי משפט לקו וצדקה למשקלת ויעה ברד מחסה כזב וסתר מים ישטפו  {ס} </verse>
        <verse osisID='Isa.28.18'> יח  וכפר בריתכם את מות וחזותכם את שאול לא תקום שוט שוטף כי יעבר והייתם לו למרמס </verse>
        <verse osisID='Isa.28.19'> יט  מדי עברו יקח אתכם כי בבקר בבקר יעבר ביום ובלילה והיה רק זועה הבין שמועה </verse>
        <verse osisID='Isa.28.20'> כ  כי קצר המצע מהשתרע והמסכה צרה כהתכנס </verse>
        <verse osisID='Isa.28.21'> כא  כי כהר פרצים יקום יהוה כעמק בגבעון ירגז--לעשות מעשהו זר מעשהו ולעבד עבדתו נכריה עבדתו </verse>
        <verse osisID='Isa.28.22'> כב  ועתה אל תתלוצצו פן יחזקו מוסריכם  כי כלה ונחרצה שמעתי מאת אדני יהוה צבאות--על כל הארץ  {פ} </verse>
        <verse osisID='Isa.28.23'> כג  האזינו ושמעו קולי הקשיבו ושמעו אמרתי </verse>
        <verse osisID='Isa.28.24'> כד  הכל היום יחרש החרש לזרע יפתח וישדד אדמתו </verse>
        <verse osisID='Isa.28.25'> כה  הלוא אם שוה פניה והפיץ קצח וכמן יזרק ושם חטה שורה ושערה נסמן וכסמת גבלתו </verse>
        <verse osisID='Isa.28.26'> כו  ויסרו למשפט אלהיו יורנו </verse>
        <verse osisID='Isa.28.27'> כז  כי לא בחרוץ יודש קצח ואופן עגלה על כמן יוסב  כי במטה יחבט קצח וכמן בשבט </verse>
        <verse osisID='Isa.28.28'> כח  לחם יודק כי לא לנצח אדוש ידושנו והמם גלגל עגלתו ופרשיו לא ידקנו </verse>
        <verse osisID='Isa.28.29'> כט  גם זאת מעם יהוה צבאות יצאה  הפלא עצה הגדיל תושיה  {פ} </verse>
      </chapter>
      <chapter osisID='Isa.29'>
        <verse osisID='Isa.29.1'> א  הוי אריאל אריאל קרית חנה דוד ספו שנה על שנה חגים ינקפו </verse>
        <verse osisID='Isa.29.2'> ב  והציקותי לאריאל והיתה תאניה ואניה והיתה לי כאריאל </verse>
        <verse osisID='Isa.29.3'> ג  וחניתי כדור עליך וצרתי עליך מצב והקימתי עליך מצרת </verse>
        <verse osisID='Isa.29.4'> ד  ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף </verse>
        <verse osisID='Isa.29.5'> ה  והיה כאבק דק המון זריך וכמץ עבר המון עריצים והיה לפתע פתאם </verse>
        <verse osisID='Isa.29.6'> ו  מעם יהוה צבאות תפקד ברעם וברעש וקול גדול סופה וסערה ולהב אש אוכלה </verse>
        <verse osisID='Isa.29.7'> ז  והיה כחלום חזון לילה המון כל הגוים הצבאים על אריאל וכל צביה ומצדתה והמציקים לה </verse>
        <verse osisID='Isa.29.8'> ח  והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה--כן יהיה המון כל הגוים הצבאים על הר ציון  {פ} </verse>
        <verse osisID='Isa.29.9'> ט  התמהמהו ותמהו השתעשעו ושעו שכרו ולא יין נעו ולא שכר </verse>
        <verse osisID='Isa.29.10'> י  כי נסך עליכם יהוה רוח תרדמה ויעצם את עיניכם  את הנביאים ואת ראשיכם החזים כסה </verse>
        <verse osisID='Isa.29.11'> יא  ותהי לכם חזות הכל כדברי הספר החתום אשר יתנו אתו אל יודע הספר (ספר) לאמר קרא נא זה ואמר לא אוכל כי חתום הוא </verse>
        <verse osisID='Isa.29.12'> יב  ונתן הספר על אשר לא ידע ספר לאמר--קרא נא זה ואמר לא ידעתי ספר  {ס} </verse>
        <verse osisID='Isa.29.13'> יג  ויאמר אדני יען כי נגש העם הזה בפיו ובשפתיו כבדוני ולבו רחק ממני--ותהי יראתם אתי מצות אנשים מלמדה </verse>
        <verse osisID='Isa.29.14'> יד  לכן הנני יוסף להפליא את העם הזה--הפלא ופלא ואבדה חכמת חכמיו ובינת נבניו תסתתר  {ס} </verse>
        <verse osisID='Isa.29.15'> טו  הוי המעמיקים מיהוה לסתר עצה והיה במחשך מעשיהם ויאמרו מי ראנו ומי ידענו </verse>
        <verse osisID='Isa.29.16'> טז  הפככם--אם כחמר היצר יחשב  כי יאמר מעשה לעשהו לא עשני ויצר אמר ליצרו לא הבין </verse>
        <verse osisID='Isa.29.17'> יז  הלוא עוד מעט מזער ושב לבנון לכרמל והכרמל ליער יחשב </verse>
        <verse osisID='Isa.29.18'> יח  ושמעו ביום ההוא החרשים דברי ספר ומאפל ומחשך עיני עורים תראינה </verse>
        <verse osisID='Isa.29.19'> יט  ויספו ענוים ביהוה שמחה ואביוני אדם בקדוש ישראל יגילו </verse>
        <verse osisID='Isa.29.20'> כ  כי אפס עריץ וכלה לץ ונכרתו כל שקדי און </verse>
        <verse osisID='Isa.29.21'> כא  מחטיאי אדם בדבר ולמוכיח בשער יקשון ויטו בתהו צדיק  {פ} </verse>
        <verse osisID='Isa.29.22'> כב  לכן כה אמר יהוה אל בית יעקב אשר פדה את אברהם  לא עתה יבוש יעקב ולא עתה פניו יחורו </verse>
        <verse osisID='Isa.29.23'> כג  כי בראתו ילדיו מעשה ידי בקרבו--יקדישו שמי והקדישו את קדוש יעקב ואת אלהי ישראל יעריצו </verse>
        <verse osisID='Isa.29.24'> כד  וידעו תעי רוח בינה ורוגנים ילמדו לקח  {ס} </verse>
      </chapter>
      <chapter osisID='Isa.30'>
        <verse osisID='Isa.30.1'> א  הוי בנים סוררים נאם יהוה לעשות עצה ולא מני ולנסך מסכה ולא רוחי--למען ספות חטאת על חטאת </verse>
        <verse osisID='Isa.30.2'> ב  ההלכים לרדת מצרים ופי לא שאלו לעוז במעוז פרעה ולחסות בצל מצרים </verse>
        <verse osisID='Isa.30.3'> ג  והיה לכם מעוז פרעה לבשת והחסות בצל מצרים לכלמה </verse>
        <verse osisID='Isa.30.4'> ד  כי היו בצען שריו ומלאכיו חנס יגיעו </verse>
        <verse osisID='Isa.30.5'> ה  כל הבאיש על עם לא יועילו למו  לא לעזר ולא להועיל כי לבשת וגם לחרפה  {ס} </verse>
        <verse osisID='Isa.30.6'> ו  משא בהמות נגב  בארץ צרה וצוקה לביא וליש מהם אפעה ושרף מעופף ישאו על כתף עירים חילהם ועל דבשת גמלים אוצרתם על עם לא יועילו </verse>
        <verse osisID='Isa.30.7'> ז  ומצרים הבל וריק יעזרו לכן קראתי לזאת רהב הם שבת </verse>
        <verse osisID='Isa.30.8'> ח  עתה בוא כתבה על לוח אתם--ועל ספר חקה ותהי ליום אחרון לעד עד עולם </verse>
        <verse osisID='Isa.30.9'> ט  כי עם מרי הוא בנים כחשים בנים לא אבו שמוע תורת יהוה </verse>
        <verse osisID='Isa.30.10'> י  אשר אמרו לראים לא תראו ולחזים לא תחזו לנו נכחות דברו לנו חלקות חזו מהתלות </verse>
        <verse osisID='Isa.30.11'> יא  סורו מני דרך הטו מני ארח השביתו מפנינו את קדוש ישראל  {ס} </verse>
        <verse osisID='Isa.30.12'> יב  לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו </verse>
        <verse osisID='Isa.30.13'> יג  לכן יהיה לכם העון הזה כפרץ נפל נבעה בחומה נשגבה--אשר פתאם לפתע יבוא שברה </verse>
        <verse osisID='Isa.30.14'> יד  ושברה כשבר נבל יוצרים כתות--לא יחמל ולא ימצא במכתתו חרש לחתות אש מיקוד ולחשף מים מגבא  {ס} </verse>
        <verse osisID='Isa.30.15'> טו  כי כה אמר אדני יהוה קדוש ישראל בשובה ונחת תושעון--בהשקט ובבטחה תהיה גבורתכם ולא אביתם </verse>
        <verse osisID='Isa.30.16'> טז  ותאמרו לא כי על סוס ננוס על כן תנוסון ועל קל נרכב על כן יקלו רדפיכם </verse>
        <verse osisID='Isa.30.17'> יז  אלף אחד מפני גערת אחד--מפני גערת חמשה תנסו  עד אם נותרתם כתרן על ראש ההר וכנס על הגבעה </verse>
        <verse osisID='Isa.30.18'> יח  ולכן יחכה יהוה לחננכם ולכן ירום לרחמכם  כי אלהי משפט יהוה אשרי כל חוכי לו  {פ} </verse>
        <verse osisID='Isa.30.19'> יט  כי עם בציון ישב בירושלם בכו לא תבכה חנון יחנך לקול זעקך--כשמעתו ענך </verse>
        <verse osisID='Isa.30.20'> כ  ונתן לכם אדני לחם צר ומים לחץ ולא יכנף עוד מוריך והיו עיניך ראות את מוריך </verse>
        <verse osisID='Isa.30.21'> כא  ואזניך תשמענה דבר מאחריך לאמר  זה הדרך לכו בו כי תאמינו וכי תשמאילו </verse>
        <verse osisID='Isa.30.22'> כב  וטמאתם את צפוי פסילי כספך ואת אפדת מסכת זהבך תזרם כמו דוה צא תאמר לו </verse>
        <verse osisID='Isa.30.23'> כג  ונתן מטר זרעך אשר תזרע את האדמה ולחם תבואת האדמה והיה דשן ושמן ירעה מקניך ביום ההוא כר נרחב </verse>
        <verse osisID='Isa.30.24'> כד  והאלפים והעירים עבדי האדמה בליל חמיץ יאכלו--אשר זרה ברחת ובמזרה </verse>
        <verse osisID='Isa.30.25'> כה  והיה על כל הר גבה ועל כל גבעה נשאה פלגים יבלי מים--ביום הרג רב בנפל מגדלים </verse>
        <verse osisID='Isa.30.26'> כו  והיה אור הלבנה כאור החמה ואור החמה יהיה שבעתים כאור שבעת הימים--ביום חבש יהוה את שבר עמו ומחץ מכתו ירפא  {פ} </verse>
        <verse osisID='Isa.30.27'> כז  הנה שם יהוה בא ממרחק בער אפו וכבד משאה שפתיו מלאו זעם ולשונו כאש אכלת </verse>
        <verse osisID='Isa.30.28'> כח  ורוחו כנחל שוטף עד צואר יחצה להנפה גוים בנפת שוא ורסן מתעה על לחיי עמים </verse>
        <verse osisID='Isa.30.29'> כט  השיר יהיה לכם כליל התקדש חג ושמחת לבב כהולך בחליל לבוא בהר יהוה אל צור ישראל </verse>
        <verse osisID='Isa.30.30'> ל  והשמיע יהוה את הוד קולו ונחת זרועו יראה בזעף אף ולהב אש אוכלה נפץ וזרם ואבן ברד </verse>
        <verse osisID='Isa.30.31'> לא  כי מקול יהוה יחת אשור בשבט יכה </verse>
        <verse osisID='Isa.30.32'> לב  והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם בה (בם) </verse>
        <verse osisID='Isa.30.33'> לג  כי ערוך מאתמול תפתה גם הוא (היא) למלך הוכן העמיק הרחב מדרתה אש ועצים הרבה--נשמת יהוה כנחל גפרית בערה בה  {פ} </verse>
      </chapter>
      <chapter osisID='Isa.31'>
        <verse osisID='Isa.31.1'> א  הוי הירדים מצרים לעזרה על סוסים ישענו ויבטחו על רכב כי רב ועל פרשים כי עצמו מאד--ולא שעו על קדוש ישראל ואת יהוה לא דרשו </verse>
        <verse osisID='Isa.31.2'> ב  וגם הוא חכם ויבא רע ואת דבריו לא הסיר וקם על בית מרעים ועל עזרת פעלי און </verse>
        <verse osisID='Isa.31.3'> ג  ומצרים אדם ולא אל וסוסיהם בשר ולא רוח ויהוה יטה ידו וכשל עוזר ונפל עזר--ויחדו כלם יכליון  {ס} </verse>
        <verse osisID='Isa.31.4'> ד  כי כה אמר יהוה אלי כאשר יהגה האריה והכפיר על טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על הר ציון ועל גבעתה </verse>
        <verse osisID='Isa.31.5'> ה  כצפרים עפות--כן יגן יהוה צבאות על ירושלם גנון והציל פסח והמליט </verse>
        <verse osisID='Isa.31.6'> ו  שובו לאשר העמיקו סרה--בני ישראל </verse>
        <verse osisID='Isa.31.7'> ז  כי ביום ההוא ימאסון איש אלילי כספו ואלילי זהבו--אשר עשו לכם ידיכם חטא </verse>
        <verse osisID='Isa.31.8'> ח  ונפל אשור בחרב לא איש וחרב לא אדם תאכלנו ונס לו מפני חרב ובחוריו למס יהיו </verse>
        <verse osisID='Isa.31.9'> ט  וסלעו ממגור יעבור וחתו מנס שריו  נאם יהוה אשר אור לו בציון ותנור לו בירושלם  {פ} </verse>
      </chapter>
      <chapter osisID='Isa.32'>
        <verse osisID='Isa.32.1'> א  הן לצדק ימלך מלך ולשרים למשפט ישרו </verse>
        <verse osisID='Isa.32.2'> ב  והיה איש כמחבא רוח וסתר זרם כפלגי מים בציון כצל סלע כבד בארץ עיפה </verse>
        <verse osisID='Isa.32.3'> ג  ולא תשעינה עיני ראים ואזני שמעים תקשבנה </verse>
        <verse osisID='Isa.32.4'> ד  ולבב נמהרים יבין לדעת ולשון עלגים תמהר לדבר צחות </verse>
        <verse osisID='Isa.32.5'> ה  לא יקרא עוד לנבל נדיב ולכילי לא יאמר שוע </verse>
        <verse osisID='Isa.32.6'> ו  כי נבל נבלה ידבר ולבו יעשה און--לעשות חנף ולדבר אל יהוה תועה להריק נפש רעב ומשקה צמא יחסיר </verse>
        <verse osisID='Isa.32.7'> ז  וכלי כליו רעים הוא זמות יעץ לחבל ענוים (עניים) באמרי שקר ובדבר אביון משפט </verse>
        <verse osisID='Isa.32.8'> ח  ונדיב נדיבות יעץ והוא על נדיבות יקום  {ס} </verse>
        <verse osisID='Isa.32.9'> ט  נשים שאננות--קמנה שמענה קולי בנות בטחות--האזנה אמרתי </verse>
        <verse osisID='Isa.32.10'> י  ימים על שנה תרגזנה בטחות  כי כלה בציר אסף בלי יבוא </verse>
        <verse osisID='Isa.32.11'> יא  חרדו שאננות רגזה בטחות פשטה וערה וחגורה על חלצים </verse>
        <verse osisID='Isa.32.12'> יב  על שדים ספדים על שדי חמד על גפן פריה </verse>
        <verse osisID='Isa.32.13'> יג  על אדמת עמי קוץ שמיר תעלה  כי על כל בתי משוש קריה עליזה </verse>
        <verse osisID='Isa.32.14'> יד  כי ארמון נטש המון עיר עזב עפל ובחן היה בעד מערות עד עולם--משוש פראים מרעה עדרים </verse>
        <verse osisID='Isa.32.15'> טו  עד יערה עלינו רוח ממרום והיה מדבר לכרמל וכרמל (והכרמל) ליער יחשב </verse>
        <verse osisID='Isa.32.16'> טז  ושכן במדבר משפט וצדקה בכרמל תשב </verse>
        <verse osisID='Isa.32.17'> יז  והיה מעשה הצדקה שלום ועבדת הצדקה--השקט ובטח עד עולם </verse>
        <verse osisID='Isa.32.18'> יח  וישב עמי בנוה שלום ובמשכנות מבטחים ובמנוחת שאננות </verse>
        <verse osisID='Isa.32.19'> יט  וברד ברדת היער ובשפלה תשפל העיר </verse>
        <verse osisID='Isa.32.20'> כ  אשריכם זרעי על כל מים משלחי רגל השור והחמור  {ס} </verse>
      </chapter>
      <chapter osisID='Isa.33'>
        <verse osisID='Isa.33.1'> א  הוי שודד ואתה לא שדוד ובוגד ולא בגדו בו כהתמך שודד תושד כנלתך לבגד יבגדו בך  {ס} </verse>
        <verse osisID='Isa.33.2'> ב  יהוה חננו לך קוינו היה זרעם לבקרים אף ישועתנו בעת צרה </verse>
        <verse osisID='Isa.33.3'> ג  מקול המון נדדו עמים מרוממתך נפצו גוים </verse>
        <verse osisID='Isa.33.4'> ד  ואסף שללכם אסף החסיל--כמשק גבים שקק בו </verse>
        <verse osisID='Isa.33.5'> ה  נשגב יהוה כי שכן מרום מלא ציון משפט וצדקה </verse>
        <verse osisID='Isa.33.6'> ו  והיה אמונת עתיך חסן ישועת חכמת ודעת יראת יהוה היא אוצרו  {פ} </verse>
        <verse osisID='Isa.33.7'> ז  הן אראלם צעקו חצה מלאכי שלום מר יבכיון </verse>
        <verse osisID='Isa.33.8'> ח  נשמו מסלות שבת עבר ארח הפר ברית מאס ערים לא חשב אנוש </verse>
        <verse osisID='Isa.33.9'> ט  אבל אמללה ארץ החפיר לבנון קמל היה השרון כערבה ונער בשן וכרמל  {ס} </verse>
        <verse osisID='Isa.33.10'> י  עתה אקום יאמר יהוה עתה ארומם--עתה אנשא </verse>
        <verse osisID='Isa.33.11'> יא  תהרו חשש תלדו קש רוחכם אש תאכלכם </verse>
        <verse osisID='Isa.33.12'> יב  והיו עמים משרפות שיד קוצים כסוחים באש יצתו  {פ} </verse>
        <verse osisID='Isa.33.13'> יג  שמעו רחוקים אשר עשיתי ודעו קרובים גברתי </verse>
        <verse osisID='Isa.33.14'> יד  פחדו בציון חטאים אחזה רעדה חנפים מי יגור לנו אש אוכלה--מי יגור לנו מוקדי עולם </verse>
        <verse osisID='Isa.33.15'> טו  הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע </verse>
        <verse osisID='Isa.33.16'> טז  הוא מרומים ישכן מצדות סלעים משגבו לחמו נתן מימיו נאמנים </verse>
        <verse osisID='Isa.33.17'> יז  מלך ביפיו תחזינה עיניך תראינה ארץ מרחקים </verse>
        <verse osisID='Isa.33.18'> יח  לבך יהגה אימה איה ספר איה שקל איה ספר את המגדלים </verse>
        <verse osisID='Isa.33.19'> יט  את עם נועז לא תראה  עם עמקי שפה משמוע נלעג לשון אין בינה </verse>
        <verse osisID='Isa.33.20'> כ  חזה ציון קרית מועדנו עיניך תראינה ירושלם נוה שאנן אהל בל יצען בל יסע יתדתיו לנצח וכל חבליו בל ינתקו </verse>
        <verse osisID='Isa.33.21'> כא  כי אם שם אדיר יהוה לנו מקום נהרים יארים רחבי ידים בל תלך בו אני שיט וצי אדיר לא יעברנו </verse>
        <verse osisID='Isa.33.22'> כב  כי יהוה שפטנו יהוה מחקקנו יהוה מלכנו הוא יושיענו </verse>
        <verse osisID='Isa.33.23'> כג  נטשו חבליך בל יחזקו כן תרנם בל פרשו נס אז חלק עד שלל מרבה פסחים בזזו בז </verse>
        <verse osisID='Isa.33.24'> כד  ובל יאמר שכן חליתי העם הישב בה נשא עון  {ס} </verse>
      </chapter>
      <chapter osisID='Isa.34'>
        <verse osisID='Isa.34.1'> א  קרבו גוים לשמע ולאמים הקשיבו תשמע הארץ ומלאה תבל וכל צאצאיה </verse>
        <verse osisID='Isa.34.2'> ב  כי קצף ליהוה על כל הגוים וחמה על כל צבאם החרימם נתנם לטבח </verse>
        <verse osisID='Isa.34.3'> ג  וחלליהם ישלכו ופגריהם יעלה באשם ונמסו הרים מדמם </verse>
        <verse osisID='Isa.34.4'> ד  ונמקו כל צבא השמים ונגלו כספר השמים וכל צבאם יבול--כנבל עלה מגפן וכנבלת מתאנה </verse>
        <verse osisID='Isa.34.5'> ה  כי רותה בשמים חרבי הנה על אדום תרד ועל עם חרמי למשפט </verse>
        <verse osisID='Isa.34.6'> ו  חרב ליהוה מלאה דם הדשנה מחלב מדם כרים ועתודים מחלב כליות אילים  כי זבח ליהוה בבצרה וטבח גדול בארץ אדום </verse>
        <verse osisID='Isa.34.7'> ז  וירדו ראמים עמם ופרים עם אבירים ורותה ארצם מדם ועפרם מחלב ידשן </verse>
        <verse osisID='Isa.34.8'> ח  כי יום נקם ליהוה--שנת שלומים לריב ציון </verse>
        <verse osisID='Isa.34.9'> ט  ונהפכו נחליה לזפת ועפרה לגפרית והיתה ארצה לזפת בערה </verse>
        <verse osisID='Isa.34.10'> י  לילה ויומם לא תכבה לעולם יעלה עשנה מדור לדור תחרב--לנצח נצחים אין עבר בה </verse>
        <verse osisID='Isa.34.11'> יא  וירשוה קאת וקפוד וינשוף וערב ישכנו בה ונטה עליה קו תהו ואבני בהו </verse>
        <verse osisID='Isa.34.12'> יב  חריה ואין שם מלוכה יקראו וכל שריה יהיו אפס </verse>
        <verse osisID='Isa.34.13'> יג  ועלתה ארמנתיה סירים קמוש וחוח במבצריה והיתה נוה תנים חציר לבנות יענה </verse>
        <verse osisID='Isa.34.14'> יד  ופגשו ציים את איים ושעיר על רעהו יקרא אך שם הרגיעה לילית ומצאה לה מנוח </verse>
        <verse osisID='Isa.34.15'> טו  שמה קננה קפוז ותמלט ובקעה ודגרה בצלה אך שם נקבצו דיות אשה רעותה </verse>
        <verse osisID='Isa.34.16'> טז  דרשו מעל ספר יהוה וקראו--אחת מהנה לא נעדרה אשה רעותה לא פקדו  כי פי הוא צוה ורוחו הוא קבצן </verse>
        <verse osisID='Isa.34.17'> יז  והוא הפיל להן גורל וידו חלקתה להם בקו עד עולם יירשוה--לדור ודור ישכנו בה  {ס} </verse>
      </chapter>
      <chapter osisID='Isa.35'>
        <verse osisID='Isa.35.1'> א  יששום מדבר וציה ותגל ערבה ותפרח כחבצלת </verse>
        <verse osisID='Isa.35.2'> ב  פרח תפרח ותגל אף גילת ורנן--כבוד הלבנון נתן לה הדר הכרמל והשרון המה יראו כבוד יהוה הדר אלהינו  {פ} </verse>
        <verse osisID='Isa.35.3'> ג  חזקו ידים רפות וברכים כשלות אמצו </verse>
        <verse osisID='Isa.35.4'> ד  אמרו לנמהרי לב חזקו אל תיראו הנה אלהיכם נקם יבוא--גמול אלהים הוא יבוא וישעכם </verse>
        <verse osisID='Isa.35.5'> ה  אז תפקחנה עיני עורים ואזני חרשים תפתחנה </verse>
        <verse osisID='Isa.35.6'> ו  אז ידלג כאיל פסח ותרן לשון אלם  כי נבקעו במדבר מים ונחלים בערבה </verse>
        <verse osisID='Isa.35.7'> ז  והיה השרב לאגם וצמאון למבועי מים בנוה תנים רבצה חציר לקנה וגמא </verse>
        <verse osisID='Isa.35.8'> ח  והיה שם מסלול ודרך ודרך הקדש יקרא לה--לא יעברנו טמא והוא למו הלך דרך ואוילים לא יתעו </verse>
        <verse osisID='Isa.35.9'> ט  לא יהיה שם אריה ופריץ חיות בל יעלנה--לא תמצא שם והלכו גאולים </verse>
        <verse osisID='Isa.35.10'> י  ופדויי יהוה ישבון ובאו ציון ברנה ושמחת עולם על ראשם ששון ושמחה ישיגו ונסו יגון ואנחה  {ס} </verse>
      </chapter>
      <chapter osisID='Isa.36'>
        <verse osisID='Isa.36.1'> א  ויהי בארבע עשרה שנה למלך חזקיהו עלה סנחריב מלך אשור על כל ערי יהודה הבצרות--ויתפשם </verse>
        <verse osisID='Isa.36.2'> ב  וישלח מלך אשור את רבשקה מלכיש ירושלמה אל המלך חזקיהו בחיל כבד ויעמד בתעלת הברכה העליונה במסלת שדה כובס </verse>
        <verse osisID='Isa.36.3'> ג  ויצא אליו אליקים בן חלקיהו אשר על הבית--ושבנא הספר ויואח בן אסף המזכיר </verse>
        <verse osisID='Isa.36.4'> ד  ויאמר אליהם רבשקה אמרו נא אל חזקיהו  כה אמר המלך הגדול מלך אשור מה הבטחון הזה אשר בטחת </verse>
        <verse osisID='Isa.36.5'> ה  אמרתי אך דבר שפתים עצה וגבורה למלחמה עתה על מי בטחת כי מרדת בי </verse>
        <verse osisID='Isa.36.6'> ו  הנה בטחת על משענת הקנה הרצוץ הזה על מצרים אשר יסמך איש עליו ובא בכפו ונקבה  כן פרעה מלך מצרים לכל הבטחים עליו </verse>
        <verse osisID='Isa.36.7'> ז  וכי תאמר אלי אל יהוה אלהינו בטחנו  הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו </verse>
        <verse osisID='Isa.36.8'> ח  ועתה התערב נא את אדני המלך אשור ואתנה לך אלפים סוסים--אם תוכל לתת לך רכבים עליהם </verse>
        <verse osisID='Isa.36.9'> ט  ואיך תשיב את פני פחת אחד עבדי אדני--הקטנים ותבטח לך על מצרים לרכב ולפרשים </verse>
        <verse osisID='Isa.36.10'> י  ועתה המבלעדי יהוה עליתי על הארץ הזאת להשחיתה יהוה אמר אלי עלה אל הארץ הזאת והשחיתה  {ס} </verse>
        <verse osisID='Isa.36.11'> יא  ויאמר אליקים ושבנא ויואח אל רבשקה דבר נא אל עבדיך ארמית--כי שמעים אנחנו ואל תדבר אלינו יהודית באזני העם אשר על החומה </verse>
        <verse osisID='Isa.36.12'> יב  ויאמר רבשקה האל אדניך ואליך שלחני אדני לדבר את הדברים האלה  הלא על האנשים הישבים על החומה לאכל את חראיהם (צואתם) ולשתות את שיניהם (מימי רגליהם) עמכם </verse>
        <verse osisID='Isa.36.13'> יג  ויעמד רבשקה ויקרא בקול גדול יהודית ויאמר--שמעו את דברי המלך הגדול מלך אשור </verse>
        <verse osisID='Isa.36.14'> יד  כה אמר המלך אל ישא לכם חזקיהו  כי לא יוכל להציל אתכם </verse>
        <verse osisID='Isa.36.15'> טו  ואל יבטח אתכם חזקיהו אל יהוה לאמר הצל יצילנו יהוה  לא תנתן העיר הזאת ביד מלך אשור </verse>
        <verse osisID='Isa.36.16'> טז  אל תשמעו אל חזקיהו  {פ} br   br כי כה אמר המלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו </verse>
        <verse osisID='Isa.36.17'> יז  עד באי ולקחתי אתכם אל ארץ כארצכם  ארץ דגן ותירוש ארץ לחם וכרמים </verse>
        <verse osisID='Isa.36.18'> יח  פן יסית אתכם חזקיהו לאמר יהוה יצילנו ההצילו אלהי הגוים איש את ארצו מיד מלך אשור </verse>
        <verse osisID='Isa.36.19'> יט  איה אלהי חמת וארפד--איה אלהי ספרוים וכי הצילו את שמרון מידי </verse>
        <verse osisID='Isa.36.20'> כ  מי בכל אלהי הארצות האלה אשר הצילו את ארצם מידי כי יציל יהוה את ירושלם מידי </verse>
        <verse osisID='Isa.36.21'> כא  ויחרישו ולא ענו אתו דבר  כי מצות המלך היא לאמר לא תענהו </verse>
        <verse osisID='Isa.36.22'> כב  ויבא אליקים בן חלקיהו אשר על הבית ושבנא הספר ויואח בן אסף המזכיר אל חזקיהו--קרועי בגדים ויגידו לו את דברי רבשקה  {ס} </verse>
      </chapter>
      <chapter osisID='Isa.37'>
        <verse osisID='Isa.37.1'> א  ויהי כשמע המלך חזקיהו ויקרע את בגדיו ויתכס בשק ויבא בית יהוה </verse>
        <verse osisID='Isa.37.2'> ב  וישלח את אליקים אשר על הבית ואת שבנא הסופר ואת זקני הכהנים מתכסים בשקים--אל ישעיהו בן אמוץ הנביא </verse>
        <verse osisID='Isa.37.3'> ג  ויאמרו אליו כה אמר חזקיהו יום צרה ותוכחה ונאצה היום הזה  כי באו בנים עד משבר וכח אין ללדה </verse>
        <verse osisID='Isa.37.4'> ד  אולי ישמע יהוה אלהיך את דברי רבשקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה </verse>
        <verse osisID='Isa.37.5'> ה  ויבאו עבדי המלך חזקיהו--אל ישעיהו </verse>
        <verse osisID='Isa.37.6'> ו  ויאמר אליהם ישעיהו כה תאמרון אל אדניכם  כה אמר יהוה אל תירא מפני הדברים אשר שמעת אשר גדפו נערי מלך אשור אותי </verse>
        <verse osisID='Isa.37.7'> ז  הנני נותן בו רוח ושמע שמועה ושב אל ארצו והפלתיו בחרב בארצו </verse>
        <verse osisID='Isa.37.8'> ח  וישב רבשקה וימצא את מלך אשור נלחם על לבנה  כי שמע כי נסע מלכיש </verse>
        <verse osisID='Isa.37.9'> ט  וישמע על תרהקה מלך כוש לאמר יצא להלחם אתך וישמע וישלח מלאכים אל חזקיהו לאמר </verse>
        <verse osisID='Isa.37.10'> י  כה תאמרון אל חזקיהו מלך יהודה לאמר אל ישאך אלהיך אשר אתה בוטח בו לאמר  לא תנתן ירושלם ביד מלך אשור </verse>
        <verse osisID='Isa.37.11'> יא  הנה אתה שמעת אשר עשו מלכי אשור לכל הארצות--להחרימם ואתה תנצל </verse>
        <verse osisID='Isa.37.12'> יב  ההצילו אותם אלהי הגוים אשר השחיתו אבותי את גוזן ואת חרן ורצף ובני עדן אשר בתלשר </verse>
        <verse osisID='Isa.37.13'> יג  איה מלך חמת ומלך ארפד ומלך לעיר ספרוים הנע ועוה </verse>
        <verse osisID='Isa.37.14'> יד  ויקח חזקיהו את הספרים מיד המלאכים ויקראהו ויעל בית יהוה ויפרשהו חזקיהו לפני יהוה  {ס} </verse>
        <verse osisID='Isa.37.15'> טו  ויתפלל חזקיהו אל יהוה לאמר </verse>
        <verse osisID='Isa.37.16'> טז  יהוה צבאות אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ </verse>
        <verse osisID='Isa.37.17'> יז  הטה יהוה אזנך ושמע פקח יהוה עינך וראה ושמע את כל דברי סנחריב אשר שלח לחרף אלהים חי </verse>
        <verse osisID='Isa.37.18'> יח  אמנם יהוה  החריבו מלכי אשור את כל הארצות--ואת ארצם </verse>
        <verse osisID='Isa.37.19'> יט  ונתן את אלהיהם באש  כי לא אלהים המה כי אם מעשה ידי אדם עץ ואבן--ויאבדום </verse>
        <verse osisID='Isa.37.20'> כ  ועתה יהוה אלהינו הושיענו מידו וידעו כל ממלכות הארץ כי אתה יהוה לבדך </verse>
        <verse osisID='Isa.37.21'> כא  וישלח ישעיהו בן אמוץ אל חזקיהו לאמר  כה אמר יהוה אלהי ישראל אשר התפללת אלי אל סנחריב מלך אשור </verse>
        <verse osisID='Isa.37.22'> כב  זה הדבר אשר דבר יהוה עליו  בזה לך לעגה לך בתולת בת ציון--אחריך ראש הניעה בת ירושלם </verse>
        <verse osisID='Isa.37.23'> כג  את מי חרפת וגדפת ועל מי הרימותה קול ותשא מרום עיניך אל קדוש ישראל </verse>
        <verse osisID='Isa.37.24'> כד  ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו </verse>
        <verse osisID='Isa.37.25'> כה  אני קרתי ושתיתי מים ואחרב בכף פעמי כל יארי מצור </verse>
        <verse osisID='Isa.37.26'> כו  הלוא שמעת למרחוק אותה עשיתי מימי קדם ויצרתיה עתה הבאתיה--ותהי להשאות גלים נצים ערים בצרות </verse>
        <verse osisID='Isa.37.27'> כז  וישביהן קצרי יד חתו ובשו היו עשב שדה וירק דשא חציר גגות ושדמה לפני קמה </verse>
        <verse osisID='Isa.37.28'> כח  ושבתך וצאתך ובואך ידעתי ואת התרגזך אלי </verse>
        <verse osisID='Isa.37.29'> כט  יען התרגזך אלי ושאננך עלה באזני--ושמתי חחי באפך ומתגי בשפתיך והשיבתיך בדרך אשר באת בה </verse>
        <verse osisID='Isa.37.30'> ל  וזה לך האות--אכול השנה ספיח ובשנה השנית שחיס ובשנה השלישית זרעו וקצרו ונטעו כרמים--ואכול (ואכלו) פרים </verse>
        <verse osisID='Isa.37.31'> לא  ויספה פליטת בית יהודה הנשארה--שרש למטה ועשה פרי למעלה </verse>
        <verse osisID='Isa.37.32'> לב  כי מירושלם תצא שארית ופליטה מהר ציון קנאת יהוה צבאות תעשה זאת  {ס} </verse>
        <verse osisID='Isa.37.33'> לג  לכן כה אמר יהוה אל מלך אשור לא יבוא אל העיר הזאת ולא יורה שם חץ ולא יקדמנה מגן ולא ישפך עליה סללה </verse>
        <verse osisID='Isa.37.34'> לד  בדרך אשר בא בה ישוב ואל העיר הזאת לא יבוא נאם יהוה </verse>
        <verse osisID='Isa.37.35'> לה  וגנותי על העיר הזאת להושיעה--למעני ולמען דוד עבדי  {ס} </verse>
        <verse osisID='Isa.37.36'> לו  ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים </verse>
        <verse osisID='Isa.37.37'> לז  ויסע וילך וישב סנחריב מלך אשור וישב בנינוה </verse>
        <verse osisID='Isa.37.38'> לח  ויהי הוא משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר חדן בנו תחתיו  {ס} </verse>
      </chapter>
      <chapter osisID='Isa.38'>
        <verse osisID='Isa.38.1'> א  בימים ההם חלה חזקיהו למות ויבוא אליו ישעיהו בן אמוץ הנביא ויאמר אליו כה אמר יהוה צו לביתך--כי מת אתה ולא תחיה </verse>
        <verse osisID='Isa.38.2'> ב  ויסב חזקיהו פניו אל הקיר ויתפלל אל יהוה </verse>
        <verse osisID='Isa.38.3'> ג  ויאמר אנה יהוה זכר נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול  {ס} </verse>
        <verse osisID='Isa.38.4'> ד  ויהי דבר יהוה אל ישעיהו לאמר </verse>
        <verse osisID='Isa.38.5'> ה  הלוך ואמרת אל חזקיהו כה אמר יהוה אלהי דוד אביך שמעתי את תפלתך ראיתי את דמעתך הנני יוסף על ימיך חמש עשרה שנה </verse>
        <verse osisID='Isa.38.6'> ו  ומכף מלך אשור אצילך ואת העיר הזאת וגנותי על העיר הזאת </verse>
        <verse osisID='Isa.38.7'> ז  וזה לך האות מאת יהוה אשר יעשה יהוה את הדבר הזה אשר דבר </verse>
        <verse osisID='Isa.38.8'> ח  הנני משיב את צל המעלות אשר ירדה במעלות אחז בשמש אחרנית--עשר מעלות ותשב השמש עשר מעלות במעלות אשר ירדה  {ס} </verse>
        <verse osisID='Isa.38.9'> ט  מכתב לחזקיהו מלך יהודה בחלתו ויחי מחליו </verse>
        <verse osisID='Isa.38.10'> י  אני אמרתי בדמי ימי אלכה--בשערי שאול פקדתי יתר שנותי </verse>
        <verse osisID='Isa.38.11'> יא  אמרתי לא אראה יה יה בארץ החיים לא אביט אדם עוד עם יושבי חדל </verse>
        <verse osisID='Isa.38.12'> יב  דורי נסע ונגלה מני--כאהל רעי קפדתי כארג חיי מדלה יבצעני מיום עד לילה תשלימני </verse>
        <verse osisID='Isa.38.13'> יג  שויתי עד בקר כארי כן ישבר כל עצמותי מיום עד לילה תשלימני </verse>
        <verse osisID='Isa.38.14'> יד  כסוס עגור כן אצפצף אהגה כיונה דלו עיני למרום אדני עשקה לי ערבני </verse>
        <verse osisID='Isa.38.15'> טו  מה אדבר ואמר לי והוא עשה אדדה כל שנותי על מר נפשי </verse>
        <verse osisID='Isa.38.16'> טז  אדני עליהם יחיו ולכל בהן חיי רוחי ותחלימני והחיני </verse>
        <verse osisID='Isa.38.17'> יז  הנה לשלום מר לי מר ואתה חשקת נפשי משחת בלי כי השלכת אחרי גוך כל חטאי </verse>
        <verse osisID='Isa.38.18'> יח  כי לא שאול תודך מות יהללך לא ישברו יורדי בור אל אמתך </verse>
        <verse osisID='Isa.38.19'> יט  חי חי הוא יודך כמוני היום אב לבנים יודיע אל אמתך </verse>
        <verse osisID='Isa.38.20'> כ  יהוה להושיעני ונגנותי ננגן כל ימי חיינו על בית יהוה </verse>
        <verse osisID='Isa.38.21'> כא  ויאמר ישעיהו ישאו דבלת תאנים וימרחו על השחין ויחי </verse>
        <verse osisID='Isa.38.22'> כב  ויאמר חזקיהו מה אות  כי אעלה בית יהוה  {ס} </verse>
      </chapter>
      <chapter osisID='Isa.39'>
        <verse osisID='Isa.39.1'> א  בעת ההיא שלח מרדך בלאדן בן בלאדן מלך בבל ספרים ומנחה--אל חזקיהו וישמע כי חלה ויחזק </verse>
        <verse osisID='Isa.39.2'> ב  וישמח עליהם חזקיהו ויראם את בית נכתה את הכסף ואת הזהב ואת הבשמים ואת השמן הטוב ואת כל בית כליו ואת כל אשר נמצא באצרתיו  לא היה דבר אשר לא הראם חזקיהו בביתו--ובכל ממשלתו  {ס} </verse>
        <verse osisID='Isa.39.3'> ג  ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל </verse>
        <verse osisID='Isa.39.4'> ד  ויאמר מה ראו בביתך ויאמר חזקיהו את כל אשר בביתי ראו--לא היה דבר אשר לא הראיתים באוצרתי </verse>
        <verse osisID='Isa.39.5'> ה  ויאמר ישעיהו אל חזקיהו  שמע דבר יהוה צבאות </verse>
        <verse osisID='Isa.39.6'> ו  הנה ימים באים ונשא כל אשר בביתך ואשר אצרו אבתיך עד היום הזה בבל  לא יותר דבר אמר יהוה </verse>
        <verse osisID='Isa.39.7'> ז  ומבניך אשר יצאו ממך אשר תוליד--יקחו והיו סריסים בהיכל מלך בבל </verse>
        <verse osisID='Isa.39.8'> ח  ויאמר חזקיהו אל ישעיהו טוב דבר יהוה אשר דברת ויאמר כי יהיה שלום ואמת בימי  {פ} </verse>
      </chapter>
      <chapter osisID='Isa.40'>
        <verse osisID='Isa.40.1'> א  נחמו נחמו עמי--יאמר אלהיכם </verse>
        <verse osisID='Isa.40.2'> ב  דברו על לב ירושלם וקראו אליה--כי מלאה צבאה כי נרצה עונה  כי לקחה מיד יהוה כפלים בכל חטאתיה  {ס} </verse>
        <verse osisID='Isa.40.3'> ג  קול קורא--במדבר פנו דרך יהוה ישרו בערבה מסלה לאלהינו </verse>
        <verse osisID='Isa.40.4'> ד  כל גיא ינשא וכל הר וגבעה ישפלו והיה העקב למישור והרכסים לבקעה </verse>
        <verse osisID='Isa.40.5'> ה  ונגלה כבוד יהוה וראו כל בשר יחדו כי פי יהוה דבר  {פ} </verse>
        <verse osisID='Isa.40.6'> ו  קול אמר קרא ואמר מה אקרא כל הבשר חציר וכל חסדו כציץ השדה </verse>
        <verse osisID='Isa.40.7'> ז  יבש חציר נבל ציץ כי רוח יהוה נשבה בו אכן חציר העם </verse>
        <verse osisID='Isa.40.8'> ח  יבש חציר נבל ציץ ודבר אלהינו יקום לעולם  {ס} </verse>
        <verse osisID='Isa.40.9'> ט  על הר גבה עלי לך מבשרת ציון הרימי בכח קולך מבשרת ירושלם הרימי אל תיראי אמרי לערי יהודה הנה אלהיכם </verse>
        <verse osisID='Isa.40.10'> י  הנה אדני יהוה בחזק יבוא וזרעו משלה לו הנה שכרו אתו ופעלתו לפניו </verse>
        <verse osisID='Isa.40.11'> יא  כרעה עדרו ירעה בזרעו יקבץ טלאים ובחיקו ישא עלות ינהל  {ס} </verse>
        <verse osisID='Isa.40.12'> יב  מי מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים </verse>
        <verse osisID='Isa.40.13'> יג  מי תכן את רוח יהוה ואיש עצתו יודיענו </verse>
        <verse osisID='Isa.40.14'> יד  את מי נועץ ויבינהו וילמדהו בארח משפט וילמדהו דעת ודרך תבונות יודיענו </verse>
        <verse osisID='Isa.40.15'> טו  הן גוים כמר מדלי וכשחק מאזנים נחשבו הן איים כדק יטול </verse>
        <verse osisID='Isa.40.16'> טז  ולבנון אין די בער וחיתו--אין די עולה  {פ} </verse>
        <verse osisID='Isa.40.17'> יז  כל הגוים כאין נגדו מאפס ותהו נחשבו לו </verse>
        <verse osisID='Isa.40.18'> יח  ואל מי תדמיון אל ומה דמות תערכו לו </verse>
        <verse osisID='Isa.40.19'> יט  הפסל נסך חרש וצרף בזהב ירקענו ורתקות כסף צורף </verse>
        <verse osisID='Isa.40.20'> כ  המסכן תרומה עץ לא ירקב יבחר חרש חכם יבקש לו להכין פסל לא ימוט  {ס} </verse>
        <verse osisID='Isa.40.21'> כא  הלוא תדעו הלוא תשמעו הלוא הגד מראש לכם הלוא הבינותם מוסדות הארץ </verse>
        <verse osisID='Isa.40.22'> כב  הישב על חוג הארץ וישביה כחגבים הנוטה כדק שמים וימתחם כאהל לשבת </verse>
        <verse osisID='Isa.40.23'> כג  הנותן רוזנים לאין שפטי ארץ כתהו עשה </verse>
        <verse osisID='Isa.40.24'> כד  אף בל נטעו אף בל זרעו--אף בל שרש בארץ גזעם וגם נשף בהם ויבשו וסערה כקש תשאם  {ס} </verse>
        <verse osisID='Isa.40.25'> כה  ואל מי תדמיוני ואשוה--יאמר קדוש </verse>
        <verse osisID='Isa.40.26'> כו  שאו מרום עיניכם וראו מי ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר  {ס} </verse>
        <verse osisID='Isa.40.27'> כז  למה תאמר יעקב ותדבר ישראל  נסתרה דרכי מיהוה ומאלהי משפטי יעבור </verse>
        <verse osisID='Isa.40.28'> כח  הלוא ידעת אם לא שמעת אלהי עולם יהוה בורא קצות הארץ--לא ייעף ולא ייגע  אין חקר לתבונתו </verse>
        <verse osisID='Isa.40.29'> כט  נתן ליעף כח ולאין אונים עצמה ירבה </verse>
        <verse osisID='Isa.40.30'> ל  ויעפו נערים ויגעו ובחורים כשול יכשלו </verse>
        <verse osisID='Isa.40.31'> לא  וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו  {ס} </verse>
      </chapter>
      <chapter osisID='Isa.41'>
        <verse osisID='Isa.41.1'> א  החרישו אלי איים ולאמים יחליפו כח יגשו אז ידברו יחדו למשפט נקרבה </verse>
        <verse osisID='Isa.41.2'> ב  מי העיר ממזרח צדק יקראהו לרגלו יתן לפניו גוים ומלכים ירד--יתן כעפר חרבו כקש נדף קשתו </verse>
        <verse osisID='Isa.41.3'> ג  ירדפם יעבור שלום ארח ברגליו לא יבוא </verse>
        <verse osisID='Isa.41.4'> ד  מי פעל ועשה קרא הדרות מראש  אני יהוה ראשון ואת אחרנים אני הוא </verse>
        <verse osisID='Isa.41.5'> ה  ראו איים ויראו קצות הארץ יחרדו קרבו ויאתיון </verse>
        <verse osisID='Isa.41.6'> ו  איש את רעהו יעזרו ולאחיו יאמר חזק </verse>
        <verse osisID='Isa.41.7'> ז  ויחזק חרש את צרף מחליק פטיש את הולם פעם אמר לדבק טוב הוא ויחזקהו במסמרים לא ימוט  {ס} </verse>
        <verse osisID='Isa.41.8'> ח  ואתה ישראל עבדי יעקב אשר בחרתיך זרע אברהם אהבי </verse>
        <verse osisID='Isa.41.9'> ט  אשר החזקתיך מקצות הארץ ומאציליה קראתיך ואמר לך עבדי אתה בחרתיך ולא מאסתיך </verse>
        <verse osisID='Isa.41.10'> י  אל תירא כי עמך אני אל תשתע כי אני אלהיך אמצתיך אף עזרתיך--אף תמכתיך בימין צדקי </verse>
        <verse osisID='Isa.41.11'> יא  הן יבשו ויכלמו כל הנחרים בך יהיו כאין ויאבדו אנשי ריבך </verse>
        <verse osisID='Isa.41.12'> יב  תבקשם ולא תמצאם אנשי מצתך יהיו כאין וכאפס אנשי מלחמתך </verse>
        <verse osisID='Isa.41.13'> יג  כי אני יהוה אלהיך--מחזיק ימינך האמר לך אל תירא אני עזרתיך  {ס} </verse>
        <verse osisID='Isa.41.14'> יד  אל תיראי תולעת יעקב מתי ישראל אני עזרתיך נאם יהוה וגאלך קדוש ישראל </verse>
        <verse osisID='Isa.41.15'> טו  הנה שמתיך למורג חרוץ חדש--בעל פיפיות תדוש הרים ותדק וגבעות כמץ תשים </verse>
        <verse osisID='Isa.41.16'> טז  תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל  {ס} </verse>
        <verse osisID='Isa.41.17'> יז  העניים והאביונים מבקשים מים ואין--לשונם בצמא נשתה אני יהוה אענם אלהי ישראל לא אעזבם </verse>
        <verse osisID='Isa.41.18'> יח  אפתח על שפיים נהרות ובתוך בקעות מעינות אשים מדבר לאגם מים וארץ ציה למוצאי מים </verse>
        <verse osisID='Isa.41.19'> יט  אתן במדבר ארז שטה והדס ועץ שמן אשים בערבה ברוש תדהר ותאשור--יחדו </verse>
        <verse osisID='Isa.41.20'> כ  למען יראו וידעו וישימו וישכילו יחדו--כי יד יהוה עשתה זאת וקדוש ישראל בראה  {פ} </verse>
        <verse osisID='Isa.41.21'> כא  קרבו ריבכם יאמר יהוה הגישו עצמותיכם יאמר מלך יעקב </verse>
        <verse osisID='Isa.41.22'> כב  יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו </verse>
        <verse osisID='Isa.41.23'> כג  הגידו האתיות לאחור ונדעה כי אלהים אתם אף תיטיבו ותרעו ונשתעה ונרא (ונראה) יחדו </verse>
        <verse osisID='Isa.41.24'> כד  הן אתם מאין ופעלכם מאפע תועבה יבחר בכם  {פ} </verse>
        <verse osisID='Isa.41.25'> כה  העירותי מצפון ויאת ממזרח שמש יקרא בשמי ויבא סגנים כמו חמר וכמו יוצר ירמס טיט </verse>
        <verse osisID='Isa.41.26'> כו  מי הגיד מראש ונדעה ומלפנים ונאמר צדיק אף אין מגיד אף אין משמיע--אף אין שמע אמריכם </verse>
        <verse osisID='Isa.41.27'> כז  ראשון לציון הנה הנם ולירושלם מבשר אתן </verse>
        <verse osisID='Isa.41.28'> כח  וארא ואין איש ומאלה ואין יועץ ואשאלם וישיבו דבר </verse>
        <verse osisID='Isa.41.29'> כט  הן כלם און אפס מעשיהם רוח ותהו נסכיהם  {פ} </verse>
      </chapter>
      <chapter osisID='Isa.42'>
        <verse osisID='Isa.42.1'> א  הן עבדי אתמך בו בחירי רצתה נפשי נתתי רוחי עליו משפט לגוים יוציא </verse>
        <verse osisID='Isa.42.2'> ב  לא יצעק ולא ישא ולא ישמיע בחוץ קולו </verse>
        <verse osisID='Isa.42.3'> ג  קנה רצוץ לא ישבור ופשתה כהה לא יכבנה לאמת יוציא משפט </verse>
        <verse osisID='Isa.42.4'> ד  לא יכהה ולא ירוץ עד ישים בארץ משפט ולתורתו איים ייחלו  {פ} </verse>
        <verse osisID='Isa.42.5'> ה  כה אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה </verse>
        <verse osisID='Isa.42.6'> ו  אני יהוה קראתיך בצדק ואחזק בידך ואצרך ואתנך לברית עם--לאור גוים </verse>
        <verse osisID='Isa.42.7'> ז  לפקח עינים עורות להוציא ממסגר אסיר מבית כלא ישבי חשך </verse>
        <verse osisID='Isa.42.8'> ח  אני יהוה הוא שמי וכבודי לאחר לא אתן ותהלתי לפסילים </verse>
        <verse osisID='Isa.42.9'> ט  הראשנות הנה באו וחדשות אני מגיד בטרם תצמחנה אשמיע אתכם  {פ} </verse>
        <verse osisID='Isa.42.10'> י  שירו ליהוה שיר חדש תהלתו מקצה הארץ יורדי הים ומלאו איים וישביהם </verse>
        <verse osisID='Isa.42.11'> יא  ישאו מדבר ועריו חצרים תשב קדר ירנו ישבי סלע מראש הרים יצוחו </verse>
        <verse osisID='Isa.42.12'> יב  ישימו ליהוה כבוד ותהלתו באיים יגידו </verse>
        <verse osisID='Isa.42.13'> יג  יהוה כגבור יצא כאיש מלחמות יעיר קנאה יריע אף יצריח--על איביו יתגבר  {ס} </verse>
        <verse osisID='Isa.42.14'> יד  החשיתי מעולם--אחריש אתאפק כיולדה אפעה אשם ואשאף יחד </verse>
        <verse osisID='Isa.42.15'> טו  אחריב הרים וגבעות וכל עשבם אוביש ושמתי נהרות לאיים ואגמים אוביש </verse>
        <verse osisID='Isa.42.16'> טז  והולכתי עורים בדרך לא ידעו--בנתיבות לא ידעו אדריכם אשים מחשך לפניהם לאור ומעקשים למישור--אלה הדברים עשיתם ולא עזבתים </verse>
        <verse osisID='Isa.42.17'> יז  נסגו אחור יבשו בשת הבטחים בפסל האמרים למסכה אתם אלהינו  {פ} </verse>
        <verse osisID='Isa.42.18'> יח  החרשים שמעו והעורים הביטו לראות </verse>
        <verse osisID='Isa.42.19'> יט  מי עור כי אם עבדי וחרש כמלאכי אשלח מי עור כמשלם ועור כעבד יהוה </verse>
        <verse osisID='Isa.42.20'> כ  ראית (ראות) רבות ולא תשמר פקוח אזנים ולא ישמע </verse>
        <verse osisID='Isa.42.21'> כא  יהוה חפץ למען צדקו יגדיל תורה ויאדיר </verse>
        <verse osisID='Isa.42.22'> כב  והוא עם בזוז ושסוי הפח בחורים כלם ובבתי כלאים החבאו היו לבז ואין מציל משסה ואין אמר השב </verse>
        <verse osisID='Isa.42.23'> כג  מי בכם יאזין זאת יקשב וישמע לאחור </verse>
        <verse osisID='Isa.42.24'> כד  מי נתן למשוסה (למשסה) יעקב וישראל לבזזים הלוא יהוה  זו חטאנו לו ולא אבו בדרכיו הלוך ולא שמעו בתורתו </verse>
        <verse osisID='Isa.42.25'> כה  וישפך עליו חמה אפו ועזוז מלחמה ותלהטהו מסביב ולא ידע ותבער בו ולא ישים על לב </verse>
      </chapter>
      <chapter osisID='Isa.43'>
        <verse osisID='Isa.43.1'> א  ועתה כה אמר יהוה בראך יעקב ויצרך ישראל  אל תירא כי גאלתיך קראתי בשמך לי אתה </verse>
        <verse osisID='Isa.43.2'> ב  כי תעבר במים אתך אני ובנהרות לא ישטפוך  כי תלך במו אש לא תכוה ולהבה לא תבער בך </verse>
        <verse osisID='Isa.43.3'> ג  כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך </verse>
        <verse osisID='Isa.43.4'> ד  מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך </verse>
        <verse osisID='Isa.43.5'> ה  אל תירא כי אתך אני  ממזרח אביא זרעך וממערב אקבצך </verse>
        <verse osisID='Isa.43.6'> ו  אמר לצפון תני ולתימן אל תכלאי הביאי בני מרחוק ובנותי מקצה הארץ </verse>
        <verse osisID='Isa.43.7'> ז  כל הנקרא בשמי ולכבודי בראתיו  יצרתיו אף עשיתיו </verse>
        <verse osisID='Isa.43.8'> ח  הוציא עם עור ועינים יש וחרשים ואזנים למו </verse>
        <verse osisID='Isa.43.9'> ט  כל הגוים נקבצו יחדו ויאספו לאמים--מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת </verse>
        <verse osisID='Isa.43.10'> י  אתם עדי נאם יהוה ועבדי אשר בחרתי  למען תדעו ותאמינו לי ותבינו כי אני הוא--לפני לא נוצר אל ואחרי לא יהיה  {ס} </verse>
        <verse osisID='Isa.43.11'> יא  אנכי אנכי יהוה ואין מבלעדי מושיע </verse>
        <verse osisID='Isa.43.12'> יב  אנכי הגדתי והושעתי והשמעתי--ואין בכם זר ואתם עדי נאם יהוה ואני אל </verse>
        <verse osisID='Isa.43.13'> יג  גם מיום אני הוא ואין מידי מציל אפעל ומי ישיבנה  {ס} </verse>
        <verse osisID='Isa.43.14'> יד  כה אמר יהוה גאלכם קדוש ישראל  למענכם שלחתי בבלה והורדתי בריחים כלם וכשדים באניות רנתם </verse>
        <verse osisID='Isa.43.15'> טו  אני יהוה קדושכם בורא ישראל מלככם  {ס} </verse>
        <verse osisID='Isa.43.16'> טז  כה אמר יהוה הנותן בים דרך ובמים עזים נתיבה </verse>
        <verse osisID='Isa.43.17'> יז  המוציא רכב וסוס חיל ועזוז יחדו ישכבו בל יקומו דעכו כפשתה כבו </verse>
        <verse osisID='Isa.43.18'> יח  אל תזכרו ראשנות וקדמניות אל תתבננו </verse>
        <verse osisID='Isa.43.19'> יט  הנני עשה חדשה עתה תצמח הלוא תדעוה אף אשים במדבר דרך בישמון נהרות </verse>
        <verse osisID='Isa.43.20'> כ  תכבדני חית השדה תנים ובנות יענה  כי נתתי במדבר מים נהרות בישימן להשקות עמי בחירי </verse>
        <verse osisID='Isa.43.21'> כא  עם זו יצרתי לי תהלתי יספרו  {ס} </verse>
        <verse osisID='Isa.43.22'> כב  ולא אתי קראת יעקב  כי יגעת בי ישראל </verse>
        <verse osisID='Isa.43.23'> כג  לא הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה </verse>
        <verse osisID='Isa.43.24'> כד  לא קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך </verse>
        <verse osisID='Isa.43.25'> כה  אנכי אנכי הוא מחה פשעיך למעני  וחטאתיך לא אזכר </verse>
        <verse osisID='Isa.43.26'> כו  הזכירני נשפטה יחד ספר אתה למען תצדק </verse>
        <verse osisID='Isa.43.27'> כז  אביך הראשון חטא ומליציך פשעו בי </verse>
        <verse osisID='Isa.43.28'> כח  ואחלל שרי קדש ואתנה לחרם יעקב וישראל לגדופים  {פ} </verse>
      </chapter>
      <chapter osisID='Isa.44'>
        <verse osisID='Isa.44.1'> א  ועתה שמע יעקב עבדי וישראל בחרתי בו </verse>
        <verse osisID='Isa.44.2'> ב  כה אמר יהוה עשך ויצרך מבטן יעזרך  אל תירא עבדי יעקב וישרון בחרתי בו </verse>
        <verse osisID='Isa.44.3'> ג  כי אצק מים על צמא ונזלים על יבשה אצק רוחי על זרעך וברכתי על צאצאיך </verse>
        <verse osisID='Isa.44.4'> ד  וצמחו בבין חציר כערבים על יבלי מים </verse>
        <verse osisID='Isa.44.5'> ה  זה יאמר ליהוה אני וזה יקרא בשם יעקב וזה יכתב ידו ליהוה ובשם ישראל יכנה  {פ} </verse>
        <verse osisID='Isa.44.6'> ו  כה אמר יהוה מלך ישראל וגאלו יהוה צבאות  אני ראשון ואני אחרון ומבלעדי אין אלהים </verse>
        <verse osisID='Isa.44.7'> ז  ומי כמוני יקרא ויגידה ויערכה לי משומי עם עולם ואתיות ואשר תבאנה יגידו למו </verse>
        <verse osisID='Isa.44.8'> ח  אל תפחדו ואל תרהו--הלא מאז השמעתיך והגדתי ואתם עדי היש אלוה מבלעדי ואין צור בל ידעתי </verse>
        <verse osisID='Isa.44.9'> ט  יצרי פסל כלם תהו וחמודיהם בל יועילו ועדיהם המה בל יראו ובל ידעו--למען יבשו </verse>
        <verse osisID='Isa.44.10'> י  מי יצר אל ופסל נסך--לבלתי הועיל </verse>
        <verse osisID='Isa.44.11'> יא  הן כל חבריו יבשו וחרשים המה מאדם יתקבצו כלם יעמדו יפחדו יבשו יחד </verse>
        <verse osisID='Isa.44.12'> יב  חרש ברזל מעצד ופעל בפחם ובמקבות יצרהו ויפעלהו בזרוע כחו--גם רעב ואין כח לא שתה מים וייעף </verse>
        <verse osisID='Isa.44.13'> יג  חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית </verse>
        <verse osisID='Isa.44.14'> יד  לכרת לו ארזים--ויקח תרזה ואלון ויאמץ לו בעצי יער נטע ארן וגשם יגדל </verse>
        <verse osisID='Isa.44.15'> טו  והיה לאדם לבער ויקח מהם ויחם אף ישיק ואפה לחם אף יפעל אל וישתחו עשהו פסל ויסגד למו </verse>
        <verse osisID='Isa.44.16'> טז  חציו שרף במו אש על חציו בשר יאכל יצלה צלי וישבע אף יחם ויאמר האח חמותי ראיתי אור </verse>
        <verse osisID='Isa.44.17'> יז  ושאריתו לאל עשה לפסלו יסגוד (יסגד) לו וישתחו ויתפלל אליו ויאמר הצילני כי אלי אתה </verse>
        <verse osisID='Isa.44.18'> יח  לא ידעו ולא יבינו  כי טח מראות עיניהם מהשכיל לבתם </verse>
        <verse osisID='Isa.44.19'> יט  ולא ישיב אל לבו ולא דעת ולא תבונה לאמר חציו שרפתי במו אש ואף אפיתי על גחליו לחם אצלה בשר ואכל ויתרו לתועבה אעשה לבול עץ אסגוד </verse>
        <verse osisID='Isa.44.20'> כ  רעה אפר לב הותל הטהו ולא יציל את נפשו ולא יאמר הלוא שקר בימיני  {ס} </verse>
        <verse osisID='Isa.44.21'> כא  זכר אלה יעקב וישראל כי עבדי אתה יצרתיך עבד לי אתה ישראל לא תנשני </verse>
        <verse osisID='Isa.44.22'> כב  מחיתי כעב פשעיך וכענן חטאותיך שובה אלי כי גאלתיך </verse>
        <verse osisID='Isa.44.23'> כג  רנו שמים כי עשה יהוה הריעו תחתיות ארץ פצחו הרים רנה יער וכל עץ בו  כי גאל יהוה יעקב ובישראל יתפאר  {ס} </verse>
        <verse osisID='Isa.44.24'> כד  כה אמר יהוה גאלך ויצרך מבטן  אנכי יהוה עשה כל--נטה שמים לבדי רקע הארץ מי אתי (מאתי) </verse>
        <verse osisID='Isa.44.25'> כה  מפר אתות בדים וקסמים יהולל משיב חכמים אחור ודעתם יסכל </verse>
        <verse osisID='Isa.44.26'> כו  מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקומם </verse>
        <verse osisID='Isa.44.27'> כז  האמר לצולה חרבי ונהרתיך אוביש </verse>
        <verse osisID='Isa.44.28'> כח  האמר לכורש רעי וכל חפצי ישלם ולאמר לירושלם תבנה והיכל תוסד  {פ} </verse>
      </chapter>
      <chapter osisID='Isa.45'>
        <verse osisID='Isa.45.1'> א  כה אמר יהוה למשיחו לכורש אשר החזקתי בימינו לרד לפניו גוים ומתני מלכים אפתח--לפתח לפניו דלתים ושערים לא יסגרו </verse>
        <verse osisID='Isa.45.2'> ב  אני לפניך אלך והדורים אושר (אישר) דלתות נחושה אשבר ובריחי ברזל אגדע </verse>
        <verse osisID='Isa.45.3'> ג  ונתתי לך אוצרות חשך ומטמני מסתרים  למען תדע כי אני יהוה הקורא בשמך--אלהי ישראל </verse>
        <verse osisID='Isa.45.4'> ד  למען עבדי יעקב וישראל בחירי ואקרא לך בשמך אכנך ולא ידעתני </verse>
        <verse osisID='Isa.45.5'> ה  אני יהוה ואין עוד זולתי אין אלהים אאזרך ולא ידעתני </verse>
        <verse osisID='Isa.45.6'> ו  למען ידעו ממזרח שמש וממערבה כי אפס בלעדי  אני יהוה ואין עוד </verse>
        <verse osisID='Isa.45.7'> ז  יוצר אור ובורא חשך עשה שלום ובורא רע אני יהוה עשה כל אלה  {פ} </verse>
        <verse osisID='Isa.45.8'> ח  הרעיפו שמים ממעל ושחקים יזלו צדק תפתח ארץ ויפרו ישע וצדקה תצמיח יחד--אני יהוה בראתיו  {ס} </verse>
        <verse osisID='Isa.45.9'> ט  הוי רב את יצרו--חרש את חרשי אדמה היאמר חמר ליצרו מה תעשה ופעלך אין ידים לו  {ס} </verse>
        <verse osisID='Isa.45.10'> י  הוי אמר לאב מה תוליד ולאשה מה תחילין  {ס} </verse>
        <verse osisID='Isa.45.11'> יא  כה אמר יהוה קדוש ישראל ויצרו  האתיות שאלוני על בני ועל פעל ידי תצוני </verse>
        <verse osisID='Isa.45.12'> יב  אנכי עשיתי ארץ ואדם עליה בראתי אני ידי נטו שמים וכל צבאם צויתי </verse>
        <verse osisID='Isa.45.13'> יג  אנכי העירתהו בצדק וכל דרכיו אישר הוא יבנה עירי וגלותי ישלח--לא במחיר ולא בשחד אמר יהוה צבאות  {ס} </verse>
        <verse osisID='Isa.45.14'> יד  כה אמר יהוה יגיע מצרים וסחר כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים </verse>
        <verse osisID='Isa.45.15'> טו  אכן אתה אל מסתתר--אלהי ישראל מושיע </verse>
        <verse osisID='Isa.45.16'> טז  בושו וגם נכלמו כלם  יחדו הלכו בכלמה חרשי צירים </verse>
        <verse osisID='Isa.45.17'> יז  ישראל נושע ביהוה תשועת עולמים  לא תבשו ולא תכלמו עד עולמי עד  {פ} </verse>
        <verse osisID='Isa.45.18'> יח  כי כה אמר יהוה בורא השמים הוא האלהים יצר הארץ ועשה הוא כוננה--לא תהו בראה לשבת יצרה אני יהוה ואין עוד </verse>
        <verse osisID='Isa.45.19'> יט  לא בסתר דברתי במקום ארץ חשך--לא אמרתי לזרע יעקב תהו בקשוני אני יהוה דבר צדק מגיד מישרים </verse>
        <verse osisID='Isa.45.20'> כ  הקבצו ובאו התנגשו יחדו פליטי הגוים לא ידעו הנשאים את עץ פסלם ומתפללים אל אל לא יושיע </verse>
        <verse osisID='Isa.45.21'> כא  הגידו והגישו אף יועצו יחדו  מי השמיע זאת מקדם מאז הגידה הלוא אני יהוה ואין עוד אלהים מבלעדי--אל צדיק ומושיע אין זולתי </verse>
        <verse osisID='Isa.45.22'> כב  פנו אלי והושעו כל אפסי ארץ  כי אני אל ואין עוד </verse>
        <verse osisID='Isa.45.23'> כג  בי נשבעתי--יצא מפי צדקה דבר ולא ישוב  כי לי תכרע כל ברך תשבע כל לשון </verse>
        <verse osisID='Isa.45.24'> כד  אך ביהוה לי אמר צדקות ועז עדיו יבוא ויבשו כל הנחרים בו </verse>
        <verse osisID='Isa.45.25'> כה  ביהוה יצדקו ויתהללו כל זרע ישראל </verse>
      </chapter>
      <chapter osisID='Isa.46'>
        <verse osisID='Isa.46.1'> א  כרע בל קרס נבו--היו עצביהם לחיה ולבהמה נשאתיכם עמוסות משא לעיפה </verse>
        <verse osisID='Isa.46.2'> ב  קרסו כרעו יחדו לא יכלו מלט משא ונפשם בשבי הלכה  {פ} </verse>
        <verse osisID='Isa.46.3'> ג  שמעו אלי בית יעקב וכל שארית בית ישראל--העמסים מני בטן הנשאים מני רחם </verse>
        <verse osisID='Isa.46.4'> ד  ועד זקנה אני הוא ועד שיבה אני אסבל אני עשיתי ואני אשא ואני אסבל ואמלט  {ס} </verse>
        <verse osisID='Isa.46.5'> ה  למי תדמיוני ותשוו ותמשלוני ונדמה </verse>
        <verse osisID='Isa.46.6'> ו  הזלים זהב מכיס וכסף בקנה ישקלו ישכרו צורף ויעשהו אל יסגדו אף ישתחוו </verse>
        <verse osisID='Isa.46.7'> ז  ישאהו על כתף יסבלהו ויניחהו תחתיו ויעמד--ממקומו לא ימיש אף יצעק אליו ולא יענה מצרתו לא יושיענו  {ס} </verse>
        <verse osisID='Isa.46.8'> ח  זכרו זאת והתאששו השיבו פושעים על לב </verse>
        <verse osisID='Isa.46.9'> ט  זכרו ראשנות מעולם  כי אנכי אל ואין עוד אלהים ואפס כמוני </verse>
        <verse osisID='Isa.46.10'> י  מגיד מראשית אחרית ומקדם אשר לא נעשו אמר עצתי תקום וכל חפצי אעשה </verse>
        <verse osisID='Isa.46.11'> יא  קרא ממזרח עיט מארץ מרחק איש עצתו (עצתי) אף דברתי אף אביאנה--יצרתי אף אעשנה  {ס} </verse>
        <verse osisID='Isa.46.12'> יב  שמעו אלי אבירי לב--הרחוקים מצדקה </verse>
        <verse osisID='Isa.46.13'> יג  קרבתי צדקתי לא תרחק ותשועתי לא תאחר ונתתי בציון תשועה לישראל תפארתי  {ס} </verse>
      </chapter>
      <chapter osisID='Isa.47'>
        <verse osisID='Isa.47.1'> א  רדי ושבי על עפר בתולת בת בבל--שבי לארץ אין כסא בת כשדים  כי לא תוסיפי יקראו לך רכה וענגה </verse>
        <verse osisID='Isa.47.2'> ב  קחי רחים וטחני קמח גלי צמתך חשפי שבל גלי שוק עברי נהרות </verse>
        <verse osisID='Isa.47.3'> ג  תגל ערותך--גם תראה חרפתך נקם אקח ולא אפגע אדם  {פ} </verse>
        <verse osisID='Isa.47.4'> ד  גאלנו יהוה צבאות שמו--קדוש ישראל </verse>
        <verse osisID='Isa.47.5'> ה  שבי דומם ובאי בחשך בת כשדים  כי לא תוסיפי יקראו לך גברת ממלכות </verse>
        <verse osisID='Isa.47.6'> ו  קצפתי על עמי חללתי נחלתי ואתנם בידך לא שמת להם רחמים--על זקן הכבדת עלך מאד </verse>
        <verse osisID='Isa.47.7'> ז  ותאמרי לעולם אהיה גברת--עד לא שמת אלה על לבך לא זכרת אחריתה  {פ} </verse>
        <verse osisID='Isa.47.8'> ח  ועתה שמעי זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול </verse>
        <verse osisID='Isa.47.9'> ט  ותבאנה לך שתי אלה רגע ביום אחד שכול ואלמן כתמם באו עליך ברב כשפיך בעצמת חבריך מאד </verse>
        <verse osisID='Isa.47.10'> י  ותבטחי ברעתך אמרת אין ראני--חכמתך ודעתך היא שובבתך ותאמרי בלבך אני ואפסי עוד </verse>
        <verse osisID='Isa.47.11'> יא  ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שאה לא תדעי </verse>
        <verse osisID='Isa.47.12'> יב  עמדי נא בחבריך וברב כשפיך באשר יגעת מנעוריך אולי תוכלי הועיל אולי תערוצי </verse>
        <verse osisID='Isa.47.13'> יג  נלאית ברב עצתיך יעמדו נא ויושיעך הברו (הברי) שמים החזים בכוכבים מודעים לחדשים מאשר יבאו עליך </verse>
        <verse osisID='Isa.47.14'> יד  הנה היו כקש אש שרפתם לא יצילו את נפשם מיד להבה אין גחלת לחמם אור לשבת נגדו </verse>
        <verse osisID='Isa.47.15'> טו  כן היו לך אשר יגעת סחריך מנעוריך איש לעברו תעו--אין מושיעך  {ס} </verse>
      </chapter>
      <chapter osisID='Isa.48'>
        <verse osisID='Isa.48.1'> א  שמעו זאת בית יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו--לא באמת ולא בצדקה </verse>
        <verse osisID='Isa.48.2'> ב  כי מעיר הקדש נקראו ועל אלהי ישראל נסמכו  יהוה צבאות שמו  {ס} </verse>
        <verse osisID='Isa.48.3'> ג  הראשנות מאז הגדתי ומפי יצאו ואשמיעם פתאם עשיתי ותבאנה </verse>
        <verse osisID='Isa.48.4'> ד  מדעתי כי קשה אתה וגיד ברזל ערפך ומצחך נחושה </verse>
        <verse osisID='Isa.48.5'> ה  ואגיד לך מאז בטרם תבוא השמעתיך--פן תאמר עצבי עשם ופסלי ונסכי צום </verse>
        <verse osisID='Isa.48.6'> ו  שמעת חזה כלה ואתם הלוא תגידו  השמעתיך חדשות מעתה ונצרות ולא ידעתם </verse>
        <verse osisID='Isa.48.7'> ז  עתה נבראו ולא מאז ולפני יום ולא שמעתם--פן תאמר הנה ידעתין </verse>
        <verse osisID='Isa.48.8'> ח  גם לא שמעת גם לא ידעת--גם מאז לא פתחה אזנך  כי ידעתי בגוד תבגוד ופשע מבטן קרא לך </verse>
        <verse osisID='Isa.48.9'> ט  למען שמי אאריך אפי ותהלתי אחטם לך--לבלתי הכריתך </verse>
        <verse osisID='Isa.48.10'> י  הנה צרפתיך ולא בכסף בחרתיך בכור עני </verse>
        <verse osisID='Isa.48.11'> יא  למעני למעני אעשה כי איך יחל וכבודי לאחר לא אתן  {פ} </verse>
        <verse osisID='Isa.48.12'> יב  שמע אלי יעקב וישראל מקראי  אני הוא אני ראשון אף אני אחרון </verse>
        <verse osisID='Isa.48.13'> יג  אף ידי יסדה ארץ וימיני טפחה שמים קרא אני אליהם יעמדו יחדו </verse>
        <verse osisID='Isa.48.14'> יד  הקבצו כלכם ושמעו מי בהם הגיד את אלה יהוה אהבו--יעשה חפצו בבבל וזרעו כשדים </verse>
        <verse osisID='Isa.48.15'> טו  אני אני דברתי אף קראתיו הבאתיו והצליח דרכו </verse>
        <verse osisID='Isa.48.16'> טז  קרבו אלי שמעו זאת לא מראש בסתר דברתי--מעת היותה שם אני ועתה אדני יהוה שלחני--ורוחו  {פ} </verse>
        <verse osisID='Isa.48.17'> יז  כה אמר יהוה גאלך קדוש ישראל  אני יהוה אלהיך מלמדך להועיל מדריכך בדרך תלך </verse>
        <verse osisID='Isa.48.18'> יח  לוא הקשבת למצותי ויהי כנהר שלומך וצדקתך כגלי הים </verse>
        <verse osisID='Isa.48.19'> יט  ויהי כחול זרעך וצאצאי מעיך כמעתיו לא יכרת ולא ישמד שמו מלפני  {ס} </verse>
        <verse osisID='Isa.48.20'> כ  צאו מבבל ברחו מכשדים בקול רנה הגידו השמיעו זאת הוציאוה עד קצה הארץ אמרו גאל יהוה עבדו יעקב </verse>
        <verse osisID='Isa.48.21'> כא  ולא צמאו בחרבות הוליכם--מים מצור הזיל למו ויבקע צור--ויזבו מים </verse>
        <verse osisID='Isa.48.22'> כב  אין שלום אמר יהוה לרשעים  {פ} </verse>
      </chapter>
      <chapter osisID='Isa.49'>
        <verse osisID='Isa.49.1'> א  שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי </verse>
        <verse osisID='Isa.49.2'> ב  וישם פי כחרב חדה בצל ידו החביאני וישימני לחץ ברור באשפתו הסתירני </verse>
        <verse osisID='Isa.49.3'> ג  ויאמר לי עבדי אתה--ישראל אשר בך אתפאר </verse>
        <verse osisID='Isa.49.4'> ד  ואני אמרתי לריק יגעתי לתהו והבל כחי כליתי אכן משפטי את יהוה ופעלתי את אלהי  {ס} </verse>
        <verse osisID='Isa.49.5'> ה  ועתה אמר יהוה יוצרי מבטן לעבד לו לשובב יעקב אליו וישראל לא (לו) יאסף ואכבד בעיני יהוה ואלהי היה עזי </verse>
        <verse osisID='Isa.49.6'> ו  ויאמר נקל מהיותך לי עבד להקים את שבטי יעקב ונצירי (ונצורי) ישראל להשיב ונתתיך לאור גוים להיות ישועתי עד קצה הארץ  {ס} </verse>
        <verse osisID='Isa.49.7'> ז  כה אמר יהוה גאל ישראל קדושו לבזה נפש למתעב גוי לעבד משלים מלכים יראו וקמו שרים וישתחוו--למען יהוה אשר נאמן קדש ישראל ויבחרך  {ס} </verse>
        <verse osisID='Isa.49.8'> ח  כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות </verse>
        <verse osisID='Isa.49.9'> ט  לאמר לאסורים צאו לאשר בחשך הגלו על דרכים ירעו ובכל שפיים מרעיתם </verse>
        <verse osisID='Isa.49.10'> י  לא ירעבו ולא יצמאו ולא יכם שרב ושמש  כי מרחמם ינהגם ועל מבועי מים ינהלם </verse>
        <verse osisID='Isa.49.11'> יא  ושמתי כל הרי לדרך ומסלתי ירמון </verse>
        <verse osisID='Isa.49.12'> יב  הנה אלה מרחוק יבאו והנה אלה מצפון ומים ואלה מארץ סינים </verse>
        <verse osisID='Isa.49.13'> יג  רנו שמים וגילי ארץ יפצחו (ופצחו) הרים רנה  כי נחם יהוה עמו וענייו ירחם  {ס} </verse>
        <verse osisID='Isa.49.14'> יד  ותאמר ציון עזבני יהוה ואדני שכחני </verse>
        <verse osisID='Isa.49.15'> טו  התשכח אשה עולה מרחם בן בטנה גם אלה תשכחנה ואנכי לא אשכחך </verse>
        <verse osisID='Isa.49.16'> טז  הן על כפים חקתיך חומתיך נגדי תמיד </verse>
        <verse osisID='Isa.49.17'> יז  מהרו בניך מהרסיך ומחריביך ממך יצאו </verse>
        <verse osisID='Isa.49.18'> יח  שאי סביב עיניך וראי כלם נקבצו באו לך חי אני נאם יהוה כי כלם כעדי תלבשי ותקשרים ככלה </verse>
        <verse osisID='Isa.49.19'> יט  כי חרבתיך ושממתיך וארץ הרסתך  כי עתה תצרי מיושב ורחקו מבלעיך </verse>
        <verse osisID='Isa.49.20'> כ  עוד יאמרו באזניך בני שכליך  צר לי המקום גשה לי ואשבה </verse>
        <verse osisID='Isa.49.21'> כא  ואמרת בלבבך מי ילד לי את אלה ואני שכולה וגלמודה גלה וסורה ואלה מי גדל--הן אני נשארתי לבדי אלה איפה הם  {פ} </verse>
        <verse osisID='Isa.49.22'> כב  כה אמר אדני יהוה הנה אשא אל גוים ידי ואל עמים ארים נסי והביאו בניך בחצן ובנתיך על כתף תנשאנה </verse>
        <verse osisID='Isa.49.23'> כג  והיו מלכים אמניך ושרותיהם מיניקתיך--אפים ארץ ישתחוו לך ועפר רגליך ילחכו וידעת כי אני יהוה אשר לא יבשו קוי  {ס} </verse>
        <verse osisID='Isa.49.24'> כד  היקח מגבור מלקוח ואם שבי צדיק ימלט  {ס} </verse>
        <verse osisID='Isa.49.25'> כה  כי כה אמר יהוה גם שבי גבור יקח ומלקוח עריץ ימלט ואת יריבך אנכי אריב ואת בניך אנכי אושיע </verse>
        <verse osisID='Isa.49.26'> כו  והאכלתי את מוניך את בשרם וכעסיס דמם ישכרון וידעו כל בשר כי אני יהוה מושיעך וגאלך אביר יעקב  {ס} </verse>
      </chapter>
      <chapter osisID='Isa.50'>
        <verse osisID='Isa.50.1'> א  כה אמר יהוה אי זה ספר כריתות אמכם אשר שלחתיה או מי מנושי אשר מכרתי אתכם לו הן בעונתיכם נמכרתם ובפשעיכם שלחה אמכם </verse>
        <verse osisID='Isa.50.2'> ב  מדוע באתי ואין איש קראתי ואין עונה--הקצור קצרה ידי מפדות ואם אין בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא </verse>
        <verse osisID='Isa.50.3'> ג  אלביש שמים קדרות ושק אשים כסותם  {פ} </verse>
        <verse osisID='Isa.50.4'> ד  אדני יהוה נתן לי לשון למודים לדעת לעות את יעף דבר יעיר בבקר בבקר יעיר לי אזן לשמע כלמודים </verse>
        <verse osisID='Isa.50.5'> ה  אדני יהוה פתח לי אזן ואנכי לא מריתי  אחור לא נסוגתי </verse>
        <verse osisID='Isa.50.6'> ו  גוי נתתי למכים ולחיי למרטים פני לא הסתרתי מכלמות ורק </verse>
        <verse osisID='Isa.50.7'> ז  ואדני יהוה יעזר לי על כן לא נכלמתי על כן שמתי פני כחלמיש ואדע כי לא אבוש </verse>
        <verse osisID='Isa.50.8'> ח  קרוב מצדיקי--מי יריב אתי נעמדה יחד מי בעל משפטי יגש אלי </verse>
        <verse osisID='Isa.50.9'> ט  הן אדני יהוה יעזר לי מי הוא ירשיעני הן כלם כבגד יבלו עש יאכלם  {ס} </verse>
        <verse osisID='Isa.50.10'> י  מי בכם ירא יהוה שמע בקול עבדו--אשר הלך חשכים ואין נגה לו יבטח בשם יהוה וישען באלהיו  {ס} </verse>
        <verse osisID='Isa.50.11'> יא  הן כלכם קדחי אש מאזרי זיקות לכו באור אשכם ובזיקות בערתם--מידי היתה זאת לכם למעצבה תשכבון  {ס} </verse>
      </chapter>
      <chapter osisID='Isa.51'>
        <verse osisID='Isa.51.1'> א  שמעו אלי רדפי צדק מבקשי יהוה הביטו אל צור חצבתם ואל מקבת בור נקרתם </verse>
        <verse osisID='Isa.51.2'> ב  הביטו אל אברהם אביכם ואל שרה תחוללכם  כי אחד קראתיו ואברכהו וארבהו </verse>
        <verse osisID='Isa.51.3'> ג  כי נחם יהוה ציון נחם כל חרבתיה וישם מדברה כעדן וערבתה כגן יהוה ששון ושמחה ימצא בה תודה וקול זמרה  {ס} </verse>
        <verse osisID='Isa.51.4'> ד  הקשיבו אלי עמי ולאומי אלי האזינו  כי תורה מאתי תצא ומשפטי לאור עמים ארגיע </verse>
        <verse osisID='Isa.51.5'> ה  קרוב צדקי יצא ישעי וזרעי עמים ישפטו אלי איים יקוו ואל זרעי ייחלון </verse>
        <verse osisID='Isa.51.6'> ו  שאו לשמים עיניכם והביטו אל הארץ מתחת כי שמים כעשן נמלחו והארץ כבגד תבלה--וישביה כמו כן ימותון וישועתי לעולם תהיה וצדקתי לא תחת  {פ} </verse>
        <verse osisID='Isa.51.7'> ז  שמעו אלי ידעי צדק עם תורתי בלבם  אל תיראו חרפת אנוש ומגדפתם אל תחתו </verse>
        <verse osisID='Isa.51.8'> ח  כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים  {ס} </verse>
        <verse osisID='Isa.51.9'> ט  עורי עורי לבשי עז זרוע יהוה--עורי כימי קדם דרות עולמים הלוא את היא המחצבת רהב מחוללת תנין </verse>
        <verse osisID='Isa.51.10'> י  הלוא את היא המחרבת ים מי תהום רבה השמה מעמקי ים--דרך לעבר גאולים </verse>
        <verse osisID='Isa.51.11'> יא  ופדויי יהוה ישובון ובאו ציון ברנה ושמחת עולם על ראשם ששון ושמחה ישיגון נסו יגון ואנחה  {ס} </verse>
        <verse osisID='Isa.51.12'> יב  אנכי אנכי הוא מנחמכם מי את ותיראי מאנוש ימות ומבן אדם חציר ינתן </verse>
        <verse osisID='Isa.51.13'> יג  ותשכח יהוה עשך נוטה שמים ויסד ארץ ותפחד תמיד כל היום מפני חמת המציק כאשר כונן להשחית ואיה חמת המציק </verse>
        <verse osisID='Isa.51.14'> יד  מהר צעה להפתח ולא ימות לשחת ולא יחסר לחמו </verse>
        <verse osisID='Isa.51.15'> טו  ואנכי יהוה אלהיך רגע הים ויהמו גליו יהוה צבאות שמו </verse>
        <verse osisID='Isa.51.16'> טז  ואשם דברי בפיך ובצל ידי כסיתיך לנטע שמים וליסד ארץ ולאמר לציון עמי אתה  {ס} </verse>
        <verse osisID='Isa.51.17'> יז  התעוררי התעוררי קומי ירושלם אשר שתית מיד יהוה את כוס חמתו את קבעת כוס התרעלה שתית--מצית </verse>
        <verse osisID='Isa.51.18'> יח  אין מנהל לה מכל בנים ילדה ואין מחזיק בידה מכל בנים גדלה </verse>
        <verse osisID='Isa.51.19'> יט  שתים הנה קראתיך מי ינוד לך השד והשבר והרעב והחרב מי אנחמך </verse>
        <verse osisID='Isa.51.20'> כ  בניך עלפו שכבו בראש כל חוצות--כתוא מכמר המלאים חמת יהוה גערת אלהיך </verse>
        <verse osisID='Isa.51.21'> כא  לכן שמעי נא זאת עניה ושכרת ולא מיין  {פ} </verse>
        <verse osisID='Isa.51.22'> כב  כה אמר אדניך יהוה ואלהיך יריב עמו הנה לקחתי מידך את כוס התרעלה--את קבעת כוס חמתי לא תוסיפי לשתותה עוד </verse>
        <verse osisID='Isa.51.23'> כג  ושמתיה ביד מוגיך אשר אמרו לנפשך שחי ונעברה ותשימי כארץ גוך וכחוץ לעברים  {פ} </verse>
      </chapter>
      <chapter osisID='Isa.52'>
        <verse osisID='Isa.52.1'> א  עורי עורי לבשי עזך ציון  לבשי בגדי תפארתך ירושלם עיר הקדש--כי לא יוסיף יבא בך עוד ערל וטמא </verse>
        <verse osisID='Isa.52.2'> ב  התנערי מעפר קומי שבי ירושלם התפתחו (התפתחי) מוסרי צוארך שביה בת ציון  {ס} </verse>
        <verse osisID='Isa.52.3'> ג  כי כה אמר יהוה חנם נמכרתם ולא בכסף תגאלו  {ס} </verse>
        <verse osisID='Isa.52.4'> ד  כי כה אמר אדני יהוה מצרים ירד עמי בראשנה לגור שם ואשור באפס עשקו </verse>
        <verse osisID='Isa.52.5'> ה  ועתה מה לי פה נאם יהוה כי לקח עמי חנם משלו יהילילו נאם יהוה ותמיד כל היום שמי מנאץ </verse>
        <verse osisID='Isa.52.6'> ו  לכן ידע עמי שמי לכן ביום ההוא כי אני הוא המדבר הנני  {ס} </verse>
        <verse osisID='Isa.52.7'> ז  מה נאוו על ההרים רגלי מבשר משמיע שלום מבשר טוב--משמיע ישועה אמר לציון מלך אלהיך </verse>
        <verse osisID='Isa.52.8'> ח  קול צפיך נשאו קול יחדו ירננו  כי עין בעין יראו בשוב יהוה ציון </verse>
        <verse osisID='Isa.52.9'> ט  פצחו רננו יחדו חרבות ירושלם  כי נחם יהוה עמו גאל ירושלם </verse>
        <verse osisID='Isa.52.10'> י  חשף יהוה את זרוע קדשו לעיני כל הגוים וראו כל אפסי ארץ את ישועת אלהינו  {ס} </verse>
        <verse osisID='Isa.52.11'> יא  סורו סורו צאו משם טמא אל תגעו צאו מתוכה--הברו נשאי כלי יהוה </verse>
        <verse osisID='Isa.52.12'> יב  כי לא בחפזון תצאו ובמנוסה לא תלכון  כי הלך לפניכם יהוה ומאספכם אלהי ישראל  {ס} </verse>
        <verse osisID='Isa.52.13'> יג  הנה ישכיל עבדי ירום ונשא וגבה מאד </verse>
        <verse osisID='Isa.52.14'> יד  כאשר שממו עליך רבים כן משחת מאיש מראהו ותארו מבני אדם </verse>
        <verse osisID='Isa.52.15'> טו  כן יזה גוים רבים עליו יקפצו מלכים פיהם  כי אשר לא ספר להם ראו ואשר לא שמעו התבוננו  {ס} </verse>
      </chapter>
      <chapter osisID='Isa.53'>
        <verse osisID='Isa.53.1'> א  מי האמין לשמעתנו וזרוע יהוה על מי נגלתה </verse>
        <verse osisID='Isa.53.2'> ב  ויעל כיונק לפניו וכשרש מארץ ציה--לא תאר לו ולא הדר ונראהו ולא מראה ונחמדהו </verse>
        <verse osisID='Isa.53.3'> ג  נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו </verse>
        <verse osisID='Isa.53.4'> ד  אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה </verse>
        <verse osisID='Isa.53.5'> ה  והוא מחלל מפשענו מדכא מעונתינו מוסר שלומנו עליו ובחברתו נרפא לנו </verse>
        <verse osisID='Isa.53.6'> ו  כלנו כצאן תעינו איש לדרכו פנינו ויהוה הפגיע בו את עון כלנו </verse>
        <verse osisID='Isa.53.7'> ז  נגש והוא נענה ולא יפתח פיו כשה לטבח יובל וכרחל לפני גזזיה נאלמה ולא יפתח פיו </verse>
        <verse osisID='Isa.53.8'> ח  מעצר וממשפט לקח ואת דורו מי ישוחח  כי נגזר מארץ חיים מפשע עמי נגע למו </verse>
        <verse osisID='Isa.53.9'> ט  ויתן את רשעים קברו ואת עשיר במתיו על לא חמס עשה ולא מרמה בפיו </verse>
        <verse osisID='Isa.53.10'> י  ויהוה חפץ דכאו החלי--אם תשים אשם נפשו יראה זרע יאריך ימים וחפץ יהוה בידו יצלח </verse>
        <verse osisID='Isa.53.11'> יא  מעמל נפשו יראה ישבע--בדעתו יצדיק צדיק עבדי לרבים ועונתם הוא יסבל </verse>
        <verse osisID='Isa.53.12'> יב  לכן אחלק לו ברבים ואת עצומים יחלק שלל תחת אשר הערה למות נפשו ואת פשעים נמנה והוא חטא רבים נשא ולפשעים יפגיע  {פ} </verse>
      </chapter>
      <chapter osisID='Isa.54'>
        <verse osisID='Isa.54.1'> א  רני עקרה לא ילדה פצחי רנה וצהלי לא חלה כי רבים בני שוממה מבני בעולה אמר יהוה </verse>
        <verse osisID='Isa.54.2'> ב  הרחיבי מקום אהלך ויריעות משכנותיך יטו--אל תחשכי האריכי מיתריך ויתדתיך חזקי </verse>
        <verse osisID='Isa.54.3'> ג  כי ימין ושמאול תפרצי וזרעך גוים יירש וערים נשמות יושיבו </verse>
        <verse osisID='Isa.54.4'> ד  אל תיראי כי לא תבושי ואל תכלמי כי לא תחפירי  כי בשת עלומיך תשכחי וחרפת אלמנותיך לא תזכרי עוד </verse>
        <verse osisID='Isa.54.5'> ה  כי בעליך עשיך יהוה צבאות שמו וגאלך קדוש ישראל אלהי כל הארץ יקרא </verse>
        <verse osisID='Isa.54.6'> ו  כי כאשה עזובה ועצובת רוח קראך יהוה ואשת נעורים כי תמאס אמר אלהיך </verse>
        <verse osisID='Isa.54.7'> ז  ברגע קטן עזבתיך וברחמים גדלים אקבצך </verse>
        <verse osisID='Isa.54.8'> ח  בשצף קצף הסתרתי פני רגע ממך ובחסד עולם רחמתיך--אמר גאלך יהוה  {ס} </verse>
        <verse osisID='Isa.54.9'> ט  כי מי נח זאת לי אשר נשבעתי מעבר מי נח עוד על הארץ--כן נשבעתי מקצף עליך ומגער בך </verse>
        <verse osisID='Isa.54.10'> י  כי ההרים ימושו והגבעות תמוטינה--וחסדי מאתך לא ימוש וברית שלומי לא תמוט אמר מרחמך יהוה  {ס} </verse>
        <verse osisID='Isa.54.11'> יא  עניה סערה לא נחמה הנה אנכי מרביץ בפוך אבניך ויסדתיך בספירים </verse>
        <verse osisID='Isa.54.12'> יב  ושמתי כדכד שמשתיך ושעריך לאבני אקדח וכל גבולך לאבני חפץ </verse>
        <verse osisID='Isa.54.13'> יג  וכל בניך למודי יהוה ורב שלום בניך </verse>
        <verse osisID='Isa.54.14'> יד  בצדקה תכונני רחקי מעשק כי לא תיראי וממחתה כי לא תקרב אליך </verse>
        <verse osisID='Isa.54.15'> טו  הן גור יגור אפס מאותי--מי גר אתך עליך יפול </verse>
        <verse osisID='Isa.54.16'> טז  הן (הנה) אנכי בראתי חרש--נפח באש פחם ומוציא כלי למעשהו ואנכי בראתי משחית לחבל </verse>
        <verse osisID='Isa.54.17'> יז  כל כלי יוצר עליך לא יצלח וכל לשון תקום אתך למשפט תרשיעי זאת נחלת עבדי יהוה וצדקתם מאתי--נאם יהוה  {ס} </verse>
      </chapter>
      <chapter osisID='Isa.55'>
        <verse osisID='Isa.55.1'> א  הוי כל צמא לכו למים ואשר אין לו כסף לכו שברו ואכלו ולכו שברו בלוא כסף ובלוא מחיר יין וחלב </verse>
        <verse osisID='Isa.55.2'> ב  למה תשקלו כסף בלוא לחם ויגיעכם בלוא לשבעה שמעו שמוע אלי ואכלו טוב ותתענג בדשן נפשכם </verse>
        <verse osisID='Isa.55.3'> ג  הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים </verse>
        <verse osisID='Isa.55.4'> ד  הן עד לאומים נתתיו נגיד ומצוה לאמים </verse>
        <verse osisID='Isa.55.5'> ה  הן גוי לא תדע תקרא וגוי לא ידעוך אליך ירוצו--למען יהוה אלהיך ולקדוש ישראל כי פארך  {ס} </verse>
        <verse osisID='Isa.55.6'> ו  דרשו יהוה בהמצאו קראהו בהיותו קרוב </verse>
        <verse osisID='Isa.55.7'> ז  יעזב רשע דרכו ואיש און מחשבתיו וישב אל יהוה וירחמהו ואל אלהינו כי ירבה לסלוח </verse>
        <verse osisID='Isa.55.8'> ח  כי לא מחשבותי מחשבותיכם ולא דרכיכם דרכי--נאם יהוה </verse>
        <verse osisID='Isa.55.9'> ט  כי גבהו שמים מארץ--כן גבהו דרכי מדרכיכם ומחשבתי ממחשבתיכם </verse>
        <verse osisID='Isa.55.10'> י  כי כאשר ירד הגשם והשלג מן השמים ושמה לא ישוב--כי אם הרוה את הארץ והולידה והצמיחה ונתן זרע לזרע ולחם לאכל </verse>
        <verse osisID='Isa.55.11'> יא  כן יהיה דברי אשר יצא מפי לא ישוב אלי ריקם  כי אם עשה את אשר חפצתי והצליח אשר שלחתיו </verse>
        <verse osisID='Isa.55.12'> יב  כי בשמחה תצאו ובשלום תובלון ההרים והגבעות יפצחו לפניכם רנה וכל עצי השדה ימחאו כף </verse>
        <verse osisID='Isa.55.13'> יג  תחת הנעצוץ יעלה ברוש תחת (ותחת) הסרפד יעלה הדס והיה ליהוה לשם לאות עולם לא יכרת  {פ} </verse>
      </chapter>
      <chapter osisID='Isa.56'>
        <verse osisID='Isa.56.1'> א  כה אמר יהוה שמרו משפט ועשו צדקה  כי קרובה ישועתי לבוא וצדקתי להגלות </verse>
        <verse osisID='Isa.56.2'> ב  אשרי אנוש יעשה זאת ובן אדם יחזיק בה--שמר שבת מחללו ושמר ידו מעשות כל רע  {ס} </verse>
        <verse osisID='Isa.56.3'> ג  ואל יאמר בן הנכר הנלוה אל יהוה לאמר הבדל יבדילני יהוה מעל עמו ואל יאמר הסריס הן אני עץ יבש  {פ} </verse>
        <verse osisID='Isa.56.4'> ד  כי כה אמר יהוה לסריסים אשר ישמרו את שבתותי ובחרו באשר חפצתי ומחזיקים בבריתי </verse>
        <verse osisID='Isa.56.5'> ה  ונתתי להם בביתי ובחומתי יד ושם--טוב מבנים ומבנות  שם עולם אתן לו אשר לא יכרת  {ס} </verse>
        <verse osisID='Isa.56.6'> ו  ובני הנכר הנלוים על יהוה לשרתו ולאהבה את שם יהוה להיות לו לעבדים--כל שמר שבת מחללו ומחזיקים בבריתי </verse>
        <verse osisID='Isa.56.7'> ז  והביאותים אל הר קדשי ושמחתים בבית תפלתי--עולתיהם וזבחיהם לרצון על מזבחי  כי ביתי בית תפלה יקרא לכל העמים </verse>
        <verse osisID='Isa.56.8'> ח  נאם אדני יהוה מקבץ נדחי ישראל  עוד אקבץ עליו לנקבציו </verse>
        <verse osisID='Isa.56.9'> ט  כל חיתו שדי אתיו לאכל כל חיתו ביער  {פ} </verse>
        <verse osisID='Isa.56.10'> י  big צ /big פו עורים כלם לא ידעו--כלם כלבים אלמים לא יוכלו לנבח הזים שכבים אהבי לנום </verse>
        <verse osisID='Isa.56.11'> יא  והכלבים עזי נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו </verse>
        <verse osisID='Isa.56.12'> יב  אתיו אקחה יין ונסבאה שכר והיה כזה יום מחר גדול יתר מאד </verse>
      </chapter>
      <chapter osisID='Isa.57'>
        <verse osisID='Isa.57.1'> א  הצדיק אבד ואין איש שם על לב ואנשי חסד נאספים באין מבין כי מפני הרעה נאסף הצדיק </verse>
        <verse osisID='Isa.57.2'> ב  יבוא שלום ינוחו על משכבותם הלך נכחו  {ס} </verse>
        <verse osisID='Isa.57.3'> ג  ואתם קרבו הנה בני עננה זרע מנאף ותזנה </verse>
        <verse osisID='Isa.57.4'> ד  על מי תתענגו--על מי תרחיבו פה תאריכו לשון הלוא אתם ילדי פשע זרע שקר </verse>
        <verse osisID='Isa.57.5'> ה  הנחמים באלים תחת כל עץ רענן שחטי הילדים בנחלים תחת סעפי הסלעים </verse>
        <verse osisID='Isa.57.6'> ו  בחלקי נחל חלקך הם הם גורלך גם להם שפכת נסך העלית מנחה--העל אלה אנחם </verse>
        <verse osisID='Isa.57.7'> ז  על הר גבה ונשא שמת משכבך גם שם עלית לזבח זבח </verse>
        <verse osisID='Isa.57.8'> ח  ואחר הדלת והמזוזה שמת זכרונך  כי מאתי גלית ותעלי הרחבת משכבך ותכרת לך מהם--אהבת משכבם יד חזית </verse>
        <verse osisID='Isa.57.9'> ט  ותשרי למלך בשמן ותרבי רקחיך ותשלחי צריך עד מרחק ותשפילי עד שאול </verse>
        <verse osisID='Isa.57.10'> י  ברב דרכך יגעת לא אמרת נואש חית ידך מצאת על כן לא חלית </verse>
        <verse osisID='Isa.57.11'> יא  ואת מי דאגת ותיראי כי תכזבי ואותי לא זכרת לא שמת על לבך הלא אני מחשה ומעלם ואותי לא תיראי </verse>
        <verse osisID='Isa.57.12'> יב  אני אגיד צדקתך ואת מעשיך ולא יועילוך </verse>
        <verse osisID='Isa.57.13'> יג  בזעקך יצילך קבוציך ואת כלם ישא רוח יקח הבל והחוסה בי ינחל ארץ ויירש הר קדשי </verse>
        <verse osisID='Isa.57.14'> יד  ואמר סלו סלו פנו דרך הרימו מכשול מדרך עמי  {ס} </verse>
        <verse osisID='Isa.57.15'> טו  כי כה אמר רם ונשא שכן עד וקדוש שמו--מרום וקדוש אשכון ואת דכא ושפל רוח להחיות רוח שפלים ולהחיות לב נדכאים </verse>
        <verse osisID='Isa.57.16'> טז  כי לא לעולם אריב ולא לנצח אקצוף  כי רוח מלפני יעטוף ונשמות אני עשיתי </verse>
        <verse osisID='Isa.57.17'> יז  בעון בצעו קצפתי ואכהו הסתר ואקצף וילך שובב בדרך לבו </verse>
        <verse osisID='Isa.57.18'> יח  דרכיו ראיתי וארפאהו ואנחהו ואשלם נחמים לו ולאבליו </verse>
        <verse osisID='Isa.57.19'> יט  בורא נוב (ניב) שפתים שלום שלום לרחוק ולקרוב אמר יהוה--ורפאתיו </verse>
        <verse osisID='Isa.57.20'> כ  והרשעים כים נגרש  כי השקט לא יוכל ויגרשו מימיו רפש וטיט </verse>
        <verse osisID='Isa.57.21'> כא  אין שלום אמר אלהי לרשעים  {פ} </verse>
      </chapter>
      <chapter osisID='Isa.58'>
        <verse osisID='Isa.58.1'> א  קרא בגרון אל תחשך כשופר הרם קולך והגד לעמי פשעם ולבית יעקב חטאתם </verse>
        <verse osisID='Isa.58.2'> ב  ואותי יום יום ידרשון ודעת דרכי יחפצון כגוי אשר צדקה עשה ומשפט אלהיו לא עזב ישאלוני משפטי צדק קרבת אלהים יחפצון </verse>
        <verse osisID='Isa.58.3'> ג  למה צמנו ולא ראית ענינו נפשנו ולא תדע הן ביום צמכם תמצאו חפץ וכל עצביכם תנגשו </verse>
        <verse osisID='Isa.58.4'> ד  הן לריב ומצה תצומו ולהכות באגרף רשע לא תצומו כיום להשמיע במרום קולכם </verse>
        <verse osisID='Isa.58.5'> ה  הכזה יהיה צום אבחרהו--יום ענות אדם נפשו הלכף כאגמן ראשו ושק ואפר יציע--הלזה תקרא צום ויום רצון ליהוה </verse>
        <verse osisID='Isa.58.6'> ו  הלוא זה צום אבחרהו--פתח חרצבות רשע התר אגדות מוטה ושלח רצוצים חפשים וכל מוטה תנתקו </verse>
        <verse osisID='Isa.58.7'> ז  הלוא פרס לרעב לחמך ועניים מרודים תביא בית  כי תראה ערם וכסיתו ומבשרך לא תתעלם </verse>
        <verse osisID='Isa.58.8'> ח  אז יבקע כשחר אורך וארכתך מהרה תצמח והלך לפניך צדקך כבוד יהוה יאספך </verse>
        <verse osisID='Isa.58.9'> ט  אז תקרא ויהוה יענה תשוע ויאמר הנני  אם תסיר מתוכך מוטה שלח אצבע ודבר און </verse>
        <verse osisID='Isa.58.10'> י  ותפק לרעב נפשך ונפש נענה תשביע וזרח בחשך אורך ואפלתך כצהרים </verse>
        <verse osisID='Isa.58.11'> יא  ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא יכזבו מימיו </verse>
        <verse osisID='Isa.58.12'> יב  ובנו ממך חרבות עולם מוסדי דור ודור תקומם וקרא לך גדר פרץ משבב נתיבות לשבת </verse>
        <verse osisID='Isa.58.13'> יג  אם תשיב משבת רגלך עשות חפצך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר </verse>
        <verse osisID='Isa.58.14'> יד  אז תתענג על יהוה והרכבתיך על במותי (במתי) ארץ והאכלתיך נחלת יעקב אביך--כי פי יהוה דבר  {פ} </verse>
      </chapter>
      <chapter osisID='Isa.59'>
        <verse osisID='Isa.59.1'> א  הן לא קצרה יד יהוה מהושיע ולא כבדה אזנו משמוע </verse>
        <verse osisID='Isa.59.2'> ב  כי אם עונתיכם היו מבדלים בינכם לבין אלהיכם וחטאותיכם הסתירו פנים מכם--משמוע </verse>
        <verse osisID='Isa.59.3'> ג  כי כפיכם נגאלו בדם ואצבעותיכם בעון שפתותיכם דברו שקר--לשונכם עולה תהגה </verse>
        <verse osisID='Isa.59.4'> ד  אין קרא בצדק ואין נשפט באמונה בטוח על תהו ודבר שוא הרו עמל והוליד און </verse>
        <verse osisID='Isa.59.5'> ה  ביצי צפעוני בקעו וקורי עכביש יארגו האכל מביציהם ימות והזורה תבקע אפעה </verse>
        <verse osisID='Isa.59.6'> ו  קוריהם לא יהיו לבגד ולא יתכסו במעשיהם מעשיהם מעשי און ופעל חמס בכפיהם </verse>
        <verse osisID='Isa.59.7'> ז  רגליהם לרע ירצו וימהרו לשפך דם נקי מחשבותיהם מחשבות און--שד ושבר במסלותם </verse>
        <verse osisID='Isa.59.8'> ח  דרך שלום לא ידעו ואין משפט במעגלותם נתיבותיהם עקשו להם--כל דרך בה לא ידע שלום </verse>
        <verse osisID='Isa.59.9'> ט  על כן רחק משפט ממנו ולא תשיגנו צדקה נקוה לאור והנה חשך לנגהות באפלות נהלך </verse>
        <verse osisID='Isa.59.10'> י  נגששה כעורים קיר וכאין עינים נגששה כשלנו בצהרים כנשף באשמנים כמתים </verse>
        <verse osisID='Isa.59.11'> יא  נהמה כדבים כלנו וכיונים הגה נהגה נקוה למשפט ואין לישועה רחקה ממנו </verse>
        <verse osisID='Isa.59.12'> יב  כי רבו פשעינו נגדך וחטאותינו ענתה בנו  כי פשעינו אתנו ועונתינו ידענום </verse>
        <verse osisID='Isa.59.13'> יג  פשע וכחש ביהוה ונסוג מאחר אלהינו דבר עשק וסרה הרו והגו מלב דברי שקר </verse>
        <verse osisID='Isa.59.14'> יד  והסג אחור משפט וצדקה מרחוק תעמד  כי כשלה ברחוב אמת ונכחה לא תוכל לבוא  {ס} </verse>
        <verse osisID='Isa.59.15'> טו  ותהי האמת נעדרת וסר מרע משתולל וירא יהוה וירע בעיניו כי אין משפט </verse>
        <verse osisID='Isa.59.16'> טז  וירא כי אין איש וישתומם כי אין מפגיע ותושע לו זרעו וצדקתו היא סמכתהו </verse>
        <verse osisID='Isa.59.17'> יז  וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה </verse>
        <verse osisID='Isa.59.18'> יח  כעל גמלות כעל ישלם--חמה לצריו גמול לאיביו לאיים גמול ישלם </verse>
        <verse osisID='Isa.59.19'> יט  ויראו ממערב את שם יהוה וממזרח שמש את כבודו  כי יבוא כנהר צר רוח יהוה נססה בו </verse>
        <verse osisID='Isa.59.20'> כ  ובא לציון גואל ולשבי פשע ביעקב--נאם יהוה </verse>
        <verse osisID='Isa.59.21'> כא  ואני זאת בריתי אותם אמר יהוה--רוחי אשר עליך ודברי אשר שמתי בפיך  לא ימושו מפיך ומפי זרעך ומפי זרע זרעך אמר יהוה מעתה ועד עולם  {ס} </verse>
      </chapter>
      <chapter osisID='Isa.60'>
        <verse osisID='Isa.60.1'> א  קומי אורי כי בא אורך וכבוד יהוה עליך זרח </verse>
        <verse osisID='Isa.60.2'> ב  כי הנה החשך יכסה ארץ וערפל לאמים ועליך יזרח יהוה וכבודו עליך יראה </verse>
        <verse osisID='Isa.60.3'> ג  והלכו גוים לאורך ומלכים לנגה זרחך </verse>
        <verse osisID='Isa.60.4'> ד  שאי סביב עיניך וראי--כלם נקבצו באו לך בניך מרחוק יבאו ובנותיך על צד תאמנה </verse>
        <verse osisID='Isa.60.5'> ה  אז תראי ונהרת ופחד ורחב לבבך  כי יהפך עליך המון ים חיל גוים יבאו לך </verse>
        <verse osisID='Isa.60.6'> ו  שפעת גמלים תכסך בכרי מדין ועיפה--כלם משבא יבאו זהב ולבונה ישאו ותהלת יהוה יבשרו </verse>
        <verse osisID='Isa.60.7'> ז  כל צאן קדר יקבצו לך אילי נביות ישרתונך יעלו על רצון מזבחי ובית תפארתי אפאר </verse>
        <verse osisID='Isa.60.8'> ח  מי אלה כעב תעופינה וכיונים אל ארבתיהם </verse>
        <verse osisID='Isa.60.9'> ט  כי לי איים יקוו ואניות תרשיש בראשנה להביא בניך מרחוק כספם וזהבם אתם--לשם יהוה אלהיך ולקדוש ישראל כי פארך </verse>
        <verse osisID='Isa.60.10'> י  ובנו בני נכר חמתיך ומלכיהם ישרתונך  כי בקצפי הכיתיך וברצוני רחמתיך </verse>
        <verse osisID='Isa.60.11'> יא  ופתחו שעריך תמיד יומם ולילה לא יסגרו  להביא אליך חיל גוים ומלכיהם נהוגים </verse>
        <verse osisID='Isa.60.12'> יב  כי הגוי והממלכה אשר לא יעבדוך יאבדו והגוים חרב יחרבו </verse>
        <verse osisID='Isa.60.13'> יג  כבוד הלבנון אליך יבוא ברוש תדהר ותאשור יחדו--לפאר מקום מקדשי ומקום רגלי אכבד </verse>
        <verse osisID='Isa.60.14'> יד  והלכו אליך שחוח בני מעניך והשתחוו על כפות רגליך כל מנאציך וקראו לך עיר יהוה ציון קדוש ישראל </verse>
        <verse osisID='Isa.60.15'> טו  תחת היותך עזובה ושנואה ואין עובר ושמתיך לגאון עולם משוש דור ודור </verse>
        <verse osisID='Isa.60.16'> טז  וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב </verse>
        <verse osisID='Isa.60.17'> יז  תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה </verse>
        <verse osisID='Isa.60.18'> יח  לא ישמע עוד חמס בארצך שד ושבר בגבוליך וקראת ישועה חומתיך ושעריך תהלה </verse>
        <verse osisID='Isa.60.19'> יט  לא יהיה לך עוד השמש לאור יומם ולנגה הירח לא יאיר לך והיה לך יהוה לאור עולם ואלהיך לתפארתך </verse>
        <verse osisID='Isa.60.20'> כ  לא יבוא עוד שמשך וירחך לא יאסף  כי יהוה יהיה לך לאור עולם ושלמו ימי אבלך </verse>
        <verse osisID='Isa.60.21'> כא  ועמך כלם צדיקים לעולם יירשו ארץ נצר מטעו (מטעי) מעשה ידי להתפאר </verse>
        <verse osisID='Isa.60.22'> כב  הקטן יהיה לאלף והצעיר לגוי עצום אני יהוה בעתה אחישנה  {ס} </verse>
      </chapter>
      <chapter osisID='Isa.61'>
        <verse osisID='Isa.61.1'> א  רוח אדני יהוה עלי--יען משח יהוה אתי לבשר ענוים שלחני לחבש לנשברי לב לקרא לשבוים דרור ולאסורים פקח קוח </verse>
        <verse osisID='Isa.61.2'> ב  לקרא שנת רצון ליהוה ויום נקם לאלהינו לנחם כל אבלים </verse>
        <verse osisID='Isa.61.3'> ג  לשום לאבלי ציון לתת להם פאר תחת אפר שמן ששון תחת אבל--מעטה תהלה תחת רוח כהה וקרא להם אילי הצדק מטע יהוה להתפאר </verse>
        <verse osisID='Isa.61.4'> ד  ובנו חרבות עולם שממות ראשנים יקוממו וחדשו ערי חרב שממות דור ודור </verse>
        <verse osisID='Isa.61.5'> ה  ועמדו זרים ורעו צאנכם ובני נכר אכריכם וכרמיכם </verse>
        <verse osisID='Isa.61.6'> ו  ואתם כהני יהוה תקראו--משרתי אלהינו יאמר לכם חיל גוים תאכלו ובכבודם תתימרו </verse>
        <verse osisID='Isa.61.7'> ז  תחת בשתכם משנה וכלמה ירנו חלקם לכן בארצם משנה יירשו שמחת עולם תהיה להם </verse>
        <verse osisID='Isa.61.8'> ח  כי אני יהוה אהב משפט שנא גזל בעולה ונתתי פעלתם באמת וברית עולם אכרות להם </verse>
        <verse osisID='Isa.61.9'> ט  ונודע בגוים זרעם וצאצאיהם בתוך העמים כל ראיהם יכירום כי הם זרע ברך יהוה  {פ} </verse>
        <verse osisID='Isa.61.10'> י  שוש אשיש ביהוה תגל נפשי באלהי--כי הלבישני בגדי ישע מעיל צדקה יעטני  כחתן יכהן פאר וככלה תעדה כליה </verse>
        <verse osisID='Isa.61.11'> יא  כי כארץ תוציא צמחה וכגנה זרועיה תצמיח--כן אדני יהוה יצמיח צדקה ותהלה נגד כל הגוים </verse>
      </chapter>
      <chapter osisID='Isa.62'>
        <verse osisID='Isa.62.1'> א  למען ציון לא אחשה ולמען ירושלם לא אשקוט עד יצא כנגה צדקה וישועתה כלפיד יבער </verse>
        <verse osisID='Isa.62.2'> ב  וראו גוים צדקך וכל מלכים כבודך וקרא לך שם חדש אשר פי יהוה יקבנו </verse>
        <verse osisID='Isa.62.3'> ג  והיית עטרת תפארת ביד יהוה וצנוף (וצניף) מלוכה בכף אלהיך </verse>
        <verse osisID='Isa.62.4'> ד  לא יאמר לך עוד עזובה ולארצך לא יאמר עוד שממה--כי לך יקרא חפצי בה ולארצך בעולה  כי חפץ יהוה בך וארצך תבעל </verse>
        <verse osisID='Isa.62.5'> ה  כי יבעל בחור בתולה יבעלוך בניך ומשוש חתן על כלה ישיש עליך אלהיך </verse>
        <verse osisID='Isa.62.6'> ו  על חומתיך ירושלם הפקדתי שמרים--כל היום וכל הלילה תמיד לא יחשו המזכרים את יהוה--אל דמי לכם </verse>
        <verse osisID='Isa.62.7'> ז  ואל תתנו דמי לו  עד יכונן ועד ישים את ירושלם תהלה--בארץ </verse>
        <verse osisID='Isa.62.8'> ח  נשבע יהוה בימינו ובזרוע עזו  אם אתן את דגנך עוד מאכל לאיביך ואם ישתו בני נכר תירושך אשר יגעת בו </verse>
        <verse osisID='Isa.62.9'> ט  כי מאספיו יאכלהו והללו את יהוה ומקבציו ישתהו בחצרות קדשי  {ס} </verse>
        <verse osisID='Isa.62.10'> י  עברו עברו בשערים פנו דרך העם סלו סלו המסלה סקלו מאבן הרימו נס על העמים </verse>
        <verse osisID='Isa.62.11'> יא  הנה יהוה השמיע אל קצה הארץ אמרו לבת ציון הנה ישעך בא הנה שכרו אתו ופעלתו לפניו </verse>
        <verse osisID='Isa.62.12'> יב  וקראו להם עם הקדש גאולי יהוה ולך יקרא דרושה עיר לא נעזבה  {ס} </verse>
      </chapter>
      <chapter osisID='Isa.63'>
        <verse osisID='Isa.63.1'> א  מי זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע </verse>
        <verse osisID='Isa.63.2'> ב  מדוע אדם ללבושך ובגדיך כדרך בגת </verse>
        <verse osisID='Isa.63.3'> ג  פורה דרכתי לבדי ומעמים אין איש אתי ואדרכם באפי וארמסם בחמתי ויז נצחם על בגדי וכל מלבושי אגאלתי </verse>
        <verse osisID='Isa.63.4'> ד  כי יום נקם בלבי ושנת גאולי באה </verse>
        <verse osisID='Isa.63.5'> ה  ואביט ואין עזר ואשתומם ואין סומך ותושע לי זרעי וחמתי היא סמכתני </verse>
        <verse osisID='Isa.63.6'> ו  ואבוס עמים באפי ואשכרם בחמתי ואוריד לארץ נצחם  {ס} </verse>
        <verse osisID='Isa.63.7'> ז  חסדי יהוה אזכיר תהלת יהוה כעל כל אשר גמלנו יהוה ורב טוב לבית ישראל אשר גמלם כרחמיו וכרב חסדיו </verse>
        <verse osisID='Isa.63.8'> ח  ויאמר אך עמי המה בנים לא ישקרו ויהי להם למושיע </verse>
        <verse osisID='Isa.63.9'> ט  בכל צרתם לא (לו) צר ומלאך פניו הושיעם--באהבתו ובחמלתו הוא גאלם וינטלם וינשאם כל ימי עולם </verse>
        <verse osisID='Isa.63.10'> י  והמה מרו ועצבו את רוח קדשו ויהפך להם לאויב הוא נלחם בם </verse>
        <verse osisID='Isa.63.11'> יא  ויזכר ימי עולם משה עמו איה המעלם מים את רעי צאנו--איה השם בקרבו את רוח קדשו </verse>
        <verse osisID='Isa.63.12'> יב  מוליך לימין משה זרוע תפארתו בוקע מים מפניהם לעשות לו שם עולם </verse>
        <verse osisID='Isa.63.13'> יג  מוליכם בתהמות כסוס במדבר לא יכשלו </verse>
        <verse osisID='Isa.63.14'> יד  כבהמה בבקעה תרד רוח יהוה תניחנו--כן נהגת עמך לעשות לך שם תפארת </verse>
        <verse osisID='Isa.63.15'> טו  הבט משמים וראה מזבל קדשך ותפארתך  איה קנאתך וגבורתך המון מעיך ורחמיך אלי התאפקו </verse>
        <verse osisID='Isa.63.16'> טז  כי אתה אבינו--כי אברהם לא ידענו וישראל לא יכירנו  אתה יהוה אבינו גאלנו מעולם שמך </verse>
        <verse osisID='Isa.63.17'> יז  למה תתענו יהוה מדרכיך תקשיח לבנו מיראתך שוב למען עבדיך שבטי נחלתך </verse>
        <verse osisID='Isa.63.18'> יח  למצער ירשו עם קדשך צרינו בוססו מקדשך </verse>
        <verse osisID='Isa.63.19'> יט  היינו מעולם לא משלת בם--לא נקרא שמך עליהם לוא קרעת שמים ירדת מפניך הרים נזלו </verse>
      </chapter>
      <chapter osisID='Isa.64'>
        <verse osisID='Isa.64.1'> א  כקדח אש המסים מים תבעה אש להודיע שמך לצריך מפניך גוים ירגזו </verse>
        <verse osisID='Isa.64.2'> ב  בעשותך נוראות לא נקוה ירדת מפניך הרים נזלו  {ס} </verse>
        <verse osisID='Isa.64.3'> ג  ומעולם לא שמעו לא האזינו עין לא ראתה אלהים זולתך--יעשה למחכה לו </verse>
        <verse osisID='Isa.64.4'> ד  פגעת את שש ועשה צדק בדרכיך יזכרוך הן אתה קצפת ונחטא בהם עולם ונושע </verse>
        <verse osisID='Isa.64.5'> ה  ונהי כטמא כלנו וכבגד עדים כל צדקתינו ונבל כעלה כלנו ועוננו כרוח ישאנו </verse>
        <verse osisID='Isa.64.6'> ו  ואין קורא בשמך מתעורר להחזיק בך  כי הסתרת פניך ממנו ותמוגנו ביד עוננו </verse>
        <verse osisID='Isa.64.7'> ז  ועתה יהוה אבינו אתה אנחנו החמר ואתה יצרנו ומעשה ידך כלנו </verse>
        <verse osisID='Isa.64.8'> ח  אל תקצף יהוה עד מאד ואל לעד תזכר עון הן הבט נא עמך כלנו </verse>
        <verse osisID='Isa.64.9'> ט  ערי קדשך היו מדבר ציון מדבר היתה ירושלם שממה </verse>
        <verse osisID='Isa.64.10'> י  בית קדשנו ותפארתנו אשר הללוך אבתינו--היה לשרפת אש וכל מחמדינו היה לחרבה </verse>
        <verse osisID='Isa.64.11'> יא  העל אלה תתאפק יהוה תחשה ותעננו עד מאד  {פ} </verse>
      </chapter>
      <chapter osisID='Isa.65'>
        <verse osisID='Isa.65.1'> א  נדרשתי ללוא שאלו נמצאתי ללא בקשני אמרתי הנני הנני אל גוי לא קרא בשמי </verse>
        <verse osisID='Isa.65.2'> ב  פרשתי ידי כל היום אל עם סורר--ההלכים הדרך לא טוב אחר מחשבתיהם </verse>
        <verse osisID='Isa.65.3'> ג  העם המכעסים אתי על פני--תמיד  זבחים בגנות ומקטרים על הלבנים </verse>
        <verse osisID='Isa.65.4'> ד  הישבים בקברים ובנצורים ילינו האכלים בשר החזיר ופרק (ומרק) פגלים כליהם </verse>
        <verse osisID='Isa.65.5'> ה  האמרים קרב אליך אל תגש בי כי קדשתיך אלה עשן באפי אש יקדת כל היום </verse>
        <verse osisID='Isa.65.6'> ו  הנה כתובה לפני  לא אחשה כי אם שלמתי ושלמתי על חיקם </verse>
        <verse osisID='Isa.65.7'> ז  עונתיכם ועונת אבותיכם יחדו אמר יהוה אשר קטרו על ההרים ועל הגבעות חרפוני ומדתי פעלתם ראשנה על (אל) חיקם  {ס} </verse>
        <verse osisID='Isa.65.8'> ח  כה אמר יהוה כאשר ימצא התירוש באשכול ואמר אל תשחיתהו כי ברכה בו--כן אעשה למען עבדי לבלתי השחית הכל </verse>
        <verse osisID='Isa.65.9'> ט  והוצאתי מיעקב זרע ומיהודה יורש הרי וירשוה בחירי ועבדי ישכנו שמה </verse>
        <verse osisID='Isa.65.10'> י  והיה השרון לנוה צאן ועמק עכור לרבץ בקר לעמי אשר דרשוני </verse>
        <verse osisID='Isa.65.11'> יא  ואתם עזבי יהוה השכחים את הר קדשי--הערכים לגד שלחן והממלאים למני ממסך </verse>
        <verse osisID='Isa.65.12'> יב  ומניתי אתכם לחרב וכלכם לטבח תכרעו--יען קראתי ולא עניתם דברתי ולא שמעתם ותעשו הרע בעיני ובאשר לא חפצתי בחרתם  {פ} </verse>
        <verse osisID='Isa.65.13'> יג  לכן כה אמר אדני יהוה הנה עבדי יאכלו ואתם תרעבו--הנה עבדי ישתו ואתם תצמאו הנה עבדי ישמחו ואתם תבשו </verse>
        <verse osisID='Isa.65.14'> יד  הנה עבדי ירנו מטוב לב ואתם תצעקו מכאב לב ומשבר רוח תילילו </verse>
        <verse osisID='Isa.65.15'> טו  והנחתם שמכם לשבועה לבחירי והמיתך אדני יהוה ולעבדיו יקרא שם אחר </verse>
        <verse osisID='Isa.65.16'> טז  אשר המתברך בארץ יתברך באלהי אמן והנשבע בארץ ישבע באלהי אמן  כי נשכחו הצרות הראשנות וכי נסתרו מעיני </verse>
        <verse osisID='Isa.65.17'> יז  כי הנני בורא שמים חדשים וארץ חדשה ולא תזכרנה הראשנות ולא תעלינה על לב </verse>
        <verse osisID='Isa.65.18'> יח  כי אם שישו וגילו עדי עד אשר אני בורא  כי הנני בורא את ירושלם גילה ועמה משוש </verse>
        <verse osisID='Isa.65.19'> יט  וגלתי בירושלם וששתי בעמי ולא ישמע בה עוד קול בכי וקול זעקה </verse>
        <verse osisID='Isa.65.20'> כ  לא יהיה משם עוד עול ימים וזקן אשר לא ימלא את ימיו  כי הנער בן מאה שנה ימות והחוטא בן מאה שנה יקלל </verse>
        <verse osisID='Isa.65.21'> כא  ובנו בתים וישבו ונטעו כרמים ואכלו פרים </verse>
        <verse osisID='Isa.65.22'> כב  לא יבנו ואחר ישב לא יטעו ואחר יאכל  כי כימי העץ ימי עמי ומעשה ידיהם יבלו בחירי </verse>
        <verse osisID='Isa.65.23'> כג  לא ייגעו לריק ולא ילדו לבהלה  כי זרע ברוכי יהוה המה וצאצאיהם אתם </verse>
        <verse osisID='Isa.65.24'> כד  והיה טרם יקראו ואני אענה עוד הם מדברים ואני אשמע </verse>
        <verse osisID='Isa.65.25'> כה  זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה  {ס} </verse>
      </chapter>
      <chapter osisID='Isa.66'>
        <verse osisID='Isa.66.1'> א  כה אמר יהוה השמים כסאי והארץ הדם רגלי אי זה בית אשר תבנו לי ואי זה מקום מנוחתי </verse>
        <verse osisID='Isa.66.2'> ב  ואת כל אלה ידי עשתה ויהיו כל אלה נאם יהוה ואל זה אביט--אל עני ונכה רוח וחרד על דברי </verse>
        <verse osisID='Isa.66.3'> ג  שוחט השור מכה איש זובח השה ערף כלב מעלה מנחה דם חזיר מזכיר לבנה מברך און--גם המה בחרו בדרכיהם ובשקוציהם נפשם חפצה </verse>
        <verse osisID='Isa.66.4'> ד  גם אני אבחר בתעלליהם ומגורתם אביא להם--יען קראתי ואין עונה דברתי ולא שמעו ויעשו הרע בעיני ובאשר לא חפצתי בחרו  {ס} </verse>
        <verse osisID='Isa.66.5'> ה  שמעו דבר יהוה החרדים אל דברו אמרו אחיכם שנאיכם מנדיכם למען שמי יכבד יהוה--ונראה בשמחתכם והם יבשו </verse>
        <verse osisID='Isa.66.6'> ו  קול שאון מעיר קול מהיכל קול יהוה משלם גמול לאיביו </verse>
        <verse osisID='Isa.66.7'> ז  בטרם תחיל ילדה בטרם יבוא חבל לה והמליטה זכר </verse>
        <verse osisID='Isa.66.8'> ח  מי שמע כזאת מי ראה כאלה--היוחל ארץ ביום אחד אם יולד גוי פעם אחת  כי חלה גם ילדה ציון את בניה </verse>
        <verse osisID='Isa.66.9'> ט  האני אשביר ולא אוליד יאמר יהוה אם אני המוליד ועצרתי אמר אלהיך  {ס} </verse>
        <verse osisID='Isa.66.10'> י  שמחו את ירושלם וגילו בה כל אהביה שישו אתה משוש כל המתאבלים עליה </verse>
        <verse osisID='Isa.66.11'> יא  למען תינקו ושבעתם משד תנחמיה למען תמצו והתענגתם מזיז כבודה  {ס} </verse>
        <verse osisID='Isa.66.12'> יב  כי כה אמר יהוה הנני נטה אליה כנהר שלום וכנחל שוטף כבוד גוים--וינקתם על צד תנשאו ועל ברכים תשעשעו </verse>
        <verse osisID='Isa.66.13'> יג  כאיש אשר אמו תנחמנו--כן אנכי אנחמכם ובירושלם תנחמו </verse>
        <verse osisID='Isa.66.14'> יד  וראיתם ושש לבכם ועצמותיכם כדשא תפרחנה ונודעה יד יהוה את עבדיו וזעם את איביו  {ס} </verse>
        <verse osisID='Isa.66.15'> טו  כי הנה יהוה באש יבוא וכסופה מרכבתיו--להשיב בחמה אפו וגערתו בלהבי אש </verse>
        <verse osisID='Isa.66.16'> טז  כי באש יהוה נשפט ובחרבו את כל בשר ורבו חללי יהוה </verse>
        <verse osisID='Isa.66.17'> יז  המתקדשים והמטהרים אל הגנות אחר אחד (אחת) בתוך אכלי בשר החזיר והשקץ והעכבר--יחדו יספו נאם יהוה </verse>
        <verse osisID='Isa.66.18'> יח  ואנכי מעשיהם ומחשבתיהם--באה לקבץ את כל הגוים והלשנות ובאו וראו את כבודי </verse>
        <verse osisID='Isa.66.19'> יט  ושמתי בהם אות ושלחתי מהם פליטים אל הגוים תרשיש פול ולוד משכי קשת--תבל ויון  האיים הרחקים אשר לא שמעו את שמעי ולא ראו את כבודי--והגידו את כבודי בגוים </verse>
        <verse osisID='Isa.66.20'> כ  והביאו את כל אחיכם מכל הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם--אמר יהוה  כאשר יביאו בני ישראל את המנחה בכלי טהור בית יהוה </verse>
        <verse osisID='Isa.66.21'> כא  וגם מהם אקח לכהנים ללוים אמר יהוה </verse>
        <verse osisID='Isa.66.22'> כב  כי כאשר השמים החדשים והארץ החדשה אשר אני עשה עמדים לפני--נאם יהוה  כן יעמד זרעכם ושמכם </verse>
        <verse osisID='Isa.66.23'> כג  והיה מדי חדש בחדשו ומדי שבת בשבתו יבוא כל בשר להשתחות לפני אמר יהוה </verse>
        <verse osisID='Isa.66.24'> כד  ויצאו וראו--בפגרי האנשים הפשעים בי  כי תולעתם לא תמות ואשם לא תכבה והיו דראון לכל בשר  {ש} </verse>
      </chapter>
    </div></osisText>
</osis>