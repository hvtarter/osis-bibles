<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Lev'>
      <chapter osisID='Lev.1'>
        <title> מג  וירא משה את כל המלאכה והנה עשו אתה--כאשר צוה יהוה כן עשו ויברך אתם משה  {פ} </title>
        <verse osisID='Lev.1.1'> א  ויקר  א  אל משה וידבר יהוה אליו מאהל מועד לאמר </verse>
        <verse osisID='Lev.1.2'> ב  דבר אל בני ישראל ואמרת אלהם אדם כי יקריב מכם קרבן ליהוה--מן הבהמה מן הבקר ומן הצאן תקריבו את קרבנכם </verse>
        <verse osisID='Lev.1.3'> ג  אם עלה קרבנו מן הבקר זכר תמים יקריבנו אל פתח אהל מועד יקריב אתו לרצנו לפני יהוה </verse>
        <verse osisID='Lev.1.4'> ד  וסמך ידו על ראש העלה ונרצה לו לכפר עליו </verse>
        <verse osisID='Lev.1.5'> ה  ושחט את בן הבקר לפני יהוה והקריבו בני אהרן הכהנים את הדם וזרקו את הדם על המזבח סביב אשר פתח אהל מועד </verse>
        <verse osisID='Lev.1.6'> ו  והפשיט את העלה ונתח אתה לנתחיה </verse>
        <verse osisID='Lev.1.7'> ז  ונתנו בני אהרן הכהן אש--על המזבח וערכו עצים על האש </verse>
        <verse osisID='Lev.1.8'> ח  וערכו בני אהרן הכהנים את הנתחים את הראש ואת הפדר--על העצים אשר על האש אשר על המזבח </verse>
        <verse osisID='Lev.1.9'> ט  וקרבו וכרעיו ירחץ במים והקטיר הכהן את הכל המזבחה עלה אשה ריח ניחוח ליהוה  {ס} </verse>
        <verse osisID='Lev.1.10'> י  ואם מן הצאן קרבנו מן הכשבים או מן העזים לעלה--זכר תמים יקריבנו </verse>
        <verse osisID='Lev.1.11'> יא  ושחט אתו על ירך המזבח צפנה--לפני יהוה וזרקו בני אהרן הכהנים את דמו על המזבח--סביב </verse>
        <verse osisID='Lev.1.12'> יב  ונתח אתו לנתחיו ואת ראשו ואת פדרו וערך הכהן אתם על העצים אשר על האש אשר על המזבח </verse>
        <verse osisID='Lev.1.13'> יג  והקרב והכרעים ירחץ במים והקריב הכהן את הכל והקטיר המזבחה--עלה הוא אשה ריח ניחח ליהוה  {פ} </verse>
        <verse osisID='Lev.1.14'> יד  ואם מן העוף עלה קרבנו ליהוה  והקריב מן התרים או מן בני היונה--את קרבנו </verse>
        <verse osisID='Lev.1.15'> טו  והקריבו הכהן אל המזבח ומלק את ראשו והקטיר המזבחה ונמצה דמו על קיר המזבח </verse>
        <verse osisID='Lev.1.16'> טז  והסיר את מראתו בנצתה והשליך אתה אצל המזבח קדמה--אל מקום הדשן </verse>
        <verse osisID='Lev.1.17'> יז  ושסע אתו בכנפיו לא יבדיל והקטיר אתו הכהן המזבחה על העצים אשר על האש  עלה הוא אשה ריח ניחח--ליהוה  {ס} </verse>
      </chapter>
      <chapter osisID='Lev.2'>
        <verse osisID='Lev.2.1'> א  ונפש כי תקריב קרבן מנחה ליהוה--סלת יהיה קרבנו ויצק עליה שמן ונתן עליה לבנה </verse>
        <verse osisID='Lev.2.2'> ב  והביאה אל בני אהרן הכהנים וקמץ משם מלא קמצו מסלתה ומשמנה על כל לבנתה והקטיר הכהן את אזכרתה המזבחה--אשה ריח ניחח ליהוה </verse>
        <verse osisID='Lev.2.3'> ג  והנותרת מן המנחה--לאהרן ולבניו  קדש קדשים מאשי יהוה  {ס} </verse>
        <verse osisID='Lev.2.4'> ד  וכי תקרב קרבן מנחה מאפה תנור--סלת חלות מצת בלולת בשמן ורקיקי מצות משחים בשמן  {ס} </verse>
        <verse osisID='Lev.2.5'> ה  ואם מנחה על המחבת קרבנך--סלת בלולה בשמן מצה תהיה </verse>
        <verse osisID='Lev.2.6'> ו  פתות אתה פתים ויצקת עליה שמן מנחה הוא  {ס} </verse>
        <verse osisID='Lev.2.7'> ז  ואם מנחת מרחשת קרבנך--סלת בשמן תעשה </verse>
        <verse osisID='Lev.2.8'> ח  והבאת את המנחה אשר יעשה מאלה--ליהוה והקריבה אל הכהן והגישה אל המזבח </verse>
        <verse osisID='Lev.2.9'> ט  והרים הכהן מן המנחה את אזכרתה והקטיר המזבחה--אשה ריח ניחח ליהוה </verse>
        <verse osisID='Lev.2.10'> י  והנותרת מן המנחה--לאהרן ולבניו  קדש קדשים מאשי יהוה </verse>
        <verse osisID='Lev.2.11'> יא  כל המנחה אשר תקריבו ליהוה--לא תעשה חמץ  כי כל שאר וכל דבש לא תקטירו ממנו אשה ליהוה </verse>
        <verse osisID='Lev.2.12'> יב  קרבן ראשית תקריבו אתם ליהוה ואל המזבח לא יעלו לריח ניחח </verse>
        <verse osisID='Lev.2.13'> יג  וכל קרבן מנחתך במלח תמלח ולא תשבית מלח ברית אלהיך מעל מנחתך על כל קרבנך תקריב מלח  {ס} </verse>
        <verse osisID='Lev.2.14'> יד  ואם תקריב מנחת בכורים ליהוה--אביב קלוי באש גרש כרמל תקריב את מנחת בכוריך </verse>
        <verse osisID='Lev.2.15'> טו  ונתת עליה שמן ושמת עליה לבנה מנחה הוא </verse>
        <verse osisID='Lev.2.16'> טז  והקטיר הכהן את אזכרתה מגרשה ומשמנה על כל לבנתה--אשה ליהוה  {פ} </verse>
      </chapter>
      <chapter osisID='Lev.3'>
        <verse osisID='Lev.3.1'> א  ואם זבח שלמים קרבנו--אם מן הבקר הוא מקריב אם זכר אם נקבה תמים יקריבנו לפני יהוה </verse>
        <verse osisID='Lev.3.2'> ב  וסמך ידו על ראש קרבנו ושחטו פתח אהל מועד וזרקו בני אהרן הכהנים את הדם על המזבח--סביב </verse>
        <verse osisID='Lev.3.3'> ג  והקריב מזבח השלמים אשה ליהוה--את החלב המכסה את הקרב ואת כל החלב אשר על הקרב </verse>
        <verse osisID='Lev.3.4'> ד  ואת שתי הכלית ואת החלב אשר עלהן אשר על הכסלים ואת היתרת על הכבד על הכליות יסירנה </verse>
        <verse osisID='Lev.3.5'> ה  והקטירו אתו בני אהרן המזבחה על העלה אשר על העצים אשר על האש--אשה ריח ניחח ליהוה  {פ} </verse>
        <verse osisID='Lev.3.6'> ו  ואם מן הצאן קרבנו לזבח שלמים ליהוה--זכר או נקבה תמים יקריבנו </verse>
        <verse osisID='Lev.3.7'> ז  אם כשב הוא מקריב את קרבנו--והקריב אתו לפני יהוה </verse>
        <verse osisID='Lev.3.8'> ח  וסמך את ידו על ראש קרבנו ושחט אתו לפני אהל מועד וזרקו בני אהרן את דמו על המזבח--סביב </verse>
        <verse osisID='Lev.3.9'> ט  והקריב מזבח השלמים אשה ליהוה--חלבו האליה תמימה לעמת העצה יסירנה ואת החלב המכסה את הקרב ואת כל החלב אשר על הקרב </verse>
        <verse osisID='Lev.3.10'> י  ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה </verse>
        <verse osisID='Lev.3.11'> יא  והקטירו הכהן המזבחה--לחם אשה ליהוה  {פ} </verse>
        <verse osisID='Lev.3.12'> יב  ואם עז קרבנו--והקריבו לפני יהוה </verse>
        <verse osisID='Lev.3.13'> יג  וסמך את ידו על ראשו ושחט אתו לפני אהל מועד וזרקו בני אהרן את דמו על המזבח--סביב </verse>
        <verse osisID='Lev.3.14'> יד  והקריב ממנו קרבנו אשה ליהוה--את החלב המכסה את הקרב ואת כל החלב אשר על הקרב </verse>
        <verse osisID='Lev.3.15'> טו  ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה </verse>
        <verse osisID='Lev.3.16'> טז  והקטירם הכהן המזבחה--לחם אשה לריח ניחח כל חלב ליהוה </verse>
        <verse osisID='Lev.3.17'> יז  חקת עולם לדרתיכם בכל מושבתיכם--כל חלב וכל דם לא תאכלו  {פ} </verse>
      </chapter>
      <chapter osisID='Lev.4'>
        <verse osisID='Lev.4.1'> א  וידבר יהוה אל משה לאמר </verse>
        <verse osisID='Lev.4.2'> ב  דבר אל בני ישראל לאמר--נפש כי תחטא בשגגה מכל מצות יהוה אשר לא תעשינה ועשה מאחת מהנה </verse>
        <verse osisID='Lev.4.3'> ג  אם הכהן המשיח יחטא לאשמת העם  והקריב על חטאתו אשר חטא פר בן בקר תמים ליהוה--לחטאת </verse>
        <verse osisID='Lev.4.4'> ד  והביא את הפר אל פתח אהל מועד--לפני יהוה וסמך את ידו על ראש הפר ושחט את הפר לפני יהוה </verse>
        <verse osisID='Lev.4.5'> ה  ולקח הכהן המשיח מדם הפר והביא אתו אל אהל מועד </verse>
        <verse osisID='Lev.4.6'> ו  וטבל הכהן את אצבעו בדם והזה מן הדם שבע פעמים לפני יהוה את פני פרכת הקדש </verse>
        <verse osisID='Lev.4.7'> ז  ונתן הכהן מן הדם על קרנות מזבח קטרת הסמים לפני יהוה אשר באהל מועד ואת כל דם הפר ישפך אל יסוד מזבח העלה אשר פתח אהל מועד </verse>
        <verse osisID='Lev.4.8'> ח  ואת כל חלב פר החטאת ירים ממנו--את החלב המכסה על הקרב ואת כל החלב אשר על הקרב </verse>
        <verse osisID='Lev.4.9'> ט  ואת שתי הכלית ואת החלב אשר עליהן אשר על הכסלים ואת היתרת על הכבד על הכליות יסירנה </verse>
        <verse osisID='Lev.4.10'> י  כאשר יורם משור זבח השלמים והקטירם הכהן על מזבח העלה </verse>
        <verse osisID='Lev.4.11'> יא  ואת עור הפר ואת כל בשרו על ראשו ועל כרעיו וקרבו ופרשו </verse>
        <verse osisID='Lev.4.12'> יב  והוציא את כל הפר אל מחוץ למחנה אל מקום טהור אל שפך הדשן ושרף אתו על עצים באש על שפך הדשן ישרף  {פ} </verse>
        <verse osisID='Lev.4.13'> יג  ואם כל עדת ישראל ישגו ונעלם דבר מעיני הקהל ועשו אחת מכל מצות יהוה אשר לא תעשינה--ואשמו </verse>
        <verse osisID='Lev.4.14'> יד  ונודעה החטאת אשר חטאו עליה--והקריבו הקהל פר בן בקר לחטאת והביאו אתו לפני אהל מועד </verse>
        <verse osisID='Lev.4.15'> טו  וסמכו זקני העדה את ידיהם על ראש הפר--לפני יהוה ושחט את הפר לפני יהוה </verse>
        <verse osisID='Lev.4.16'> טז  והביא הכהן המשיח מדם הפר אל אהל מועד </verse>
        <verse osisID='Lev.4.17'> יז  וטבל הכהן אצבעו מן הדם והזה שבע פעמים לפני יהוה את פני הפרכת </verse>
        <verse osisID='Lev.4.18'> יח  ומן הדם יתן על קרנת המזבח אשר לפני יהוה אשר באהל מועד ואת כל הדם ישפך אל יסוד מזבח העלה אשר פתח אהל מועד </verse>
        <verse osisID='Lev.4.19'> יט  ואת כל חלבו ירים ממנו והקטיר המזבחה </verse>
        <verse osisID='Lev.4.20'> כ  ועשה לפר--כאשר עשה לפר החטאת כן יעשה לו וכפר עלהם הכהן ונסלח להם </verse>
        <verse osisID='Lev.4.21'> כא  והוציא את הפר אל מחוץ למחנה ושרף אתו כאשר שרף את הפר הראשון  חטאת הקהל הוא  {פ} </verse>
        <verse osisID='Lev.4.22'> כב  אשר נשיא יחטא ועשה אחת מכל מצות יהוה אלהיו אשר לא תעשינה בשגגה--ואשם </verse>
        <verse osisID='Lev.4.23'> כג  או הודע אליו חטאתו אשר חטא בה--והביא את קרבנו שעיר עזים זכר תמים </verse>
        <verse osisID='Lev.4.24'> כד  וסמך ידו על ראש השעיר ושחט אתו במקום אשר ישחט את העלה לפני יהוה חטאת הוא </verse>
        <verse osisID='Lev.4.25'> כה  ולקח הכהן מדם החטאת באצבעו ונתן על קרנת מזבח העלה ואת דמו ישפך אל יסוד מזבח העלה </verse>
        <verse osisID='Lev.4.26'> כו  ואת כל חלבו יקטיר המזבחה כחלב זבח השלמים וכפר עליו הכהן מחטאתו ונסלח לו  {פ} </verse>
        <verse osisID='Lev.4.27'> כז  ואם נפש אחת תחטא בשגגה מעם הארץ  בעשתה אחת ממצות יהוה אשר לא תעשינה--ואשם </verse>
        <verse osisID='Lev.4.28'> כח  או הודע אליו חטאתו אשר חטא--והביא קרבנו שעירת עזים תמימה נקבה על חטאתו אשר חטא </verse>
        <verse osisID='Lev.4.29'> כט  וסמך את ידו על ראש החטאת ושחט את החטאת במקום העלה </verse>
        <verse osisID='Lev.4.30'> ל  ולקח הכהן מדמה באצבעו ונתן על קרנת מזבח העלה ואת כל דמה ישפך אל יסוד המזבח </verse>
        <verse osisID='Lev.4.31'> לא  ואת כל חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליהוה וכפר עליו הכהן ונסלח לו  {פ} </verse>
        <verse osisID='Lev.4.32'> לב  ואם כבש יביא קרבנו לחטאת--נקבה תמימה יביאנה </verse>
        <verse osisID='Lev.4.33'> לג  וסמך את ידו על ראש החטאת ושחט אתה לחטאת במקום אשר ישחט את העלה </verse>
        <verse osisID='Lev.4.34'> לד  ולקח הכהן מדם החטאת באצבעו ונתן על קרנת מזבח העלה ואת כל דמה ישפך אל יסוד המזבח </verse>
        <verse osisID='Lev.4.35'> לה  ואת כל חלבה יסיר כאשר יוסר חלב הכשב מזבח השלמים והקטיר הכהן אתם המזבחה על אשי יהוה וכפר עליו הכהן על חטאתו אשר חטא ונסלח לו  {פ} </verse>
      </chapter>
      <chapter osisID='Lev.5'>
        <verse osisID='Lev.5.1'> א  ונפש כי תחטא ושמעה קול אלה והוא עד או ראה או ידע אם לוא יגיד ונשא עונו </verse>
        <verse osisID='Lev.5.2'> ב  או נפש אשר תגע בכל דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם </verse>
        <verse osisID='Lev.5.3'> ג  או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם </verse>
        <verse osisID='Lev.5.4'> ד  או נפש כי תשבע לבטא בשפתים להרע או להיטיב לכל אשר יבטא האדם בשבעה--ונעלם ממנו והוא ידע ואשם לאחת מאלה </verse>
        <verse osisID='Lev.5.5'> ה  והיה כי יאשם לאחת מאלה  והתודה--אשר חטא עליה </verse>
        <verse osisID='Lev.5.6'> ו  והביא את אשמו ליהוה על חטאתו אשר חטא נקבה מן הצאן כשבה או שעירת עזים--לחטאת וכפר עליו הכהן מחטאתו </verse>
        <verse osisID='Lev.5.7'> ז  ואם לא תגיע ידו די שה--והביא את אשמו אשר חטא שתי תרים או שני בני יונה ליהוה  אחד לחטאת ואחד לעלה </verse>
        <verse osisID='Lev.5.8'> ח  והביא אתם אל הכהן והקריב את אשר לחטאת ראשונה ומלק את ראשו ממול ערפו ולא יבדיל </verse>
        <verse osisID='Lev.5.9'> ט  והזה מדם החטאת על קיר המזבח והנשאר בדם ימצה אל יסוד המזבח חטאת הוא </verse>
        <verse osisID='Lev.5.10'> י  ואת השני יעשה עלה כמשפט וכפר עליו הכהן מחטאתו אשר חטא ונסלח לו  {ס} </verse>
        <verse osisID='Lev.5.11'> יא  ואם לא תשיג ידו לשתי תרים או לשני בני יונה--והביא את קרבנו אשר חטא עשירת האפה סלת לחטאת לא ישים עליה שמן ולא יתן עליה לבנה--כי חטאת הוא </verse>
        <verse osisID='Lev.5.12'> יב  והביאה אל הכהן וקמץ הכהן ממנה מלוא קמצו את אזכרתה והקטיר המזבחה על אשי יהוה חטאת הוא </verse>
        <verse osisID='Lev.5.13'> יג  וכפר עליו הכהן על חטאתו אשר חטא מאחת מאלה--ונסלח לו והיתה לכהן כמנחה  {ס} </verse>
        <verse osisID='Lev.5.14'> יד  וידבר יהוה אל משה לאמר </verse>
        <verse osisID='Lev.5.15'> טו  נפש כי תמעל מעל וחטאה בשגגה מקדשי יהוה  והביא את אשמו ליהוה איל תמים מן הצאן בערכך כסף שקלים בשקל הקדש--לאשם </verse>
        <verse osisID='Lev.5.16'> טז  ואת אשר חטא מן הקדש ישלם ואת חמישתו יוסף עליו ונתן אתו לכהן והכהן יכפר עליו באיל האשם--ונסלח לו  {פ} </verse>
        <verse osisID='Lev.5.17'> יז  ואם נפש כי תחטא ועשתה אחת מכל מצות יהוה אשר לא תעשינה ולא ידע ואשם ונשא עונו </verse>
        <verse osisID='Lev.5.18'> יח  והביא איל תמים מן הצאן בערכך לאשם--אל הכהן וכפר עליו הכהן על שגגתו אשר שגג והוא לא ידע--ונסלח לו </verse>
        <verse osisID='Lev.5.19'> יט  אשם הוא  אשם אשם ליהוה  {פ}  [ (Leviticus 5:20)  כ  וידבר יהוה אל משה לאמר ] [ (Leviticus 5:21)  כא  נפש כי תחטא ומעלה מעל ביהוה וכחש בעמיתו בפקדון או בתשומת יד או בגזל או עשק את עמיתו ] [ (Leviticus 5:22)  כב  או מצא אבדה וכחש בה ונשבע על שקר על אחת מכל אשר יעשה האדם--לחטא בהנה ] [ (Leviticus 5:23)  כג  והיה כי יחטא ואשם--והשיב את הגזלה אשר גזל או את העשק אשר עשק או את הפקדון אשר הפקד אתו או את האבדה אשר מצא ] [ (Leviticus 5:24)  כד  או מכל אשר ישבע עליו לשקר--ושלם אתו בראשו וחמשתיו יסף עליו  לאשר הוא לו יתננו ביום אשמתו ] [ (Leviticus 5:25)  כה  ואת אשמו יביא ליהוה איל תמים מן הצאן בערכך לאשם אל הכהן ] [ (Leviticus 5:26)  כו  וכפר עליו הכהן לפני יהוה ונסלח לו על אחת מכל אשר יעשה לאשמה בה  {פ}  ] </verse>
      </chapter>
      <chapter osisID='Lev.6'>
        <verse osisID='Lev.6.1'> א  וידבר יהוה אל משה לאמר </verse>
        <verse osisID='Lev.6.2'> ב  צו את אהרן ואת בניו לאמר זאת תורת העלה  הוא העלה על  מ  וקדה על המזבח כל הלילה עד הבקר ואש המזבח תוקד בו </verse>
        <verse osisID='Lev.6.3'> ג  ולבש הכהן מדו בד ומכנסי בד ילבש על בשרו והרים את הדשן אשר תאכל האש את העלה על המזבח ושמו אצל המזבח </verse>
        <verse osisID='Lev.6.4'> ד  ופשט את בגדיו ולבש בגדים אחרים והוציא את הדשן אל מחוץ למחנה אל מקום טהור </verse>
        <verse osisID='Lev.6.5'> ה  והאש על המזבח תוקד בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים </verse>
        <verse osisID='Lev.6.6'> ו  אש תמיד תוקד על המזבח--לא תכבה  {ס} </verse>
        <verse osisID='Lev.6.7'> ז  וזאת תורת המנחה  הקרב אתה בני אהרן לפני יהוה אל פני המזבח </verse>
        <verse osisID='Lev.6.8'> ח  והרים ממנו בקמצו מסלת המנחה ומשמנה ואת כל הלבנה אשר על המנחה והקטיר המזבח ריח ניחח אזכרתה--ליהוה </verse>
        <verse osisID='Lev.6.9'> ט  והנותרת ממנה יאכלו אהרן ובניו מצות תאכל במקום קדש בחצר אהל מועד יאכלוה </verse>
        <verse osisID='Lev.6.10'> י  לא תאפה חמץ חלקם נתתי אתה מאשי קדש קדשים הוא כחטאת וכאשם </verse>
        <verse osisID='Lev.6.11'> יא  כל זכר בבני אהרן יאכלנה--חק עולם לדרתיכם מאשי יהוה כל אשר יגע בהם יקדש  {פ} </verse>
        <verse osisID='Lev.6.12'> יב  וידבר יהוה אל משה לאמר </verse>
        <verse osisID='Lev.6.13'> יג  זה קרבן אהרן ובניו אשר יקריבו ליהוה ביום המשח אתו--עשירת האפה סלת מנחה תמיד  מחציתה בבקר ומחציתה בערב </verse>
        <verse osisID='Lev.6.14'> יד  על מחבת בשמן תעשה--מרבכת תביאנה תפיני מנחת פתים תקריב ריח ניחח ליהוה </verse>
        <verse osisID='Lev.6.15'> טו  והכהן המשיח תחתיו מבניו יעשה אתה חק עולם ליהוה כליל תקטר </verse>
        <verse osisID='Lev.6.16'> טז  וכל מנחת כהן כליל תהיה לא תאכל  {פ} </verse>
        <verse osisID='Lev.6.17'> יז  וידבר יהוה אל משה לאמר </verse>
        <verse osisID='Lev.6.18'> יח  דבר אל אהרן ואל בניו לאמר זאת תורת החטאת  במקום אשר תשחט העלה תשחט החטאת לפני יהוה--קדש קדשים הוא </verse>
        <verse osisID='Lev.6.19'> יט  הכהן המחטא אתה יאכלנה במקום קדש תאכל בחצר אהל מועד </verse>
        <verse osisID='Lev.6.20'> כ  כל אשר יגע בבשרה יקדש ואשר יזה מדמה על הבגד--אשר יזה עליה תכבס במקום קדש </verse>
        <verse osisID='Lev.6.21'> כא  וכלי חרש אשר תבשל בו ישבר ואם בכלי נחשת בשלה ומרק ושטף במים </verse>
        <verse osisID='Lev.6.22'> כב  כל זכר בכהנים יאכל אתה קדש קדשים הוא </verse>
        <verse osisID='Lev.6.23'> כג  וכל חטאת אשר יובא מדמה אל אהל מועד לכפר בקדש--לא תאכל באש תשרף  {פ} </verse>
      </chapter>
      <chapter osisID='Lev.7'>
        <verse osisID='Lev.7.1'> א  וזאת תורת האשם  קדש קדשים הוא </verse>
        <verse osisID='Lev.7.2'> ב  במקום אשר ישחטו את העלה ישחטו את האשם ואת דמו יזרק על המזבח סביב </verse>
        <verse osisID='Lev.7.3'> ג  ואת כל חלבו יקריב ממנו--את האליה ואת החלב המכסה את הקרב </verse>
        <verse osisID='Lev.7.4'> ד  ואת שתי הכלית ואת החלב אשר עליהן אשר על הכסלים ואת היתרת על הכבד על הכלית יסירנה </verse>
        <verse osisID='Lev.7.5'> ה  והקטיר אתם הכהן המזבחה אשה ליהוה אשם הוא </verse>
        <verse osisID='Lev.7.6'> ו  כל זכר בכהנים יאכלנו במקום קדוש יאכל קדש קדשים הוא </verse>
        <verse osisID='Lev.7.7'> ז  כחטאת כאשם--תורה אחת להם הכהן אשר יכפר בו לו יהיה </verse>
        <verse osisID='Lev.7.8'> ח  והכהן--המקריב את עלת איש  עור העלה אשר הקריב לכהן לו יהיה </verse>
        <verse osisID='Lev.7.9'> ט  וכל מנחה אשר תאפה בתנור וכל נעשה במרחשת ועל מחבת--לכהן המקריב אתה לו תהיה </verse>
        <verse osisID='Lev.7.10'> י  וכל מנחה בלולה בשמן וחרבה--לכל בני אהרן תהיה איש כאחיו  {פ} </verse>
        <verse osisID='Lev.7.11'> יא  וזאת תורת זבח השלמים אשר יקריב ליהוה </verse>
        <verse osisID='Lev.7.12'> יב  אם על תודה יקריבנו--והקריב על זבח התודה חלות מצות בלולת בשמן ורקיקי מצות משחים בשמן וסלת מרבכת חלת בלולת בשמן </verse>
        <verse osisID='Lev.7.13'> יג  על חלת לחם חמץ יקריב קרבנו על זבח תודת שלמיו </verse>
        <verse osisID='Lev.7.14'> יד  והקריב ממנו אחד מכל קרבן תרומה ליהוה לכהן הזרק את דם השלמים--לו יהיה </verse>
        <verse osisID='Lev.7.15'> טו  ובשר זבח תודת שלמיו--ביום קרבנו יאכל  לא יניח ממנו עד בקר </verse>
        <verse osisID='Lev.7.16'> טז  ואם נדר או נדבה זבח קרבנו--ביום הקריבו את זבחו יאכל וממחרת והנותר ממנו יאכל </verse>
        <verse osisID='Lev.7.17'> יז  והנותר מבשר הזבח--ביום השלישי באש ישרף </verse>
        <verse osisID='Lev.7.18'> יח  ואם האכל יאכל מבשר זבח שלמיו ביום השלישי לא ירצה--המקריב אתו לא יחשב לו פגול יהיה והנפש האכלת ממנו עונה תשא </verse>
        <verse osisID='Lev.7.19'> יט  והבשר אשר יגע בכל טמא לא יאכל--באש ישרף והבשר--כל טהור יאכל בשר </verse>
        <verse osisID='Lev.7.20'> כ  והנפש אשר תאכל בשר מזבח השלמים אשר ליהוה וטמאתו עליו--ונכרתה הנפש ההוא מעמיה </verse>
        <verse osisID='Lev.7.21'> כא  ונפש כי תגע בכל טמא בטמאת אדם או בבהמה טמאה או בכל שקץ טמא ואכל מבשר זבח השלמים אשר ליהוה--ונכרתה הנפש ההוא מעמיה  {פ} </verse>
        <verse osisID='Lev.7.22'> כב  וידבר יהוה אל משה לאמר </verse>
        <verse osisID='Lev.7.23'> כג  דבר אל בני ישראל לאמר  כל חלב שור וכשב ועז--לא תאכלו </verse>
        <verse osisID='Lev.7.24'> כד  וחלב נבלה וחלב טרפה יעשה לכל מלאכה ואכל לא תאכלהו </verse>
        <verse osisID='Lev.7.25'> כה  כי כל אכל חלב מן הבהמה אשר יקריב ממנה אשה ליהוה--ונכרתה הנפש האכלת מעמיה </verse>
        <verse osisID='Lev.7.26'> כו  וכל דם לא תאכלו בכל מושבתיכם לעוף ולבהמה </verse>
        <verse osisID='Lev.7.27'> כז  כל נפש אשר תאכל כל דם--ונכרתה הנפש ההוא מעמיה </verse>
        <verse osisID='Lev.7.28'> כח  וידבר יהוה אל משה לאמר </verse>
        <verse osisID='Lev.7.29'> כט  דבר אל בני ישראל לאמר  המקריב את זבח שלמיו ליהוה--יביא את קרבנו ליהוה מזבח שלמיו </verse>
        <verse osisID='Lev.7.30'> ל  ידיו תביאינה את אשי יהוה את החלב על החזה יביאנו--את החזה להניף אתו תנופה לפני יהוה </verse>
        <verse osisID='Lev.7.31'> לא  והקטיר הכהן את החלב המזבחה והיה החזה לאהרן ולבניו </verse>
        <verse osisID='Lev.7.32'> לב  ואת שוק הימין תתנו תרומה לכהן מזבחי שלמיכם </verse>
        <verse osisID='Lev.7.33'> לג  המקריב את דם השלמים ואת החלב--מבני אהרן  לו תהיה שוק הימין למנה </verse>
        <verse osisID='Lev.7.34'> לד  כי את חזה התנופה ואת שוק התרומה לקחתי מאת בני ישראל מזבחי שלמיהם ואתן אתם לאהרן הכהן ולבניו לחק עולם מאת בני ישראל </verse>
        <verse osisID='Lev.7.35'> לה  זאת משחת אהרן ומשחת בניו מאשי יהוה ביום הקריב אתם לכהן ליהוה </verse>
        <verse osisID='Lev.7.36'> לו  אשר צוה יהוה לתת להם ביום משחו אתם מאת בני ישראל--חקת עולם לדרתם </verse>
        <verse osisID='Lev.7.37'> לז  זאת התורה לעלה למנחה ולחטאת ולאשם ולמלואים--ולזבח השלמים </verse>
        <verse osisID='Lev.7.38'> לח  אשר צוה יהוה את משה בהר סיני  ביום צותו את בני ישראל להקריב את קרבניהם ליהוה--במדבר סיני  {פ} </verse>
      </chapter>
      <chapter osisID='Lev.8'>
        <verse osisID='Lev.8.1'> א  וידבר יהוה אל משה לאמר </verse>
        <verse osisID='Lev.8.2'> ב  קח את אהרן ואת בניו אתו ואת הבגדים ואת שמן המשחה ואת פר החטאת ואת שני האילים ואת סל המצות </verse>
        <verse osisID='Lev.8.3'> ג  ואת כל העדה הקהל אל פתח אהל מועד </verse>
        <verse osisID='Lev.8.4'> ד  ויעש משה כאשר צוה יהוה אתו ותקהל העדה אל פתח אהל מועד </verse>
        <verse osisID='Lev.8.5'> ה  ויאמר משה אל העדה  זה הדבר אשר צוה יהוה לעשות </verse>
        <verse osisID='Lev.8.6'> ו  ויקרב משה את אהרן ואת בניו וירחץ אתם במים </verse>
        <verse osisID='Lev.8.7'> ז  ויתן עליו את הכתנת ויחגר אתו באבנט וילבש אתו את המעיל ויתן עליו את האפד ויחגר אתו בחשב האפד ויאפד לו בו </verse>
        <verse osisID='Lev.8.8'> ח  וישם עליו את החשן ויתן אל החשן את האורים ואת התמים </verse>
        <verse osisID='Lev.8.9'> ט  וישם את המצנפת על ראשו וישם על המצנפת אל מול פניו את ציץ הזהב נזר הקדש כאשר צוה יהוה את משה </verse>
        <verse osisID='Lev.8.10'> י  ויקח משה את שמן המשחה וימשח את המשכן ואת כל אשר בו ויקדש אתם </verse>
        <verse osisID='Lev.8.11'> יא  ויז ממנו על המזבח שבע פעמים וימשח את המזבח ואת כל כליו ואת הכיר ואת כנו--לקדשם </verse>
        <verse osisID='Lev.8.12'> יב  ויצק משמן המשחה על ראש אהרן וימשח אתו לקדשו </verse>
        <verse osisID='Lev.8.13'> יג  ויקרב משה את בני אהרן וילבשם כתנת ויחגר אתם אבנט ויחבש להם מגבעות--כאשר צוה יהוה את משה </verse>
        <verse osisID='Lev.8.14'> יד  ויגש את פר החטאת ויסמך אהרן ובניו את ידיהם על ראש פר החטאת </verse>
        <verse osisID='Lev.8.15'> טו  וישחט ויקח משה את הדם ויתן על קרנות המזבח סביב באצבעו ויחטא את המזבח ואת הדם יצק אל יסוד המזבח ויקדשהו לכפר עליו </verse>
        <verse osisID='Lev.8.16'> טז  ויקח את כל החלב אשר על הקרב ואת יתרת הכבד ואת שתי הכלית ואת חלבהן ויקטר משה המזבחה </verse>
        <verse osisID='Lev.8.17'> יז  ואת הפר ואת ערו ואת בשרו ואת פרשו--שרף באש מחוץ למחנה  כאשר צוה יהוה את משה </verse>
        <verse osisID='Lev.8.18'> יח  ויקרב את איל העלה ויסמכו אהרן ובניו את ידיהם--על ראש האיל </verse>
        <verse osisID='Lev.8.19'> יט  וישחט ויזרק משה את הדם על המזבח סביב </verse>
        <verse osisID='Lev.8.20'> כ  ואת האיל--נתח לנתחיו ויקטר משה את הראש ואת הנתחים ואת הפדר </verse>
        <verse osisID='Lev.8.21'> כא  ואת הקרב ואת הכרעים רחץ במים ויקטר משה את כל האיל המזבחה עלה הוא לריח ניחח אשה הוא ליהוה כאשר צוה יהוה את משה </verse>
        <verse osisID='Lev.8.22'> כב  ויקרב את האיל השני איל המלאים ויסמכו אהרן ובניו את ידיהם--על ראש האיל </verse>
        <verse osisID='Lev.8.23'> כג  וישחט--ויקח משה מדמו ויתן על תנוך אזן אהרן הימנית ועל בהן ידו הימנית ועל בהן רגלו הימנית </verse>
        <verse osisID='Lev.8.24'> כד  ויקרב את בני אהרן ויתן משה מן הדם על תנוך אזנם הימנית ועל בהן ידם הימנית ועל בהן רגלם הימנית ויזרק משה את הדם על המזבח סביב </verse>
        <verse osisID='Lev.8.25'> כה  ויקח את החלב ואת האליה ואת כל החלב אשר על הקרב ואת יתרת הכבד ואת שתי הכלית ואת חלבהן ואת שוק הימין </verse>
        <verse osisID='Lev.8.26'> כו  ומסל המצות אשר לפני יהוה לקח חלת מצה אחת וחלת לחם שמן אחת--ורקיק אחד וישם על החלבים ועל שוק הימין </verse>
        <verse osisID='Lev.8.27'> כז  ויתן את הכל--על כפי אהרן ועל כפי בניו וינף אתם תנופה לפני יהוה </verse>
        <verse osisID='Lev.8.28'> כח  ויקח משה אתם מעל כפיהם ויקטר המזבחה על העלה מלאים הם לריח ניחח אשה הוא ליהוה </verse>
        <verse osisID='Lev.8.29'> כט  ויקח משה את החזה ויניפהו תנופה לפני יהוה  מאיל המלאים למשה היה למנה כאשר צוה יהוה את משה </verse>
        <verse osisID='Lev.8.30'> ל  ויקח משה משמן המשחה ומן הדם אשר על המזבח ויז על אהרן על בגדיו ועל בניו ועל בגדי בניו אתו ויקדש את אהרן את בגדיו ואת בניו ואת בגדי בניו אתו </verse>
        <verse osisID='Lev.8.31'> לא  ויאמר משה אל אהרן ואל בניו בשלו את הבשר פתח אהל מועד ושם תאכלו אתו ואת הלחם אשר בסל המלאים  כאשר צויתי לאמר אהרן ובניו יאכלהו </verse>
        <verse osisID='Lev.8.32'> לב  והנותר בבשר ובלחם--באש תשרפו </verse>
        <verse osisID='Lev.8.33'> לג  ומפתח אהל מועד לא תצאו שבעת ימים--עד יום מלאת ימי מלאיכם  כי שבעת ימים ימלא את ידכם </verse>
        <verse osisID='Lev.8.34'> לד  כאשר עשה ביום הזה--צוה יהוה לעשת לכפר עליכם </verse>
        <verse osisID='Lev.8.35'> לה  ופתח אהל מועד תשבו יומם ולילה שבעת ימים ושמרתם את משמרת יהוה ולא תמותו  כי כן צויתי </verse>
        <verse osisID='Lev.8.36'> לו  ויעש אהרן ובניו--את כל הדברים אשר צוה יהוה ביד משה  {ס} </verse>
      </chapter>
      <chapter osisID='Lev.9'>
        <verse osisID='Lev.9.1'> א  ויהי ביום השמיני קרא משה לאהרן ולבניו--ולזקני ישראל </verse>
        <verse osisID='Lev.9.2'> ב  ויאמר אל אהרן קח לך עגל בן בקר לחטאת ואיל לעלה--תמימם והקרב לפני יהוה </verse>
        <verse osisID='Lev.9.3'> ג  ואל בני ישראל תדבר לאמר  קחו שעיר עזים לחטאת ועגל וכבש בני שנה תמימם לעלה </verse>
        <verse osisID='Lev.9.4'> ד  ושור ואיל לשלמים לזבח לפני יהוה ומנחה בלולה בשמן  כי היום יהוה נראה אליכם </verse>
        <verse osisID='Lev.9.5'> ה  ויקחו את אשר צוה משה אל פני אהל מועד ויקרבו כל העדה ויעמדו לפני יהוה </verse>
        <verse osisID='Lev.9.6'> ו  ויאמר משה זה הדבר אשר צוה יהוה תעשו--וירא אליכם כבוד יהוה </verse>
        <verse osisID='Lev.9.7'> ז  ויאמר משה אל אהרן קרב אל המזבח ועשה את חטאתך ואת עלתך וכפר בעדך ובעד העם ועשה את קרבן העם וכפר בעדם כאשר צוה יהוה </verse>
        <verse osisID='Lev.9.8'> ח  ויקרב אהרן אל המזבח וישחט את עגל החטאת אשר לו </verse>
        <verse osisID='Lev.9.9'> ט  ויקרבו בני אהרן את הדם אליו ויטבל אצבעו בדם ויתן על קרנות המזבח ואת הדם יצק אל יסוד המזבח </verse>
        <verse osisID='Lev.9.10'> י  ואת החלב ואת הכלית ואת היתרת מן הכבד מן החטאת--הקטיר המזבחה  כאשר צוה יהוה את משה </verse>
        <verse osisID='Lev.9.11'> יא  ואת הבשר ואת העור שרף באש מחוץ למחנה </verse>
        <verse osisID='Lev.9.12'> יב  וישחט את העלה וימצאו בני אהרן אליו את הדם ויזרקהו על המזבח סביב </verse>
        <verse osisID='Lev.9.13'> יג  ואת העלה המציאו אליו לנתחיה--ואת הראש ויקטר על המזבח </verse>
        <verse osisID='Lev.9.14'> יד  וירחץ את הקרב ואת הכרעים ויקטר על העלה המזבחה </verse>
        <verse osisID='Lev.9.15'> טו  ויקרב את קרבן העם ויקח את שעיר החטאת אשר לעם וישחטהו ויחטאהו כראשון </verse>
        <verse osisID='Lev.9.16'> טז  ויקרב את העלה ויעשה כמשפט </verse>
        <verse osisID='Lev.9.17'> יז  ויקרב את המנחה וימלא כפו ממנה ויקטר על המזבח--מלבד עלת הבקר </verse>
        <verse osisID='Lev.9.18'> יח  וישחט את השור ואת האיל זבח השלמים אשר לעם וימצאו בני אהרן את הדם אליו ויזרקהו על המזבח סביב </verse>
        <verse osisID='Lev.9.19'> יט  ואת החלבים מן השור ומן האיל--האליה והמכסה והכלית ויתרת הכבד </verse>
        <verse osisID='Lev.9.20'> כ  וישימו את החלבים על החזות ויקטר החלבים המזבחה </verse>
        <verse osisID='Lev.9.21'> כא  ואת החזות ואת שוק הימין הניף אהרן תנופה לפני יהוה--כאשר צוה משה </verse>
        <verse osisID='Lev.9.22'> כב  וישא אהרן את ידו אל העם ויברכם וירד מעשת החטאת והעלה--והשלמים </verse>
        <verse osisID='Lev.9.23'> כג  ויבא משה ואהרן אל אהל מועד ויצאו ויברכו את העם וירא כבוד יהוה אל כל העם </verse>
        <verse osisID='Lev.9.24'> כד  ותצא אש מלפני יהוה ותאכל על המזבח את העלה ואת החלבים וירא כל העם וירנו ויפלו על פניהם </verse>
      </chapter>
      <chapter osisID='Lev.10'>
        <verse osisID='Lev.10.1'> א  ויקחו בני אהרן נדב ואביהוא איש מחתתו ויתנו בהן אש וישימו עליה קטרת ויקריבו לפני יהוה אש זרה--אשר לא צוה אתם </verse>
        <verse osisID='Lev.10.2'> ב  ותצא אש מלפני יהוה ותאכל אותם וימתו לפני יהוה </verse>
        <verse osisID='Lev.10.3'> ג  ויאמר משה אל אהרן הוא אשר דבר יהוה לאמר בקרבי אקדש ועל פני כל העם אכבד וידם אהרן </verse>
        <verse osisID='Lev.10.4'> ד  ויקרא משה אל מישאל ואל אלצפן בני עזיאל דד אהרן ויאמר אלהם קרבו שאו את אחיכם מאת פני הקדש אל מחוץ למחנה </verse>
        <verse osisID='Lev.10.5'> ה  ויקרבו וישאם בכתנתם אל מחוץ למחנה--כאשר דבר משה </verse>
        <verse osisID='Lev.10.6'> ו  ויאמר משה אל אהרן ולאלעזר ולאיתמר בניו ראשיכם אל תפרעו ובגדיכם לא תפרמו ולא תמתו ועל כל העדה יקצף ואחיכם כל בית ישראל--יבכו את השרפה אשר שרף יהוה </verse>
        <verse osisID='Lev.10.7'> ז  ומפתח אהל מועד לא תצאו פן תמתו--כי שמן משחת יהוה עליכם ויעשו כדבר משה  {פ} </verse>
        <verse osisID='Lev.10.8'> ח  וידבר יהוה אל אהרן לאמר </verse>
        <verse osisID='Lev.10.9'> ט  יין ושכר אל תשת אתה ובניך אתך בבאכם אל אהל מועד--ולא תמתו  חקת עולם לדרתיכם </verse>
        <verse osisID='Lev.10.10'> י  ולהבדיל בין הקדש ובין החל ובין הטמא ובין הטהור </verse>
        <verse osisID='Lev.10.11'> יא  ולהורת את בני ישראל--את כל החקים אשר דבר יהוה אליהם ביד משה  {פ} </verse>
        <verse osisID='Lev.10.12'> יב  וידבר משה אל אהרן ואל אלעזר ואל איתמר בניו הנותרים קחו את המנחה הנותרת מאשי יהוה ואכלוה מצות אצל המזבח  כי קדש קדשים הוא </verse>
        <verse osisID='Lev.10.13'> יג  ואכלתם אתה במקום קדוש כי חקך וחק בניך הוא מאשי יהוה  כי כן צויתי </verse>
        <verse osisID='Lev.10.14'> יד  ואת חזה התנופה ואת שוק התרומה תאכלו במקום טהור--אתה ובניך ובנתיך אתך  כי חקך וחק בניך נתנו מזבחי שלמי בני ישראל </verse>
        <verse osisID='Lev.10.15'> טו  שוק התרומה וחזה התנופה על אשי החלבים יביאו להניף תנופה לפני יהוה והיה לך ולבניך אתך לחק עולם כאשר צוה יהוה </verse>
        <verse osisID='Lev.10.16'> טז  ואת שעיר החטאת דרש דרש משה--והנה שרף ויקצף על אלעזר ועל איתמר בני אהרן הנותרם לאמר </verse>
        <verse osisID='Lev.10.17'> יז  מדוע לא אכלתם את החטאת במקום הקדש--כי קדש קדשים הוא ואתה נתן לכם לשאת את עון העדה לכפר עליהם לפני יהוה </verse>
        <verse osisID='Lev.10.18'> יח  הן לא הובא את דמה אל הקדש פנימה אכול תאכלו אתה בקדש כאשר צויתי </verse>
        <verse osisID='Lev.10.19'> יט  וידבר אהרן אל משה הן היום הקריבו את חטאתם ואת עלתם לפני יהוה ותקראנה אתי כאלה ואכלתי חטאת היום הייטב בעיני יהוה </verse>
        <verse osisID='Lev.10.20'> כ  וישמע משה וייטב בעיניו  {פ} </verse>
      </chapter>
      <chapter osisID='Lev.11'>
        <verse osisID='Lev.11.1'> א  וידבר יהוה אל משה ואל אהרן לאמר אלהם </verse>
        <verse osisID='Lev.11.2'> ב  דברו אל בני ישראל לאמר  זאת החיה אשר תאכלו מכל הבהמה אשר על הארץ </verse>
        <verse osisID='Lev.11.3'> ג  כל מפרסת פרסה ושסעת שסע פרסת מעלת גרה בבהמה--אתה תאכלו </verse>
        <verse osisID='Lev.11.4'> ד  אך את זה לא תאכלו ממעלי הגרה וממפרסי הפרסה  את הגמל כי מעלה גרה הוא ופרסה איננו מפריס--טמא הוא לכם </verse>
        <verse osisID='Lev.11.5'> ה  ואת השפן כי מעלה גרה הוא ופרסה לא יפריס טמא הוא לכם </verse>
        <verse osisID='Lev.11.6'> ו  ואת הארנבת כי מעלת גרה הוא ופרסה לא הפריסה טמאה הוא לכם </verse>
        <verse osisID='Lev.11.7'> ז  ואת החזיר כי מפריס פרסה הוא ושסע שסע פרסה והוא גרה לא יגר טמא הוא לכם </verse>
        <verse osisID='Lev.11.8'> ח  מבשרם לא תאכלו ובנבלתם לא תגעו טמאים הם לכם </verse>
        <verse osisID='Lev.11.9'> ט  את זה תאכלו מכל אשר במים  כל אשר לו סנפיר וקשקשת במים בימים ובנחלים--אתם תאכלו </verse>
        <verse osisID='Lev.11.10'> י  וכל אשר אין לו סנפיר וקשקשת בימים ובנחלים מכל שרץ המים ומכל נפש החיה אשר במים--שקץ הם לכם </verse>
        <verse osisID='Lev.11.11'> יא  ושקץ יהיו לכם מבשרם לא תאכלו ואת נבלתם תשקצו </verse>
        <verse osisID='Lev.11.12'> יב  כל אשר אין לו סנפיר וקשקשת במים--שקץ הוא לכם </verse>
        <verse osisID='Lev.11.13'> יג  ואת אלה תשקצו מן העוף לא יאכלו שקץ הם  את הנשר ואת הפרס ואת העזניה </verse>
        <verse osisID='Lev.11.14'> יד  ואת הדאה--ואת האיה למינה </verse>
        <verse osisID='Lev.11.15'> טו  את כל ערב למינו </verse>
        <verse osisID='Lev.11.16'> טז  ואת בת היענה ואת התחמס ואת השחף ואת הנץ למינהו </verse>
        <verse osisID='Lev.11.17'> יז  ואת הכוס ואת השלך ואת הינשוף </verse>
        <verse osisID='Lev.11.18'> יח  ואת התנשמת ואת הקאת ואת הרחם </verse>
        <verse osisID='Lev.11.19'> יט  ואת החסידה האנפה למינה ואת הדוכיפת ואת העטלף </verse>
        <verse osisID='Lev.11.20'> כ  כל שרץ העוף ההלך על ארבע--שקץ הוא לכם </verse>
        <verse osisID='Lev.11.21'> כא  אך את זה תאכלו מכל שרץ העוף ההלך על ארבע  אשר לא (לו) כרעים ממעל לרגליו לנתר בהן על הארץ </verse>
        <verse osisID='Lev.11.22'> כב  את אלה מהם תאכלו--את הארבה למינו ואת הסלעם למינהו ואת החרגל למינהו ואת החגב למינהו </verse>
        <verse osisID='Lev.11.23'> כג  וכל שרץ העוף אשר לו ארבע רגלים--שקץ הוא לכם </verse>
        <verse osisID='Lev.11.24'> כד  ולאלה תטמאו כל הנגע בנבלתם יטמא עד הערב </verse>
        <verse osisID='Lev.11.25'> כה  וכל הנשא מנבלתם--יכבס בגדיו וטמא עד הערב </verse>
        <verse osisID='Lev.11.26'> כו  לכל הבהמה אשר הוא מפרסת פרסה ושסע איננה שסעת וגרה איננה מעלה--טמאים הם לכם כל הנגע בהם יטמא </verse>
        <verse osisID='Lev.11.27'> כז  וכל הולך על כפיו בכל החיה ההלכת על ארבע--טמאים הם לכם כל הנגע בנבלתם יטמא עד הערב </verse>
        <verse osisID='Lev.11.28'> כח  והנשא את נבלתם--יכבס בגדיו וטמא עד הערב טמאים המה לכם  {ס} </verse>
        <verse osisID='Lev.11.29'> כט  וזה לכם הטמא בשרץ השרץ על הארץ  החלד והעכבר והצב למינהו </verse>
        <verse osisID='Lev.11.30'> ל  והאנקה והכח והלטאה והחמט והתנשמת </verse>
        <verse osisID='Lev.11.31'> לא  אלה הטמאים לכם בכל השרץ כל הנגע בהם במתם יטמא עד הערב </verse>
        <verse osisID='Lev.11.32'> לב  וכל אשר יפל עליו מהם במתם יטמא מכל כלי עץ או בגד או עור או שק כל כלי אשר יעשה מלאכה בהם במים יובא וטמא עד הערב וטהר </verse>
        <verse osisID='Lev.11.33'> לג  וכל כלי חרש--אשר יפל מהם אל תוכו  כל אשר בתוכו יטמא ואתו תשברו </verse>
        <verse osisID='Lev.11.34'> לד  מכל האכל אשר יאכל אשר יבוא עליו מים--יטמא וכל משקה אשר ישתה בכל כלי יטמא </verse>
        <verse osisID='Lev.11.35'> לה  וכל אשר יפל מנבלתם עליו יטמא--תנור וכירים יתץ טמאים הם וטמאים יהיו לכם </verse>
        <verse osisID='Lev.11.36'> לו  אך מעין ובור מקוה מים יהיה טהור ונגע בנבלתם יטמא </verse>
        <verse osisID='Lev.11.37'> לז  וכי יפל מנבלתם על כל זרע זרוע אשר יזרע--טהור הוא </verse>
        <verse osisID='Lev.11.38'> לח  וכי יתן מים על זרע ונפל מנבלתם עליו--טמא הוא לכם  {ס} </verse>
        <verse osisID='Lev.11.39'> לט  וכי ימות מן הבהמה אשר היא לכם לאכלה--הנגע בנבלתה יטמא עד הערב </verse>
        <verse osisID='Lev.11.40'> מ  והאכל מנבלתה--יכבס בגדיו וטמא עד הערב והנשא את נבלתה--יכבס בגדיו וטמא עד הערב </verse>
        <verse osisID='Lev.11.41'> מא  וכל השרץ השרץ על הארץ--שקץ הוא לא יאכל </verse>
        <verse osisID='Lev.11.42'> מב  כל הולך על גח big ו /big ן וכל הולך על ארבע עד כל מרבה רגלים לכל השרץ השרץ על הארץ--לא תאכלום כי שקץ הם </verse>
        <verse osisID='Lev.11.43'> מג  אל תשקצו את נפשתיכם בכל השרץ השרץ ולא תטמאו בהם ונטמתם בם </verse>
        <verse osisID='Lev.11.44'> מד  כי אני יהוה אלהיכם והתקדשתם והייתם קדשים כי קדוש אני ולא תטמאו את נפשתיכם בכל השרץ הרמש על הארץ </verse>
        <verse osisID='Lev.11.45'> מה  כי אני יהוה המעלה אתכם מארץ מצרים להית לכם לאלהים והייתם קדשים כי קדוש אני </verse>
        <verse osisID='Lev.11.46'> מו  זאת תורת הבהמה והעוף וכל נפש החיה הרמשת במים ולכל נפש השרצת על הארץ </verse>
        <verse osisID='Lev.11.47'> מז  להבדיל בין הטמא ובין הטהר ובין החיה הנאכלת ובין החיה אשר לא תאכל  {פ} </verse>
      </chapter>
      <chapter osisID='Lev.12'>
        <verse osisID='Lev.12.1'> א  וידבר יהוה אל משה לאמר </verse>
        <verse osisID='Lev.12.2'> ב  דבר אל בני ישראל לאמר אשה כי תזריע וילדה זכר--וטמאה שבעת ימים כימי נדת דותה תטמא </verse>
        <verse osisID='Lev.12.3'> ג  וביום השמיני ימול בשר ערלתו </verse>
        <verse osisID='Lev.12.4'> ד  ושלשים יום ושלשת ימים תשב בדמי טהרה בכל קדש לא תגע ואל המקדש לא תבא עד מלאת ימי טהרה </verse>
        <verse osisID='Lev.12.5'> ה  ואם נקבה תלד וטמאה שבעים כנדתה וששים יום וששת ימים תשב על דמי טהרה </verse>
        <verse osisID='Lev.12.6'> ו  ובמלאת ימי טהרה לבן או לבת תביא כבש בן שנתו לעלה ובן יונה או תר לחטאת--אל פתח אהל מועד אל הכהן </verse>
        <verse osisID='Lev.12.7'> ז  והקריבו לפני יהוה וכפר עליה וטהרה ממקר דמיה  זאת תורת הילדת לזכר או לנקבה </verse>
        <verse osisID='Lev.12.8'> ח  ואם לא תמצא ידה די שה--ולקחה שתי תרים או שני בני יונה אחד לעלה ואחד לחטאת וכפר עליה הכהן וטהרה  {פ} </verse>
      </chapter>
      <chapter osisID='Lev.13'>
        <verse osisID='Lev.13.1'> א  וידבר יהוה אל משה ואל אהרן לאמר </verse>
        <verse osisID='Lev.13.2'> ב  אדם כי יהיה בעור בשרו שאת או ספחת או בהרת והיה בעור בשרו לנגע צרעת--והובא אל אהרן הכהן או אל אחד מבניו הכהנים </verse>
        <verse osisID='Lev.13.3'> ג  וראה הכהן את הנגע בעור הבשר ושער בנגע הפך לבן ומראה הנגע עמק מעור בשרו--נגע צרעת הוא וראהו הכהן וטמא אתו </verse>
        <verse osisID='Lev.13.4'> ד  ואם בהרת לבנה הוא בעור בשרו ועמק אין מראה מן העור ושערה לא הפך לבן--והסגיר הכהן את הנגע שבעת ימים </verse>
        <verse osisID='Lev.13.5'> ה  וראהו הכהן ביום השביעי והנה הנגע עמד בעיניו לא פשה הנגע בעור--והסגירו הכהן שבעת ימים שנית </verse>
        <verse osisID='Lev.13.6'> ו  וראה הכהן אתו ביום השביעי שנית והנה כהה הנגע ולא פשה הנגע בעור--וטהרו הכהן מספחת הוא וכבס בגדיו וטהר </verse>
        <verse osisID='Lev.13.7'> ז  ואם פשה תפשה המספחת בעור אחרי הראתו אל הכהן לטהרתו ונראה שנית אל הכהן </verse>
        <verse osisID='Lev.13.8'> ח  וראה הכהן והנה פשתה המספחת בעור--וטמאו הכהן צרעת הוא  {פ} </verse>
        <verse osisID='Lev.13.9'> ט  נגע צרעת כי תהיה באדם והובא אל הכהן </verse>
        <verse osisID='Lev.13.10'> י  וראה הכהן והנה שאת לבנה בעור והיא הפכה שער לבן ומחית בשר חי בשאת </verse>
        <verse osisID='Lev.13.11'> יא  צרעת נושנת הוא בעור בשרו וטמאו הכהן  לא יסגרנו כי טמא הוא </verse>
        <verse osisID='Lev.13.12'> יב  ואם פרוח תפרח הצרעת בעור וכסתה הצרעת את כל עור הנגע מראשו ועד רגליו--לכל מראה עיני הכהן </verse>
        <verse osisID='Lev.13.13'> יג  וראה הכהן והנה כסתה הצרעת את כל בשרו--וטהר את הנגע  כלו הפך לבן טהור הוא </verse>
        <verse osisID='Lev.13.14'> יד  וביום הראות בו בשר חי יטמא </verse>
        <verse osisID='Lev.13.15'> טו  וראה הכהן את הבשר החי וטמאו  הבשר החי טמא הוא צרעת הוא </verse>
        <verse osisID='Lev.13.16'> טז  או כי ישוב הבשר החי ונהפך ללבן ובא אל הכהן </verse>
        <verse osisID='Lev.13.17'> יז  וראהו הכהן והנה נהפך הנגע ללבן--וטהר הכהן את הנגע טהור הוא  {פ} </verse>
        <verse osisID='Lev.13.18'> יח  ובשר כי יהיה בו בערו שחין ונרפא </verse>
        <verse osisID='Lev.13.19'> יט  והיה במקום השחין שאת לבנה או בהרת לבנה אדמדמת ונראה אל הכהן </verse>
        <verse osisID='Lev.13.20'> כ  וראה הכהן והנה מראה שפל מן העור ושערה הפך לבן--וטמאו הכהן נגע צרעת הוא בשחין פרחה </verse>
        <verse osisID='Lev.13.21'> כא  ואם יראנה הכהן והנה אין בה שער לבן ושפלה איננה מן העור והיא כהה--והסגירו הכהן שבעת ימים </verse>
        <verse osisID='Lev.13.22'> כב  ואם פשה תפשה בעור--וטמא הכהן אתו נגע הוא </verse>
        <verse osisID='Lev.13.23'> כג  ואם תחתיה תעמד הבהרת לא פשתה--צרבת השחין הוא וטהרו הכהן  {ס} </verse>
        <verse osisID='Lev.13.24'> כד  או בשר כי יהיה בערו מכות אש והיתה מחית המכוה בהרת לבנה אדמדמת--או לבנה </verse>
        <verse osisID='Lev.13.25'> כה  וראה אתה הכהן והנה נהפך שער לבן בבהרת ומראה עמק מן העור--צרעת הוא במכוה פרחה וטמא אתו הכהן נגע צרעת הוא </verse>
        <verse osisID='Lev.13.26'> כו  ואם יראנה הכהן והנה אין בבהרת שער לבן ושפלה איננה מן העור והוא כהה--והסגירו הכהן שבעת ימים </verse>
        <verse osisID='Lev.13.27'> כז  וראהו הכהן ביום השביעי  אם פשה תפשה בעור--וטמא הכהן אתו נגע צרעת הוא </verse>
        <verse osisID='Lev.13.28'> כח  ואם תחתיה תעמד הבהרת לא פשתה בעור והוא כהה--שאת המכוה הוא וטהרו הכהן--כי צרבת המכוה הוא  {פ} </verse>
        <verse osisID='Lev.13.29'> כט  ואיש או אשה כי יהיה בו נגע בראש או בזקן </verse>
        <verse osisID='Lev.13.30'> ל  וראה הכהן את הנגע והנה מראהו עמק מן העור ובו שער צהב דק--וטמא אתו הכהן נתק הוא צרעת הראש או הזקן הוא </verse>
        <verse osisID='Lev.13.31'> לא  וכי יראה הכהן את נגע הנתק והנה אין מראהו עמק מן העור ושער שחר אין בו--והסגיר הכהן את נגע הנתק שבעת ימים </verse>
        <verse osisID='Lev.13.32'> לב  וראה הכהן את הנגע ביום השביעי והנה לא פשה הנתק ולא היה בו שער צהב ומראה הנתק אין עמק מן העור </verse>
        <verse osisID='Lev.13.33'> לג  והת big ג /big לח--ואת הנתק לא יגלח והסגיר הכהן את הנתק שבעת ימים שנית </verse>
        <verse osisID='Lev.13.34'> לד  וראה הכהן את הנתק ביום השביעי והנה לא פשה הנתק בעור ומראהו איננו עמק מן העור--וטהר אתו הכהן וכבס בגדיו וטהר </verse>
        <verse osisID='Lev.13.35'> לה  ואם פשה יפשה הנתק בעור אחרי טהרתו </verse>
        <verse osisID='Lev.13.36'> לו  וראהו הכהן והנה פשה הנתק בעור--לא יבקר הכהן לשער הצהב טמא הוא </verse>
        <verse osisID='Lev.13.37'> לז  ואם בעיניו עמד הנתק ושער שחר צמח בו נרפא הנתק--טהור הוא וטהרו הכהן  {ס} </verse>
        <verse osisID='Lev.13.38'> לח  ואיש או אשה כי יהיה בעור בשרם בהרת--בהרת לבנת </verse>
        <verse osisID='Lev.13.39'> לט  וראה הכהן והנה בעור בשרם בהרת--כהות לבנת  בהק הוא פרח בעור טהור הוא  {ס} </verse>
        <verse osisID='Lev.13.40'> מ  ואיש כי ימרט ראשו--קרח הוא טהור הוא </verse>
        <verse osisID='Lev.13.41'> מא  ואם מפאת פניו ימרט ראשו--גבח הוא טהור הוא </verse>
        <verse osisID='Lev.13.42'> מב  וכי יהיה בקרחת או בגבחת נגע לבן אדמדם--צרעת פרחת הוא בקרחתו או בגבחתו </verse>
        <verse osisID='Lev.13.43'> מג  וראה אתו הכהן והנה שאת הנגע לבנה אדמדמת בקרחתו או בגבחתו--כמראה צרעת עור בשר </verse>
        <verse osisID='Lev.13.44'> מד  איש צרוע הוא טמא הוא טמא יטמאנו הכהן בראשו נגעו </verse>
        <verse osisID='Lev.13.45'> מה  והצרוע אשר בו הנגע בגדיו יהיו פרמים וראשו יהיה פרוע ועל שפם יעטה וטמא טמא יקרא </verse>
        <verse osisID='Lev.13.46'> מו  כל ימי אשר הנגע בו יטמא--טמא הוא  בדד ישב מחוץ למחנה מושבו  {ס} </verse>
        <verse osisID='Lev.13.47'> מז  והבגד כי יהיה בו נגע צרעת  בבגד צמר או בבגד פשתים </verse>
        <verse osisID='Lev.13.48'> מח  או בשתי או בערב לפשתים ולצמר או בעור או בכל מלאכת עור </verse>
        <verse osisID='Lev.13.49'> מט  והיה הנגע ירקרק או אדמדם בבגד או בעור או בשתי או בערב או בכל כלי עור--נגע צרעת הוא והראה את הכהן </verse>
        <verse osisID='Lev.13.50'> נ  וראה הכהן את הנגע והסגיר את הנגע שבעת ימים </verse>
        <verse osisID='Lev.13.51'> נא  וראה את הנגע ביום השביעי כי פשה הנגע בבגד או בשתי או בערב או בעור לכל אשר יעשה העור למלאכה--צרעת ממארת הנגע טמא הוא </verse>
        <verse osisID='Lev.13.52'> נב  ושרף את הבגד או את השתי או את הערב בצמר או בפשתים או את כל כלי העור אשר יהיה בו הנגע  כי צרעת ממארת הוא באש תשרף </verse>
        <verse osisID='Lev.13.53'> נג  ואם יראה הכהן והנה לא פשה הנגע בבגד או בשתי או בערב או בכל כלי עור </verse>
        <verse osisID='Lev.13.54'> נד  וצוה הכהן וכבסו את אשר בו הנגע והסגירו שבעת ימים שנית </verse>
        <verse osisID='Lev.13.55'> נה  וראה הכהן אחרי הכבס את הנגע והנה לא הפך הנגע את עינו והנגע לא פשה--טמא הוא באש תשרפנו  פחתת הוא בקרחתו או בגבחתו </verse>
        <verse osisID='Lev.13.56'> נו  ואם ראה הכהן והנה כהה הנגע אחרי הכבס אתו--וקרע אתו מן הבגד או מן העור או מן השתי או מן הערב </verse>
        <verse osisID='Lev.13.57'> נז  ואם תראה עוד בבגד או בשתי או בערב או בכל כלי עור--פרחת הוא  באש תשרפנו את אשר בו הנגע </verse>
        <verse osisID='Lev.13.58'> נח  והבגד או השתי או הערב או כל כלי העור אשר תכבס וסר מהם הנגע--וכבס שנית וטהר </verse>
        <verse osisID='Lev.13.59'> נט  זאת תורת נגע צרעת בגד הצמר או הפשתים או השתי או הערב או כל כלי עור--לטהרו או לטמאו  {פ} </verse>
      </chapter>
      <chapter osisID='Lev.14'>
        <verse osisID='Lev.14.1'> א  וידבר יהוה אל משה לאמר </verse>
        <verse osisID='Lev.14.2'> ב  זאת תהיה תורת המצרע ביום טהרתו  והובא אל הכהן </verse>
        <verse osisID='Lev.14.3'> ג  ויצא הכהן אל מחוץ למחנה וראה הכהן והנה נרפא נגע הצרעת מן הצרוע </verse>
        <verse osisID='Lev.14.4'> ד  וצוה הכהן ולקח למטהר שתי צפרים חיות טהרות ועץ ארז ושני תולעת ואזב </verse>
        <verse osisID='Lev.14.5'> ה  וצוה הכהן ושחט את הצפור האחת--אל כלי חרש על מים חיים </verse>
        <verse osisID='Lev.14.6'> ו  את הצפר החיה יקח אתה ואת עץ הארז ואת שני התולעת ואת האזב וטבל אותם ואת הצפר החיה בדם הצפר השחטה על המים החיים </verse>
        <verse osisID='Lev.14.7'> ז  והזה על המטהר מן הצרעת--שבע פעמים וטהרו ושלח את הצפר החיה על פני השדה </verse>
        <verse osisID='Lev.14.8'> ח  וכבס המטהר את בגדיו וגלח את כל שערו ורחץ במים וטהר ואחר יבוא אל המחנה וישב מחוץ לאהלו שבעת ימים </verse>
        <verse osisID='Lev.14.9'> ט  והיה ביום השביעי יגלח את כל שערו את ראשו ואת זקנו ואת גבת עיניו ואת כל שערו יגלח וכבס את בגדיו ורחץ את בשרו במים--וטהר </verse>
        <verse osisID='Lev.14.10'> י  וביום השמיני יקח שני כבשים תמימם וכבשה אחת בת שנתה תמימה ושלשה עשרנים סלת מנחה בלולה בשמן ולג אחד שמן </verse>
        <verse osisID='Lev.14.11'> יא  והעמיד הכהן המטהר את האיש המטהר--ואתם  לפני יהוה פתח אהל מועד </verse>
        <verse osisID='Lev.14.12'> יב  ולקח הכהן את הכבש האחד והקריב אתו לאשם--ואת לג השמן והניף אתם תנופה לפני יהוה </verse>
        <verse osisID='Lev.14.13'> יג  ושחט את הכבש במקום אשר ישחט את החטאת ואת העלה--במקום הקדש  כי כחטאת האשם הוא לכהן--קדש קדשים הוא </verse>
        <verse osisID='Lev.14.14'> יד  ולקח הכהן מדם האשם ונתן הכהן על תנוך אזן המטהר הימנית ועל בהן ידו הימנית ועל בהן רגלו הימנית </verse>
        <verse osisID='Lev.14.15'> טו  ולקח הכהן מלג השמן ויצק על כף הכהן השמאלית </verse>
        <verse osisID='Lev.14.16'> טז  וטבל הכהן את אצבעו הימנית מן השמן אשר על כפו השמאלית והזה מן השמן באצבעו שבע פעמים לפני יהוה </verse>
        <verse osisID='Lev.14.17'> יז  ומיתר השמן אשר על כפו יתן הכהן על תנוך אזן המטהר הימנית ועל בהן ידו הימנית ועל בהן רגלו הימנית--על דם האשם </verse>
        <verse osisID='Lev.14.18'> יח  והנותר בשמן אשר על כף הכהן יתן על ראש המטהר וכפר עליו הכהן לפני יהוה </verse>
        <verse osisID='Lev.14.19'> יט  ועשה הכהן את החטאת וכפר על המטהר מטמאתו ואחר ישחט את העלה </verse>
        <verse osisID='Lev.14.20'> כ  והעלה הכהן את העלה ואת המנחה המזבחה וכפר עליו הכהן וטהר  {ס} </verse>
        <verse osisID='Lev.14.21'> כא  ואם דל הוא ואין ידו משגת--ולקח כבש אחד אשם לתנופה לכפר עליו ועשרון סלת אחד בלול בשמן למנחה--ולג שמן </verse>
        <verse osisID='Lev.14.22'> כב  ושתי תרים או שני בני יונה אשר תשיג ידו והיה אחד חטאת והאחד עלה </verse>
        <verse osisID='Lev.14.23'> כג  והביא אתם ביום השמיני לטהרתו--אל הכהן  אל פתח אהל מועד לפני יהוה </verse>
        <verse osisID='Lev.14.24'> כד  ולקח הכהן את כבש האשם ואת לג השמן והניף אתם הכהן תנופה לפני יהוה </verse>
        <verse osisID='Lev.14.25'> כה  ושחט את כבש האשם ולקח הכהן מדם האשם ונתן על תנוך אזן המטהר הימנית ועל בהן ידו הימנית ועל בהן רגלו הימנית </verse>
        <verse osisID='Lev.14.26'> כו  ומן השמן יצק הכהן על כף הכהן השמאלית </verse>
        <verse osisID='Lev.14.27'> כז  והזה הכהן באצבעו הימנית מן השמן אשר על כפו השמאלית--שבע פעמים לפני יהוה </verse>
        <verse osisID='Lev.14.28'> כח  ונתן הכהן מן השמן אשר על כפו על תנוך אזן המטהר הימנית ועל בהן ידו הימנית ועל בהן רגלו הימנית--על מקום דם האשם </verse>
        <verse osisID='Lev.14.29'> כט  והנותר מן השמן אשר על כף הכהן יתן על ראש המטהר--לכפר עליו לפני יהוה </verse>
        <verse osisID='Lev.14.30'> ל  ועשה את האחד מן התרים או מן בני היונה מאשר תשיג ידו </verse>
        <verse osisID='Lev.14.31'> לא  את אשר תשיג ידו את האחד חטאת ואת האחד עלה--על המנחה וכפר הכהן על המטהר לפני יהוה </verse>
        <verse osisID='Lev.14.32'> לב  זאת תורת אשר בו נגע צרעת אשר לא תשיג ידו בטהרתו  {פ} </verse>
        <verse osisID='Lev.14.33'> לג  וידבר יהוה אל משה ואל אהרן לאמר </verse>
        <verse osisID='Lev.14.34'> לד  כי תבאו אל ארץ כנען אשר אני נתן לכם לאחזה ונתתי נגע צרעת בבית ארץ אחזתכם </verse>
        <verse osisID='Lev.14.35'> לה  ובא אשר לו הבית והגיד לכהן לאמר  כנגע נראה לי בבית </verse>
        <verse osisID='Lev.14.36'> לו  וצוה הכהן ופנו את הבית בטרם יבא הכהן לראות את הנגע ולא יטמא כל אשר בבית ואחר כן יבא הכהן לראות את הבית </verse>
        <verse osisID='Lev.14.37'> לז  וראה את הנגע והנה הנגע בקירת הבית שקערורת ירקרקת או אדמדמת ומראיהן שפל מן הקיר </verse>
        <verse osisID='Lev.14.38'> לח  ויצא הכהן מן הבית אל פתח הבית והסגיר את הבית שבעת ימים </verse>
        <verse osisID='Lev.14.39'> לט  ושב הכהן ביום השביעי וראה והנה פשה הנגע בקירת הבית </verse>
        <verse osisID='Lev.14.40'> מ  וצוה הכהן וחלצו את האבנים אשר בהן הנגע והשליכו אתהן אל מחוץ לעיר אל מקום טמא </verse>
        <verse osisID='Lev.14.41'> מא  ואת הבית יקצע מבית סביב ושפכו את העפר אשר הקצו אל מחוץ לעיר אל מקום טמא </verse>
        <verse osisID='Lev.14.42'> מב  ולקחו אבנים אחרות והביאו אל תחת האבנים ועפר אחר יקח וטח את הבית </verse>
        <verse osisID='Lev.14.43'> מג  ואם ישוב הנגע ופרח בבית אחר חלץ את האבנים ואחרי הקצות את הבית ואחרי הטוח </verse>
        <verse osisID='Lev.14.44'> מד  ובא הכהן וראה והנה פשה הנגע בבית--צרעת ממארת הוא בבית טמא הוא </verse>
        <verse osisID='Lev.14.45'> מה  ונתץ את הבית את אבניו ואת עציו ואת כל עפר הבית והוציא אל מחוץ לעיר אל מקום טמא </verse>
        <verse osisID='Lev.14.46'> מו  והבא אל הבית כל ימי הסגיר אתו--יטמא עד הערב </verse>
        <verse osisID='Lev.14.47'> מז  והשכב בבית יכבס את בגדיו והאכל בבית יכבס את בגדיו </verse>
        <verse osisID='Lev.14.48'> מח  ואם בא יבא הכהן וראה והנה לא פשה הנגע בבית אחרי הטח את הבית--וטהר הכהן את הבית כי נרפא הנגע </verse>
        <verse osisID='Lev.14.49'> מט  ולקח לחטא את הבית שתי צפרים ועץ ארז ושני תולעת ואזב </verse>
        <verse osisID='Lev.14.50'> נ  ושחט את הצפר האחת אל כלי חרש על מים חיים </verse>
        <verse osisID='Lev.14.51'> נא  ולקח את עץ הארז ואת האזב ואת שני התולעת ואת הצפר החיה וטבל אתם בדם הצפר השחוטה ובמים החיים והזה אל הבית שבע פעמים </verse>
        <verse osisID='Lev.14.52'> נב  וחטא את הבית--בדם הצפור ובמים החיים ובצפר החיה ובעץ הארז ובאזב--ובשני התולעת </verse>
        <verse osisID='Lev.14.53'> נג  ושלח את הצפר החיה אל מחוץ לעיר--אל פני השדה וכפר על הבית וטהר </verse>
        <verse osisID='Lev.14.54'> נד  זאת התורה לכל נגע הצרעת ולנתק </verse>
        <verse osisID='Lev.14.55'> נה  ולצרעת הבגד ולבית </verse>
        <verse osisID='Lev.14.56'> נו  ולשאת ולספחת ולבהרת </verse>
        <verse osisID='Lev.14.57'> נז  להורת ביום הטמא וביום הטהר זאת תורת הצרעת  {פ} </verse>
      </chapter>
      <chapter osisID='Lev.15'>
        <verse osisID='Lev.15.1'> א  וידבר יהוה אל משה ואל אהרן לאמר </verse>
        <verse osisID='Lev.15.2'> ב  דברו אל בני ישראל ואמרתם אלהם  איש איש כי יהיה זב מבשרו--זובו טמא הוא </verse>
        <verse osisID='Lev.15.3'> ג  וזאת תהיה טמאתו בזובו  רר בשרו את זובו או החתים בשרו מזובו--טמאתו הוא </verse>
        <verse osisID='Lev.15.4'> ד  כל המשכב אשר ישכב עליו הזב--יטמא וכל הכלי אשר ישב עליו יטמא </verse>
        <verse osisID='Lev.15.5'> ה  ואיש אשר יגע במשכבו--יכבס בגדיו ורחץ במים וטמא עד הערב </verse>
        <verse osisID='Lev.15.6'> ו  והישב על הכלי אשר ישב עליו הזב--יכבס בגדיו ורחץ במים וטמא עד הערב </verse>
        <verse osisID='Lev.15.7'> ז  והנגע בבשר הזב--יכבס בגדיו ורחץ במים וטמא עד הערב </verse>
        <verse osisID='Lev.15.8'> ח  וכי ירק הזב בטהור--וכבס בגדיו ורחץ במים וטמא עד הערב </verse>
        <verse osisID='Lev.15.9'> ט  וכל המרכב אשר ירכב עליו הזב--יטמא </verse>
        <verse osisID='Lev.15.10'> י  וכל הנגע בכל אשר יהיה תחתיו--יטמא עד הערב והנושא אותם--יכבס בגדיו ורחץ במים וטמא עד הערב </verse>
        <verse osisID='Lev.15.11'> יא  וכל אשר יגע בו הזב וידיו לא שטף במים--וכבס בגדיו ורחץ במים וטמא עד הערב </verse>
        <verse osisID='Lev.15.12'> יב  וכלי חרש אשר יגע בו הזב ישבר וכל כלי עץ--ישטף במים </verse>
        <verse osisID='Lev.15.13'> יג  וכי יטהר הזב מזובו--וספר לו שבעת ימים לטהרתו וכבס בגדיו ורחץ בשרו במים חיים וטהר </verse>
        <verse osisID='Lev.15.14'> יד  וביום השמיני יקח לו שתי תרים או שני בני יונה ובא לפני יהוה אל פתח אהל מועד ונתנם אל הכהן </verse>
        <verse osisID='Lev.15.15'> טו  ועשה אתם הכהן--אחד חטאת והאחד עלה וכפר עליו הכהן לפני יהוה מזובו  {ס} </verse>
        <verse osisID='Lev.15.16'> טז  ואיש כי תצא ממנו שכבת זרע--ורחץ במים את כל בשרו וטמא עד הערב </verse>
        <verse osisID='Lev.15.17'> יז  וכל בגד וכל עור אשר יהיה עליו שכבת זרע--וכבס במים וטמא עד הערב </verse>
        <verse osisID='Lev.15.18'> יח  ואשה אשר ישכב איש אתה שכבת זרע--ורחצו במים וטמאו עד הערב  {פ} </verse>
        <verse osisID='Lev.15.19'> יט  ואשה כי תהיה זבה דם יהיה זבה בבשרה--שבעת ימים תהיה בנדתה וכל הנגע בה יטמא עד הערב </verse>
        <verse osisID='Lev.15.20'> כ  וכל אשר תשכב עליו בנדתה יטמא וכל אשר תשב עליו יטמא </verse>
        <verse osisID='Lev.15.21'> כא  וכל הנגע במשכבה--יכבס בגדיו ורחץ במים וטמא עד הערב </verse>
        <verse osisID='Lev.15.22'> כב  וכל הנגע--בכל כלי אשר תשב עליו  יכבס בגדיו ורחץ במים וטמא עד הערב </verse>
        <verse osisID='Lev.15.23'> כג  ואם על המשכב הוא או על הכלי אשר הוא ישבת עליו--בנגעו בו  יטמא עד הערב </verse>
        <verse osisID='Lev.15.24'> כד  ואם שכב ישכב איש אתה ותהי נדתה עליו--וטמא שבעת ימים וכל המשכב אשר ישכב עליו יטמא  {ס} </verse>
        <verse osisID='Lev.15.25'> כה  ואשה כי יזוב זוב דמה ימים רבים בלא עת נדתה או כי תזוב על נדתה  כל ימי זוב טמאתה כימי נדתה תהיה--טמאה הוא </verse>
        <verse osisID='Lev.15.26'> כו  כל המשכב אשר תשכב עליו כל ימי זובה--כמשכב נדתה יהיה לה וכל הכלי אשר תשב עליו--טמא יהיה כטמאת נדתה </verse>
        <verse osisID='Lev.15.27'> כז  וכל הנוגע בם יטמא וכבס בגדיו ורחץ במים וטמא עד הערב </verse>
        <verse osisID='Lev.15.28'> כח  ואם טהרה מזובה--וספרה לה שבעת ימים ואחר תטהר </verse>
        <verse osisID='Lev.15.29'> כט  וביום השמיני תקח לה שתי תרים או שני בני יונה והביאה אותם אל הכהן אל פתח אהל מועד </verse>
        <verse osisID='Lev.15.30'> ל  ועשה הכהן את האחד חטאת ואת האחד עלה וכפר עליה הכהן לפני יהוה מזוב טמאתה </verse>
        <verse osisID='Lev.15.31'> לא  והזרתם את בני ישראל מטמאתם ולא ימתו בטמאתם בטמאם את משכני אשר בתוכם </verse>
        <verse osisID='Lev.15.32'> לב  זאת תורת הזב ואשר תצא ממנו שכבת זרע לטמאה בה </verse>
        <verse osisID='Lev.15.33'> לג  והדוה בנדתה והזב את זובו לזכר ולנקבה ולאיש אשר ישכב עם טמאה  {פ} </verse>
      </chapter>
      <chapter osisID='Lev.16'>
        <verse osisID='Lev.16.1'> א  וידבר יהוה אל משה אחרי מות שני בני אהרן--בקרבתם לפני יהוה וימתו </verse>
        <verse osisID='Lev.16.2'> ב  ויאמר יהוה אל משה דבר אל אהרן אחיך ואל יבא בכל עת אל הקדש מבית לפרכת--אל פני הכפרת אשר על הארן ולא ימות כי בענן אראה על הכפרת </verse>
        <verse osisID='Lev.16.3'> ג  בזאת יבא אהרן אל הקדש  בפר בן בקר לחטאת ואיל לעלה </verse>
        <verse osisID='Lev.16.4'> ד  כתנת בד קדש ילבש ומכנסי בד יהיו על בשרו ובאבנט בד יחגר ובמצנפת בד יצנף בגדי קדש הם ורחץ במים את בשרו ולבשם </verse>
        <verse osisID='Lev.16.5'> ה  ומאת עדת בני ישראל יקח שני שעירי עזים לחטאת ואיל אחד לעלה </verse>
        <verse osisID='Lev.16.6'> ו  והקריב אהרן את פר החטאת אשר לו וכפר בעדו ובעד ביתו </verse>
        <verse osisID='Lev.16.7'> ז  ולקח את שני השעירם והעמיד אתם לפני יהוה פתח אהל מועד </verse>
        <verse osisID='Lev.16.8'> ח  ונתן אהרן על שני השעירם גרלות--גורל אחד ליהוה וגורל אחד לעזאזל </verse>
        <verse osisID='Lev.16.9'> ט  והקריב אהרן את השעיר אשר עלה עליו הגורל ליהוה ועשהו חטאת </verse>
        <verse osisID='Lev.16.10'> י  והשעיר אשר עלה עליו הגורל לעזאזל יעמד חי לפני יהוה לכפר עליו--לשלח אתו לעזאזל המדברה </verse>
        <verse osisID='Lev.16.11'> יא  והקריב אהרן את פר החטאת אשר לו וכפר בעדו ובעד ביתו ושחט את פר החטאת אשר לו </verse>
        <verse osisID='Lev.16.12'> יב  ולקח מלא המחתה גחלי אש מעל המזבח מלפני יהוה ומלא חפניו קטרת סמים דקה והביא מבית לפרכת </verse>
        <verse osisID='Lev.16.13'> יג  ונתן את הקטרת על האש לפני יהוה וכסה ענן הקטרת את הכפרת אשר על העדות--ולא ימות </verse>
        <verse osisID='Lev.16.14'> יד  ולקח מדם הפר והזה באצבעו על פני הכפרת קדמה ולפני הכפרת יזה שבע פעמים מן הדם--באצבעו </verse>
        <verse osisID='Lev.16.15'> טו  ושחט את שעיר החטאת אשר לעם והביא את דמו אל מבית לפרכת ועשה את דמו כאשר עשה לדם הפר והזה אתו על הכפרת ולפני הכפרת </verse>
        <verse osisID='Lev.16.16'> טז  וכפר על הקדש מטמאת בני ישראל ומפשעיהם לכל חטאתם וכן יעשה לאהל מועד השכן אתם בתוך טמאתם </verse>
        <verse osisID='Lev.16.17'> יז  וכל אדם לא יהיה באהל מועד בבאו לכפר בקדש--עד צאתו וכפר בעדו ובעד ביתו ובעד כל קהל ישראל </verse>
        <verse osisID='Lev.16.18'> יח  ויצא אל המזבח אשר לפני יהוה--וכפר עליו ולקח מדם הפר ומדם השעיר ונתן על קרנות המזבח סביב </verse>
        <verse osisID='Lev.16.19'> יט  והזה עליו מן הדם באצבעו שבע פעמים וטהרו וקדשו מטמאת בני ישראל </verse>
        <verse osisID='Lev.16.20'> כ  וכלה מכפר את הקדש ואת אהל מועד ואת המזבח והקריב את השעיר החי </verse>
        <verse osisID='Lev.16.21'> כא  וסמך אהרן את שתי ידו על ראש השעיר החי והתודה עליו את כל עונת בני ישראל ואת כל פשעיהם לכל חטאתם ונתן אתם על ראש השעיר ושלח ביד איש עתי המדברה </verse>
        <verse osisID='Lev.16.22'> כב  ונשא השעיר עליו את כל עונתם אל ארץ גזרה ושלח את השעיר במדבר </verse>
        <verse osisID='Lev.16.23'> כג  ובא אהרן אל אהל מועד ופשט את בגדי הבד אשר לבש בבאו אל הקדש והניחם שם </verse>
        <verse osisID='Lev.16.24'> כד  ורחץ את בשרו במים במקום קדוש ולבש את בגדיו ויצא ועשה את עלתו ואת עלת העם וכפר בעדו ובעד העם </verse>
        <verse osisID='Lev.16.25'> כה  ואת חלב החטאת יקטיר המזבחה </verse>
        <verse osisID='Lev.16.26'> כו  והמשלח את השעיר לעזאזל--יכבס בגדיו ורחץ את בשרו במים ואחרי כן יבוא אל המחנה </verse>
        <verse osisID='Lev.16.27'> כז  ואת פר החטאת ואת שעיר החטאת אשר הובא את דמם לכפר בקדש--יוציא אל מחוץ למחנה ושרפו באש את ערתם ואת בשרם ואת פרשם </verse>
        <verse osisID='Lev.16.28'> כח  והשרף אתם--יכבס בגדיו ורחץ את בשרו במים ואחרי כן יבוא אל המחנה </verse>
        <verse osisID='Lev.16.29'> כט  והיתה לכם לחקת עולם  בחדש השביעי בעשור לחדש תענו את נפשתיכם וכל מלאכה לא תעשו--האזרח והגר הגר בתוככם </verse>
        <verse osisID='Lev.16.30'> ל  כי ביום הזה יכפר עליכם לטהר אתכם  מכל חטאתיכם לפני יהוה תטהרו </verse>
        <verse osisID='Lev.16.31'> לא  שבת שבתון היא לכם ועניתם את נפשתיכם--חקת עולם </verse>
        <verse osisID='Lev.16.32'> לב  וכפר הכהן אשר ימשח אתו ואשר ימלא את ידו לכהן תחת אביו ולבש את בגדי הבד בגדי הקדש </verse>
        <verse osisID='Lev.16.33'> לג  וכפר את מקדש הקדש ואת אהל מועד ואת המזבח יכפר ועל הכהנים ועל כל עם הקהל יכפר </verse>
        <verse osisID='Lev.16.34'> לד  והיתה זאת לכם לחקת עולם לכפר על בני ישראל מכל חטאתם--אחת בשנה ויעש כאשר צוה יהוה את משה  {פ} </verse>
      </chapter>
      <chapter osisID='Lev.17'>
        <verse osisID='Lev.17.1'> א  וידבר יהוה אל משה לאמר </verse>
        <verse osisID='Lev.17.2'> ב  דבר אל אהרן ואל בניו ואל כל בני ישראל ואמרת אליהם  זה הדבר אשר צוה יהוה לאמר </verse>
        <verse osisID='Lev.17.3'> ג  איש איש מבית ישראל אשר ישחט שור או כשב או עז במחנה או אשר ישחט מחוץ למחנה </verse>
        <verse osisID='Lev.17.4'> ד  ואל פתח אהל מועד לא הביאו להקריב קרבן ליהוה לפני משכן יהוה--דם יחשב לאיש ההוא דם שפך ונכרת האיש ההוא מקרב עמו </verse>
        <verse osisID='Lev.17.5'> ה  למען אשר יביאו בני ישראל את זבחיהם אשר הם זבחים על פני השדה והביאם ליהוה אל פתח אהל מועד אל הכהן וזבחו זבחי שלמים ליהוה--אותם </verse>
        <verse osisID='Lev.17.6'> ו  וזרק הכהן את הדם על מזבח יהוה פתח אהל מועד והקטיר החלב לריח ניחח ליהוה </verse>
        <verse osisID='Lev.17.7'> ז  ולא יזבחו עוד את זבחיהם לשעירם אשר הם זנים אחריהם  חקת עולם תהיה זאת להם לדרתם </verse>
        <verse osisID='Lev.17.8'> ח  ואלהם תאמר--איש איש מבית ישראל ומן הגר אשר יגור בתוכם  אשר יעלה עלה או זבח </verse>
        <verse osisID='Lev.17.9'> ט  ואל פתח אהל מועד לא יביאנו לעשות אתו ליהוה--ונכרת האיש ההוא מעמיו </verse>
        <verse osisID='Lev.17.10'> י  ואיש איש מבית ישראל ומן הגר הגר בתוכם אשר יאכל כל דם--ונתתי פני בנפש האכלת את הדם והכרתי אתה מקרב עמה </verse>
        <verse osisID='Lev.17.11'> יא  כי נפש הבשר בדם הוא ואני נתתיו לכם על המזבח לכפר על נפשתיכם  כי הדם הוא בנפש יכפר </verse>
        <verse osisID='Lev.17.12'> יב  על כן אמרתי לבני ישראל כל נפש מכם לא תאכל דם והגר הגר בתוככם לא יאכל דם </verse>
        <verse osisID='Lev.17.13'> יג  ואיש איש מבני ישראל ומן הגר הגר בתוכם אשר יצוד ציד חיה או עוף אשר יאכל--ושפך את דמו וכסהו בעפר </verse>
        <verse osisID='Lev.17.14'> יד  כי נפש כל בשר דמו בנפשו הוא ואמר לבני ישראל דם כל בשר לא תאכלו  כי נפש כל בשר דמו הוא כל אכליו יכרת </verse>
        <verse osisID='Lev.17.15'> טו  וכל נפש אשר תאכל נבלה וטרפה באזרח ובגר  וכבס בגדיו ורחץ במים וטמא עד הערב--וטהר </verse>
        <verse osisID='Lev.17.16'> טז  ואם לא יכבס ובשרו לא ירחץ--ונשא עונו  {פ} </verse>
      </chapter>
      <chapter osisID='Lev.18'>
        <verse osisID='Lev.18.1'> א  וידבר יהוה אל משה לאמר </verse>
        <verse osisID='Lev.18.2'> ב  דבר אל בני ישראל ואמרת אלהם  אני יהוה אלהיכם </verse>
        <verse osisID='Lev.18.3'> ג  כמעשה ארץ מצרים אשר ישבתם בה לא תעשו וכמעשה ארץ כנען אשר אני מביא אתכם שמה לא תעשו ובחקתיהם לא תלכו </verse>
        <verse osisID='Lev.18.4'> ד  את משפטי תעשו ואת חקתי תשמרו ללכת בהם  אני יהוה אלהיכם </verse>
        <verse osisID='Lev.18.5'> ה  ושמרתם את חקתי ואת משפטי אשר יעשה אתם האדם וחי בהם  אני יהוה  {ס} </verse>
        <verse osisID='Lev.18.6'> ו  איש איש אל כל שאר בשרו לא תקרבו לגלות ערוה  אני יהוה  {ס} </verse>
        <verse osisID='Lev.18.7'> ז  ערות אביך וערות אמך לא תגלה  אמך הוא לא תגלה ערותה  {ס} </verse>
        <verse osisID='Lev.18.8'> ח  ערות אשת אביך לא תגלה  ערות אביך הוא  {ס} </verse>
        <verse osisID='Lev.18.9'> ט  ערות אחותך בת אביך או בת אמך מולדת בית או מולדת חוץ--לא תגלה ערותן  {ס} </verse>
        <verse osisID='Lev.18.10'> י  ערות בת בנך או בת בתך לא תגלה ערותן  כי ערותך הנה  {ס} </verse>
        <verse osisID='Lev.18.11'> יא  ערות בת אשת אביך מולדת אביך אחותך הוא--לא תגלה ערותה  {ס} </verse>
        <verse osisID='Lev.18.12'> יב  ערות אחות אביך לא תגלה  שאר אביך הוא  {ס} </verse>
        <verse osisID='Lev.18.13'> יג  ערות אחות אמך לא תגלה  כי שאר אמך הוא  {ס} </verse>
        <verse osisID='Lev.18.14'> יד  ערות אחי אביך לא תגלה  אל אשתו לא תקרב דדתך הוא  {ס} </verse>
        <verse osisID='Lev.18.15'> טו  ערות כלתך לא תגלה  אשת בנך הוא לא תגלה ערותה  {ס} </verse>
        <verse osisID='Lev.18.16'> טז  ערות אשת אחיך לא תגלה  ערות אחיך הוא  {ס} </verse>
        <verse osisID='Lev.18.17'> יז  ערות אשה ובתה לא תגלה  את בת בנה ואת בת בתה לא תקח לגלות ערותה--שארה הנה זמה הוא </verse>
        <verse osisID='Lev.18.18'> יח  ואשה אל אחתה לא תקח  לצרר לגלות ערותה עליה--בחייה </verse>
        <verse osisID='Lev.18.19'> יט  ואל אשה בנדת טמאתה--לא תקרב לגלות ערותה </verse>
        <verse osisID='Lev.18.20'> כ  ואל אשת עמיתך--לא תתן שכבתך לזרע  לטמאה בה </verse>
        <verse osisID='Lev.18.21'> כא  ומזרעך לא תתן להעביר למלך ולא תחלל את שם אלהיך אני יהוה </verse>
        <verse osisID='Lev.18.22'> כב  ואת זכר--לא תשכב משכבי אשה  תועבה הוא </verse>
        <verse osisID='Lev.18.23'> כג  ובכל בהמה לא תתן שכבתך לטמאה בה ואשה לא תעמד לפני בהמה לרבעה--תבל הוא </verse>
        <verse osisID='Lev.18.24'> כד  אל תטמאו בכל אלה  כי בכל אלה נטמאו הגוים אשר אני משלח מפניכם </verse>
        <verse osisID='Lev.18.25'> כה  ותטמא הארץ ואפקד עונה עליה ותקא הארץ את ישביה </verse>
        <verse osisID='Lev.18.26'> כו  ושמרתם אתם את חקתי ואת משפטי ולא תעשו מכל התועבת האלה  האזרח והגר הגר בתוככם </verse>
        <verse osisID='Lev.18.27'> כז  כי את כל התועבת האל עשו אנשי הארץ אשר לפניכם ותטמא הארץ </verse>
        <verse osisID='Lev.18.28'> כח  ולא תקיא הארץ אתכם בטמאכם אתה כאשר קאה את הגוי אשר לפניכם </verse>
        <verse osisID='Lev.18.29'> כט  כי כל אשר יעשה מכל התועבת האלה--ונכרתו הנפשות העשת מקרב עמם </verse>
        <verse osisID='Lev.18.30'> ל  ושמרתם את משמרתי לבלתי עשות מחקות התועבת אשר נעשו לפניכם ולא תטמאו בהם  אני יהוה אלהיכם  {פ} </verse>
      </chapter>
      <chapter osisID='Lev.19'>
        <verse osisID='Lev.19.1'> א  וידבר יהוה אל משה לאמר </verse>
        <verse osisID='Lev.19.2'> ב  דבר אל כל עדת בני ישראל ואמרת אלהם--קדשים תהיו  כי קדוש אני יהוה אלהיכם </verse>
        <verse osisID='Lev.19.3'> ג  איש אמו ואביו תיראו ואת שבתתי תשמרו  אני יהוה אלהיכם </verse>
        <verse osisID='Lev.19.4'> ד  אל תפנו אל האלילם ואלהי מסכה לא תעשו לכם  אני יהוה אלהיכם </verse>
        <verse osisID='Lev.19.5'> ה  וכי תזבחו זבח שלמים ליהוה--לרצנכם תזבחהו </verse>
        <verse osisID='Lev.19.6'> ו  ביום זבחכם יאכל וממחרת והנותר עד יום השלישי באש ישרף </verse>
        <verse osisID='Lev.19.7'> ז  ואם האכל יאכל ביום השלישי--פגול הוא לא ירצה </verse>
        <verse osisID='Lev.19.8'> ח  ואכליו עונו ישא כי את קדש יהוה חלל ונכרתה הנפש ההוא מעמיה </verse>
        <verse osisID='Lev.19.9'> ט  ובקצרכם את קציר ארצכם לא תכלה פאת שדך לקצר ולקט קצירך לא תלקט </verse>
        <verse osisID='Lev.19.10'> י  וכרמך לא תעולל ופרט כרמך לא תלקט  לעני ולגר תעזב אתם אני יהוה אלהיכם </verse>
        <verse osisID='Lev.19.11'> יא  לא תגנבו ולא תכחשו ולא תשקרו איש בעמיתו </verse>
        <verse osisID='Lev.19.12'> יב  ולא תשבעו בשמי לשקר  וחללת את שם אלהיך אני יהוה </verse>
        <verse osisID='Lev.19.13'> יג  לא תעשק את רעך ולא תגזל לא תלין פעלת שכיר אתך--עד בקר </verse>
        <verse osisID='Lev.19.14'> יד  לא תקלל חרש--ולפני עור לא תתן מכשל ויראת מאלהיך אני יהוה </verse>
        <verse osisID='Lev.19.15'> טו  לא תעשו עול במשפט--לא תשא פני דל ולא תהדר פני גדול  בצדק תשפט עמיתך </verse>
        <verse osisID='Lev.19.16'> טז  לא תלך רכיל בעמיך לא תעמד על דם רעך  אני יהוה </verse>
        <verse osisID='Lev.19.17'> יז  לא תשנא את אחיך בלבבך הוכח תוכיח את עמיתך ולא תשא עליו חטא </verse>
        <verse osisID='Lev.19.18'> יח  לא תקם ולא תטר את בני עמך ואהבת לרעך כמוך  אני יהוה </verse>
        <verse osisID='Lev.19.19'> יט  את חקתי תשמרו--בהמתך לא תרביע כלאים שדך לא תזרע כלאים ובגד כלאים שעטנז לא יעלה עליך </verse>
        <verse osisID='Lev.19.20'> כ  ואיש כי ישכב את אשה שכבת זרע והוא שפחה נחרפת לאיש והפדה לא נפדתה או חפשה לא נתן לה--בקרת תהיה לא יומתו כי לא חפשה </verse>
        <verse osisID='Lev.19.21'> כא  והביא את אשמו ליהוה אל פתח אהל מועד--איל אשם </verse>
        <verse osisID='Lev.19.22'> כב  וכפר עליו הכהן באיל האשם לפני יהוה על חטאתו אשר חטא ונסלח לו מחטאתו אשר חטא  {פ} </verse>
        <verse osisID='Lev.19.23'> כג  וכי תבאו אל הארץ ונטעתם כל עץ מאכל--וערלתם ערלתו את פריו שלש שנים יהיה לכם ערלים--לא יאכל </verse>
        <verse osisID='Lev.19.24'> כד  ובשנה הרביעת יהיה כל פריו--קדש הלולים ליהוה </verse>
        <verse osisID='Lev.19.25'> כה  ובשנה החמישת תאכלו את פריו להוסיף לכם תבואתו  אני יהוה אלהיכם </verse>
        <verse osisID='Lev.19.26'> כו  לא תאכלו על הדם לא תנחשו ולא תעוננו </verse>
        <verse osisID='Lev.19.27'> כז  לא תקפו פאת ראשכם ולא תשחית את פאת זקנך </verse>
        <verse osisID='Lev.19.28'> כח  ושרט לנפש לא תתנו בבשרכם וכתבת קעקע לא תתנו בכם  אני יהוה </verse>
        <verse osisID='Lev.19.29'> כט  אל תחלל את בתך להזנותה ולא תזנה הארץ ומלאה הארץ זמה </verse>
        <verse osisID='Lev.19.30'> ל  את שבתתי תשמרו ומקדשי תיראו  אני יהוה </verse>
        <verse osisID='Lev.19.31'> לא  אל תפנו אל האבת ואל הידענים אל תבקשו לטמאה בהם  אני יהוה אלהיכם </verse>
        <verse osisID='Lev.19.32'> לב  מפני שיבה תקום והדרת פני זקן ויראת מאלהיך אני יהוה  {ס} </verse>
        <verse osisID='Lev.19.33'> לג  וכי יגור אתך גר בארצכם--לא תונו אתו </verse>
        <verse osisID='Lev.19.34'> לד  כאזרח מכם יהיה לכם הגר הגר אתכם ואהבת לו כמוך--כי גרים הייתם בארץ מצרים  אני יהוה אלהיכם </verse>
        <verse osisID='Lev.19.35'> לה  לא תעשו עול במשפט במדה במשקל ובמשורה </verse>
        <verse osisID='Lev.19.36'> לו  מאזני צדק אבני צדק איפת צדק והין צדק--יהיה לכם  אני יהוה אלהיכם אשר הוצאתי אתכם מארץ מצרים </verse>
        <verse osisID='Lev.19.37'> לז  ושמרתם את כל חקתי ואת כל משפטי ועשיתם אתם  אני יהוה  {פ} </verse>
      </chapter>
      <chapter osisID='Lev.20'>
        <verse osisID='Lev.20.1'> א  וידבר יהוה אל משה לאמר </verse>
        <verse osisID='Lev.20.2'> ב  ואל בני ישראל תאמר איש איש מבני ישראל ומן הגר הגר בישראל אשר יתן מזרעו למלך מות יומת עם הארץ ירגמהו באבן </verse>
        <verse osisID='Lev.20.3'> ג  ואני אתן את פני באיש ההוא והכרתי אתו מקרב עמו  כי מזרעו נתן למלך--למען טמא את מקדשי ולחלל את שם קדשי </verse>
        <verse osisID='Lev.20.4'> ד  ואם העלם יעלימו עם הארץ את עיניהם מן האיש ההוא בתתו מזרעו למלך--לבלתי המית אתו </verse>
        <verse osisID='Lev.20.5'> ה  ושמתי אני את פני באיש ההוא ובמשפחתו והכרתי אתו ואת כל הזנים אחריו לזנות אחרי המלך--מקרב עמם </verse>
        <verse osisID='Lev.20.6'> ו  והנפש אשר תפנה אל האבת ואל הידענים לזנת אחריהם--ונתתי את פני בנפש ההוא והכרתי אתו מקרב עמו </verse>
        <verse osisID='Lev.20.7'> ז  והתקדשתם--והייתם קדשים  כי אני יהוה אלהיכם </verse>
        <verse osisID='Lev.20.8'> ח  ושמרתם את חקתי ועשיתם אתם  אני יהוה מקדשכם </verse>
        <verse osisID='Lev.20.9'> ט  כי איש איש אשר יקלל את אביו ואת אמו--מות יומת  אביו ואמו קלל דמיו בו </verse>
        <verse osisID='Lev.20.10'> י  ואיש אשר ינאף את אשת איש אשר ינאף את אשת רעהו--מות יומת הנאף והנאפת </verse>
        <verse osisID='Lev.20.11'> יא  ואיש אשר ישכב את אשת אביו--ערות אביו גלה מות יומתו שניהם דמיהם בם </verse>
        <verse osisID='Lev.20.12'> יב  ואיש אשר ישכב את כלתו--מות יומתו שניהם  תבל עשו דמיהם בם </verse>
        <verse osisID='Lev.20.13'> יג  ואיש אשר ישכב את זכר משכבי אשה--תועבה עשו שניהם מות יומתו דמיהם בם </verse>
        <verse osisID='Lev.20.14'> יד  ואיש אשר יקח את אשה ואת אמה--זמה הוא באש ישרפו אתו ואתהן ולא תהיה זמה בתוככם </verse>
        <verse osisID='Lev.20.15'> טו  ואיש אשר יתן שכבתו בבהמה--מות יומת ואת הבהמה תהרגו </verse>
        <verse osisID='Lev.20.16'> טז  ואשה אשר תקרב אל כל בהמה לרבעה אתה--והרגת את האשה ואת הבהמה מות יומתו דמיהם בם </verse>
        <verse osisID='Lev.20.17'> יז  ואיש אשר יקח את אחתו בת אביו או בת אמו וראה את ערותה והיא תראה את ערותו חסד הוא--ונכרתו לעיני בני עמם ערות אחתו גלה עונו ישא </verse>
        <verse osisID='Lev.20.18'> יח  ואיש אשר ישכב את אשה דוה וגלה את ערותה את מקרה הערה והוא גלתה את מקור דמיה--ונכרתו שניהם מקרב עמם </verse>
        <verse osisID='Lev.20.19'> יט  וערות אחות אמך ואחות אביך לא תגלה  כי את שארו הערה עונם ישאו </verse>
        <verse osisID='Lev.20.20'> כ  ואיש אשר ישכב את דדתו--ערות דדו גלה חטאם ישאו ערירים ימתו </verse>
        <verse osisID='Lev.20.21'> כא  ואיש אשר יקח את אשת אחיו--נדה הוא ערות אחיו גלה ערירים יהיו </verse>
        <verse osisID='Lev.20.22'> כב  ושמרתם את כל חקתי ואת כל משפטי ועשיתם אתם ולא תקיא אתכם הארץ אשר אני מביא אתכם שמה לשבת בה </verse>
        <verse osisID='Lev.20.23'> כג  ולא תלכו בחקת הגוי אשר אני משלח מפניכם  כי את כל אלה עשו ואקץ בם </verse>
        <verse osisID='Lev.20.24'> כד  ואמר לכם אתם תירשו את אדמתם ואני אתננה לכם לרשת אתה ארץ זבת חלב ודבש  אני יהוה אלהיכם אשר הבדלתי אתכם מן העמים </verse>
        <verse osisID='Lev.20.25'> כה  והבדלתם בין הבהמה הטהרה לטמאה ובין העוף הטמא לטהר ולא תשקצו את נפשתיכם בבהמה ובעוף ובכל אשר תרמש האדמה אשר הבדלתי לכם לטמא </verse>
        <verse osisID='Lev.20.26'> כו  והייתם לי קדשים כי קדוש אני יהוה ואבדל אתכם מן העמים להיות לי </verse>
        <verse osisID='Lev.20.27'> כז  ואיש או אשה כי יהיה בהם אוב או ידעני--מות יומתו באבן ירגמו אתם דמיהם בם  {פ} </verse>
      </chapter>
      <chapter osisID='Lev.21'>
        <verse osisID='Lev.21.1'> א  ויאמר יהוה אל משה אמר אל הכהנים בני אהרן ואמרת אלהם לנפש לא יטמא בעמיו </verse>
        <verse osisID='Lev.21.2'> ב  כי אם לשארו הקרב אליו  לאמו ולאביו ולבנו ולבתו ולאחיו </verse>
        <verse osisID='Lev.21.3'> ג  ולאחתו הבתולה הקרובה אליו אשר לא היתה לאיש--לה יטמא </verse>
        <verse osisID='Lev.21.4'> ד  לא יטמא בעל בעמיו--להחלו </verse>
        <verse osisID='Lev.21.5'> ה  לא יקרחה (יקרחו) קרחה בראשם ופאת זקנם לא יגלחו ובבשרם--לא ישרטו שרטת </verse>
        <verse osisID='Lev.21.6'> ו  קדשים יהיו לאלהיהם ולא יחללו שם אלהיהם  כי את אשי יהוה לחם אלהיהם הם מקריבם--והיו קדש </verse>
        <verse osisID='Lev.21.7'> ז  אשה זנה וחללה לא יקחו ואשה גרושה מאישה לא יקחו  כי קדש הוא לאלהיו </verse>
        <verse osisID='Lev.21.8'> ח  וקדשתו--כי את לחם אלהיך הוא מקריב קדש יהיה לך--כי קדוש אני יהוה מקדשכם </verse>
        <verse osisID='Lev.21.9'> ט  ובת איש כהן כי תחל לזנות--את אביה היא מחללת באש תשרף  {ס} </verse>
        <verse osisID='Lev.21.10'> י  והכהן הגדול מאחיו אשר יוצק על ראשו שמן המשחה ומלא את ידו ללבש את הבגדים--את ראשו לא יפרע ובגדיו לא יפרם </verse>
        <verse osisID='Lev.21.11'> יא  ועל כל נפשת מת לא יבא  לאביו ולאמו לא יטמא </verse>
        <verse osisID='Lev.21.12'> יב  ומן המקדש לא יצא ולא יחלל את מקדש אלהיו  כי נזר שמן משחת אלהיו עליו--אני יהוה </verse>
        <verse osisID='Lev.21.13'> יג  והוא אשה בבתוליה יקח </verse>
        <verse osisID='Lev.21.14'> יד  אלמנה וגרושה וחללה זנה את אלה לא יקח  כי אם בתולה מעמיו יקח אשה </verse>
        <verse osisID='Lev.21.15'> טו  ולא יחלל זרעו בעמיו  כי אני יהוה מקדשו  {ס} </verse>
        <verse osisID='Lev.21.16'> טז  וידבר יהוה אל משה לאמר </verse>
        <verse osisID='Lev.21.17'> יז  דבר אל אהרן לאמר  איש מזרעך לדרתם אשר יהיה בו מום--לא יקרב להקריב לחם אלהיו </verse>
        <verse osisID='Lev.21.18'> יח  כי כל איש אשר בו מום לא יקרב  איש עור או פסח או חרם או שרוע </verse>
        <verse osisID='Lev.21.19'> יט  או איש אשר יהיה בו שבר רגל או שבר יד </verse>
        <verse osisID='Lev.21.20'> כ  או גבן או דק או תבלל בעינו או גרב או ילפת או מרוח אשך </verse>
        <verse osisID='Lev.21.21'> כא  כל איש אשר בו מום מזרע אהרן הכהן--לא יגש להקריב את אשי יהוה  מום בו--את לחם אלהיו לא יגש להקריב </verse>
        <verse osisID='Lev.21.22'> כב  לחם אלהיו מקדשי הקדשים ומן הקדשים יאכל </verse>
        <verse osisID='Lev.21.23'> כג  אך אל הפרכת לא יבא ואל המזבח לא יגש--כי מום בו ולא יחלל את מקדשי כי אני יהוה מקדשם </verse>
        <verse osisID='Lev.21.24'> כד  וידבר משה אל אהרן ואל בניו ואל כל בני ישראל  {פ} </verse>
      </chapter>
      <chapter osisID='Lev.22'>
        <verse osisID='Lev.22.1'> א  וידבר יהוה אל משה לאמר </verse>
        <verse osisID='Lev.22.2'> ב  דבר אל אהרן ואל בניו וינזרו מקדשי בני ישראל ולא יחללו את שם קדשי--אשר הם מקדשים לי אני יהוה </verse>
        <verse osisID='Lev.22.3'> ג  אמר אלהם לדרתיכם כל איש אשר יקרב מכל זרעכם אל הקדשים אשר יקדישו בני ישראל ליהוה וטמאתו עליו  ונכרתה הנפש ההוא מלפני--אני יהוה </verse>
        <verse osisID='Lev.22.4'> ד  איש איש מזרע אהרן והוא צרוע או זב--בקדשים לא יאכל עד אשר יטהר והנגע בכל טמא נפש או איש אשר תצא ממנו שכבת זרע </verse>
        <verse osisID='Lev.22.5'> ה  או איש אשר יגע בכל שרץ אשר יטמא לו או באדם אשר יטמא לו לכל טמאתו </verse>
        <verse osisID='Lev.22.6'> ו  נפש אשר תגע בו וטמאה עד הערב ולא יאכל מן הקדשים כי אם רחץ בשרו במים </verse>
        <verse osisID='Lev.22.7'> ז  ובא השמש וטהר ואחר יאכל מן הקדשים כי לחמו הוא </verse>
        <verse osisID='Lev.22.8'> ח  נבלה וטרפה לא יאכל לטמאה בה  אני יהוה </verse>
        <verse osisID='Lev.22.9'> ט  ושמרו את משמרתי ולא ישאו עליו חטא ומתו בו כי יחללהו  אני יהוה מקדשם </verse>
        <verse osisID='Lev.22.10'> י  וכל זר לא יאכל קדש תושב כהן ושכיר לא יאכל קדש </verse>
        <verse osisID='Lev.22.11'> יא  וכהן כי יקנה נפש קנין כספו--הוא יאכל בו ויליד ביתו הם יאכלו בלחמו </verse>
        <verse osisID='Lev.22.12'> יב  ובת כהן--כי תהיה לאיש זר  הוא בתרומת הקדשים לא תאכל </verse>
        <verse osisID='Lev.22.13'> יג  ובת כהן כי תהיה אלמנה וגרושה וזרע אין לה--ושבה אל בית אביה כנעוריה מלחם אביה תאכל וכל זר לא יאכל בו </verse>
        <verse osisID='Lev.22.14'> יד  ואיש כי יאכל קדש בשגגה--ויסף חמשיתו עליו ונתן לכהן את הקדש </verse>
        <verse osisID='Lev.22.15'> טו  ולא יחללו את קדשי בני ישראל--את אשר ירימו ליהוה </verse>
        <verse osisID='Lev.22.16'> טז  והשיאו אותם עון אשמה באכלם את קדשיהם  כי אני יהוה מקדשם  {פ} </verse>
        <verse osisID='Lev.22.17'> יז  וידבר יהוה אל משה לאמר </verse>
        <verse osisID='Lev.22.18'> יח  דבר אל אהרן ואל בניו ואל כל בני ישראל ואמרת אלהם  איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם אשר יקריבו ליהוה לעלה </verse>
        <verse osisID='Lev.22.19'> יט  לרצנכם  תמים זכר--בבקר בכשבים ובעזים </verse>
        <verse osisID='Lev.22.20'> כ  כל אשר בו מום לא תקריבו  כי לא לרצון יהיה לכם </verse>
        <verse osisID='Lev.22.21'> כא  ואיש כי יקריב זבח שלמים ליהוה לפלא נדר או לנדבה בבקר או בצאן--תמים יהיה לרצון כל מום לא יהיה בו </verse>
        <verse osisID='Lev.22.22'> כב  עורת או שבור או חרוץ או יבלת או גרב או ילפת--לא תקריבו אלה ליהוה ואשה לא תתנו מהם על המזבח--ליהוה </verse>
        <verse osisID='Lev.22.23'> כג  ושור ושה שרוע וקלוט--נדבה תעשה אתו ולנדר לא ירצה </verse>
        <verse osisID='Lev.22.24'> כד  ומעוך וכתות ונתוק וכרות לא תקריבו ליהוה ובארצכם לא תעשו </verse>
        <verse osisID='Lev.22.25'> כה  ומיד בן נכר לא תקריבו את לחם אלהיכם--מכל אלה  כי משחתם בהם מום בם לא ירצו לכם  {ס} </verse>
        <verse osisID='Lev.22.26'> כו  וידבר יהוה אל משה לאמר </verse>
        <verse osisID='Lev.22.27'> כז  שור או כשב או עז כי יולד והיה שבעת ימים תחת אמו ומיום השמיני והלאה ירצה לקרבן אשה ליהוה </verse>
        <verse osisID='Lev.22.28'> כח  ושור או שה--אתו ואת בנו לא תשחטו ביום אחד </verse>
        <verse osisID='Lev.22.29'> כט  וכי תזבחו זבח תודה ליהוה--לרצנכם תזבחו </verse>
        <verse osisID='Lev.22.30'> ל  ביום ההוא יאכל לא תותירו ממנו עד בקר  אני יהוה </verse>
        <verse osisID='Lev.22.31'> לא  ושמרתם מצותי ועשיתם אתם  אני יהוה </verse>
        <verse osisID='Lev.22.32'> לב  ולא תחללו את שם קדשי ונקדשתי בתוך בני ישראל  אני יהוה מקדשכם </verse>
        <verse osisID='Lev.22.33'> לג  המוציא אתכם מארץ מצרים להיות לכם לאלהים  אני יהוה  {פ} </verse>
      </chapter>
      <chapter osisID='Lev.23'>
        <verse osisID='Lev.23.1'> א  וידבר יהוה אל משה לאמר </verse>
        <verse osisID='Lev.23.2'> ב  דבר אל בני ישראל ואמרת אלהם מועדי יהוה אשר תקראו אתם מקראי קדש--אלה הם מועדי </verse>
        <verse osisID='Lev.23.3'> ג  ששת ימים תעשה מלאכה וביום השביעי שבת שבתון מקרא קדש כל מלאכה לא תעשו  שבת הוא ליהוה בכל מושבתיכם  {פ} </verse>
        <verse osisID='Lev.23.4'> ד  אלה מועדי יהוה מקראי קדש אשר תקראו אתם במועדם </verse>
        <verse osisID='Lev.23.5'> ה  בחדש הראשון בארבעה עשר לחדש--בין הערבים  פסח ליהוה </verse>
        <verse osisID='Lev.23.6'> ו  ובחמשה עשר יום לחדש הזה חג המצות ליהוה  שבעת ימים מצות תאכלו </verse>
        <verse osisID='Lev.23.7'> ז  ביום הראשון מקרא קדש יהיה לכם כל מלאכת עבדה לא תעשו </verse>
        <verse osisID='Lev.23.8'> ח  והקרבתם אשה ליהוה שבעת ימים ביום השביעי מקרא קדש כל מלאכת עבדה לא תעשו  {פ} </verse>
        <verse osisID='Lev.23.9'> ט  וידבר יהוה אל משה לאמר </verse>
        <verse osisID='Lev.23.10'> י  דבר אל בני ישראל ואמרת אלהם כי תבאו אל הארץ אשר אני נתן לכם וקצרתם את קצירה--והבאתם את עמר ראשית קצירכם אל הכהן </verse>
        <verse osisID='Lev.23.11'> יא  והניף את העמר לפני יהוה לרצנכם ממחרת השבת יניפנו הכהן </verse>
        <verse osisID='Lev.23.12'> יב  ועשיתם ביום הניפכם את העמר כבש תמים בן שנתו לעלה ליהוה </verse>
        <verse osisID='Lev.23.13'> יג  ומנחתו שני עשרנים סלת בלולה בשמן אשה ליהוה--ריח ניחח ונסכה יין רביעת ההין </verse>
        <verse osisID='Lev.23.14'> יד  ולחם וקלי וכרמל לא תאכלו עד עצם היום הזה--עד הביאכם את קרבן אלהיכם  חקת עולם לדרתיכם בכל משבתיכם  {ס} </verse>
        <verse osisID='Lev.23.15'> טו  וספרתם לכם ממחרת השבת מיום הביאכם את עמר התנופה  שבע שבתות תמימת תהיינה </verse>
        <verse osisID='Lev.23.16'> טז  עד ממחרת השבת השביעת תספרו חמשים יום והקרבתם מנחה חדשה ליהוה </verse>
        <verse osisID='Lev.23.17'> יז  ממושבתיכם תביאו לחם תנופה שתים שני עשרנים--סלת תהיינה חמץ תאפינה  בכורים ליהוה </verse>
        <verse osisID='Lev.23.18'> יח  והקרבתם על הלחם שבעת כבשים תמימם בני שנה ופר בן בקר אחד ואילם שנים  יהיו עלה ליהוה ומנחתם ונסכיהם אשה ריח ניחח ליהוה </verse>
        <verse osisID='Lev.23.19'> יט  ועשיתם שעיר עזים אחד לחטאת ושני כבשים בני שנה לזבח שלמים </verse>
        <verse osisID='Lev.23.20'> כ  והניף הכהן אתם על לחם הבכרים תנופה לפני יהוה על שני כבשים קדש יהיו ליהוה לכהן </verse>
        <verse osisID='Lev.23.21'> כא  וקראתם בעצם היום הזה מקרא קדש יהיה לכם--כל מלאכת עבדה לא תעשו  חקת עולם בכל מושבתיכם לדרתיכם </verse>
        <verse osisID='Lev.23.22'> כב  ובקצרכם את קציר ארצכם לא תכלה פאת שדך בקצרך ולקט קצירך לא תלקט לעני ולגר תעזב אתם אני יהוה אלהיכם  {פ} </verse>
        <verse osisID='Lev.23.23'> כג  וידבר יהוה אל משה לאמר </verse>
        <verse osisID='Lev.23.24'> כד  דבר אל בני ישראל לאמר  בחדש השביעי באחד לחדש יהיה לכם שבתון--זכרון תרועה מקרא קדש </verse>
        <verse osisID='Lev.23.25'> כה  כל מלאכת עבדה לא תעשו והקרבתם אשה ליהוה  {ס} </verse>
        <verse osisID='Lev.23.26'> כו  וידבר יהוה אל משה לאמר </verse>
        <verse osisID='Lev.23.27'> כז  אך בעשור לחדש השביעי הזה יום הכפרים הוא מקרא קדש יהיה לכם ועניתם את נפשתיכם והקרבתם אשה ליהוה </verse>
        <verse osisID='Lev.23.28'> כח  וכל מלאכה לא תעשו בעצם היום הזה  כי יום כפרים הוא לכפר עליכם לפני יהוה אלהיכם </verse>
        <verse osisID='Lev.23.29'> כט  כי כל הנפש אשר לא תענה בעצם היום הזה--ונכרתה מעמיה </verse>
        <verse osisID='Lev.23.30'> ל  וכל הנפש אשר תעשה כל מלאכה בעצם היום הזה--והאבדתי את הנפש ההוא מקרב עמה </verse>
        <verse osisID='Lev.23.31'> לא  כל מלאכה לא תעשו  חקת עולם לדרתיכם בכל משבתיכם </verse>
        <verse osisID='Lev.23.32'> לב  שבת שבתון הוא לכם ועניתם את נפשתיכם בתשעה לחדש בערב--מערב עד ערב תשבתו שבתכם  {פ} </verse>
        <verse osisID='Lev.23.33'> לג  וידבר יהוה אל משה לאמר </verse>
        <verse osisID='Lev.23.34'> לד  דבר אל בני ישראל לאמר  בחמשה עשר יום לחדש השביעי הזה חג הסכות שבעת ימים ליהוה </verse>
        <verse osisID='Lev.23.35'> לה  ביום הראשון מקרא קדש כל מלאכת עבדה לא תעשו </verse>
        <verse osisID='Lev.23.36'> לו  שבעת ימים תקריבו אשה ליהוה ביום השמיני מקרא קדש יהיה לכם והקרבתם אשה ליהוה עצרת הוא--כל מלאכת עבדה לא תעשו </verse>
        <verse osisID='Lev.23.37'> לז  אלה מועדי יהוה אשר תקראו אתם מקראי קדש  להקריב אשה ליהוה עלה ומנחה זבח ונסכים--דבר יום ביומו </verse>
        <verse osisID='Lev.23.38'> לח  מלבד שבתת יהוה ומלבד מתנותיכם ומלבד כל נדריכם ומלבד כל נדבתיכם אשר תתנו ליהוה </verse>
        <verse osisID='Lev.23.39'> לט  אך בחמשה עשר יום לחדש השביעי באספכם את תבואת הארץ תחגו את חג יהוה שבעת ימים ביום הראשון שבתון וביום השמיני שבתון </verse>
        <verse osisID='Lev.23.40'> מ  ולקחתם לכם ביום הראשון פרי עץ הדר כפת תמרים וענף עץ עבת וערבי נחל ושמחתם לפני יהוה אלהיכם--שבעת ימים </verse>
        <verse osisID='Lev.23.41'> מא  וחגתם אתו חג ליהוה שבעת ימים בשנה  חקת עולם לדרתיכם בחדש השביעי תחגו אתו </verse>
        <verse osisID='Lev.23.42'> מב  בסכת תשבו שבעת ימים כל האזרח בישראל ישבו בסכת </verse>
        <verse osisID='Lev.23.43'> מג  למען ידעו דרתיכם כי בסכות הושבתי את בני ישראל בהוציאי אותם מארץ מצרים  אני יהוה אלהיכם </verse>
        <verse osisID='Lev.23.44'> מד  וידבר משה את מעדי יהוה אל בני ישראל  {פ} </verse>
      </chapter>
      <chapter osisID='Lev.24'>
        <verse osisID='Lev.24.1'> א  וידבר יהוה אל משה לאמר </verse>
        <verse osisID='Lev.24.2'> ב  צו את בני ישראל ויקחו אליך שמן זית זך כתית--למאור  להעלת נר תמיד </verse>
        <verse osisID='Lev.24.3'> ג  מחוץ לפרכת העדת באהל מועד יערך אתו אהרן מערב עד בקר לפני יהוה--תמיד  חקת עולם לדרתיכם </verse>
        <verse osisID='Lev.24.4'> ד  על המנרה הטהרה יערך את הנרות לפני יהוה תמיד  {פ} </verse>
        <verse osisID='Lev.24.5'> ה  ולקחת סלת--ואפית אתה שתים עשרה חלות שני עשרנים יהיה החלה האחת </verse>
        <verse osisID='Lev.24.6'> ו  ושמת אותם שתים מערכות שש המערכת על השלחן הטהר לפני יהוה </verse>
        <verse osisID='Lev.24.7'> ז  ונתת על המערכת לבנה זכה והיתה ללחם לאזכרה אשה ליהוה </verse>
        <verse osisID='Lev.24.8'> ח  ביום השבת ביום השבת יערכנו לפני יהוה--תמיד  מאת בני ישראל ברית עולם </verse>
        <verse osisID='Lev.24.9'> ט  והיתה לאהרן ולבניו ואכלהו במקום קדש  כי קדש קדשים הוא לו מאשי יהוה--חק עולם  {ס} </verse>
        <verse osisID='Lev.24.10'> י  ויצא בן אשה ישראלית והוא בן איש מצרי בתוך בני ישראל וינצו במחנה בן הישראלית ואיש הישראלי </verse>
        <verse osisID='Lev.24.11'> יא  ויקב בן האשה הישראלית את השם ויקלל ויביאו אתו אל משה ושם אמו שלמית בת דברי למטה דן </verse>
        <verse osisID='Lev.24.12'> יב  ויניחהו במשמר לפרש להם על פי יהוה  {פ} </verse>
        <verse osisID='Lev.24.13'> יג  וידבר יהוה אל משה לאמר </verse>
        <verse osisID='Lev.24.14'> יד  הוצא את המקלל אל מחוץ למחנה וסמכו כל השמעים את ידיהם על ראשו ורגמו אתו כל העדה </verse>
        <verse osisID='Lev.24.15'> טו  ואל בני ישראל תדבר לאמר  איש איש כי יקלל אלהיו ונשא חטאו </verse>
        <verse osisID='Lev.24.16'> טז  ונקב שם יהוה מות יומת רגום ירגמו בו כל העדה  כגר כאזרח--בנקבו שם יומת </verse>
        <verse osisID='Lev.24.17'> יז  ואיש כי יכה כל נפש אדם--מות יומת </verse>
        <verse osisID='Lev.24.18'> יח  ומכה נפש בהמה ישלמנה--נפש תחת נפש </verse>
        <verse osisID='Lev.24.19'> יט  ואיש כי יתן מום בעמיתו--כאשר עשה כן יעשה לו </verse>
        <verse osisID='Lev.24.20'> כ  שבר תחת שבר עין תחת עין שן תחת שן--כאשר יתן מום באדם כן ינתן בו </verse>
        <verse osisID='Lev.24.21'> כא  ומכה בהמה ישלמנה ומכה אדם יומת </verse>
        <verse osisID='Lev.24.22'> כב  משפט אחד יהיה לכם כגר כאזרח יהיה  כי אני יהוה אלהיכם </verse>
        <verse osisID='Lev.24.23'> כג  וידבר משה אל בני ישראל ויוציאו את המקלל אל מחוץ למחנה וירגמו אתו אבן ובני ישראל עשו כאשר צוה יהוה את משה  {פ} </verse>
      </chapter>
      <chapter osisID='Lev.25'>
        <verse osisID='Lev.25.1'> א  וידבר יהוה אל משה בהר סיני לאמר </verse>
        <verse osisID='Lev.25.2'> ב  דבר אל בני ישראל ואמרת אלהם כי תבאו אל הארץ אשר אני נתן לכם--ושבתה הארץ שבת ליהוה </verse>
        <verse osisID='Lev.25.3'> ג  שש שנים תזרע שדך ושש שנים תזמר כרמך ואספת את תבואתה </verse>
        <verse osisID='Lev.25.4'> ד  ובשנה השביעת שבת שבתון יהיה לארץ--שבת ליהוה  שדך לא תזרע וכרמך לא תזמר </verse>
        <verse osisID='Lev.25.5'> ה  את ספיח קצירך לא תקצור ואת ענבי נזירך לא תבצר  שנת שבתון יהיה לארץ </verse>
        <verse osisID='Lev.25.6'> ו  והיתה שבת הארץ לכם לאכלה--לך ולעבדך ולאמתך ולשכירך ולתושבך הגרים עמך </verse>
        <verse osisID='Lev.25.7'> ז  ולבהמתך--ולחיה אשר בארצך  תהיה כל תבואתה לאכל  {ס} </verse>
        <verse osisID='Lev.25.8'> ח  וספרת לך שבע שבתת שנים--שבע שנים שבע פעמים והיו לך ימי שבע שבתת השנים תשע וארבעים שנה </verse>
        <verse osisID='Lev.25.9'> ט  והעברת שופר תרועה בחדש השבעי בעשור לחדש ביום הכפרים תעבירו שופר בכל ארצכם </verse>
        <verse osisID='Lev.25.10'> י  וקדשתם את שנת החמשים שנה וקראתם דרור בארץ לכל ישביה יובל הוא תהיה לכם ושבתם איש אל אחזתו ואיש אל משפחתו תשבו </verse>
        <verse osisID='Lev.25.11'> יא  יובל הוא שנת החמשים שנה--תהיה לכם לא תזרעו--ולא תקצרו את ספיחיה ולא תבצרו את נזריה </verse>
        <verse osisID='Lev.25.12'> יב  כי יובל הוא קדש תהיה לכם מן השדה--תאכלו את תבואתה </verse>
        <verse osisID='Lev.25.13'> יג  בשנת היובל הזאת תשבו איש אל אחזתו </verse>
        <verse osisID='Lev.25.14'> יד  וכי תמכרו ממכר לעמיתך או קנה מיד עמיתך--אל תונו איש את אחיו </verse>
        <verse osisID='Lev.25.15'> טו  במספר שנים אחר היובל תקנה מאת עמיתך במספר שני תבואת ימכר לך </verse>
        <verse osisID='Lev.25.16'> טז  לפי רב השנים תרבה מקנתו ולפי מעט השנים תמעיט מקנתו  כי מספר תבואת הוא מכר לך </verse>
        <verse osisID='Lev.25.17'> יז  ולא תונו איש את עמיתו ויראת מאלהיך  כי אני יהוה אלהיכם </verse>
        <verse osisID='Lev.25.18'> יח  ועשיתם את חקתי ואת משפטי תשמרו ועשיתם אתם--וישבתם על הארץ לבטח </verse>
        <verse osisID='Lev.25.19'> יט  ונתנה הארץ פריה ואכלתם לשבע וישבתם לבטח עליה </verse>
        <verse osisID='Lev.25.20'> כ  וכי תאמרו מה נאכל בשנה השביעת  הן לא נזרע ולא נאסף את תבואתנו </verse>
        <verse osisID='Lev.25.21'> כא  וצויתי את ברכתי לכם בשנה הששית ועשת את התבואה לשלש השנים </verse>
        <verse osisID='Lev.25.22'> כב  וזרעתם את השנה השמינת ואכלתם מן התבואה ישן עד השנה התשיעת עד בוא תבואתה--תאכלו ישן </verse>
        <verse osisID='Lev.25.23'> כג  והארץ לא תמכר לצמתת--כי לי הארץ  כי גרים ותושבים אתם עמדי </verse>
        <verse osisID='Lev.25.24'> כד  ובכל ארץ אחזתכם גאלה תתנו לארץ  {ס} </verse>
        <verse osisID='Lev.25.25'> כה  כי ימוך אחיך ומכר מאחזתו--ובא גאלו הקרב אליו וגאל את ממכר אחיו </verse>
        <verse osisID='Lev.25.26'> כו  ואיש כי לא יהיה לו גאל והשיגה ידו ומצא כדי גאלתו </verse>
        <verse osisID='Lev.25.27'> כז  וחשב את שני ממכרו והשיב את העדף לאיש אשר מכר לו ושב לאחזתו </verse>
        <verse osisID='Lev.25.28'> כח  ואם לא מצאה ידו די השיב לו--והיה ממכרו ביד הקנה אתו עד שנת היובל ויצא ביבל ושב לאחזתו  {ס} </verse>
        <verse osisID='Lev.25.29'> כט  ואיש כי ימכר בית מושב עיר חומה--והיתה גאלתו עד תם שנת ממכרו  ימים תהיה גאלתו </verse>
        <verse osisID='Lev.25.30'> ל  ואם לא יגאל עד מלאת לו שנה תמימה--וקם הבית אשר בעיר אשר לא (לו) חמה לצמיתת לקנה אתו לדרתיו  לא יצא ביבל </verse>
        <verse osisID='Lev.25.31'> לא  ובתי החצרים אשר אין להם חמה סביב--על שדה הארץ יחשב  גאלה תהיה לו וביבל יצא </verse>
        <verse osisID='Lev.25.32'> לב  וערי הלוים--בתי ערי אחזתם  גאלת עולם תהיה ללוים </verse>
        <verse osisID='Lev.25.33'> לג  ואשר יגאל מן הלוים ויצא ממכר בית ועיר אחזתו ביבל  כי בתי ערי הלוים הוא אחזתם בתוך בני ישראל </verse>
        <verse osisID='Lev.25.34'> לד  ושדה מגרש עריהם לא ימכר  כי אחזת עולם הוא להם  {ס} </verse>
        <verse osisID='Lev.25.35'> לה  וכי ימוך אחיך ומטה ידו עמך--והחזקת בו גר ותושב וחי עמך </verse>
        <verse osisID='Lev.25.36'> לו  אל תקח מאתו נשך ותרבית ויראת מאלהיך וחי אחיך עמך </verse>
        <verse osisID='Lev.25.37'> לז  את כספך--לא תתן לו בנשך ובמרבית לא תתן אכלך </verse>
        <verse osisID='Lev.25.38'> לח  אני יהוה אלהיכם אשר הוצאתי אתכם מארץ מצרים--לתת לכם את ארץ כנען להיות לכם לאלהים  {ס} </verse>
        <verse osisID='Lev.25.39'> לט  וכי ימוך אחיך עמך ונמכר לך--לא תעבד בו עבדת עבד </verse>
        <verse osisID='Lev.25.40'> מ  כשכיר כתושב יהיה עמך עד שנת היבל יעבד עמך </verse>
        <verse osisID='Lev.25.41'> מא  ויצא מעמך--הוא ובניו עמו ושב אל משפחתו ואל אחזת אבתיו ישוב </verse>
        <verse osisID='Lev.25.42'> מב  כי עבדי הם אשר הוצאתי אתם מארץ מצרים לא ימכרו ממכרת עבד </verse>
        <verse osisID='Lev.25.43'> מג  לא תרדה בו בפרך ויראת מאלהיך </verse>
        <verse osisID='Lev.25.44'> מד  ועבדך ואמתך אשר יהיו לך  מאת הגוים אשר סביבתיכם--מהם תקנו עבד ואמה </verse>
        <verse osisID='Lev.25.45'> מה  וגם מבני התושבים הגרים עמכם מהם תקנו וממשפחתם אשר עמכם אשר הולידו בארצכם והיו לכם לאחזה </verse>
        <verse osisID='Lev.25.46'> מו  והתנחלתם אתם לבניכם אחריכם לרשת אחזה--לעלם בהם תעבדו ובאחיכם בני ישראל איש באחיו לא תרדה בו בפרך  {ס} </verse>
        <verse osisID='Lev.25.47'> מז  וכי תשיג יד גר ותושב עמך ומך אחיך עמו ונמכר לגר תושב עמך או לעקר משפחת גר </verse>
        <verse osisID='Lev.25.48'> מח  אחרי נמכר גאלה תהיה לו  אחד מאחיו יגאלנו </verse>
        <verse osisID='Lev.25.49'> מט  או דדו או בן דדו יגאלנו או משאר בשרו ממשפחתו יגאלנו או השיגה ידו ונגאל </verse>
        <verse osisID='Lev.25.50'> נ  וחשב עם קנהו משנת המכרו לו עד שנת היבל והיה כסף ממכרו במספר שנים כימי שכיר יהיה עמו </verse>
        <verse osisID='Lev.25.51'> נא  אם עוד רבות בשנים--לפיהן ישיב גאלתו מכסף מקנתו </verse>
        <verse osisID='Lev.25.52'> נב  ואם מעט נשאר בשנים עד שנת היבל--וחשב לו כפי שניו ישיב את גאלתו </verse>
        <verse osisID='Lev.25.53'> נג  כשכיר שנה בשנה יהיה עמו לא ירדנו בפרך לעיניך </verse>
        <verse osisID='Lev.25.54'> נד  ואם לא יגאל באלה--ויצא בשנת היבל הוא ובניו עמו </verse>
        <verse osisID='Lev.25.55'> נה  כי לי בני ישראל עבדים--עבדי הם אשר הוצאתי אותם מארץ מצרים  אני יהוה אלהיכם </verse>
      </chapter>
      <chapter osisID='Lev.26'>
        <verse osisID='Lev.26.1'> א  לא תעשו לכם אלילם ופסל ומצבה לא תקימו לכם ואבן משכית לא תתנו בארצכם להשתחות עליה  כי אני יהוה אלהיכם </verse>
        <verse osisID='Lev.26.2'> ב  את שבתתי תשמרו ומקדשי תיראו  אני יהוה  {פ} </verse>
        <verse osisID='Lev.26.3'> ג  אם בחקתי תלכו ואת מצותי תשמרו ועשיתם אתם </verse>
        <verse osisID='Lev.26.4'> ד  ונתתי גשמיכם בעתם ונתנה הארץ יבולה ועץ השדה יתן פריו </verse>
        <verse osisID='Lev.26.5'> ה  והשיג לכם דיש את בציר ובציר ישיג את זרע ואכלתם לחמכם לשבע וישבתם לבטח בארצכם </verse>
        <verse osisID='Lev.26.6'> ו  ונתתי שלום בארץ ושכבתם ואין מחריד והשבתי חיה רעה מן הארץ וחרב לא תעבר בארצכם </verse>
        <verse osisID='Lev.26.7'> ז  ורדפתם את איביכם ונפלו לפניכם לחרב </verse>
        <verse osisID='Lev.26.8'> ח  ורדפו מכם חמשה מאה ומאה מכם רבבה ירדפו ונפלו איביכם לפניכם לחרב </verse>
        <verse osisID='Lev.26.9'> ט  ופניתי אליכם--והפריתי אתכם והרביתי אתכם והקימתי את בריתי אתכם </verse>
        <verse osisID='Lev.26.10'> י  ואכלתם ישן נושן וישן מפני חדש תוציאו </verse>
        <verse osisID='Lev.26.11'> יא  ונתתי משכני בתוככם ולא תגעל נפשי אתכם </verse>
        <verse osisID='Lev.26.12'> יב  והתהלכתי בתוככם והייתי לכם לאלהים ואתם תהיו לי לעם </verse>
        <verse osisID='Lev.26.13'> יג  אני יהוה אלהיכם אשר הוצאתי אתכם מארץ מצרים מהית להם עבדים ואשבר מטת עלכם ואולך אתכם קוממיות  {פ} </verse>
        <verse osisID='Lev.26.14'> יד  ואם לא תשמעו לי ולא תעשו את כל המצות האלה </verse>
        <verse osisID='Lev.26.15'> טו  ואם בחקתי תמאסו ואם את משפטי תגעל נפשכם לבלתי עשות את כל מצותי להפרכם את בריתי </verse>
        <verse osisID='Lev.26.16'> טז  אף אני אעשה זאת לכם והפקדתי עליכם בהלה את השחפת ואת הקדחת מכלות עינים ומדיבת נפש וזרעתם לריק זרעכם ואכלהו איביכם </verse>
        <verse osisID='Lev.26.17'> יז  ונתתי פני בכם ונגפתם לפני איביכם ורדו בכם שנאיכם ונסתם ואין רדף אתכם </verse>
        <verse osisID='Lev.26.18'> יח  ואם עד אלה--לא תשמעו לי  ויספתי ליסרה אתכם שבע על חטאתיכם </verse>
        <verse osisID='Lev.26.19'> יט  ושברתי את גאון עזכם ונתתי את שמיכם כברזל ואת ארצכם כנחשה </verse>
        <verse osisID='Lev.26.20'> כ  ותם לריק כחכם ולא תתן ארצכם את יבולה ועץ הארץ לא יתן פריו </verse>
        <verse osisID='Lev.26.21'> כא  ואם תלכו עמי קרי ולא תאבו לשמע לי--ויספתי עליכם מכה שבע כחטאתיכם </verse>
        <verse osisID='Lev.26.22'> כב  והשלחתי בכם את חית השדה ושכלה אתכם והכריתה את בהמתכם והמעיטה אתכם ונשמו דרכיכם </verse>
        <verse osisID='Lev.26.23'> כג  ואם באלה--לא תוסרו לי והלכתם עמי קרי </verse>
        <verse osisID='Lev.26.24'> כד  והלכתי אף אני עמכם בקרי והכיתי אתכם גם אני שבע על חטאתיכם </verse>
        <verse osisID='Lev.26.25'> כה  והבאתי עליכם חרב נקמת נקם ברית ונאספתם אל עריכם ושלחתי דבר בתוככם ונתתם ביד אויב </verse>
        <verse osisID='Lev.26.26'> כו  בשברי לכם מטה לחם ואפו עשר נשים לחמכם בתנור אחד והשיבו לחמכם במשקל ואכלתם ולא תשבעו  {ס} </verse>
        <verse osisID='Lev.26.27'> כז  ואם בזאת--לא תשמעו לי והלכתם עמי בקרי </verse>
        <verse osisID='Lev.26.28'> כח  והלכתי עמכם בחמת קרי ויסרתי אתכם אף אני שבע על חטאתיכם </verse>
        <verse osisID='Lev.26.29'> כט  ואכלתם בשר בניכם ובשר בנתיכם תאכלו </verse>
        <verse osisID='Lev.26.30'> ל  והשמדתי את במתיכם והכרתי את חמניכם ונתתי את פגריכם על פגרי גלוליכם וגעלה נפשי אתכם </verse>
        <verse osisID='Lev.26.31'> לא  ונתתי את עריכם חרבה והשמותי את מקדשיכם ולא אריח בריח ניחחכם </verse>
        <verse osisID='Lev.26.32'> לב  והשמתי אני את הארץ ושממו עליה איביכם הישבים בה </verse>
        <verse osisID='Lev.26.33'> לג  ואתכם אזרה בגוים והריקתי אחריכם חרב והיתה ארצכם שממה ועריכם יהיו חרבה </verse>
        <verse osisID='Lev.26.34'> לד  אז תרצה הארץ את שבתתיה כל ימי השמה ואתם בארץ איביכם אז תשבת הארץ והרצת את שבתתיה </verse>
        <verse osisID='Lev.26.35'> לה  כל ימי השמה תשבת את אשר לא שבתה בשבתתיכם בשבתכם עליה </verse>
        <verse osisID='Lev.26.36'> לו  והנשארים בכם--והבאתי מרך בלבבם בארצת איביהם ורדף אתם קול עלה נדף ונסו מנסת חרב ונפלו ואין רדף </verse>
        <verse osisID='Lev.26.37'> לז  וכשלו איש באחיו כמפני חרב ורדף אין ולא תהיה לכם תקומה לפני איביכם </verse>
        <verse osisID='Lev.26.38'> לח  ואבדתם בגוים ואכלה אתכם ארץ איביכם </verse>
        <verse osisID='Lev.26.39'> לט  והנשארים בכם ימקו בעונם בארצת איביכם ואף בעונת אבתם אתם ימקו </verse>
        <verse osisID='Lev.26.40'> מ  והתודו את עונם ואת עון אבתם במעלם אשר מעלו בי ואף אשר הלכו עמי בקרי </verse>
        <verse osisID='Lev.26.41'> מא  אף אני אלך עמם בקרי והבאתי אתם בארץ איביהם או אז יכנע לבבם הערל ואז ירצו את עונם </verse>
        <verse osisID='Lev.26.42'> מב  וזכרתי את בריתי יעקוב ואף את בריתי יצחק ואף את בריתי אברהם אזכר--והארץ אזכר </verse>
        <verse osisID='Lev.26.43'> מג  והארץ תעזב מהם ותרץ את שבתתיה בהשמה מהם והם ירצו את עונם יען וביען--במשפטי מאסו ואת חקתי געלה נפשם </verse>
        <verse osisID='Lev.26.44'> מד  ואף גם זאת בהיותם בארץ איביהם לא מאסתים ולא געלתים לכלתם--להפר בריתי אתם  כי אני יהוה אלהיהם </verse>
        <verse osisID='Lev.26.45'> מה  וזכרתי להם ברית ראשנים  אשר הוצאתי אתם מארץ מצרים לעיני הגוים להיות להם לאלהים--אני יהוה </verse>
        <verse osisID='Lev.26.46'> מו  אלה החקים והמשפטים והתורת אשר נתן יהוה בינו ובין בני ישראל--בהר סיני ביד משה  {פ} </verse>
      </chapter>
      <chapter osisID='Lev.27'>
        <verse osisID='Lev.27.1'> א  וידבר יהוה אל משה לאמר </verse>
        <verse osisID='Lev.27.2'> ב  דבר אל בני ישראל ואמרת אלהם איש כי יפלא נדר--בערכך נפשת ליהוה </verse>
        <verse osisID='Lev.27.3'> ג  והיה ערכך הזכר מבן עשרים שנה ועד בן ששים שנה  והיה ערכך חמשים שקל כסף--בשקל הקדש </verse>
        <verse osisID='Lev.27.4'> ד  ואם נקבה הוא--והיה ערכך שלשים שקל </verse>
        <verse osisID='Lev.27.5'> ה  ואם מבן חמש שנים ועד בן עשרים שנה--והיה ערכך הזכר עשרים שקלים ולנקבה עשרת שקלים </verse>
        <verse osisID='Lev.27.6'> ו  ואם מבן חדש ועד בן חמש שנים--והיה ערכך הזכר חמשה שקלים כסף ולנקבה ערכך שלשת שקלים כסף </verse>
        <verse osisID='Lev.27.7'> ז  ואם מבן ששים שנה ומעלה אם זכר--והיה ערכך חמשה עשר שקל ולנקבה עשרה שקלים </verse>
        <verse osisID='Lev.27.8'> ח  ואם מך הוא מערכך--והעמידו לפני הכהן והעריך אתו הכהן  על פי אשר תשיג יד הנדר--יעריכנו הכהן  {ס} </verse>
        <verse osisID='Lev.27.9'> ט  ואם בהמה--אשר יקריבו ממנה קרבן ליהוה  כל אשר יתן ממנו ליהוה יהיה קדש </verse>
        <verse osisID='Lev.27.10'> י  לא יחליפנו ולא ימיר אתו טוב ברע--או רע בטוב ואם המר ימיר בהמה בבהמה והיה הוא ותמורתו יהיה קדש </verse>
        <verse osisID='Lev.27.11'> יא  ואם כל בהמה טמאה אשר לא יקריבו ממנה קרבן ליהוה--והעמיד את הבהמה לפני הכהן </verse>
        <verse osisID='Lev.27.12'> יב  והעריך הכהן אתה בין טוב ובין רע  כערכך הכהן כן יהיה </verse>
        <verse osisID='Lev.27.13'> יג  ואם גאל יגאלנה--ויסף חמישתו על ערכך </verse>
        <verse osisID='Lev.27.14'> יד  ואיש כי יקדש את ביתו קדש ליהוה--והעריכו הכהן בין טוב ובין רע  כאשר יעריך אתו הכהן כן יקום </verse>
        <verse osisID='Lev.27.15'> טו  ואם המקדיש--יגאל את ביתו  ויסף חמישית כסף ערכך עליו--והיה לו </verse>
        <verse osisID='Lev.27.16'> טז  ואם משדה אחזתו יקדיש איש ליהוה--והיה ערכך לפי זרעו  זרע חמר שערים בחמשים שקל כסף </verse>
        <verse osisID='Lev.27.17'> יז  אם משנת היבל יקדיש שדהו--כערכך יקום </verse>
        <verse osisID='Lev.27.18'> יח  ואם אחר היבל יקדיש שדהו--וחשב לו הכהן את הכסף על פי השנים הנותרת עד שנת היבל ונגרע מערכך </verse>
        <verse osisID='Lev.27.19'> יט  ואם גאל יגאל את השדה המקדיש אתו  ויסף חמשית כסף ערכך עליו--וקם לו </verse>
        <verse osisID='Lev.27.20'> כ  ואם לא יגאל את השדה ואם מכר את השדה לאיש אחר--לא יגאל עוד </verse>
        <verse osisID='Lev.27.21'> כא  והיה השדה בצאתו ביבל קדש ליהוה--כשדה החרם  לכהן תהיה אחזתו </verse>
        <verse osisID='Lev.27.22'> כב  ואם את שדה מקנתו אשר לא משדה אחזתו--יקדיש ליהוה </verse>
        <verse osisID='Lev.27.23'> כג  וחשב לו הכהן את מכסת הערכך עד שנת היבל ונתן את הערכך ביום ההוא קדש ליהוה </verse>
        <verse osisID='Lev.27.24'> כד  בשנת היובל ישוב השדה לאשר קנהו מאתו--לאשר לו אחזת הארץ </verse>
        <verse osisID='Lev.27.25'> כה  וכל ערכך--יהיה בשקל הקדש  עשרים גרה יהיה השקל </verse>
        <verse osisID='Lev.27.26'> כו  אך בכור אשר יבכר ליהוה בבהמה--לא יקדיש איש אתו  אם שור אם שה ליהוה הוא </verse>
        <verse osisID='Lev.27.27'> כז  ואם בבהמה הטמאה ופדה בערכך ויסף חמשתו עליו ואם לא יגאל ונמכר בערכך </verse>
        <verse osisID='Lev.27.28'> כח  אך כל חרם אשר יחרם איש ליהוה מכל אשר לו מאדם ובהמה ומשדה אחזתו--לא ימכר ולא יגאל  כל חרם קדש קדשים הוא ליהוה </verse>
        <verse osisID='Lev.27.29'> כט  כל חרם אשר יחרם מן האדם--לא יפדה  מות יומת </verse>
        <verse osisID='Lev.27.30'> ל  וכל מעשר הארץ מזרע הארץ מפרי העץ--ליהוה הוא  קדש ליהוה </verse>
        <verse osisID='Lev.27.31'> לא  ואם גאל יגאל איש ממעשרו--חמשיתו יסף עליו </verse>
        <verse osisID='Lev.27.32'> לב  וכל מעשר בקר וצאן כל אשר יעבר תחת השבט--העשירי יהיה קדש ליהוה </verse>
        <verse osisID='Lev.27.33'> לג  לא יבקר בין טוב לרע ולא ימירנו ואם המר ימירנו והיה הוא ותמורתו יהיה קדש לא יגאל </verse>
        <verse osisID='Lev.27.34'> לד  אלה המצות אשר צוה יהוה את משה--אל בני ישראל  בהר סיני  {ש} </verse>
      </chapter>
    </div></osisText>
</osis>