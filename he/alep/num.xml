<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='alep' xml:lang='he'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='alep'>
        <title>Aleppo Codex</title>
        <contributor/>
        <creator>Theologische Initiative Freiburg</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type='OSIS'>Bible</type>
        <identifier type='OSIS'>alep</identifier>
        <source>Sword-Project</source>
        <language type='IETF'>he</language>
        <relation/>
        <coverage>provide the bible to the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Num'>
      <chapter osisID='Num.1'>
        <title> מו  אלה החקים והמשפטים והתורת אשר נתן יהוה בינו ובין בני ישראל--בהר סיני ביד משה  {פ} </title>
        <verse osisID='Num.1.1'> א  וידבר יהוה אל משה במדבר סיני באהל מועד  באחד לחדש השני בשנה השנית לצאתם מארץ מצרים--לאמר </verse>
        <verse osisID='Num.1.2'> ב  שאו את ראש כל עדת בני ישראל למשפחתם לבית אבתם--במספר שמות כל זכר לגלגלתם </verse>
        <verse osisID='Num.1.3'> ג  מבן עשרים שנה ומעלה כל יצא צבא בישראל--תפקדו אתם לצבאתם אתה ואהרן </verse>
        <verse osisID='Num.1.4'> ד  ואתכם יהיו איש איש למטה--איש ראש לבית אבתיו הוא </verse>
        <verse osisID='Num.1.5'> ה  ואלה שמות האנשים אשר יעמדו אתכם  לראובן אליצור בן שדיאור </verse>
        <verse osisID='Num.1.6'> ו  לשמעון שלמיאל בן צורישדי </verse>
        <verse osisID='Num.1.7'> ז  ליהודה נחשון בן עמינדב </verse>
        <verse osisID='Num.1.8'> ח  ליששכר נתנאל בן צוער </verse>
        <verse osisID='Num.1.9'> ט  לזבולן אליאב בן חלן </verse>
        <verse osisID='Num.1.10'> י  לבני יוסף--לאפרים אלישמע בן עמיהוד למנשה גמליאל בן פדהצור </verse>
        <verse osisID='Num.1.11'> יא  לבנימן אבידן בן גדעני </verse>
        <verse osisID='Num.1.12'> יב  לדן אחיעזר בן עמישדי </verse>
        <verse osisID='Num.1.13'> יג  לאשר פגעיאל בן עכרן </verse>
        <verse osisID='Num.1.14'> יד  לגד אליסף בן דעואל </verse>
        <verse osisID='Num.1.15'> טו  לנפתלי אחירע בן עינן </verse>
        <verse osisID='Num.1.16'> טז  אלה קריאי (קרואי) העדה נשיאי מטות אבותם  ראשי אלפי ישראל הם </verse>
        <verse osisID='Num.1.17'> יז  ויקח משה ואהרן את האנשים האלה אשר נקבו בשמת </verse>
        <verse osisID='Num.1.18'> יח  ואת כל העדה הקהילו באחד לחדש השני ויתילדו על משפחתם לבית אבתם  במספר שמות מבן עשרים שנה ומעלה--לגלגלתם </verse>
        <verse osisID='Num.1.19'> יט  כאשר צוה יהוה את משה ויפקדם במדבר סיני  {ס} </verse>
        <verse osisID='Num.1.20'> כ  ויהיו בני ראובן בכר ישראל תולדתם למשפחתם לבית אבתם  במספר שמות לגלגלתם--כל זכר מבן עשרים שנה ומעלה כל יצא צבא </verse>
        <verse osisID='Num.1.21'> כא  פקדיהם למטה ראובן--ששה וארבעים אלף וחמש מאות  {פ} </verse>
        <verse osisID='Num.1.22'> כב  לבני שמעון תולדתם למשפחתם לבית אבתם  פקדיו במספר שמות לגלגלתם--כל זכר מבן עשרים שנה ומעלה כל יצא צבא </verse>
        <verse osisID='Num.1.23'> כג  פקדיהם למטה שמעון--תשעה וחמשים אלף ושלש מאות  {פ} </verse>
        <verse osisID='Num.1.24'> כד  לבני גד תולדתם למשפחתם לבית אבתם  במספר שמות מבן עשרים שנה ומעלה--כל יצא צבא </verse>
        <verse osisID='Num.1.25'> כה  פקדיהם למטה גד--חמשה וארבעים אלף ושש מאות וחמשים  {פ} </verse>
        <verse osisID='Num.1.26'> כו  לבני יהודה תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.27'> כז  פקדיהם למטה יהודה--ארבעה ושבעים אלף ושש מאות  {פ} </verse>
        <verse osisID='Num.1.28'> כח  לבני יששכר תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.29'> כט  פקדיהם למטה יששכר--ארבעה וחמשים אלף וארבע מאות  {פ} </verse>
        <verse osisID='Num.1.30'> ל  לבני זבולן תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.31'> לא  פקדיהם למטה זבולן--שבעה וחמשים אלף וארבע מאות  {פ} </verse>
        <verse osisID='Num.1.32'> לב  לבני יוסף לבני אפרים תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.33'> לג  פקדיהם למטה אפרים--ארבעים אלף וחמש מאות  {פ} </verse>
        <verse osisID='Num.1.34'> לד  לבני מנשה תולדתם למשפחתם לבית אבתם  במספר שמות מבן עשרים שנה ומעלה--כל יצא צבא </verse>
        <verse osisID='Num.1.35'> לה  פקדיהם למטה מנשה--שנים ושלשים אלף ומאתים  {פ} </verse>
        <verse osisID='Num.1.36'> לו  לבני בנימן תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.37'> לז  פקדיהם למטה בנימן--חמשה ושלשים אלף וארבע מאות  {פ} </verse>
        <verse osisID='Num.1.38'> לח  לבני דן תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.39'> לט  פקדיהם למטה דן--שנים וששים אלף ושבע מאות  {פ} </verse>
        <verse osisID='Num.1.40'> מ  לבני אשר תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.41'> מא  פקדיהם למטה אשר--אחד וארבעים אלף וחמש מאות  {פ} </verse>
        <verse osisID='Num.1.42'> מב  בני נפתלי תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID='Num.1.43'> מג  פקדיהם למטה נפתלי--שלשה וחמשים אלף וארבע מאות  {פ} </verse>
        <verse osisID='Num.1.44'> מד  אלה הפקדים אשר פקד משה ואהרן ונשיאי ישראל--שנים עשר איש  איש אחד לבית אבתיו היו </verse>
        <verse osisID='Num.1.45'> מה  ויהיו כל פקודי בני ישראל לבית אבתם מבן עשרים שנה ומעלה כל יצא צבא בישראל </verse>
        <verse osisID='Num.1.46'> מו  ויהיו כל הפקדים--שש מאות אלף ושלשת אלפים וחמש מאות וחמשים </verse>
        <verse osisID='Num.1.47'> מז  והלוים למטה אבתם--לא התפקדו בתוכם  {פ} </verse>
        <verse osisID='Num.1.48'> מח  וידבר יהוה אל משה לאמר </verse>
        <verse osisID='Num.1.49'> מט  אך את מטה לוי לא תפקד ואת ראשם לא תשא בתוך בני ישראל </verse>
        <verse osisID='Num.1.50'> נ  ואתה הפקד את הלוים על משכן העדת ועל כל כליו ועל כל אשר לו--המה ישאו את המשכן ואת כל כליו והם ישרתהו וסביב למשכן יחנו </verse>
        <verse osisID='Num.1.51'> נא  ובנסע המשכן יורידו אתו הלוים ובחנת המשכן יקימו אתו הלוים והזר הקרב יומת </verse>
        <verse osisID='Num.1.52'> נב  וחנו בני ישראל איש על מחנהו ואיש על דגלו לצבאתם </verse>
        <verse osisID='Num.1.53'> נג  והלוים יחנו סביב למשכן העדת ולא יהיה קצף על עדת בני ישראל ושמרו הלוים את משמרת משכן העדות </verse>
        <verse osisID='Num.1.54'> נד  ויעשו בני ישראל  ככל אשר צוה יהוה את משה--כן עשו  {פ} </verse>
      </chapter>
      <chapter osisID='Num.2'>
        <verse osisID='Num.2.1'> א  וידבר יהוה אל משה ואל אהרן לאמר </verse>
        <verse osisID='Num.2.2'> ב  איש על דגלו באתת לבית אבתם יחנו בני ישראל  מנגד סביב לאהל מועד יחנו </verse>
        <verse osisID='Num.2.3'> ג  והחנים קדמה מזרחה דגל מחנה יהודה לצבאתם ונשיא לבני יהודה נחשון בן עמינדב </verse>
        <verse osisID='Num.2.4'> ד  וצבאו ופקדיהם--ארבעה ושבעים אלף ושש מאות </verse>
        <verse osisID='Num.2.5'> ה  והחנים עליו מטה יששכר ונשיא לבני יששכר נתנאל בן צוער </verse>
        <verse osisID='Num.2.6'> ו  וצבאו ופקדיו--ארבעה וחמשים אלף וארבע מאות </verse>
        <verse osisID='Num.2.7'> ז  מטה זבולן ונשיא לבני זבולן אליאב בן חלן </verse>
        <verse osisID='Num.2.8'> ח  וצבאו ופקדיו--שבעה וחמשים אלף וארבע מאות </verse>
        <verse osisID='Num.2.9'> ט  כל הפקדים למחנה יהודה מאת אלף ושמנים אלף וששת אלפים וארבע מאות--לצבאתם ראשנה יסעו  {ס} </verse>
        <verse osisID='Num.2.10'> י  דגל מחנה ראובן תימנה לצבאתם ונשיא לבני ראובן אליצור בן שדיאור </verse>
        <verse osisID='Num.2.11'> יא  וצבאו ופקדיו--ששה וארבעים אלף וחמש מאות </verse>
        <verse osisID='Num.2.12'> יב  והחונם עליו מטה שמעון ונשיא לבני שמעון שלמיאל בן צורישדי </verse>
        <verse osisID='Num.2.13'> יג  וצבאו ופקדיהם--תשעה וחמשים אלף ושלש מאות </verse>
        <verse osisID='Num.2.14'> יד  ומטה גד ונשיא לבני גד אליסף בן רעואל </verse>
        <verse osisID='Num.2.15'> טו  וצבאו ופקדיהם--חמשה וארבעים אלף ושש מאות וחמשים </verse>
        <verse osisID='Num.2.16'> טז  כל הפקדים למחנה ראובן מאת אלף ואחד וחמשים אלף וארבע מאות וחמשים--לצבאתם ושנים יסעו  {ס} </verse>
        <verse osisID='Num.2.17'> יז  ונסע אהל מועד מחנה הלוים בתוך המחנת כאשר יחנו כן יסעו איש על ידו לדגליהם  {ס} </verse>
        <verse osisID='Num.2.18'> יח  דגל מחנה אפרים לצבאתם ימה ונשיא לבני אפרים אלישמע בן עמיהוד </verse>
        <verse osisID='Num.2.19'> יט  וצבאו ופקדיהם--ארבעים אלף וחמש מאות </verse>
        <verse osisID='Num.2.20'> כ  ועליו מטה מנשה ונשיא לבני מנשה גמליאל בן פדהצור </verse>
        <verse osisID='Num.2.21'> כא  וצבאו ופקדיהם--שנים ושלשים אלף ומאתים </verse>
        <verse osisID='Num.2.22'> כב  ומטה בנימן ונשיא לבני בנימן אבידן בן גדעני </verse>
        <verse osisID='Num.2.23'> כג  וצבאו ופקדיהם--חמשה ושלשים אלף וארבע מאות </verse>
        <verse osisID='Num.2.24'> כד  כל הפקדים למחנה אפרים מאת אלף ושמנת אלפים ומאה--לצבאתם ושלשים יסעו  {ס} </verse>
        <verse osisID='Num.2.25'> כה  דגל מחנה דן צפנה לצבאתם ונשיא לבני דן אחיעזר בן עמישדי </verse>
        <verse osisID='Num.2.26'> כו  וצבאו ופקדיהם--שנים וששים אלף ושבע מאות </verse>
        <verse osisID='Num.2.27'> כז  והחנים עליו מטה אשר ונשיא לבני אשר פגעיאל בן עכרן </verse>
        <verse osisID='Num.2.28'> כח  וצבאו ופקדיהם--אחד וארבעים אלף וחמש מאות </verse>
        <verse osisID='Num.2.29'> כט  ומטה נפתלי ונשיא לבני נפתלי אחירע בן עינן </verse>
        <verse osisID='Num.2.30'> ל  וצבאו ופקדיהם--שלשה וחמשים אלף וארבע מאות </verse>
        <verse osisID='Num.2.31'> לא  כל הפקדים למחנה דן--מאת אלף ושבעה וחמשים אלף ושש מאות לאחרנה יסעו לדגליהם  {פ} </verse>
        <verse osisID='Num.2.32'> לב  אלה פקודי בני ישראל לבית אבתם  כל פקודי המחנת לצבאתם--שש מאות אלף ושלשת אלפים וחמש מאות וחמשים </verse>
        <verse osisID='Num.2.33'> לג  והלוים--לא התפקדו בתוך בני ישראל  כאשר צוה יהוה את משה </verse>
        <verse osisID='Num.2.34'> לד  ויעשו בני ישראל  ככל אשר צוה יהוה את משה כן חנו לדגליהם וכן נסעו--איש למשפחתיו על בית אבתיו  {פ} </verse>
      </chapter>
      <chapter osisID='Num.3'>
        <verse osisID='Num.3.1'> א  ואלה תולדת אהרן ומשה  ביום דבר יהוה את משה--בהר סיני </verse>
        <verse osisID='Num.3.2'> ב  ואלה שמות בני אהרן הבכר נדב ואביהוא אלעזר ואיתמר </verse>
        <verse osisID='Num.3.3'> ג  אלה שמות בני אהרן הכהנים המשחים--אשר מלא ידם לכהן </verse>
        <verse osisID='Num.3.4'> ד  וימת נדב ואביהוא לפני יהוה בהקרבם אש זרה לפני יהוה במדבר סיני ובנים לא היו להם ויכהן אלעזר ואיתמר על פני אהרן אביהם  {פ} </verse>
        <verse osisID='Num.3.5'> ה  וידבר יהוה אל משה לאמר </verse>
        <verse osisID='Num.3.6'> ו  הקרב את מטה לוי והעמדת אתו לפני אהרן הכהן ושרתו אתו </verse>
        <verse osisID='Num.3.7'> ז  ושמרו את משמרתו ואת משמרת כל העדה לפני אהל מועד--לעבד את עבדת המשכן </verse>
        <verse osisID='Num.3.8'> ח  ושמרו את כל כלי אהל מועד ואת משמרת בני ישראל--לעבד את עבדת המשכן </verse>
        <verse osisID='Num.3.9'> ט  ונתתה את הלוים לאהרן ולבניו  נתונם נתונם המה לו מאת בני ישראל </verse>
        <verse osisID='Num.3.10'> י  ואת אהרן ואת בניו תפקד ושמרו את כהנתם והזר הקרב יומת  {פ} </verse>
        <verse osisID='Num.3.11'> יא  וידבר יהוה אל משה לאמר </verse>
        <verse osisID='Num.3.12'> יב  ואני הנה לקחתי את הלוים מתוך בני ישראל תחת כל בכור פטר רחם מבני ישראל והיו לי הלוים </verse>
        <verse osisID='Num.3.13'> יג  כי לי כל בכור--ביום הכתי כל בכור בארץ מצרים הקדשתי לי כל בכור בישראל מאדם עד בהמה  לי יהיו אני יהוה  {פ} </verse>
        <verse osisID='Num.3.14'> יד  וידבר יהוה אל משה במדבר סיני לאמר </verse>
        <verse osisID='Num.3.15'> טו  פקד את בני לוי לבית אבתם למשפחתם  כל זכר מבן חדש ומעלה תפקדם </verse>
        <verse osisID='Num.3.16'> טז  ויפקד אתם משה על פי יהוה כאשר צוה </verse>
        <verse osisID='Num.3.17'> יז  ויהיו אלה בני לוי בשמתם--גרשון וקהת ומררי </verse>
        <verse osisID='Num.3.18'> יח  ואלה שמות בני גרשון למשפחתם--לבני ושמעי </verse>
        <verse osisID='Num.3.19'> יט  ובני קהת למשפחתם--עמרם ויצהר חברון ועזיאל </verse>
        <verse osisID='Num.3.20'> כ  ובני מררי למשפחתם--מחלי ומושי אלה הם משפחת הלוי לבית אבתם </verse>
        <verse osisID='Num.3.21'> כא  לגרשון--משפחת הלבני ומשפחת השמעי אלה הם משפחת הגרשני </verse>
        <verse osisID='Num.3.22'> כב  פקדיהם במספר כל זכר מבן חדש ומעלה פקדיהם שבעת אלפים וחמש מאות </verse>
        <verse osisID='Num.3.23'> כג  משפחת הגרשני אחרי המשכן יחנו ימה </verse>
        <verse osisID='Num.3.24'> כד  ונשיא בית אב לגרשני אליסף בן לאל </verse>
        <verse osisID='Num.3.25'> כה  ומשמרת בני גרשון באהל מועד המשכן והאהל מכסהו--ומסך פתח אהל מועד </verse>
        <verse osisID='Num.3.26'> כו  וקלעי החצר ואת מסך פתח החצר אשר על המשכן ועל המזבח סביב ואת מיתריו לכל עבדתו  {ס} </verse>
        <verse osisID='Num.3.27'> כז  ולקהת משפחת העמרמי ומשפחת היצהרי ומשפחת החברני ומשפחת העזיאלי אלה הם משפחת הקהתי </verse>
        <verse osisID='Num.3.28'> כח  במספר כל זכר מבן חדש ומעלה--שמנת אלפים ושש מאות שמרי משמרת הקדש </verse>
        <verse osisID='Num.3.29'> כט  משפחת בני קהת יחנו על ירך המשכן תימנה </verse>
        <verse osisID='Num.3.30'> ל  ונשיא בית אב למשפחת הקהתי אליצפן בן עזיאל </verse>
        <verse osisID='Num.3.31'> לא  ומשמרתם הארן והשלחן והמנרה והמזבחת וכלי הקדש אשר ישרתו בהם והמסך--וכל עבדתו </verse>
        <verse osisID='Num.3.32'> לב  ונשיא נשיאי הלוי אלעזר בן אהרן הכהן פקדת שמרי משמרת הקדש </verse>
        <verse osisID='Num.3.33'> לג  למררי--משפחת המחלי ומשפחת המושי אלה הם משפחת מררי </verse>
        <verse osisID='Num.3.34'> לד  ופקדיהם במספר כל זכר מבן חדש ומעלה--ששת אלפים ומאתים </verse>
        <verse osisID='Num.3.35'> לה  ונשיא בית אב למשפחת מררי צוריאל בן אביחיל על ירך המשכן יחנו צפנה </verse>
        <verse osisID='Num.3.36'> לו  ופקדת משמרת בני מררי--קרשי המשכן ובריחיו ועמדיו ואדניו וכל כליו--וכל עבדתו </verse>
        <verse osisID='Num.3.37'> לז  ועמדי החצר סביב ואדניהם ויתדתם ומיתריהם </verse>
        <verse osisID='Num.3.38'> לח  והחנים לפני המשכן קדמה לפני אהל מועד מזרחה משה ואהרן ובניו שמרים משמרת המקדש למשמרת בני ישראל והזר הקרב יומת </verse>
        <verse osisID='Num.3.39'> לט  כל פקודי הלוים אשר פקד משה ואהרן על פי יהוה--למשפחתם  כל זכר מבן חדש ומעלה שנים ועשרים אלף  {ס} </verse>
        <verse osisID='Num.3.40'> מ  ויאמר יהוה אל משה פקד כל בכר זכר לבני ישראל מבן חדש ומעלה ושא את מספר שמתם </verse>
        <verse osisID='Num.3.41'> מא  ולקחת את הלוים לי אני יהוה תחת כל בכר בבני ישראל ואת בהמת הלוים תחת כל בכור בבהמת בני ישראל </verse>
        <verse osisID='Num.3.42'> מב  ויפקד משה כאשר צוה יהוה אתו את כל בכור בבני ישראל </verse>
        <verse osisID='Num.3.43'> מג  ויהי כל בכור זכר במספר שמת מבן חדש ומעלה--לפקדיהם  שנים ועשרים אלף שלשה ושבעים ומאתים  {פ} </verse>
        <verse osisID='Num.3.44'> מד  וידבר יהוה אל משה לאמר </verse>
        <verse osisID='Num.3.45'> מה  קח את הלוים תחת כל בכור בבני ישראל ואת בהמת הלוים תחת בהמתם והיו לי הלוים אני יהוה </verse>
        <verse osisID='Num.3.46'> מו  ואת פדויי השלשה והשבעים והמאתים--העדפים על הלוים מבכור בני ישראל </verse>
        <verse osisID='Num.3.47'> מז  ולקחת חמשת חמשת שקלים--לגלגלת  בשקל הקדש תקח עשרים גרה השקל </verse>
        <verse osisID='Num.3.48'> מח  ונתתה הכסף לאהרן ולבניו--פדויי העדפים בהם </verse>
        <verse osisID='Num.3.49'> מט  ויקח משה את כסף הפדיום--מאת העדפים על פדויי הלוים </verse>
        <verse osisID='Num.3.50'> נ  מאת בכור בני ישראל--לקח את הכסף  חמשה וששים ושלש מאות ואלף--בשקל הקדש </verse>
        <verse osisID='Num.3.51'> נא  ויתן משה את כסף הפדים לאהרן ולבניו--על פי יהוה  כאשר צוה יהוה את משה  {פ} </verse>
      </chapter>
      <chapter osisID='Num.4'>
        <verse osisID='Num.4.1'> א  וידבר יהוה אל משה ואל אהרן לאמר </verse>
        <verse osisID='Num.4.2'> ב  נשא את ראש בני קהת מתוך בני לוי--למשפחתם לבית אבתם </verse>
        <verse osisID='Num.4.3'> ג  מבן שלשים שנה ומעלה ועד בן חמשים שנה--כל בא לצבא לעשות מלאכה באהל מועד </verse>
        <verse osisID='Num.4.4'> ד  זאת עבדת בני קהת באהל מועד--קדש הקדשים </verse>
        <verse osisID='Num.4.5'> ה  ובא אהרן ובניו בנסע המחנה והורדו את פרכת המסך וכסו בה--את ארן העדת </verse>
        <verse osisID='Num.4.6'> ו  ונתנו עליו כסוי עור תחש ופרשו בגד כליל תכלת מלמעלה ושמו בדיו </verse>
        <verse osisID='Num.4.7'> ז  ועל שלחן הפנים יפרשו בגד תכלת ונתנו עליו את הקערת ואת הכפת ואת המנקית ואת קשות הנסך ולחם התמיד עליו יהיה </verse>
        <verse osisID='Num.4.8'> ח  ופרשו עליהם בגד תולעת שני וכסו אתו במכסה עור תחש ושמו את בדיו </verse>
        <verse osisID='Num.4.9'> ט  ולקחו בגד תכלת וכסו את מנרת המאור ואת נרתיה ואת מלקחיה ואת מחתתיה ואת כל כלי שמנה אשר ישרתו לה בהם </verse>
        <verse osisID='Num.4.10'> י  ונתנו אתה ואת כל כליה אל מכסה עור תחש ונתנו על המוט </verse>
        <verse osisID='Num.4.11'> יא  ועל מזבח הזהב יפרשו בגד תכלת וכסו אתו במכסה עור תחש ושמו את בדיו </verse>
        <verse osisID='Num.4.12'> יב  ולקחו את כל כלי השרת אשר ישרתו בם בקדש ונתנו אל בגד תכלת וכסו אותם במכסה עור תחש ונתנו על המוט </verse>
        <verse osisID='Num.4.13'> יג  ודשנו את המזבח ופרשו עליו בגד ארגמן </verse>
        <verse osisID='Num.4.14'> יד  ונתנו עליו את כל כליו אשר ישרתו עליו בהם את המחתת את המזלגת ואת היעים ואת המזרקת--כל כלי המזבח ופרשו עליו כסוי עור תחש--ושמו בדיו </verse>
        <verse osisID='Num.4.15'> טו  וכלה אהרן ובניו לכסת את הקדש ואת כל כלי הקדש בנסע המחנה ואחרי כן יבאו בני קהת לשאת ולא יגעו אל הקדש ומתו אלה משא בני קהת באהל מועד </verse>
        <verse osisID='Num.4.16'> טז  ופקדת אלעזר בן אהרן הכהן שמן המאור וקטרת הסמים ומנחת התמיד ושמן המשחה  פקדת כל המשכן וכל אשר בו בקדש ובכליו  {פ} </verse>
        <verse osisID='Num.4.17'> יז  וידבר יהוה אל משה ואל אהרן לאמר </verse>
        <verse osisID='Num.4.18'> יח  אל תכריתו את שבט משפחת הקהתי מתוך הלוים </verse>
        <verse osisID='Num.4.19'> יט  וזאת עשו להם וחיו ולא ימתו בגשתם את קדש הקדשים  אהרן ובניו יבאו ושמו אותם איש איש על עבדתו ואל משאו </verse>
        <verse osisID='Num.4.20'> כ  ולא יבאו לראות כבלע את הקדש ומתו  {פ} </verse>
        <verse osisID='Num.4.21'> כא  וידבר יהוה אל משה לאמר </verse>
        <verse osisID='Num.4.22'> כב  נשא את ראש בני גרשון--גם הם  לבית אבתם למשפחתם </verse>
        <verse osisID='Num.4.23'> כג  מבן שלשים שנה ומעלה עד בן חמשים שנה--תפקד אותם  כל הבא לצבא צבא לעבד עבדה באהל מועד </verse>
        <verse osisID='Num.4.24'> כד  זאת עבדת משפחת הגרשני--לעבד ולמשא </verse>
        <verse osisID='Num.4.25'> כה  ונשאו את יריעת המשכן ואת אהל מועד מכסהו ומכסה התחש אשר עליו מלמעלה ואת מסך--פתח אהל מועד </verse>
        <verse osisID='Num.4.26'> כו  ואת קלעי החצר ואת מסך פתח שער החצר אשר על המשכן ועל המזבח סביב ואת מיתריהם ואת כל כלי עבדתם ואת כל אשר יעשה להם ועבדו </verse>
        <verse osisID='Num.4.27'> כז  על פי אהרן ובניו תהיה כל עבדת בני הגרשני לכל משאם ולכל עבדתם ופקדתם עלהם במשמרת את כל משאם </verse>
        <verse osisID='Num.4.28'> כח  זאת עבדת משפחת בני הגרשני--באהל מועד ומשמרתם--ביד איתמר בן אהרן הכהן  {ס} </verse>
        <verse osisID='Num.4.29'> כט  בני מררי--למשפחתם לבית אבתם תפקד אתם </verse>
        <verse osisID='Num.4.30'> ל  מבן שלשים שנה ומעלה ועד בן חמשים שנה--תפקדם  כל הבא לצבא לעבד את עבדת אהל מועד </verse>
        <verse osisID='Num.4.31'> לא  וזאת משמרת משאם לכל עבדתם באהל מועד  קרשי המשכן ובריחיו ועמודיו ואדניו </verse>
        <verse osisID='Num.4.32'> לב  ועמודי החצר סביב ואדניהם ויתדתם ומיתריהם לכל כליהם ולכל עבדתם ובשמת תפקדו את כלי משמרת משאם </verse>
        <verse osisID='Num.4.33'> לג  זאת עבדת משפחת בני מררי לכל עבדתם באהל מועד--ביד איתמר בן אהרן הכהן </verse>
        <verse osisID='Num.4.34'> לד  ויפקד משה ואהרן ונשיאי העדה את בני הקהתי למשפחתם ולבית אבתם </verse>
        <verse osisID='Num.4.35'> לה  מבן שלשים שנה ומעלה ועד בן חמשים שנה--כל הבא לצבא לעבדה באהל מועד </verse>
        <verse osisID='Num.4.36'> לו  ויהיו פקדיהם למשפחתם--אלפים שבע מאות וחמשים </verse>
        <verse osisID='Num.4.37'> לז  אלה פקודי משפחת הקהתי כל העבד באהל מועד אשר פקד משה ואהרן על פי יהוה ביד משה  {ס} </verse>
        <verse osisID='Num.4.38'> לח  ופקודי בני גרשון למשפחותם ולבית אבתם </verse>
        <verse osisID='Num.4.39'> לט  מבן שלשים שנה ומעלה ועד בן חמשים שנה--כל הבא לצבא לעבדה באהל מועד </verse>
        <verse osisID='Num.4.40'> מ  ויהיו פקדיהם למשפחתם לבית אבתם--אלפים ושש מאות ושלשים </verse>
        <verse osisID='Num.4.41'> מא  אלה פקודי משפחת בני גרשון כל העבד באהל מועד--אשר פקד משה ואהרן על פי יהוה </verse>
        <verse osisID='Num.4.42'> מב  ופקודי משפחת בני מררי למשפחתם לבית אבתם </verse>
        <verse osisID='Num.4.43'> מג  מבן שלשים שנה ומעלה ועד בן חמשים שנה--כל הבא לצבא לעבדה באהל מועד </verse>
        <verse osisID='Num.4.44'> מד  ויהיו פקדיהם למשפחתם--שלשת אלפים ומאתים </verse>
        <verse osisID='Num.4.45'> מה  אלה פקודי משפחת בני מררי אשר פקד משה ואהרן על פי יהוה ביד משה </verse>
        <verse osisID='Num.4.46'> מו  כל הפקדים אשר פקד משה ואהרן ונשיאי ישראל--את הלוים  למשפחתם ולבית אבתם </verse>
        <verse osisID='Num.4.47'> מז  מבן שלשים שנה ומעלה ועד בן חמשים שנה  כל הבא לעבד עבדת עבדה ועבדת משא--באהל מועד </verse>
        <verse osisID='Num.4.48'> מח  ויהיו פקדיהם--שמנת אלפים וחמש מאות ושמנים </verse>
        <verse osisID='Num.4.49'> מט  על פי יהוה פקד אותם ביד משה--איש איש על עבדתו ועל משאו ופקדיו אשר צוה יהוה את משה  {פ} </verse>
      </chapter>
      <chapter osisID='Num.5'>
        <verse osisID='Num.5.1'> א  וידבר יהוה אל משה לאמר </verse>
        <verse osisID='Num.5.2'> ב  צו את בני ישראל וישלחו מן המחנה כל צרוע וכל זב וכל טמא לנפש </verse>
        <verse osisID='Num.5.3'> ג  מזכר עד נקבה תשלחו אל מחוץ למחנה תשלחום ולא יטמאו את מחניהם אשר אני שכן בתוכם </verse>
        <verse osisID='Num.5.4'> ד  ויעשו כן בני ישראל וישלחו אותם אל מחוץ למחנה  כאשר דבר יהוה אל משה כן עשו בני ישראל  {פ} </verse>
        <verse osisID='Num.5.5'> ה  וידבר יהוה אל משה לאמר </verse>
        <verse osisID='Num.5.6'> ו  דבר אל בני ישראל איש או אשה כי יעשו מכל חטאת האדם למעל מעל ביהוה ואשמה הנפש ההוא </verse>
        <verse osisID='Num.5.7'> ז  והתודו את חטאתם אשר עשו והשיב את אשמו בראשו וחמישתו יסף עליו ונתן לאשר אשם לו </verse>
        <verse osisID='Num.5.8'> ח  ואם אין לאיש גאל להשיב האשם אליו--האשם המושב ליהוה לכהן  מלבד איל הכפרים אשר יכפר בו עליו </verse>
        <verse osisID='Num.5.9'> ט  וכל תרומה לכל קדשי בני ישראל אשר יקריבו לכהן--לו יהיה </verse>
        <verse osisID='Num.5.10'> י  ואיש את קדשיו לו יהיו איש אשר יתן לכהן לו יהיה  {פ} </verse>
        <verse osisID='Num.5.11'> יא  וידבר יהוה אל משה לאמר </verse>
        <verse osisID='Num.5.12'> יב  דבר אל בני ישראל ואמרת אלהם  איש איש כי תשטה אשתו ומעלה בו מעל </verse>
        <verse osisID='Num.5.13'> יג  ושכב איש אתה שכבת זרע ונעלם מעיני אישה ונסתרה והיא נטמאה ועד אין בה והוא לא נתפשה </verse>
        <verse osisID='Num.5.14'> יד  ועבר עליו רוח קנאה וקנא את אשתו והוא נטמאה או עבר עליו רוח קנאה וקנא את אשתו והיא לא נטמאה </verse>
        <verse osisID='Num.5.15'> טו  והביא האיש את אשתו אל הכהן והביא את קרבנה עליה עשירת האיפה קמח שערים לא יצק עליו שמן ולא יתן עליו לבנה--כי מנחת קנאת הוא מנחת זכרון מזכרת עון </verse>
        <verse osisID='Num.5.16'> טז  והקריב אתה הכהן והעמדה לפני יהוה </verse>
        <verse osisID='Num.5.17'> יז  ולקח הכהן מים קדשים בכלי חרש ומן העפר אשר יהיה בקרקע המשכן יקח הכהן ונתן אל המים </verse>
        <verse osisID='Num.5.18'> יח  והעמיד הכהן את האשה לפני יהוה ופרע את ראש האשה ונתן על כפיה את מנחת הזכרון מנחת קנאת הוא וביד הכהן יהיו מי המרים המאררים </verse>
        <verse osisID='Num.5.19'> יט  והשביע אתה הכהן ואמר אל האשה אם לא שכב איש אתך ואם לא שטית טמאה תחת אישך--הנקי ממי המרים המאררים האלה </verse>
        <verse osisID='Num.5.20'> כ  ואת כי שטית תחת אישך--וכי נטמאת ויתן איש בך את שכבתו מבלעדי אישך </verse>
        <verse osisID='Num.5.21'> כא  והשביע הכהן את האשה בשבעת האלה ואמר הכהן לאשה יתן יהוה אותך לאלה ולשבעה בתוך עמך--בתת יהוה את ירכך נפלת ואת בטנך צבה </verse>
        <verse osisID='Num.5.22'> כב  ובאו המים המאררים האלה במעיך לצבות בטן ולנפל ירך ואמרה האשה אמן אמן </verse>
        <verse osisID='Num.5.23'> כג  וכתב את האלת האלה הכהן--בספר ומחה אל מי המרים </verse>
        <verse osisID='Num.5.24'> כד  והשקה את האשה את מי המרים המאררים ובאו בה המים המאררים למרים </verse>
        <verse osisID='Num.5.25'> כה  ולקח הכהן מיד האשה את מנחת הקנאת והניף את המנחה לפני יהוה והקריב אתה אל המזבח </verse>
        <verse osisID='Num.5.26'> כו  וקמץ הכהן מן המנחה את אזכרתה והקטיר המזבחה ואחר ישקה את האשה את המים </verse>
        <verse osisID='Num.5.27'> כז  והשקה את המים והיתה אם נטמאה ותמעל מעל באישה--ובאו בה המים המאררים למרים וצבתה בטנה ונפלה ירכה והיתה האשה לאלה בקרב עמה </verse>
        <verse osisID='Num.5.28'> כח  ואם לא נטמאה האשה וטהרה הוא--ונקתה ונזרעה זרע </verse>
        <verse osisID='Num.5.29'> כט  זאת תורת הקנאת אשר תשטה אשה תחת אישה ונטמאה </verse>
        <verse osisID='Num.5.30'> ל  או איש אשר תעבר עליו רוח קנאה--וקנא את אשתו והעמיד את האשה לפני יהוה ועשה לה הכהן את כל התורה הזאת </verse>
        <verse osisID='Num.5.31'> לא  ונקה האיש מעון והאשה ההוא תשא את עונה  {פ} </verse>
      </chapter>
      <chapter osisID='Num.6'>
        <verse osisID='Num.6.1'> א  וידבר יהוה אל משה לאמר </verse>
        <verse osisID='Num.6.2'> ב  דבר אל בני ישראל ואמרת אלהם  איש או אשה כי יפלא לנדר נדר נזיר--להזיר ליהוה </verse>
        <verse osisID='Num.6.3'> ג  מיין ושכר יזיר חמץ יין וחמץ שכר לא ישתה וכל משרת ענבים לא ישתה וענבים לחים ויבשים לא יאכל </verse>
        <verse osisID='Num.6.4'> ד  כל ימי נזרו  מכל אשר יעשה מגפן היין מחרצנים ועד זג--לא יאכל </verse>
        <verse osisID='Num.6.5'> ה  כל ימי נדר נזרו תער לא יעבר על ראשו  עד מלאת הימם אשר יזיר ליהוה קדש יהיה--גדל פרע שער ראשו </verse>
        <verse osisID='Num.6.6'> ו  כל ימי הזירו ליהוה על נפש מת לא יבא </verse>
        <verse osisID='Num.6.7'> ז  לאביו ולאמו לאחיו ולאחתו--לא יטמא להם במתם  כי נזר אלהיו על ראשו </verse>
        <verse osisID='Num.6.8'> ח  כל ימי נזרו קדש הוא ליהוה </verse>
        <verse osisID='Num.6.9'> ט  וכי ימות מת עליו בפתע פתאם וטמא ראש נזרו--וגלח ראשו ביום טהרתו ביום השביעי יגלחנו </verse>
        <verse osisID='Num.6.10'> י  וביום השמיני יבא שתי תרים או שני בני יונה  אל הכהן--אל פתח אהל מועד </verse>
        <verse osisID='Num.6.11'> יא  ועשה הכהן אחד לחטאת ואחד לעלה וכפר עליו מאשר חטא על הנפש וקדש את ראשו ביום ההוא </verse>
        <verse osisID='Num.6.12'> יב  והזיר ליהוה את ימי נזרו והביא כבש בן שנתו לאשם והימים הראשנים יפלו כי טמא נזרו </verse>
        <verse osisID='Num.6.13'> יג  וזאת תורת הנזיר  ביום מלאת ימי נזרו יביא אתו אל פתח אהל מועד </verse>
        <verse osisID='Num.6.14'> יד  והקריב את קרבנו ליהוה כבש בן שנתו תמים אחד לעלה וכבשה אחת בת שנתה תמימה לחטאת ואיל אחד תמים לשלמים </verse>
        <verse osisID='Num.6.15'> טו  וסל מצות סלת חלת בלולת בשמן ורקיקי מצות משחים בשמן ומנחתם ונסכיהם </verse>
        <verse osisID='Num.6.16'> טז  והקריב הכהן לפני יהוה ועשה את חטאתו ואת עלתו </verse>
        <verse osisID='Num.6.17'> יז  ואת האיל יעשה זבח שלמים ליהוה על סל המצות ועשה הכהן את מנחתו ואת נסכו </verse>
        <verse osisID='Num.6.18'> יח  וגלח הנזיר פתח אהל מועד--את ראש נזרו ולקח את שער ראש נזרו ונתן על האש אשר תחת זבח השלמים </verse>
        <verse osisID='Num.6.19'> יט  ולקח הכהן את הזרע בשלה מן האיל וחלת מצה אחת מן הסל ורקיק מצה אחד ונתן על כפי הנזיר אחר התגלחו את נזרו </verse>
        <verse osisID='Num.6.20'> כ  והניף אותם הכהן תנופה לפני יהוה--קדש הוא לכהן על חזה התנופה ועל שוק התרומה ואחר ישתה הנזיר יין </verse>
        <verse osisID='Num.6.21'> כא  זאת תורת הנזיר אשר ידר קרבנו ליהוה על נזרו מלבד אשר תשיג ידו כפי נדרו אשר ידר--כן יעשה על תורת נזרו  {פ} </verse>
        <verse osisID='Num.6.22'> כב  וידבר יהוה אל משה לאמר </verse>
        <verse osisID='Num.6.23'> כג  דבר אל אהרן ואל בניו לאמר כה תברכו את בני ישראל  אמור להם  {ס} </verse>
        <verse osisID='Num.6.24'> כד  יברכך יהוה וישמרך  {ס} </verse>
        <verse osisID='Num.6.25'> כה  יאר יהוה פניו אליך ויחנך  {ס} </verse>
        <verse osisID='Num.6.26'> כו  ישא יהוה פניו אליך וישם לך שלום  {ס} </verse>
        <verse osisID='Num.6.27'> כז  ושמו את שמי על בני ישראל ואני אברכם  {ס} </verse>
      </chapter>
      <chapter osisID='Num.7'>
        <verse osisID='Num.7.1'> א  ויהי ביום כלות משה להקים את המשכן וימשח אתו ויקדש אתו ואת כל כליו ואת המזבח ואת כל כליו וימשחם ויקדש אתם </verse>
        <verse osisID='Num.7.2'> ב  ויקריבו נשיאי ישראל ראשי בית אבתם  הם נשיאי המטת הם העמדים על הפקדים </verse>
        <verse osisID='Num.7.3'> ג  ויביאו את קרבנם לפני יהוה שש עגלת צב ושני עשר בקר--עגלה על שני הנשאים ושור לאחד ויקריבו אותם לפני המשכן </verse>
        <verse osisID='Num.7.4'> ד  ויאמר יהוה אל משה לאמר </verse>
        <verse osisID='Num.7.5'> ה  קח מאתם והיו לעבד את עבדת אהל מועד ונתתה אותם אל הלוים איש כפי עבדתו </verse>
        <verse osisID='Num.7.6'> ו  ויקח משה את העגלת ואת הבקר ויתן אותם אל הלוים </verse>
        <verse osisID='Num.7.7'> ז  את שתי העגלות ואת ארבעת הבקר--נתן לבני גרשון  כפי עבדתם </verse>
        <verse osisID='Num.7.8'> ח  ואת ארבע העגלת ואת שמנת הבקר--נתן לבני מררי  כפי עבדתם ביד איתמר בן אהרן הכהן </verse>
        <verse osisID='Num.7.9'> ט  ולבני קהת לא נתן  כי עבדת הקדש עלהם בכתף ישאו </verse>
        <verse osisID='Num.7.10'> י  ויקריבו הנשאים את חנכת המזבח ביום המשח אתו ויקריבו הנשיאם את קרבנם לפני המזבח </verse>
        <verse osisID='Num.7.11'> יא  ויאמר יהוה אל משה  נשיא אחד ליום נשיא אחד ליום יקריבו את קרבנם לחנכת המזבח  {ס} </verse>
        <verse osisID='Num.7.12'> יב  ויהי המקריב ביום הראשון--את קרבנו  נחשון בן עמינדב למטה יהודה </verse>
        <verse osisID='Num.7.13'> יג  וקרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.14'> יד  כף אחת עשרה זהב מלאה קטרת </verse>
        <verse osisID='Num.7.15'> טו  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.16'> טז  שעיר עזים אחד לחטאת </verse>
        <verse osisID='Num.7.17'> יז  ולזבח השלמים בקר שנים אילם חמשה עתודים חמשה כבשים בני שנה חמשה  זה קרבן נחשון בן עמינדב  {פ} </verse>
        <verse osisID='Num.7.18'> יח  ביום השני הקריב נתנאל בן צוער--נשיא יששכר </verse>
        <verse osisID='Num.7.19'> יט  הקרב את קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.20'> כ  כף אחת עשרה זהב מלאה קטרת </verse>
        <verse osisID='Num.7.21'> כא  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.22'> כב  שעיר עזים אחד לחטאת </verse>
        <verse osisID='Num.7.23'> כג  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן נתנאל בן צוער  {פ} </verse>
        <verse osisID='Num.7.24'> כד  ביום השלישי נשיא לבני זבולן--אליאב בן חלן </verse>
        <verse osisID='Num.7.25'> כה  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.26'> כו  כף אחת עשרה זהב מלאה קטרת </verse>
        <verse osisID='Num.7.27'> כז  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.28'> כח  שעיר עזים אחד לחטאת </verse>
        <verse osisID='Num.7.29'> כט  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אליאב בן חלן  {פ} </verse>
        <verse osisID='Num.7.30'> ל  ביום הרביעי נשיא לבני ראובן--אליצור בן שדיאור </verse>
        <verse osisID='Num.7.31'> לא  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.32'> לב  כף אחת עשרה זהב מלאה קטרת </verse>
        <verse osisID='Num.7.33'> לג  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.34'> לד  שעיר עזים אחד לחטאת </verse>
        <verse osisID='Num.7.35'> לה  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אליצור בן שדיאור  {פ} </verse>
        <verse osisID='Num.7.36'> לו  ביום החמישי נשיא לבני שמעון--שלמיאל בן צורישדי </verse>
        <verse osisID='Num.7.37'> לז  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.38'> לח  כף אחת עשרה זהב מלאה קטרת </verse>
        <verse osisID='Num.7.39'> לט  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.40'> מ  שעיר עזים אחד לחטאת </verse>
        <verse osisID='Num.7.41'> מא  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן שלמיאל בן צורישדי  {פ} </verse>
        <verse osisID='Num.7.42'> מב  ביום הששי נשיא לבני גד--אליסף בן דעואל </verse>
        <verse osisID='Num.7.43'> מג  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.44'> מד  כף אחת עשרה זהב מלאה קטרת </verse>
        <verse osisID='Num.7.45'> מה  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.46'> מו  שעיר עזים אחד לחטאת </verse>
        <verse osisID='Num.7.47'> מז  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אליסף בן דעואל  {פ} </verse>
        <verse osisID='Num.7.48'> מח  ביום השביעי נשיא לבני אפרים--אלישמע בן עמיהוד </verse>
        <verse osisID='Num.7.49'> מט  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.50'> נ  כף אחת עשרה זהב מלאה קטרת </verse>
        <verse osisID='Num.7.51'> נא  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.52'> נב  שעיר עזים אחד לחטאת </verse>
        <verse osisID='Num.7.53'> נג  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אלישמע בן עמיהוד  {פ} </verse>
        <verse osisID='Num.7.54'> נד  ביום השמיני נשיא לבני מנשה--גמליאל בן פדהצור </verse>
        <verse osisID='Num.7.55'> נה  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.56'> נו  כף אחת עשרה זהב מלאה קטרת </verse>
        <verse osisID='Num.7.57'> נז  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.58'> נח  שעיר עזים אחד לחטאת </verse>
        <verse osisID='Num.7.59'> נט  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן גמליאל בן פדהצור  {פ} </verse>
        <verse osisID='Num.7.60'> ס  ביום התשיעי נשיא לבני בנימן--אבידן בן גדעני </verse>
        <verse osisID='Num.7.61'> סא  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.62'> סב  כף אחת עשרה זהב מלאה קטרת </verse>
        <verse osisID='Num.7.63'> סג  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.64'> סד  שעיר עזים אחד לחטאת </verse>
        <verse osisID='Num.7.65'> סה  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אבידן בן גדעני  {פ} </verse>
        <verse osisID='Num.7.66'> סו  ביום העשירי נשיא לבני דן--אחיעזר בן עמישדי </verse>
        <verse osisID='Num.7.67'> סז  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.68'> סח  כף אחת עשרה זהב מלאה קטרת </verse>
        <verse osisID='Num.7.69'> סט  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.70'> ע  שעיר עזים אחד לחטאת </verse>
        <verse osisID='Num.7.71'> עא  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אחיעזר בן עמישדי  {פ} </verse>
        <verse osisID='Num.7.72'> עב  ביום עשתי עשר יום נשיא לבני אשר--פגעיאל בן עכרן </verse>
        <verse osisID='Num.7.73'> עג  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.74'> עד  כף אחת עשרה זהב מלאה קטרת </verse>
        <verse osisID='Num.7.75'> עה  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.76'> עו  שעיר עזים אחד לחטאת </verse>
        <verse osisID='Num.7.77'> עז  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן פגעיאל בן עכרן  {פ} </verse>
        <verse osisID='Num.7.78'> עח  ביום שנים עשר יום נשיא לבני נפתלי--אחירע בן עינן </verse>
        <verse osisID='Num.7.79'> עט  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID='Num.7.80'> פ  כף אחת עשרה זהב מלאה קטרת </verse>
        <verse osisID='Num.7.81'> פא  פר אחד בן בקר איל אחד כבש אחד בן שנתו--לעלה </verse>
        <verse osisID='Num.7.82'> פב  שעיר עזים אחד לחטאת </verse>
        <verse osisID='Num.7.83'> פג  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אחירע בן עינן  {פ} </verse>
        <verse osisID='Num.7.84'> פד  זאת חנכת המזבח ביום המשח אתו מאת נשיאי ישראל  קערת כסף שתים עשרה מזרקי כסף שנים עשר כפות זהב שתים עשרה </verse>
        <verse osisID='Num.7.85'> פה  שלשים ומאה הקערה האחת כסף ושבעים המזרק האחד כל כסף הכלים אלפים וארבע מאות בשקל הקדש </verse>
        <verse osisID='Num.7.86'> פו  כפות זהב שתים עשרה מלאת קטרת עשרה עשרה הכף בשקל הקדש כל זהב הכפות עשרים ומאה </verse>
        <verse osisID='Num.7.87'> פז  כל הבקר לעלה שנים עשר פרים אילם שנים עשר כבשים בני שנה שנים עשר--ומנחתם ושעירי עזים שנים עשר לחטאת </verse>
        <verse osisID='Num.7.88'> פח  וכל בקר זבח השלמים עשרים וארבעה פרים אילם ששים עתדים ששים כבשים בני שנה ששים  זאת חנכת המזבח אחרי המשח אתו </verse>
        <verse osisID='Num.7.89'> פט  ובבא משה אל אהל מועד לדבר אתו וישמע את הקול מדבר אליו מעל הכפרת אשר על ארן העדת מבין שני הכרבים וידבר אליו  {פ} </verse>
      </chapter>
      <chapter osisID='Num.8'>
        <verse osisID='Num.8.1'> א  וידבר יהוה אל משה לאמר </verse>
        <verse osisID='Num.8.2'> ב  דבר אל אהרן ואמרת אליו  בהעלתך את הנרת אל מול פני המנורה יאירו שבעת הנרות </verse>
        <verse osisID='Num.8.3'> ג  ויעש כן אהרן--אל מול פני המנורה העלה נרתיה  כאשר צוה יהוה את משה </verse>
        <verse osisID='Num.8.4'> ד  וזה מעשה המנרה מקשה זהב עד ירכה עד פרחה מקשה הוא  כמראה אשר הראה יהוה את משה--כן עשה את המנרה  {פ} </verse>
        <verse osisID='Num.8.5'> ה  וידבר יהוה אל משה לאמר </verse>
        <verse osisID='Num.8.6'> ו  קח את הלוים מתוך בני ישראל וטהרת אתם </verse>
        <verse osisID='Num.8.7'> ז  וכה תעשה להם לטהרם הזה עליהם מי חטאת והעבירו תער על כל בשרם וכבסו בגדיהם והטהרו </verse>
        <verse osisID='Num.8.8'> ח  ולקחו פר בן בקר ומנחתו סלת בלולה בשמן ופר שני בן בקר תקח לחטאת </verse>
        <verse osisID='Num.8.9'> ט  והקרבת את הלוים לפני אהל מועד והקהלת--את כל עדת בני ישראל </verse>
        <verse osisID='Num.8.10'> י  והקרבת את הלוים לפני יהוה וסמכו בני ישראל את ידיהם על הלוים </verse>
        <verse osisID='Num.8.11'> יא  והניף אהרן את הלוים תנופה לפני יהוה מאת בני ישראל והיו לעבד את עבדת יהוה </verse>
        <verse osisID='Num.8.12'> יב  והלוים יסמכו את ידיהם על ראש הפרים ועשה את האחד חטאת ואת האחד עלה ליהוה לכפר על הלוים </verse>
        <verse osisID='Num.8.13'> יג  והעמדת את הלוים לפני אהרן ולפני בניו והנפת אתם תנופה ליהוה </verse>
        <verse osisID='Num.8.14'> יד  והבדלת את הלוים מתוך בני ישראל והיו לי הלוים </verse>
        <verse osisID='Num.8.15'> טו  ואחרי כן יבאו הלוים לעבד את אהל מועד וטהרת אתם והנפת אתם תנופה </verse>
        <verse osisID='Num.8.16'> טז  כי נתנים נתנים המה לי מתוך בני ישראל  תחת פטרת כל רחם בכור כל מבני ישראל--לקחתי אתם לי </verse>
        <verse osisID='Num.8.17'> יז  כי לי כל בכור בבני ישראל באדם ובבהמה  ביום הכתי כל בכור בארץ מצרים הקדשתי אתם לי </verse>
        <verse osisID='Num.8.18'> יח  ואקח את הלוים תחת כל בכור בבני ישראל </verse>
        <verse osisID='Num.8.19'> יט  ואתנה את הלוים נתנים לאהרן ולבניו מתוך בני ישראל לעבד את עבדת בני ישראל באהל מועד ולכפר על בני ישראל ולא יהיה בבני ישראל נגף בגשת בני ישראל אל הקדש </verse>
        <verse osisID='Num.8.20'> כ  ויעש משה ואהרן וכל עדת בני ישראל ללוים  ככל אשר צוה יהוה את משה ללוים--כן עשו להם בני ישראל </verse>
        <verse osisID='Num.8.21'> כא  ויתחטאו הלוים ויכבסו בגדיהם וינף אהרן אתם תנופה לפני יהוה ויכפר עליהם אהרן לטהרם </verse>
        <verse osisID='Num.8.22'> כב  ואחרי כן באו הלוים לעבד את עבדתם באהל מועד לפני אהרן ולפני בניו  כאשר צוה יהוה את משה על הלוים כן עשו להם  {ס} </verse>
        <verse osisID='Num.8.23'> כג  וידבר יהוה אל משה לאמר </verse>
        <verse osisID='Num.8.24'> כד  זאת אשר ללוים  מבן חמש ועשרים שנה ומעלה יבוא לצבא צבא בעבדת אהל מועד </verse>
        <verse osisID='Num.8.25'> כה  ומבן חמשים שנה ישוב מצבא העבדה ולא יעבד עוד </verse>
        <verse osisID='Num.8.26'> כו  ושרת את אחיו באהל מועד לשמר משמרת ועבדה לא יעבד ככה תעשה ללוים במשמרתם  {פ} </verse>
      </chapter>
      <chapter osisID='Num.9'>
        <verse osisID='Num.9.1'> א  וידבר יהוה אל משה במדבר סיני בשנה השנית לצאתם מארץ מצרים בחדש הראשון--לאמר </verse>
        <verse osisID='Num.9.2'> ב  ויעשו בני ישראל את הפסח במועדו </verse>
        <verse osisID='Num.9.3'> ג  בארבעה עשר יום בחדש הזה בין הערבים תעשו אתו--במעדו ככל חקתיו וככל משפטיו תעשו אתו </verse>
        <verse osisID='Num.9.4'> ד  וידבר משה אל בני ישראל לעשת הפסח </verse>
        <verse osisID='Num.9.5'> ה  ויעשו את הפסח בראשון בארבעה עשר יום לחדש בין הערבים--במדבר סיני  ככל אשר צוה יהוה את משה--כן עשו בני ישראל </verse>
        <verse osisID='Num.9.6'> ו  ויהי אנשים אשר היו טמאים לנפש אדם ולא יכלו לעשת הפסח ביום ההוא ויקרבו לפני משה ולפני אהרן--ביום ההוא </verse>
        <verse osisID='Num.9.7'> ז  ויאמרו האנשים ההמה אליו אנחנו טמאים לנפש אדם למה נגרע לבלתי הקריב את קרבן יהוה במעדו בתוך בני ישראל </verse>
        <verse osisID='Num.9.8'> ח  ויאמר אלהם משה  עמדו ואשמעה מה יצוה יהוה לכם  {פ} </verse>
        <verse osisID='Num.9.9'> ט  וידבר יהוה אל משה לאמר </verse>
        <verse osisID='Num.9.10'> י  דבר אל בני ישראל לאמר  איש איש כי יהיה טמא לנפש או בדרך רחקה לכם או לדרתיכם ועשה פסח ליהוה </verse>
        <verse osisID='Num.9.11'> יא  בחדש השני בארבעה עשר יום בין הערבים--יעשו אתו  על מצות ומררים יאכלהו </verse>
        <verse osisID='Num.9.12'> יב  לא ישאירו ממנו עד בקר ועצם לא ישברו בו ככל חקת הפסח יעשו אתו </verse>
        <verse osisID='Num.9.13'> יג  והאיש אשר הוא טהור ובדרך לא היה וחדל לעשות הפסח--ונכרתה הנפש ההוא מעמיה  כי קרבן יהוה לא הקריב במעדו--חטאו ישא האיש ההוא </verse>
        <verse osisID='Num.9.14'> יד  וכי יגור אתכם גר ועשה פסח ליהוה--כחקת הפסח וכמשפטו כן יעשה  חקה אחת יהיה לכם ולגר ולאזרח הארץ  {ס} </verse>
        <verse osisID='Num.9.15'> טו  וביום הקים את המשכן כסה הענן את המשכן לאהל העדת ובערב יהיה על המשכן כמראה אש--עד בקר </verse>
        <verse osisID='Num.9.16'> טז  כן יהיה תמיד הענן יכסנו ומראה אש לילה </verse>
        <verse osisID='Num.9.17'> יז  ולפי העלות הענן מעל האהל--ואחרי כן יסעו בני ישראל ובמקום אשר ישכן שם הענן--שם יחנו בני ישראל </verse>
        <verse osisID='Num.9.18'> יח  על פי יהוה יסעו בני ישראל ועל פי יהוה יחנו  כל ימי אשר ישכן הענן על המשכן--יחנו </verse>
        <verse osisID='Num.9.19'> יט  ובהאריך הענן על המשכן ימים רבים--ושמרו בני ישראל את משמרת יהוה ולא יסעו </verse>
        <verse osisID='Num.9.20'> כ  ויש אשר יהיה הענן ימים מספר--על המשכן על פי יהוה יחנו ועל פי יהוה יסעו </verse>
        <verse osisID='Num.9.21'> כא  ויש אשר יהיה הענן מערב עד בקר ונעלה הענן בבקר ונסעו או יומם ולילה ונעלה הענן ונסעו </verse>
        <verse osisID='Num.9.22'> כב  או ימים או חדש או ימים בהאריך הענן על המשכן לשכן עליו יחנו בני ישראל ולא יסעו ובהעלתו יסעו </verse>
        <verse osisID='Num.9.23'> כג  על פי יהוה יחנו ועל פי יהוה יסעו  את משמרת יהוה שמרו על פי יהוה ביד משה  {פ} </verse>
      </chapter>
      <chapter osisID='Num.10'>
        <verse osisID='Num.10.1'> א  וידבר יהוה אל משה לאמר </verse>
        <verse osisID='Num.10.2'> ב  עשה לך שתי חצוצרת כסף--מקשה תעשה אתם והיו לך למקרא העדה ולמסע את המחנות </verse>
        <verse osisID='Num.10.3'> ג  ותקעו בהן--ונועדו אליך כל העדה אל פתח אהל מועד </verse>
        <verse osisID='Num.10.4'> ד  ואם באחת יתקעו--ונועדו אליך הנשיאים ראשי אלפי ישראל </verse>
        <verse osisID='Num.10.5'> ה  ותקעתם תרועה--ונסעו המחנות החנים קדמה </verse>
        <verse osisID='Num.10.6'> ו  ותקעתם תרועה שנית--ונסעו המחנות החנים תימנה תרועה יתקעו למסעיהם </verse>
        <verse osisID='Num.10.7'> ז  ובהקהיל את הקהל--תתקעו ולא תריעו </verse>
        <verse osisID='Num.10.8'> ח  ובני אהרן הכהנים יתקעו בחצצרות והיו לכם לחקת עולם לדרתיכם </verse>
        <verse osisID='Num.10.9'> ט  וכי תבאו מלחמה בארצכם על הצר הצרר אתכם--והרעתם בחצצרת ונזכרתם לפני יהוה אלהיכם ונושעתם מאיביכם </verse>
        <verse osisID='Num.10.10'> י  וביום שמחתכם ובמועדיכם ובראשי חדשיכם--ותקעתם בחצצרת על עלתיכם ועל זבחי שלמיכם והיו לכם לזכרון לפני אלהיכם אני יהוה אלהיכם  {פ} </verse>
        <verse osisID='Num.10.11'> יא  ויהי בשנה השנית בחדש השני--בעשרים בחדש נעלה הענן מעל משכן העדת </verse>
        <verse osisID='Num.10.12'> יב  ויסעו בני ישראל למסעיהם ממדבר סיני וישכן הענן במדבר פארן </verse>
        <verse osisID='Num.10.13'> יג  ויסעו בראשנה על פי יהוה ביד משה </verse>
        <verse osisID='Num.10.14'> יד  ויסע דגל מחנה בני יהודה בראשנה--לצבאתם ועל צבאו--נחשון בן עמינדב </verse>
        <verse osisID='Num.10.15'> טו  ועל צבא--מטה בני יששכר  נתנאל בן צוער </verse>
        <verse osisID='Num.10.16'> טז  ועל צבא--מטה בני זבולן  אליאב בן חלן </verse>
        <verse osisID='Num.10.17'> יז  והורד המשכן ונסעו בני גרשון ובני מררי נשאי המשכן </verse>
        <verse osisID='Num.10.18'> יח  ונסע דגל מחנה ראובן--לצבאתם ועל צבאו--אליצור בן שדיאור </verse>
        <verse osisID='Num.10.19'> יט  ועל צבא--מטה בני שמעון  שלמיאל בן צורישדי </verse>
        <verse osisID='Num.10.20'> כ  ועל צבא מטה בני גד  אליסף בן דעואל </verse>
        <verse osisID='Num.10.21'> כא  ונסעו הקהתים נשאי המקדש והקימו את המשכן עד באם </verse>
        <verse osisID='Num.10.22'> כב  ונסע דגל מחנה בני אפרים--לצבאתם ועל צבאו--אלישמע בן עמיהוד </verse>
        <verse osisID='Num.10.23'> כג  ועל צבא--מטה בני מנשה  גמליאל בן פדהצור </verse>
        <verse osisID='Num.10.24'> כד  ועל צבא--מטה בני בנימן  אבידן בן גדעוני </verse>
        <verse osisID='Num.10.25'> כה  ונסע דגל מחנה בני דן--מאסף לכל המחנת לצבאתם ועל צבאו--אחיעזר בן עמישדי </verse>
        <verse osisID='Num.10.26'> כו  ועל צבא--מטה בני אשר  פגעיאל בן עכרן </verse>
        <verse osisID='Num.10.27'> כז  ועל צבא--מטה בני נפתלי  אחירע בן עינן </verse>
        <verse osisID='Num.10.28'> כח  אלה מסעי בני ישראל לצבאתם ויסעו  {ס} </verse>
        <verse osisID='Num.10.29'> כט  ויאמר משה לחבב בן רעואל המדיני חתן משה נסעים אנחנו אל המקום אשר אמר יהוה אתו אתן לכם לכה אתנו והטבנו לך כי יהוה דבר טוב על ישראל </verse>
        <verse osisID='Num.10.30'> ל  ויאמר אליו לא אלך  כי אם אל ארצי ואל מולדתי אלך </verse>
        <verse osisID='Num.10.31'> לא  ויאמר אל נא תעזב אתנו  כי על כן ידעת חנתנו במדבר והיית לנו לעינים </verse>
        <verse osisID='Num.10.32'> לב  והיה כי תלך עמנו  והיה הטוב ההוא אשר ייטיב יהוה עמנו--והטבנו לך </verse>
        <verse osisID='Num.10.33'> לג  ויסעו מהר יהוה דרך שלשת ימים וארון ברית יהוה נסע לפניהם דרך שלשת ימים לתור להם מנוחה </verse>
        <verse osisID='Num.10.34'> לד  וענן יהוה עליהם יומם בנסעם מן המחנה  {ס}  ]  {ס} </verse>
        <verse osisID='Num.10.35'> לה  ויהי בנסע הארן ויאמר משה  קומה יהוה ויפצו איביך וינסו משנאיך מפניך </verse>
        <verse osisID='Num.10.36'> לו  ובנחה יאמר  שובה יהוה רבבות אלפי ישראל  {ס}  ]  {פ} </verse>
      </chapter>
      <chapter osisID='Num.11'>
        <verse osisID='Num.11.1'> א  ויהי העם כמתאננים רע באזני יהוה וישמע יהוה ויחר אפו ותבער בם אש יהוה ותאכל בקצה המחנה </verse>
        <verse osisID='Num.11.2'> ב  ויצעק העם אל משה ויתפלל משה אל יהוה ותשקע האש </verse>
        <verse osisID='Num.11.3'> ג  ויקרא שם המקום ההוא תבערה  כי בערה בם אש יהוה </verse>
        <verse osisID='Num.11.4'> ד  והאספסף אשר בקרבו התאוו תאוה וישבו ויבכו גם בני ישראל ויאמרו מי יאכלנו בשר </verse>
        <verse osisID='Num.11.5'> ה  זכרנו את הדגה אשר נאכל במצרים חנם את הקשאים ואת האבטחים ואת החציר ואת הבצלים ואת השומים </verse>
        <verse osisID='Num.11.6'> ו  ועתה נפשנו יבשה אין כל--בלתי אל המן עינינו </verse>
        <verse osisID='Num.11.7'> ז  והמן כזרע גד הוא ועינו כעין הבדלח </verse>
        <verse osisID='Num.11.8'> ח  שטו העם ולקטו וטחנו ברחים או דכו במדכה ובשלו בפרור ועשו אתו עגות והיה טעמו כטעם לשד השמן </verse>
        <verse osisID='Num.11.9'> ט  וברדת הטל על המחנה לילה ירד המן עליו </verse>
        <verse osisID='Num.11.10'> י  וישמע משה את העם בכה למשפחתיו--איש לפתח אהלו ויחר אף יהוה מאד ובעיני משה רע </verse>
        <verse osisID='Num.11.11'> יא  ויאמר משה אל יהוה למה הרעת לעבדך ולמה לא מצתי חן בעיניך  לשום את משא כל העם הזה--עלי </verse>
        <verse osisID='Num.11.12'> יב  האנכי הריתי את כל העם הזה--אם אנכי ילדתיהו  כי תאמר אלי שאהו בחיקך כאשר ישא האמן את הינק על האדמה אשר נשבעת לאבתיו </verse>
        <verse osisID='Num.11.13'> יג  מאין לי בשר לתת לכל העם הזה  כי יבכו עלי לאמר תנה לנו בשר ונאכלה </verse>
        <verse osisID='Num.11.14'> יד  לא אוכל אנכי לבדי לשאת את כל העם הזה  כי כבד ממני </verse>
        <verse osisID='Num.11.15'> טו  ואם ככה את עשה לי הרגני נא הרג--אם מצאתי חן בעיניך ואל אראה ברעתי  {פ} </verse>
        <verse osisID='Num.11.16'> טז  ויאמר יהוה אל משה אספה לי שבעים איש מזקני ישראל אשר ידעת כי הם זקני העם ושטריו ולקחת אתם אל אהל מועד והתיצבו שם עמך </verse>
        <verse osisID='Num.11.17'> יז  וירדתי ודברתי עמך שם ואצלתי מן הרוח אשר עליך ושמתי עליהם ונשאו אתך במשא העם ולא תשא אתה לבדך </verse>
        <verse osisID='Num.11.18'> יח  ואל העם תאמר התקדשו למחר ואכלתם בשר--כי בכיתם באזני יהוה לאמר מי יאכלנו בשר כי טוב לנו במצרים ונתן יהוה לכם בשר ואכלתם </verse>
        <verse osisID='Num.11.19'> יט  לא יום אחד תאכלון ולא יומים ולא חמשה ימים ולא עשרה ימים ולא עשרים יום </verse>
        <verse osisID='Num.11.20'> כ  עד חדש ימים עד אשר יצא מאפכם והיה לכם לזרא  יען כי מאסתם את יהוה אשר בקרבכם ותבכו לפניו לאמר למה זה יצאנו ממצרים </verse>
        <verse osisID='Num.11.21'> כא  ויאמר משה שש מאות אלף רגלי העם אשר אנכי בקרבו ואתה אמרת בשר אתן להם ואכלו חדש ימים </verse>
        <verse osisID='Num.11.22'> כב  הצאן ובקר ישחט להם ומצא להם אם את כל דגי הים יאסף להם ומצא להם  {פ} </verse>
        <verse osisID='Num.11.23'> כג  ויאמר יהוה אל משה היד יהוה תקצר עתה תראה היקרך דברי אם לא </verse>
        <verse osisID='Num.11.24'> כד  ויצא משה--וידבר אל העם את דברי יהוה ויאסף שבעים איש מזקני העם ויעמד אתם סביבת האהל </verse>
        <verse osisID='Num.11.25'> כה  וירד יהוה בענן וידבר אליו ויאצל מן הרוח אשר עליו ויתן על שבעים איש הזקנים ויהי כנוח עליהם הרוח ויתנבאו ולא יספו </verse>
        <verse osisID='Num.11.26'> כו  וישארו שני אנשים במחנה שם האחד אלדד ושם השני מידד ותנח עלהם הרוח והמה בכתבים ולא יצאו האהלה ויתנבאו במחנה </verse>
        <verse osisID='Num.11.27'> כז  וירץ הנער ויגד למשה ויאמר  אלדד ומידד מתנבאים במחנה </verse>
        <verse osisID='Num.11.28'> כח  ויען יהושע בן נון משרת משה מבחריו--ויאמר  אדני משה כלאם </verse>
        <verse osisID='Num.11.29'> כט  ויאמר לו משה המקנא אתה לי ומי יתן כל עם יהוה נביאים--כי יתן יהוה את רוחו עליהם </verse>
        <verse osisID='Num.11.30'> ל  ויאסף משה אל המחנה--הוא וזקני ישראל </verse>
        <verse osisID='Num.11.31'> לא  ורוח נסע מאת יהוה ויגז שלוים מן הים ויטש על המחנה כדרך יום כה וכדרך יום כה סביבות המחנה--וכאמתים על פני הארץ </verse>
        <verse osisID='Num.11.32'> לב  ויקם העם כל היום ההוא וכל הלילה וכל יום המחרת ויאספו את השלו--הממעיט אסף עשרה חמרים וישטחו להם שטוח סביבות המחנה </verse>
        <verse osisID='Num.11.33'> לג  הבשר עודנו בין שניהם--טרם יכרת ואף יהוה חרה בעם ויך יהוה בעם מכה רבה מאד </verse>
        <verse osisID='Num.11.34'> לד  ויקרא את שם המקום ההוא קברות התאוה  כי שם קברו את העם המתאוים </verse>
        <verse osisID='Num.11.35'> לה  מקברות התאוה נסעו העם חצרות ויהיו בחצרות  {פ} </verse>
      </chapter>
      <chapter osisID='Num.12'>
        <verse osisID='Num.12.1'> א  ותדבר מרים ואהרן במשה על אדות האשה הכשית אשר לקח  כי אשה כשית לקח </verse>
        <verse osisID='Num.12.2'> ב  ויאמרו הרק אך במשה דבר יהוה--הלא גם בנו דבר וישמע יהוה </verse>
        <verse osisID='Num.12.3'> ג  והאיש משה ענו מאד--מכל האדם אשר על פני האדמה  {ס} </verse>
        <verse osisID='Num.12.4'> ד  ויאמר יהוה פתאם אל משה ואל אהרן ואל מרים צאו שלשתכם אל אהל מועד ויצאו שלשתם </verse>
        <verse osisID='Num.12.5'> ה  וירד יהוה בעמוד ענן ויעמד פתח האהל ויקרא אהרן ומרים ויצאו שניהם </verse>
        <verse osisID='Num.12.6'> ו  ויאמר שמעו נא דברי אם יהיה נביאכם--יהוה במראה אליו אתודע בחלום אדבר בו </verse>
        <verse osisID='Num.12.7'> ז  לא כן עבדי משה  בכל ביתי נאמן הוא </verse>
        <verse osisID='Num.12.8'> ח  פה אל פה אדבר בו ומראה ולא בחידת ותמנת יהוה יביט ומדוע לא יראתם לדבר בעבדי במשה </verse>
        <verse osisID='Num.12.9'> ט  ויחר אף יהוה בם וילך </verse>
        <verse osisID='Num.12.10'> י  והענן סר מעל האהל והנה מרים מצרעת כשלג ויפן אהרן אל מרים והנה מצרעת </verse>
        <verse osisID='Num.12.11'> יא  ויאמר אהרן אל משה  בי אדני--אל נא תשת עלינו חטאת אשר נואלנו ואשר חטאנו </verse>
        <verse osisID='Num.12.12'> יב  אל נא תהי כמת אשר בצאתו מרחם אמו ויאכל חצי בשרו </verse>
        <verse osisID='Num.12.13'> יג  ויצעק משה אל יהוה לאמר  אל נא רפא נא לה  {פ} </verse>
        <verse osisID='Num.12.14'> יד  ויאמר יהוה אל משה ואביה ירק ירק בפניה--הלא תכלם שבעת ימים תסגר שבעת ימים מחוץ למחנה ואחר תאסף </verse>
        <verse osisID='Num.12.15'> טו  ותסגר מרים מחוץ למחנה שבעת ימים והעם לא נסע עד האסף מרים </verse>
        <verse osisID='Num.12.16'> טז  ואחר נסעו העם מחצרות ויחנו במדבר פארן  {פ} </verse>
      </chapter>
      <chapter osisID='Num.13'>
        <verse osisID='Num.13.1'> א  וידבר יהוה אל משה לאמר </verse>
        <verse osisID='Num.13.2'> ב  שלח לך אנשים ויתרו את ארץ כנען אשר אני נתן לבני ישראל  איש אחד איש אחד למטה אבתיו תשלחו--כל נשיא בהם </verse>
        <verse osisID='Num.13.3'> ג  וישלח אתם משה ממדבר פארן על פי יהוה  כלם אנשים ראשי בני ישראל המה </verse>
        <verse osisID='Num.13.4'> ד  ואלה שמותם  למטה ראובן שמוע בן זכור </verse>
        <verse osisID='Num.13.5'> ה  למטה שמעון שפט בן חורי </verse>
        <verse osisID='Num.13.6'> ו  למטה יהודה כלב בן יפנה </verse>
        <verse osisID='Num.13.7'> ז  למטה יששכר יגאל בן יוסף </verse>
        <verse osisID='Num.13.8'> ח  למטה אפרים הושע בן נון </verse>
        <verse osisID='Num.13.9'> ט  למטה בנימן פלטי בן רפוא </verse>
        <verse osisID='Num.13.10'> י  למטה זבולן גדיאל בן סודי </verse>
        <verse osisID='Num.13.11'> יא  למטה יוסף למטה מנשה--גדי בן סוסי </verse>
        <verse osisID='Num.13.12'> יב  למטה דן עמיאל בן גמלי </verse>
        <verse osisID='Num.13.13'> יג  למטה אשר סתור בן מיכאל </verse>
        <verse osisID='Num.13.14'> יד  למטה נפתלי נחבי בן ופסי </verse>
        <verse osisID='Num.13.15'> טו  למטה גד גאואל בן מכי </verse>
        <verse osisID='Num.13.16'> טז  אלה שמות האנשים אשר שלח משה לתור את הארץ ויקרא משה להושע בן נון יהושע </verse>
        <verse osisID='Num.13.17'> יז  וישלח אתם משה לתור את ארץ כנען ויאמר אלהם עלו זה בנגב ועליתם את ההר </verse>
        <verse osisID='Num.13.18'> יח  וראיתם את הארץ מה הוא ואת העם הישב עליה--החזק הוא הרפה המעט הוא אם רב </verse>
        <verse osisID='Num.13.19'> יט  ומה הארץ אשר הוא ישב בה--הטובה הוא אם רעה ומה הערים אשר הוא יושב בהנה--הבמחנים אם במבצרים </verse>
        <verse osisID='Num.13.20'> כ  ומה הארץ השמנה הוא אם רזה היש בה עץ אם אין והתחזקתם ולקחתם מפרי הארץ והימים--ימי בכורי ענבים </verse>
        <verse osisID='Num.13.21'> כא  ויעלו ויתרו את הארץ ממדבר צן עד רחב לבא חמת </verse>
        <verse osisID='Num.13.22'> כב  ויעלו בנגב ויבא עד חברון ושם אחימן ששי ותלמי ילידי הענק וחברון שבע שנים נבנתה לפני צען מצרים </verse>
        <verse osisID='Num.13.23'> כג  ויבאו עד נחל אשכל ויכרתו משם זמורה ואשכול ענבים אחד וישאהו במוט בשנים ומן הרמנים ומן התאנים </verse>
        <verse osisID='Num.13.24'> כד  למקום ההוא קרא נחל אשכול על אדות האשכול אשר כרתו משם בני ישראל </verse>
        <verse osisID='Num.13.25'> כה  וישבו מתור הארץ מקץ ארבעים יום </verse>
        <verse osisID='Num.13.26'> כו  וילכו ויבאו אל משה ואל אהרן ואל כל עדת בני ישראל אל מדבר פארן--קדשה וישיבו אתם דבר ואת כל העדה ויראום את פרי הארץ </verse>
        <verse osisID='Num.13.27'> כז  ויספרו לו ויאמרו באנו אל הארץ אשר שלחתנו וגם זבת חלב ודבש הוא--וזה פריה </verse>
        <verse osisID='Num.13.28'> כח  אפס כי עז העם הישב בארץ והערים בצרות גדלת מאד וגם ילדי הענק ראינו שם </verse>
        <verse osisID='Num.13.29'> כט  עמלק יושב בארץ הנגב והחתי והיבוסי והאמרי יושב בהר והכנעני יושב על הים ועל יד הירדן </verse>
        <verse osisID='Num.13.30'> ל  ויהס כלב את העם אל משה ויאמר עלה נעלה וירשנו אתה--כי יכול נוכל לה </verse>
        <verse osisID='Num.13.31'> לא  והאנשים אשר עלו עמו אמרו לא נוכל לעלות אל העם  כי חזק הוא ממנו </verse>
        <verse osisID='Num.13.32'> לב  ויציאו דבת הארץ אשר תרו אתה אל בני ישראל לאמר  הארץ אשר עברנו בה לתור אתה ארץ אכלת יושביה הוא וכל העם אשר ראינו בתוכה אנשי מדות </verse>
        <verse osisID='Num.13.33'> לג  ושם ראינו את הנפילים בני ענק--מן הנפלים ונהי בעינינו כחגבים וכן היינו בעיניהם </verse>
      </chapter>
      <chapter osisID='Num.14'>
        <verse osisID='Num.14.1'> א  ותשא כל העדה ויתנו את קולם ויבכו העם בלילה ההוא </verse>
        <verse osisID='Num.14.2'> ב  וילנו על משה ועל אהרן כל בני ישראל ויאמרו אלהם כל העדה לו מתנו בארץ מצרים או במדבר הזה לו מתנו </verse>
        <verse osisID='Num.14.3'> ג  ולמה יהוה מביא אתנו אל הארץ הזאת לנפל בחרב--נשינו וטפנו יהיו לבז הלוא טוב לנו שוב מצרימה </verse>
        <verse osisID='Num.14.4'> ד  ויאמרו איש אל אחיו  נתנה ראש ונשובה מצרימה </verse>
        <verse osisID='Num.14.5'> ה  ויפל משה ואהרן על פניהם לפני כל קהל עדת בני ישראל </verse>
        <verse osisID='Num.14.6'> ו  ויהושע בן נון וכלב בן יפנה מן התרים את הארץ--קרעו בגדיהם </verse>
        <verse osisID='Num.14.7'> ז  ויאמרו אל כל עדת בני ישראל לאמר  הארץ אשר עברנו בה לתור אתה--טובה הארץ מאד מאד </verse>
        <verse osisID='Num.14.8'> ח  אם חפץ בנו יהוה--והביא אתנו אל הארץ הזאת ונתנה לנו  ארץ אשר הוא זבת חלב ודבש </verse>
        <verse osisID='Num.14.9'> ט  אך ביהוה אל תמרדו ואתם אל תיראו את עם הארץ כי לחמנו הם סר צלם מעליהם ויהוה אתנו אל תיראם </verse>
        <verse osisID='Num.14.10'> י  ויאמרו כל העדה לרגום אתם באבנים וכבוד יהוה נראה באהל מועד אל כל בני ישראל  {פ} </verse>
        <verse osisID='Num.14.11'> יא  ויאמר יהוה אל משה עד אנה ינאצני העם הזה ועד אנה לא יאמינו בי בכל האתות אשר עשיתי בקרבו </verse>
        <verse osisID='Num.14.12'> יב  אכנו בדבר ואורשנו ואעשה אתך לגוי גדול ועצום ממנו </verse>
        <verse osisID='Num.14.13'> יג  ויאמר משה אל יהוה  ושמעו מצרים כי העלית בכחך את העם הזה מקרבו </verse>
        <verse osisID='Num.14.14'> יד  ואמרו אל יושב הארץ הזאת שמעו כי אתה יהוה בקרב העם הזה  אשר עין בעין נראה אתה יהוה ועננך עמד עלהם ובעמד ענן אתה הלך לפניהם יומם ובעמוד אש לילה </verse>
        <verse osisID='Num.14.15'> טו  והמתה את העם הזה כאיש אחד ואמרו הגוים אשר שמעו את שמעך לאמר </verse>
        <verse osisID='Num.14.16'> טז  מבלתי יכלת יהוה להביא את העם הזה אל הארץ אשר נשבע להם וישחטם במדבר </verse>
        <verse osisID='Num.14.17'> יז  ועתה big י /big גדל נא כח אדני כאשר דברת לאמר </verse>
        <verse osisID='Num.14.18'> יח  יהוה ארך אפים ורב חסד נשא עון ופשע ונקה לא ינקה--פקד עון אבות על בנים על שלשים ועל רבעים </verse>
        <verse osisID='Num.14.19'> יט  סלח נא לעון העם הזה--כגדל חסדך וכאשר נשאתה לעם הזה ממצרים ועד הנה </verse>
        <verse osisID='Num.14.20'> כ  ויאמר יהוה סלחתי כדברך </verse>
        <verse osisID='Num.14.21'> כא  ואולם חי אני  וימלא כבוד יהוה את כל הארץ </verse>
        <verse osisID='Num.14.22'> כב  כי כל האנשים הראים את כבדי ואת אתתי אשר עשיתי במצרים ובמדבר וינסו אתי זה עשר פעמים ולא שמעו בקולי </verse>
        <verse osisID='Num.14.23'> כג  אם יראו את הארץ אשר נשבעתי לאבתם וכל מנאצי לא יראוה </verse>
        <verse osisID='Num.14.24'> כד  ועבדי כלב עקב היתה רוח אחרת עמו וימלא אחרי--והביאתיו אל הארץ אשר בא שמה וזרעו יורשנה </verse>
        <verse osisID='Num.14.25'> כה  והעמלקי והכנעני יושב בעמק מחר פנו וסעו לכם המדבר--דרך ים סוף  {פ} </verse>
        <verse osisID='Num.14.26'> כו  וידבר יהוה אל משה ואל אהרן לאמר </verse>
        <verse osisID='Num.14.27'> כז  עד מתי לעדה הרעה הזאת אשר המה מלינים עלי את תלנות בני ישראל אשר המה מלינים עלי--שמעתי </verse>
        <verse osisID='Num.14.28'> כח  אמר אלהם חי אני נאם יהוה אם לא כאשר דברתם באזני  כן אעשה לכם </verse>
        <verse osisID='Num.14.29'> כט  במדבר הזה יפלו פגריכם וכל פקדיכם לכל מספרכם מבן עשרים שנה ומעלה  אשר הלינתם עלי </verse>
        <verse osisID='Num.14.30'> ל  אם אתם תבאו אל הארץ אשר נשאתי את ידי לשכן אתכם בה--כי אם כלב בן יפנה ויהושע בן נון </verse>
        <verse osisID='Num.14.31'> לא  וטפכם--אשר אמרתם לבז יהיה  והביאתי אתם--וידעו את הארץ אשר מאסתם בה </verse>
        <verse osisID='Num.14.32'> לב  ופגריכם אתם--יפלו במדבר הזה </verse>
        <verse osisID='Num.14.33'> לג  ובניכם יהיו רעים במדבר ארבעים שנה ונשאו את זנותיכם--עד תם פגריכם במדבר </verse>
        <verse osisID='Num.14.34'> לד  במספר הימים אשר תרתם את הארץ ארבעים יום--יום לשנה יום לשנה תשאו את עונתיכם ארבעים שנה וידעתם את תנואתי </verse>
        <verse osisID='Num.14.35'> לה  אני יהוה דברתי אם לא זאת אעשה לכל העדה הרעה הזאת הנועדים עלי במדבר הזה יתמו ושם ימתו </verse>
        <verse osisID='Num.14.36'> לו  והאנשים אשר שלח משה לתור את הארץ וישבו וילונו (וילינו) עליו את כל העדה להוציא דבה על הארץ </verse>
        <verse osisID='Num.14.37'> לז  וימתו האנשים מוצאי דבת הארץ רעה--במגפה לפני יהוה </verse>
        <verse osisID='Num.14.38'> לח  ויהושע בן נון וכלב בן יפנה חיו מן האנשים ההם ההלכים לתור את הארץ </verse>
        <verse osisID='Num.14.39'> לט  וידבר משה את הדברים האלה אל כל בני ישראל ויתאבלו העם מאד </verse>
        <verse osisID='Num.14.40'> מ  וישכמו בבקר ויעלו אל ראש ההר לאמר  הננו ועלינו אל המקום אשר אמר יהוה--כי חטאנו </verse>
        <verse osisID='Num.14.41'> מא  ויאמר משה למה זה אתם עברים את פי יהוה והוא לא תצלח </verse>
        <verse osisID='Num.14.42'> מב  אל תעלו כי אין יהוה בקרבכם ולא תנגפו לפני איביכם </verse>
        <verse osisID='Num.14.43'> מג  כי העמלקי והכנעני שם לפניכם ונפלתם בחרב  כי על כן שבתם מאחרי יהוה ולא יהיה יהוה עמכם </verse>
        <verse osisID='Num.14.44'> מד  ויעפלו לעלות אל ראש ההר וארון ברית יהוה ומשה לא משו מקרב המחנה </verse>
        <verse osisID='Num.14.45'> מה  וירד העמלקי והכנעני הישב בהר ההוא ויכום ויכתום עד החרמה  {פ} </verse>
      </chapter>
      <chapter osisID='Num.15'>
        <verse osisID='Num.15.1'> א  וידבר יהוה אל משה לאמר </verse>
        <verse osisID='Num.15.2'> ב  דבר אל בני ישראל ואמרת אלהם  כי תבאו אל ארץ מושבתיכם אשר אני נתן לכם </verse>
        <verse osisID='Num.15.3'> ג  ועשיתם אשה ליהוה עלה או זבח לפלא נדר או בנדבה או במעדיכם--לעשות ריח ניחח ליהוה מן הבקר או מן הצאן </verse>
        <verse osisID='Num.15.4'> ד  והקריב המקריב קרבנו ליהוה--מנחה סלת עשרון בלול ברבעית ההין שמן </verse>
        <verse osisID='Num.15.5'> ה  ויין לנסך רביעית ההין תעשה על העלה או לזבח--לכבש האחד </verse>
        <verse osisID='Num.15.6'> ו  או לאיל תעשה מנחה סלת שני עשרנים בלולה בשמן שלשית ההין </verse>
        <verse osisID='Num.15.7'> ז  ויין לנסך שלשית ההין--תקריב ריח ניחח ליהוה </verse>
        <verse osisID='Num.15.8'> ח  וכי תעשה בן בקר עלה או זבח לפלא נדר או שלמים ליהוה </verse>
        <verse osisID='Num.15.9'> ט  והקריב על בן הבקר מנחה סלת שלשה עשרנים בלול בשמן חצי ההין </verse>
        <verse osisID='Num.15.10'> י  ויין תקריב לנסך חצי ההין--אשה ריח ניחח ליהוה </verse>
        <verse osisID='Num.15.11'> יא  ככה יעשה לשור האחד או לאיל האחד או לשה בכבשים או בעזים </verse>
        <verse osisID='Num.15.12'> יב  כמספר אשר תעשו--ככה תעשו לאחד כמספרם </verse>
        <verse osisID='Num.15.13'> יג  כל האזרח יעשה ככה את אלה להקריב אשה ריח ניחח ליהוה </verse>
        <verse osisID='Num.15.14'> יד  וכי יגור אתכם גר או אשר בתוככם לדרתיכם ועשה אשה ריח ניחח ליהוה--כאשר תעשו כן יעשה </verse>
        <verse osisID='Num.15.15'> טו  הקהל חקה אחת לכם ולגר הגר  חקת עולם לדרתיכם ככם כגר יהיה לפני יהוה </verse>
        <verse osisID='Num.15.16'> טז  תורה אחת ומשפט אחד יהיה לכם ולגר הגר אתכם  {פ} </verse>
        <verse osisID='Num.15.17'> יז  וידבר יהוה אל משה לאמר </verse>
        <verse osisID='Num.15.18'> יח  דבר אל בני ישראל ואמרת אלהם  בבאכם אל הארץ אשר אני מביא אתכם שמה </verse>
        <verse osisID='Num.15.19'> יט  והיה באכלכם מלחם הארץ--תרימו תרומה ליהוה </verse>
        <verse osisID='Num.15.20'> כ  ראשית ערסתכם--חלה תרימו תרומה  כתרומת גרן כן תרימו אתה </verse>
        <verse osisID='Num.15.21'> כא  מראשית ערסתיכם תתנו ליהוה תרומה--לדרתיכם  {ס} </verse>
        <verse osisID='Num.15.22'> כב  וכי תשגו--ולא תעשו את כל המצות האלה  אשר דבר יהוה אל משה </verse>
        <verse osisID='Num.15.23'> כג  את כל אשר צוה יהוה אליכם ביד משה  מן היום אשר צוה יהוה והלאה--לדרתיכם </verse>
        <verse osisID='Num.15.24'> כד  והיה אם מעיני העדה נעשתה לשגגה ועשו כל העדה פר בן בקר אחד לעלה לריח ניחח ליהוה ומנחתו ונסכו כמשפט ושעיר עזים אחד לחטת </verse>
        <verse osisID='Num.15.25'> כה  וכפר הכהן על כל עדת בני ישראל--ונסלח להם  כי שגגה הוא--והם הביאו את קרבנם אשה ליהוה וחטאתם לפני יהוה על שגגתם </verse>
        <verse osisID='Num.15.26'> כו  ונסלח לכל עדת בני ישראל ולגר הגר בתוכם  כי לכל העם בשגגה  {ס} </verse>
        <verse osisID='Num.15.27'> כז  ואם נפש אחת תחטא בשגגה--והקריבה עז בת שנתה לחטאת </verse>
        <verse osisID='Num.15.28'> כח  וכפר הכהן על הנפש השגגת בחטאה בשגגה--לפני יהוה  לכפר עליו ונסלח לו </verse>
        <verse osisID='Num.15.29'> כט  האזרח בבני ישראל ולגר הגר בתוכם--תורה אחת יהיה לכם לעשה בשגגה </verse>
        <verse osisID='Num.15.30'> ל  והנפש אשר תעשה ביד רמה מן האזרח ומן הגר--את יהוה הוא מגדף ונכרתה הנפש ההוא מקרב עמה </verse>
        <verse osisID='Num.15.31'> לא  כי דבר יהוה בזה ואת מצותו הפר הכרת תכרת הנפש ההוא עונה בה  {פ} </verse>
        <verse osisID='Num.15.32'> לב  ויהיו בני ישראל במדבר וימצאו איש מקשש עצים--ביום השבת </verse>
        <verse osisID='Num.15.33'> לג  ויקריבו אתו המצאים אתו מקשש עצים--אל משה ואל אהרן ואל כל העדה </verse>
        <verse osisID='Num.15.34'> לד  ויניחו אתו במשמר  כי לא פרש מה יעשה לו  {ס} </verse>
        <verse osisID='Num.15.35'> לה  ויאמר יהוה אל משה מות יומת האיש רגום אתו באבנים כל העדה מחוץ למחנה </verse>
        <verse osisID='Num.15.36'> לו  ויציאו אתו כל העדה אל מחוץ למחנה וירגמו אתו באבנים וימת  כאשר צוה יהוה את משה  {פ} </verse>
        <verse osisID='Num.15.37'> לז  ויאמר יהוה אל משה לאמר </verse>
        <verse osisID='Num.15.38'> לח  דבר אל בני ישראל ואמרת אלהם ועשו להם ציצת על כנפי בגדיהם לדרתם ונתנו על ציצת הכנף פתיל תכלת </verse>
        <verse osisID='Num.15.39'> לט  והיה לכם לציצת וראיתם אתו וזכרתם את כל מצות יהוה ועשיתם אתם ולא תתורו אחרי לבבכם ואחרי עיניכם אשר אתם זנים אחריהם </verse>
        <verse osisID='Num.15.40'> מ  למען תזכרו ועשיתם את כל מצותי והייתם קדשים לאלהיכם </verse>
        <verse osisID='Num.15.41'> מא  אני יהוה אלהיכם אשר הוצאתי אתכם מארץ מצרים להיות לכם לאלהים  אני יהוה אלהיכם  {פ} </verse>
      </chapter>
      <chapter osisID='Num.16'>
        <verse osisID='Num.16.1'> א  ויקח קרח בן יצהר בן קהת בן לוי ודתן ואבירם בני אליאב ואון בן פלת--בני ראובן </verse>
        <verse osisID='Num.16.2'> ב  ויקמו לפני משה ואנשים מבני ישראל חמשים ומאתים נשיאי עדה קראי מועד אנשי שם </verse>
        <verse osisID='Num.16.3'> ג  ויקהלו על משה ועל אהרן ויאמרו אלהם רב לכם--כי כל העדה כלם קדשים ובתוכם יהוה ומדוע תתנשאו על קהל יהוה </verse>
        <verse osisID='Num.16.4'> ד  וישמע משה ויפל על פניו </verse>
        <verse osisID='Num.16.5'> ה  וידבר אל קרח ואל כל עדתו לאמר בקר וידע יהוה את אשר לו ואת הקדוש והקריב אליו ואת אשר יבחר בו יקריב אליו </verse>
        <verse osisID='Num.16.6'> ו  זאת עשו  קחו לכם מחתות קרח וכל עדתו </verse>
        <verse osisID='Num.16.7'> ז  ותנו בהן אש ושימו עליהן קטרת לפני יהוה מחר והיה האיש אשר יבחר יהוה הוא הקדוש רב לכם בני לוי </verse>
        <verse osisID='Num.16.8'> ח  ויאמר משה אל קרח  שמעו נא בני לוי </verse>
        <verse osisID='Num.16.9'> ט  המעט מכם כי הבדיל אלהי ישראל אתכם מעדת ישראל להקריב אתכם אליו--לעבד את עבדת משכן יהוה ולעמד לפני העדה לשרתם </verse>
        <verse osisID='Num.16.10'> י  ויקרב אתך ואת כל אחיך בני לוי אתך ובקשתם גם כהנה </verse>
        <verse osisID='Num.16.11'> יא  לכן אתה וכל עדתך--הנעדים על יהוה ואהרן מה הוא כי תלונו (תלינו) עליו </verse>
        <verse osisID='Num.16.12'> יב  וישלח משה לקרא לדתן ולאבירם בני אליאב ויאמרו לא נעלה </verse>
        <verse osisID='Num.16.13'> יג  המעט כי העליתנו מארץ זבת חלב ודבש להמיתנו במדבר  כי תשתרר עלינו גם השתרר </verse>
        <verse osisID='Num.16.14'> יד  אף לא אל ארץ זבת חלב ודבש הביאתנו ותתן לנו נחלת שדה וכרם העיני האנשים ההם תנקר--לא נעלה </verse>
        <verse osisID='Num.16.15'> טו  ויחר למשה מאד ויאמר אל יהוה אל תפן אל מנחתם לא חמור אחד מהם נשאתי ולא הרעתי את אחד מהם </verse>
        <verse osisID='Num.16.16'> טז  ויאמר משה אל קרח אתה וכל עדתך היו לפני יהוה  אתה והם ואהרן מחר </verse>
        <verse osisID='Num.16.17'> יז  וקחו איש מחתתו ונתתם עליהם קטרת והקרבתם לפני יהוה איש מחתתו חמשים ומאתים מחתת ואתה ואהרן איש מחתתו </verse>
        <verse osisID='Num.16.18'> יח  ויקחו איש מחתתו ויתנו עליהם אש וישימו עליהם קטרת ויעמדו פתח אהל מועד--ומשה ואהרן </verse>
        <verse osisID='Num.16.19'> יט  ויקהל עליהם קרח את כל העדה אל פתח אהל מועד וירא כבוד יהוה אל כל העדה  {ס} </verse>
        <verse osisID='Num.16.20'> כ  וידבר יהוה אל משה ואל אהרן לאמר </verse>
        <verse osisID='Num.16.21'> כא  הבדלו מתוך העדה הזאת ואכלה אתם כרגע </verse>
        <verse osisID='Num.16.22'> כב  ויפלו על פניהם ויאמרו אל אלהי הרוחת לכל בשר  האיש אחד יחטא ועל כל העדה תקצף  {ס} </verse>
        <verse osisID='Num.16.23'> כג  וידבר יהוה אל משה לאמר </verse>
        <verse osisID='Num.16.24'> כד  דבר אל העדה לאמר  העלו מסביב למשכן קרח דתן ואבירם </verse>
        <verse osisID='Num.16.25'> כה  ויקם משה וילך אל דתן ואבירם וילכו אחריו זקני ישראל </verse>
        <verse osisID='Num.16.26'> כו  וידבר אל העדה לאמר סורו נא מעל אהלי האנשים הרשעים האלה ואל תגעו בכל אשר להם  פן תספו בכל חטאתם </verse>
        <verse osisID='Num.16.27'> כז  ויעלו מעל משכן קרח דתן ואבירם--מסביב ודתן ואבירם יצאו נצבים פתח אהליהם ונשיהם ובניהם וטפם </verse>
        <verse osisID='Num.16.28'> כח  ויאמר משה בזאת תדעון כי יהוה שלחני לעשות את כל המעשים האלה  כי לא מלבי </verse>
        <verse osisID='Num.16.29'> כט  אם כמות כל האדם ימתון אלה ופקדת כל האדם יפקד עליהם--לא יהוה שלחני </verse>
        <verse osisID='Num.16.30'> ל  ואם בריאה יברא יהוה ופצתה האדמה את פיה ובלעה אתם ואת כל אשר להם וירדו חיים שאלה--וידעתם כי נאצו האנשים האלה את יהוה </verse>
        <verse osisID='Num.16.31'> לא  ויהי ככלתו לדבר את כל הדברים האלה ותבקע האדמה אשר תחתיהם </verse>
        <verse osisID='Num.16.32'> לב  ותפתח הארץ את פיה ותבלע אתם ואת בתיהם ואת כל האדם אשר לקרח ואת כל הרכוש </verse>
        <verse osisID='Num.16.33'> לג  וירדו הם וכל אשר להם חיים--שאלה ותכס עליהם הארץ ויאבדו מתוך הקהל </verse>
        <verse osisID='Num.16.34'> לד  וכל ישראל אשר סביבתיהם--נסו לקלם  כי אמרו פן תבלענו הארץ </verse>
        <verse osisID='Num.16.35'> לה  ואש יצאה מאת יהוה ותאכל את החמשים ומאתים איש מקריבי הקטרת  {ס} </verse>
      </chapter>
      <chapter osisID='Num.17'>
        <verse osisID='Num.17.1'> א  וידבר יהוה אל משה לאמר </verse>
        <verse osisID='Num.17.2'> ב  אמר אל אלעזר בן אהרן הכהן וירם את המחתת מבין השרפה ואת האש זרה הלאה  כי קדשו </verse>
        <verse osisID='Num.17.3'> ג  את מחתות החטאים האלה בנפשתם ועשו אתם רקעי פחים צפוי למזבח--כי הקריבם לפני יהוה ויקדשו ויהיו לאות לבני ישראל </verse>
        <verse osisID='Num.17.4'> ד  ויקח אלעזר הכהן את מחתות הנחשת אשר הקריבו השרפים וירקעום צפוי למזבח </verse>
        <verse osisID='Num.17.5'> ה  זכרון לבני ישראל למען אשר לא יקרב איש זר אשר לא מזרע אהרן הוא להקטיר קטרת לפני יהוה ולא יהיה כקרח וכעדתו כאשר דבר יהוה ביד משה לו  {פ} </verse>
        <verse osisID='Num.17.6'> ו  וילנו כל עדת בני ישראל ממחרת על משה ועל אהרן לאמר  אתם המתם את עם יהוה </verse>
        <verse osisID='Num.17.7'> ז  ויהי בהקהל העדה על משה ועל אהרן ויפנו אל אהל מועד והנה כסהו הענן וירא כבוד יהוה </verse>
        <verse osisID='Num.17.8'> ח  ויבא משה ואהרן אל פני אהל מועד  {ס} </verse>
        <verse osisID='Num.17.9'> ט  וידבר יהוה אל משה לאמר </verse>
        <verse osisID='Num.17.10'> י  הרמו מתוך העדה הזאת ואכלה אתם כרגע ויפלו על פניהם </verse>
        <verse osisID='Num.17.11'> יא  ויאמר משה אל אהרן קח את המחתה ותן עליה אש מעל המזבח ושים קטרת והולך מהרה אל העדה וכפר עליהם  כי יצא הקצף מלפני יהוה החל הנגף </verse>
        <verse osisID='Num.17.12'> יב  ויקח אהרן כאשר דבר משה וירץ אל תוך הקהל והנה החל הנגף בעם ויתן את הקטרת ויכפר על העם </verse>
        <verse osisID='Num.17.13'> יג  ויעמד בין המתים ובין החיים ותעצר המגפה [ (Numbers 17:14)  יד  ויהיו המתים במגפה ארבעה עשר אלף ושבע מאות--מלבד המתים על דבר קרח ] [ (Numbers 17:15)  טו  וישב אהרן אל משה אל פתח אהל מועד והמגפה נעצרה  {פ}  ] [ (Numbers 17:16)  טז  וידבר יהוה אל משה לאמר ] [ (Numbers 17:17)  יז  דבר אל בני ישראל וקח מאתם מטה מטה לבית אב מאת כל נשיאהם לבית אבתם--שנים עשר מטות  איש את שמו תכתב על מטהו ] [ (Numbers 17:18)  יח  ואת שם אהרן תכתב על מטה לוי  כי מטה אחד לראש בית אבותם ] [ (Numbers 17:19)  יט  והנחתם באהל מועד--לפני העדות אשר אועד לכם שמה ] [ (Numbers 17:20)  כ  והיה האיש אשר אבחר בו--מטהו יפרח והשכתי מעלי את תלנות בני ישראל אשר הם מלינם עליכם ] [ (Numbers 17:21)  כא  וידבר משה אל בני ישראל ויתנו אליו כל נשיאיהם מטה לנשיא אחד מטה לנשיא אחד לבית אבתם--שנים עשר מטות ומטה אהרן בתוך מטותם ] [ (Numbers 17:22)  כב  וינח משה את המטת לפני יהוה באהל העדת ] [ (Numbers 17:23)  כג  ויהי ממחרת ויבא משה אל אהל העדות והנה פרח מטה אהרן לבית לוי ויצא פרח ויצץ ציץ ויגמל שקדים ] [ (Numbers 17:24)  כד  ויצא משה את כל המטת מלפני יהוה אל כל בני ישראל ויראו ויקחו איש מטהו  {פ}  ] [ (Numbers 17:25)  כה  ויאמר יהוה אל משה השב את מטה אהרן לפני העדות למשמרת לאות לבני מרי ותכל תלונתם מעלי ולא ימתו ] [ (Numbers 17:26)  כו  ויעש משה  כאשר צוה יהוה אתו כן עשה  {פ}  ] [ (Numbers 17:27)  כז  ויאמרו בני ישראל אל משה לאמר  הן גוענו אבדנו כלנו אבדנו ] [ (Numbers 17:28)  כח  כל הקרב הקרב אל משכן יהוה ימות האם תמנו לגוע  {ס}  ] </verse>
      </chapter>
      <chapter osisID='Num.18'>
        <verse osisID='Num.18.1'> א  ויאמר יהוה אל אהרן אתה ובניך ובית אביך אתך תשאו את עון המקדש ואתה ובניך אתך תשאו את עון כהנתכם </verse>
        <verse osisID='Num.18.2'> ב  וגם את אחיך מטה לוי שבט אביך הקרב אתך וילוו עליך וישרתוך ואתה ובניך אתך לפני אהל העדת </verse>
        <verse osisID='Num.18.3'> ג  ושמרו משמרתך ומשמרת כל האהל  אך אל כלי הקדש ואל המזבח לא יקרבו ולא ימתו גם הם גם אתם </verse>
        <verse osisID='Num.18.4'> ד  ונלוו עליך--ושמרו את משמרת אהל מועד לכל עבדת האהל וזר לא יקרב אליכם </verse>
        <verse osisID='Num.18.5'> ה  ושמרתם את משמרת הקדש ואת משמרת המזבח ולא יהיה עוד קצף על בני ישראל </verse>
        <verse osisID='Num.18.6'> ו  ואני הנה לקחתי את אחיכם הלוים מתוך בני ישראל--לכם מתנה נתנים ליהוה לעבד את עבדת אהל מועד </verse>
        <verse osisID='Num.18.7'> ז  ואתה ובניך אתך תשמרו את כהנתכם לכל דבר המזבח ולמבית לפרכת--ועבדתם עבדת מתנה אתן את כהנתכם והזר הקרב יומת  {פ} </verse>
        <verse osisID='Num.18.8'> ח  וידבר יהוה אל אהרן ואני הנה נתתי לך את משמרת תרומתי  לכל קדשי בני ישראל לך נתתים למשחה ולבניך--לחק עולם </verse>
        <verse osisID='Num.18.9'> ט  זה יהיה לך מקדש הקדשים מן האש  כל קרבנם לכל מנחתם ולכל חטאתם ולכל אשמם אשר ישיבו לי--קדש קדשים לך הוא ולבניך </verse>
        <verse osisID='Num.18.10'> י  בקדש הקדשים תאכלנו כל זכר יאכל אתו קדש יהיה לך </verse>
        <verse osisID='Num.18.11'> יא  וזה לך תרומת מתנם לכל תנופת בני ישראל--לך נתתים ולבניך ולבנתיך אתך לחק עולם  כל טהור בביתך יאכל אתו </verse>
        <verse osisID='Num.18.12'> יב  כל חלב יצהר וכל חלב תירוש ודגן--ראשיתם אשר יתנו ליהוה לך נתתים </verse>
        <verse osisID='Num.18.13'> יג  בכורי כל אשר בארצם אשר יביאו ליהוה--לך יהיה  כל טהור בביתך יאכלנו </verse>
        <verse osisID='Num.18.14'> יד  כל חרם בישראל לך יהיה </verse>
        <verse osisID='Num.18.15'> טו  כל פטר רחם לכל בשר אשר יקריבו ליהוה באדם ובבהמה--יהיה לך  אך פדה תפדה את בכור האדם ואת בכור הבהמה הטמאה תפדה </verse>
        <verse osisID='Num.18.16'> טז  ופדויו מבן חדש תפדה בערכך כסף חמשת שקלים בשקל הקדש  עשרים גרה הוא </verse>
        <verse osisID='Num.18.17'> יז  אך בכור שור או בכור כשב או בכור עז לא תפדה--קדש הם  את דמם תזרק על המזבח ואת חלבם תקטיר--אשה לריח ניחח ליהוה </verse>
        <verse osisID='Num.18.18'> יח  ובשרם יהיה לך  כחזה התנופה וכשוק הימין לך יהיה </verse>
        <verse osisID='Num.18.19'> יט  כל תרומת הקדשים אשר ירימו בני ישראל ליהוה--נתתי לך ולבניך ולבנתיך אתך לחק עולם  ברית מלח עולם הוא לפני יהוה לך ולזרעך אתך </verse>
        <verse osisID='Num.18.20'> כ  ויאמר יהוה אל אהרן בארצם לא תנחל וחלק לא יהיה לך בתוכם  אני חלקך ונחלתך בתוך בני ישראל  {ס} </verse>
        <verse osisID='Num.18.21'> כא  ולבני לוי הנה נתתי כל מעשר בישראל לנחלה חלף עבדתם אשר הם עבדים את עבדת אהל מועד </verse>
        <verse osisID='Num.18.22'> כב  ולא יקרבו עוד בני ישראל אל אהל מועד לשאת חטא למות </verse>
        <verse osisID='Num.18.23'> כג  ועבד הלוי הוא את עבדת אהל מועד והם ישאו עונם  חקת עולם לדרתיכם ובתוך בני ישראל לא ינחלו נחלה </verse>
        <verse osisID='Num.18.24'> כד  כי את מעשר בני ישראל אשר ירימו ליהוה תרומה נתתי ללוים לנחלה על כן אמרתי להם בתוך בני ישראל לא ינחלו נחלה  {פ} </verse>
        <verse osisID='Num.18.25'> כה  וידבר יהוה אל משה לאמר </verse>
        <verse osisID='Num.18.26'> כו  ואל הלוים תדבר ואמרת אלהם כי תקחו מאת בני ישראל את המעשר אשר נתתי לכם מאתם בנחלתכם--והרמתם ממנו תרומת יהוה מעשר מן המעשר </verse>
        <verse osisID='Num.18.27'> כז  ונחשב לכם תרומתכם--כדגן מן הגרן וכמלאה מן היקב </verse>
        <verse osisID='Num.18.28'> כח  כן תרימו גם אתם תרומת יהוה מכל מעשרתיכם אשר תקחו מאת בני ישראל ונתתם ממנו את תרומת יהוה לאהרן הכהן </verse>
        <verse osisID='Num.18.29'> כט  מכל מתנתיכם תרימו את כל תרומת יהוה  מכל חלבו--את מקדשו ממנו </verse>
        <verse osisID='Num.18.30'> ל  ואמרת אלהם  בהרימכם את חלבו ממנו ונחשב ללוים כתבואת גרן וכתבואת יקב </verse>
        <verse osisID='Num.18.31'> לא  ואכלתם אתו בכל מקום אתם וביתכם  כי שכר הוא לכם חלף עבדתכם באהל מועד </verse>
        <verse osisID='Num.18.32'> לב  ולא תשאו עליו חטא בהרימכם את חלבו ממנו ואת קדשי בני ישראל לא תחללו ולא תמותו  {פ} </verse>
      </chapter>
      <chapter osisID='Num.19'>
        <verse osisID='Num.19.1'> א  וידבר יהוה אל משה ואל אהרן לאמר </verse>
        <verse osisID='Num.19.2'> ב  זאת חקת התורה אשר צוה יהוה לאמר  דבר אל בני ישראל ויקחו אליך פרה אדמה תמימה אשר אין בה מום אשר לא עלה עליה על </verse>
        <verse osisID='Num.19.3'> ג  ונתתם אתה אל אלעזר הכהן והוציא אתה אל מחוץ למחנה ושחט אתה לפניו </verse>
        <verse osisID='Num.19.4'> ד  ולקח אלעזר הכהן מדמה--באצבעו והזה אל נכח פני אהל מועד מדמה--שבע פעמים </verse>
        <verse osisID='Num.19.5'> ה  ושרף את הפרה לעיניו  את ערה ואת בשרה ואת דמה על פרשה ישרף </verse>
        <verse osisID='Num.19.6'> ו  ולקח הכהן עץ ארז ואזוב--ושני תולעת והשליך אל תוך שרפת הפרה </verse>
        <verse osisID='Num.19.7'> ז  וכבס בגדיו הכהן ורחץ בשרו במים ואחר יבא אל המחנה וטמא הכהן עד הערב </verse>
        <verse osisID='Num.19.8'> ח  והשרף אתה--יכבס בגדיו במים ורחץ בשרו במים וטמא עד הערב </verse>
        <verse osisID='Num.19.9'> ט  ואסף איש טהור את אפר הפרה והניח מחוץ למחנה במקום טהור והיתה לעדת בני ישראל למשמרת למי נדה--חטאת הוא </verse>
        <verse osisID='Num.19.10'> י  וכבס האסף את אפר הפרה את בגדיו וטמא עד הערב והיתה לבני ישראל ולגר הגר בתוכם--לחקת עולם </verse>
        <verse osisID='Num.19.11'> יא  הנגע במת לכל נפש אדם--וטמא שבעת ימים </verse>
        <verse osisID='Num.19.12'> יב  הוא יתחטא בו ביום השלישי וביום השביעי--יטהר ואם לא יתחטא ביום השלישי וביום השביעי--לא יטהר </verse>
        <verse osisID='Num.19.13'> יג  כל הנגע במת בנפש האדם אשר ימות ולא יתחטא את משכן יהוה טמא--ונכרתה הנפש ההוא מישראל  כי מי נדה לא זרק עליו טמא יהיה--עוד טמאתו בו </verse>
        <verse osisID='Num.19.14'> יד  זאת התורה אדם כי ימות באהל  כל הבא אל האהל וכל אשר באהל יטמא שבעת ימים </verse>
        <verse osisID='Num.19.15'> טו  וכל כלי פתוח אשר אין צמיד פתיל עליו--טמא הוא </verse>
        <verse osisID='Num.19.16'> טז  וכל אשר יגע על פני השדה בחלל חרב או במת או בעצם אדם או בקבר--יטמא שבעת ימים </verse>
        <verse osisID='Num.19.17'> יז  ולקחו לטמא מעפר שרפת החטאת ונתן עליו מים חיים אל כלי </verse>
        <verse osisID='Num.19.18'> יח  ולקח אזוב וטבל במים איש טהור והזה על האהל ועל כל הכלים ועל הנפשות אשר היו שם ועל הנגע בעצם או בחלל או במת או בקבר </verse>
        <verse osisID='Num.19.19'> יט  והזה הטהר על הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב </verse>
        <verse osisID='Num.19.20'> כ  ואיש אשר יטמא ולא יתחטא ונכרתה הנפש ההוא מתוך הקהל  כי את מקדש יהוה טמא מי נדה לא זרק עליו--טמא הוא </verse>
        <verse osisID='Num.19.21'> כא  והיתה להם לחקת עולם ומזה מי הנדה יכבס בגדיו והנגע במי הנדה יטמא עד הערב </verse>
        <verse osisID='Num.19.22'> כב  וכל אשר יגע בו הטמא יטמא והנפש הנגעת תטמא עד הערב  {פ} </verse>
      </chapter>
      <chapter osisID='Num.20'>
        <verse osisID='Num.20.1'> א  ויבאו בני ישראל כל העדה מדבר צן בחדש הראשון וישב העם בקדש ותמת שם מרים ותקבר שם </verse>
        <verse osisID='Num.20.2'> ב  ולא היה מים לעדה ויקהלו על משה ועל אהרן </verse>
        <verse osisID='Num.20.3'> ג  וירב העם עם משה ויאמרו לאמר ולו גוענו בגוע אחינו לפני יהוה </verse>
        <verse osisID='Num.20.4'> ד  ולמה הבאתם את קהל יהוה אל המדבר הזה למות שם אנחנו ובעירנו </verse>
        <verse osisID='Num.20.5'> ה  ולמה העליתנו ממצרים להביא אתנו אל המקום הרע הזה  לא מקום זרע ותאנה וגפן ורמון ומים אין לשתות </verse>
        <verse osisID='Num.20.6'> ו  ויבא משה ואהרן מפני הקהל אל פתח אהל מועד ויפלו על פניהם וירא כבוד יהוה אליהם  {פ} </verse>
        <verse osisID='Num.20.7'> ז  וידבר יהוה אל משה לאמר </verse>
        <verse osisID='Num.20.8'> ח  קח את המטה והקהל את העדה אתה ואהרן אחיך ודברתם אל הסלע לעיניהם ונתן מימיו והוצאת להם מים מן הסלע והשקית את העדה ואת בעירם </verse>
        <verse osisID='Num.20.9'> ט  ויקח משה את המטה מלפני יהוה כאשר צוהו </verse>
        <verse osisID='Num.20.10'> י  ויקהלו משה ואהרן את הקהל--אל פני הסלע ויאמר להם שמעו נא המרים--המן הסלע הזה נוציא לכם מים </verse>
        <verse osisID='Num.20.11'> יא  וירם משה את ידו ויך את הסלע במטהו--פעמים ויצאו מים רבים ותשת העדה ובעירם  {ס} </verse>
        <verse osisID='Num.20.12'> יב  ויאמר יהוה אל משה ואל אהרן יען לא האמנתם בי להקדישני לעיני בני ישראל--לכן לא תביאו את הקהל הזה אל הארץ אשר נתתי להם </verse>
        <verse osisID='Num.20.13'> יג  המה מי מריבה אשר רבו בני ישראל את יהוה ויקדש בם  {ס} </verse>
        <verse osisID='Num.20.14'> יד  וישלח משה מלאכים מקדש אל מלך אדום  כה אמר אחיך ישראל אתה ידעת את כל התלאה אשר מצאתנו </verse>
        <verse osisID='Num.20.15'> טו  וירדו אבתינו מצרימה ונשב במצרים ימים רבים וירעו לנו מצרים ולאבתינו </verse>
        <verse osisID='Num.20.16'> טז  ונצעק אל יהוה וישמע קלנו וישלח מלאך ויצאנו ממצרים והנה אנחנו בקדש עיר קצה גבולך </verse>
        <verse osisID='Num.20.17'> יז  נעברה נא בארצך לא נעבר בשדה ובכרם ולא נשתה מי באר  דרך המלך נלך לא נטה ימין ושמאול עד אשר נעבר גבלך </verse>
        <verse osisID='Num.20.18'> יח  ויאמר אליו אדום לא תעבר בי--פן בחרב אצא לקראתך </verse>
        <verse osisID='Num.20.19'> יט  ויאמרו אליו בני ישראל במסלה נעלה ואם מימיך נשתה אני ומקני ונתתי מכרם רק אין דבר ברגלי אעברה </verse>
        <verse osisID='Num.20.20'> כ  ויאמר לא תעבר ויצא אדום לקראתו בעם כבד וביד חזקה </verse>
        <verse osisID='Num.20.21'> כא  וימאן אדום נתן את ישראל עבר בגבלו ויט ישראל מעליו  {פ} </verse>
        <verse osisID='Num.20.22'> כב  ויסעו מקדש ויבאו בני ישראל כל העדה הר ההר </verse>
        <verse osisID='Num.20.23'> כג  ויאמר יהוה אל משה ואל אהרן בהר ההר על גבול ארץ אדום לאמר </verse>
        <verse osisID='Num.20.24'> כד  יאסף אהרן אל עמיו כי לא יבא אל הארץ אשר נתתי לבני ישראל--על אשר מריתם את פי למי מריבה </verse>
        <verse osisID='Num.20.25'> כה  קח את אהרן ואת אלעזר בנו והעל אתם הר ההר </verse>
        <verse osisID='Num.20.26'> כו  והפשט את אהרן את בגדיו והלבשתם את אלעזר בנו ואהרן יאסף ומת שם </verse>
        <verse osisID='Num.20.27'> כז  ויעש משה כאשר צוה יהוה ויעלו אל הר ההר לעיני כל העדה </verse>
        <verse osisID='Num.20.28'> כח  ויפשט משה את אהרן את בגדיו וילבש אתם את אלעזר בנו וימת אהרן שם בראש ההר וירד משה ואלעזר מן ההר </verse>
        <verse osisID='Num.20.29'> כט  ויראו כל העדה כי גוע אהרן ויבכו את אהרן שלשים יום כל בית ישראל  {ס} </verse>
      </chapter>
      <chapter osisID='Num.21'>
        <verse osisID='Num.21.1'> א  וישמע הכנעני מלך ערד ישב הנגב כי בא ישראל דרך האתרים וילחם בישראל וישב ממנו שבי </verse>
        <verse osisID='Num.21.2'> ב  וידר ישראל נדר ליהוה ויאמר  אם נתן תתן את העם הזה בידי--והחרמתי את עריהם </verse>
        <verse osisID='Num.21.3'> ג  וישמע יהוה בקול ישראל ויתן את הכנעני ויחרם אתהם ואת עריהם ויקרא שם המקום חרמה  {פ} </verse>
        <verse osisID='Num.21.4'> ד  ויסעו מהר ההר דרך ים סוף לסבב את ארץ אדום ותקצר נפש העם בדרך </verse>
        <verse osisID='Num.21.5'> ה  וידבר העם באלהים ובמשה למה העליתנו ממצרים למות במדבר  כי אין לחם ואין מים ונפשנו קצה בלחם הקלקל </verse>
        <verse osisID='Num.21.6'> ו  וישלח יהוה בעם את הנחשים השרפים וינשכו את העם וימת עם רב מישראל </verse>
        <verse osisID='Num.21.7'> ז  ויבא העם אל משה ויאמרו חטאנו כי דברנו ביהוה ובך--התפלל אל יהוה ויסר מעלינו את הנחש ויתפלל משה בעד העם </verse>
        <verse osisID='Num.21.8'> ח  ויאמר יהוה אל משה עשה לך שרף ושים אתו על נס והיה כל הנשוך וראה אתו וחי </verse>
        <verse osisID='Num.21.9'> ט  ויעש משה נחש נחשת וישמהו על הנס והיה אם נשך הנחש את איש--והביט אל נחש הנחשת וחי </verse>
        <verse osisID='Num.21.10'> י  ויסעו בני ישראל ויחנו באבת </verse>
        <verse osisID='Num.21.11'> יא  ויסעו מאבת ויחנו בעיי העברים במדבר אשר על פני מואב ממזרח השמש </verse>
        <verse osisID='Num.21.12'> יב  משם נסעו ויחנו בנחל זרד </verse>
        <verse osisID='Num.21.13'> יג  משם נסעו ויחנו מעבר ארנון אשר במדבר היצא מגבל האמרי  כי ארנון גבול מואב בין מואב ובין האמרי </verse>
        <verse osisID='Num.21.14'> יד  על כן יאמר בספר מלחמת יהוה  את והב בסופה ואת הנחלים ארנון </verse>
        <verse osisID='Num.21.15'> טו  ואשד הנחלים אשר נטה לשבת ער ונשען לגבול מואב </verse>
        <verse osisID='Num.21.16'> טז  ומשם בארה  הוא הבאר אשר אמר יהוה למשה אסף את העם ואתנה להם מים  {ס} </verse>
        <verse osisID='Num.21.17'> יז  אז ישיר ישראל את השירה הזאת  עלי באר ענו לה </verse>
        <verse osisID='Num.21.18'> יח  באר חפרוה שרים כרוה נדיבי העם במחקק במשענתם וממדבר מתנה </verse>
        <verse osisID='Num.21.19'> יט  וממתנה נחליאל ומנחליאל במות </verse>
        <verse osisID='Num.21.20'> כ  ומבמות הגיא אשר בשדה מואב--ראש הפסגה ונשקפה על פני הישימן  {פ} </verse>
        <verse osisID='Num.21.21'> כא  וישלח ישראל מלאכים אל סיחן מלך האמרי לאמר </verse>
        <verse osisID='Num.21.22'> כב  אעברה בארצך לא נטה בשדה ובכרם--לא נשתה מי באר  בדרך המלך נלך עד אשר נעבר גבלך </verse>
        <verse osisID='Num.21.23'> כג  ולא נתן סיחן את ישראל עבר בגבלו ויאסף סיחן את כל עמו ויצא לקראת ישראל המדברה ויבא יהצה וילחם בישראל </verse>
        <verse osisID='Num.21.24'> כד  ויכהו ישראל לפי חרב ויירש את ארצו מארנן עד יבק עד בני עמון--כי עז גבול בני עמון </verse>
        <verse osisID='Num.21.25'> כה  ויקח ישראל את כל הערים האלה וישב ישראל בכל ערי האמרי בחשבון ובכל בנתיה </verse>
        <verse osisID='Num.21.26'> כו  כי חשבון--עיר סיחן מלך האמרי הוא והוא נלחם במלך מואב הראשון ויקח את כל ארצו מידו עד ארנן </verse>
        <verse osisID='Num.21.27'> כז  על כן יאמרו המשלים באו חשבון תבנה ותכונן עיר סיחון </verse>
        <verse osisID='Num.21.28'> כח  כי אש יצאה מחשבון להבה מקרית סיחן  אכלה ער מואב בעלי במות ארנן </verse>
        <verse osisID='Num.21.29'> כט  אוי לך מואב אבדת עם כמוש נתן בניו פליטם ובנתיו בשבית למלך אמרי סיחון </verse>
        <verse osisID='Num.21.30'> ל  ונירם אבד חשבון עד דיבן ונשים עד נפח אשר עד מידבא </verse>
        <verse osisID='Num.21.31'> לא  וישב ישראל בארץ האמרי </verse>
        <verse osisID='Num.21.32'> לב  וישלח משה לרגל את יעזר וילכדו בנתיה ויירש (ויורש) את האמרי אשר שם </verse>
        <verse osisID='Num.21.33'> לג  ויפנו ויעלו דרך הבשן ויצא עוג מלך הבשן לקראתם הוא וכל עמו למלחמה--אדרעי </verse>
        <verse osisID='Num.21.34'> לד  ויאמר יהוה אל משה אל תירא אתו--כי בידך נתתי אתו ואת כל עמו ואת ארצו ועשית לו--כאשר עשית לסיחן מלך האמרי אשר יושב בחשבון </verse>
        <verse osisID='Num.21.35'> לה  ויכו אתו ואת בניו ואת כל עמו עד בלתי השאיר לו שריד ויירשו את ארצו </verse>
      </chapter>
      <chapter osisID='Num.22'>
        <verse osisID='Num.22.1'> א  ויסעו בני ישראל ויחנו בערבות מואב מעבר לירדן ירחו  {ס} </verse>
        <verse osisID='Num.22.2'> ב  וירא בלק בן צפור את כל אשר עשה ישראל לאמרי </verse>
        <verse osisID='Num.22.3'> ג  ויגר מואב מפני העם מאד--כי רב הוא ויקץ מואב מפני בני ישראל </verse>
        <verse osisID='Num.22.4'> ד  ויאמר מואב אל זקני מדין עתה ילחכו הקהל את כל סביבתינו כלחך השור את ירק השדה ובלק בן צפור מלך למואב בעת ההוא </verse>
        <verse osisID='Num.22.5'> ה  וישלח מלאכים אל בלעם בן בער פתורה אשר על הנהר ארץ בני עמו--לקרא לו  לאמר הנה עם יצא ממצרים הנה כסה את עין הארץ והוא ישב ממלי </verse>
        <verse osisID='Num.22.6'> ו  ועתה לכה נא ארה לי את העם הזה כי עצום הוא ממני--אולי אוכל נכה בו ואגרשנו מן הארץ  כי ידעתי את אשר תברך מברך ואשר תאר יואר </verse>
        <verse osisID='Num.22.7'> ז  וילכו זקני מואב וזקני מדין וקסמים בידם ויבאו אל בלעם וידברו אליו דברי בלק </verse>
        <verse osisID='Num.22.8'> ח  ויאמר אליהם לינו פה הלילה והשבתי אתכם דבר כאשר ידבר יהוה אלי וישבו שרי מואב עם בלעם </verse>
        <verse osisID='Num.22.9'> ט  ויבא אלהים אל בלעם ויאמר מי האנשים האלה עמך </verse>
        <verse osisID='Num.22.10'> י  ויאמר בלעם אל האלהים  בלק בן צפר מלך מואב שלח אלי </verse>
        <verse osisID='Num.22.11'> יא  הנה העם היצא ממצרים ויכס את עין הארץ עתה לכה קבה לי אתו--אולי אוכל להלחם בו וגרשתיו </verse>
        <verse osisID='Num.22.12'> יב  ויאמר אלהים אל בלעם לא תלך עמהם לא תאר את העם כי ברוך הוא </verse>
        <verse osisID='Num.22.13'> יג  ויקם בלעם בבקר ויאמר אל שרי בלק לכו אל ארצכם  כי מאן יהוה לתתי להלך עמכם </verse>
        <verse osisID='Num.22.14'> יד  ויקומו שרי מואב ויבאו אל בלק ויאמרו מאן בלעם הלך עמנו </verse>
        <verse osisID='Num.22.15'> טו  ויסף עוד בלק שלח שרים רבים ונכבדים מאלה </verse>
        <verse osisID='Num.22.16'> טז  ויבאו אל בלעם ויאמרו לו כה אמר בלק בן צפור אל נא תמנע מהלך אלי </verse>
        <verse osisID='Num.22.17'> יז  כי כבד אכבדך מאד וכל אשר תאמר אלי אעשה ולכה נא קבה לי את העם הזה </verse>
        <verse osisID='Num.22.18'> יח  ויען בלעם ויאמר אל עבדי בלק אם יתן לי בלק מלא ביתו כסף וזהב--לא אוכל לעבר את פי יהוה אלהי לעשות קטנה או גדולה </verse>
        <verse osisID='Num.22.19'> יט  ועתה שבו נא בזה גם אתם--הלילה ואדעה מה יסף יהוה דבר עמי </verse>
        <verse osisID='Num.22.20'> כ  ויבא אלהים אל בלעם לילה ויאמר לו אם לקרא לך באו האנשים קום לך אתם ואך את הדבר אשר אדבר אליך--אתו תעשה </verse>
        <verse osisID='Num.22.21'> כא  ויקם בלעם בבקר ויחבש את אתנו וילך עם שרי מואב </verse>
        <verse osisID='Num.22.22'> כב  ויחר אף אלהים כי הולך הוא ויתיצב מלאך יהוה בדרך לשטן לו והוא רכב על אתנו ושני נעריו עמו </verse>
        <verse osisID='Num.22.23'> כג  ותרא האתון את מלאך יהוה נצב בדרך וחרבו שלופה בידו ותט האתון מן הדרך ותלך בשדה ויך בלעם את האתון להטתה הדרך </verse>
        <verse osisID='Num.22.24'> כד  ויעמד מלאך יהוה במשעול הכרמים--גדר מזה וגדר מזה </verse>
        <verse osisID='Num.22.25'> כה  ותרא האתון את מלאך יהוה ותלחץ אל הקיר ותלחץ את רגל בלעם אל הקיר ויסף להכתה </verse>
        <verse osisID='Num.22.26'> כו  ויוסף מלאך יהוה עבור ויעמד במקום צר אשר אין דרך לנטות ימין ושמאול </verse>
        <verse osisID='Num.22.27'> כז  ותרא האתון את מלאך יהוה ותרבץ תחת בלעם ויחר אף בלעם ויך את האתון במקל </verse>
        <verse osisID='Num.22.28'> כח  ויפתח יהוה את פי האתון ותאמר לבלעם מה עשיתי לך כי הכיתני זה שלש רגלים </verse>
        <verse osisID='Num.22.29'> כט  ויאמר בלעם לאתון כי התעללת בי לו יש חרב בידי כי עתה הרגתיך </verse>
        <verse osisID='Num.22.30'> ל  ותאמר האתון אל בלעם הלוא אנכי אתנך אשר רכבת עלי מעודך עד היום הזה--ההסכן הסכנתי לעשות לך כה ויאמר לא </verse>
        <verse osisID='Num.22.31'> לא  ויגל יהוה את עיני בלעם וירא את מלאך יהוה נצב בדרך וחרבו שלפה בידו ויקד וישתחו לאפיו </verse>
        <verse osisID='Num.22.32'> לב  ויאמר אליו מלאך יהוה על מה הכית את אתנך זה שלוש רגלים הנה אנכי יצאתי לשטן כי ירט הדרך לנגדי </verse>
        <verse osisID='Num.22.33'> לג  ותראני האתון ותט לפני זה שלש רגלים אולי נטתה מפני כי עתה גם אתכה הרגתי ואותה החייתי </verse>
        <verse osisID='Num.22.34'> לד  ויאמר בלעם אל מלאך יהוה חטאתי--כי לא ידעתי כי אתה נצב לקראתי בדרך ועתה אם רע בעיניך אשובה לי </verse>
        <verse osisID='Num.22.35'> לה  ויאמר מלאך יהוה אל בלעם לך עם האנשים ואפס את הדבר אשר אדבר אליך אתו תדבר וילך בלעם עם שרי בלק </verse>
        <verse osisID='Num.22.36'> לו  וישמע בלק כי בא בלעם ויצא לקראתו אל עיר מואב אשר על גבול ארנן אשר בקצה הגבול </verse>
        <verse osisID='Num.22.37'> לז  ויאמר בלק אל בלעם הלא שלח שלחתי אליך לקרא לך--למה לא הלכת אלי האמנם לא אוכל כבדך </verse>
        <verse osisID='Num.22.38'> לח  ויאמר בלעם אל בלק הנה באתי אליך--עתה היכל אוכל דבר מאומה  הדבר אשר ישים אלהים בפי--אתו אדבר </verse>
        <verse osisID='Num.22.39'> לט  וילך בלעם עם בלק ויבאו קרית חצות </verse>
        <verse osisID='Num.22.40'> מ  ויזבח בלק בקר וצאן וישלח לבלעם ולשרים אשר אתו </verse>
        <verse osisID='Num.22.41'> מא  ויהי בבקר--ויקח בלק את בלעם ויעלהו במות בעל וירא משם קצה העם </verse>
      </chapter>
      <chapter osisID='Num.23'>
        <verse osisID='Num.23.1'> א  ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילים </verse>
        <verse osisID='Num.23.2'> ב  ויעש בלק כאשר דבר בלעם ויעל בלק ובלעם פר ואיל במזבח </verse>
        <verse osisID='Num.23.3'> ג  ויאמר בלעם לבלק התיצב על עלתך ואלכה אולי יקרה יהוה לקראתי ודבר מה יראני והגדתי לך וילך שפי </verse>
        <verse osisID='Num.23.4'> ד  ויקר אלהים אל בלעם ויאמר אליו את שבעת המזבחת ערכתי ואעל פר ואיל במזבח </verse>
        <verse osisID='Num.23.5'> ה  וישם יהוה דבר בפי בלעם ויאמר שוב אל בלק וכה תדבר </verse>
        <verse osisID='Num.23.6'> ו  וישב אליו והנה נצב על עלתו--הוא וכל שרי מואב </verse>
        <verse osisID='Num.23.7'> ז  וישא משלו ויאמר  מן ארם ינחני בלק מלך מואב מהררי קדם--לכה ארה לי יעקב ולכה זעמה ישראל </verse>
        <verse osisID='Num.23.8'> ח  מה אקב לא קבה אל ומה אזעם לא זעם יהוה </verse>
        <verse osisID='Num.23.9'> ט  כי מראש צרים אראנו ומגבעות אשורנו  הן עם לבדד ישכן ובגוים לא יתחשב </verse>
        <verse osisID='Num.23.10'> י  מי מנה עפר יעקב ומספר את רבע ישראל תמת נפשי מות ישרים ותהי אחריתי כמהו </verse>
        <verse osisID='Num.23.11'> יא  ויאמר בלק אל בלעם מה עשית לי  לקב איבי לקחתיך והנה ברכת ברך </verse>
        <verse osisID='Num.23.12'> יב  ויען ויאמר  הלא את אשר ישים יהוה בפי--אתו אשמר לדבר </verse>
        <verse osisID='Num.23.13'> יג  ויאמר אליו בלק לך נא אתי אל מקום אחר אשר תראנו משם--אפס קצהו תראה וכלו לא תראה וקבנו לי משם </verse>
        <verse osisID='Num.23.14'> יד  ויקחהו שדה צפים אל ראש הפסגה ויבן שבעה מזבחת ויעל פר ואיל במזבח </verse>
        <verse osisID='Num.23.15'> טו  ויאמר אל בלק התיצב כה על עלתך ואנכי אקרה כה </verse>
        <verse osisID='Num.23.16'> טז  ויקר יהוה אל בלעם וישם דבר בפיו ויאמר שוב אל בלק וכה תדבר </verse>
        <verse osisID='Num.23.17'> יז  ויבא אליו והנו נצב על עלתו ושרי מואב אתו ויאמר לו בלק מה דבר יהוה </verse>
        <verse osisID='Num.23.18'> יח  וישא משלו ויאמר  קום בלק ושמע האזינה עדי בנו צפר </verse>
        <verse osisID='Num.23.19'> יט  לא איש אל ויכזב ובן אדם ויתנחם ההוא אמר ולא יעשה ודבר ולא יקימנה </verse>
        <verse osisID='Num.23.20'> כ  הנה ברך לקחתי וברך ולא אשיבנה </verse>
        <verse osisID='Num.23.21'> כא  לא הביט און ביעקב ולא ראה עמל בישראל יהוה אלהיו עמו ותרועת מלך בו </verse>
        <verse osisID='Num.23.22'> כב  אל מוציאם ממצרים--כתועפת ראם לו </verse>
        <verse osisID='Num.23.23'> כג  כי לא נחש ביעקב ולא קסם בישראל כעת יאמר ליעקב ולישראל מה פעל אל </verse>
        <verse osisID='Num.23.24'> כד  הן עם כלביא יקום וכארי יתנשא לא ישכב עד יאכל טרף ודם חללים ישתה </verse>
        <verse osisID='Num.23.25'> כה  ויאמר בלק אל בלעם גם קב לא תקבנו גם ברך לא תברכנו </verse>
        <verse osisID='Num.23.26'> כו  ויען בלעם ויאמר אל בלק  הלא דברתי אליך לאמר כל אשר ידבר יהוה אתו אעשה </verse>
        <verse osisID='Num.23.27'> כז  ויאמר בלק אל בלעם לכה נא אקחך אל מקום אחר אולי יישר בעיני האלהים וקבתו לי משם </verse>
        <verse osisID='Num.23.28'> כח  ויקח בלק את בלעם ראש הפעור הנשקף על פני הישימן </verse>
        <verse osisID='Num.23.29'> כט  ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילם </verse>
        <verse osisID='Num.23.30'> ל  ויעש בלק כאשר אמר בלעם ויעל פר ואיל במזבח </verse>
      </chapter>
      <chapter osisID='Num.24'>
        <verse osisID='Num.24.1'> א  וירא בלעם כי טוב בעיני יהוה לברך את ישראל ולא הלך כפעם בפעם לקראת נחשים וישת אל המדבר פניו </verse>
        <verse osisID='Num.24.2'> ב  וישא בלעם את עיניו וירא את ישראל שכן לשבטיו ותהי עליו רוח אלהים </verse>
        <verse osisID='Num.24.3'> ג  וישא משלו ויאמר  נאם בלעם בנו בער ונאם הגבר שתם העין </verse>
        <verse osisID='Num.24.4'> ד  נאם--שמע אמרי אל  אשר מחזה שדי יחזה נפל וגלוי עינים </verse>
        <verse osisID='Num.24.5'> ה  מה טבו אהליך יעקב משכנתיך ישראל </verse>
        <verse osisID='Num.24.6'> ו  כנחלים נטיו כגנת עלי נהר כאהלים נטע יהוה כארזים עלי מים </verse>
        <verse osisID='Num.24.7'> ז  יזל מים מדליו וזרעו במים רבים וירם מאגג מלכו ותנשא מלכתו </verse>
        <verse osisID='Num.24.8'> ח  אל מוציאו ממצרים כתועפת ראם לו יאכל גוים צריו ועצמתיהם יגרם--וחציו ימחץ </verse>
        <verse osisID='Num.24.9'> ט  כרע שכב כארי וכלביא מי יקימנו מברכיך ברוך וארריך ארור </verse>
        <verse osisID='Num.24.10'> י  ויחר אף בלק אל בלעם ויספק את כפיו ויאמר בלק אל בלעם לקב איבי קראתיך והנה ברכת ברך זה שלש פעמים </verse>
        <verse osisID='Num.24.11'> יא  ועתה ברח לך אל מקומך אמרתי כבד אכבדך והנה מנעך יהוה מכבוד </verse>
        <verse osisID='Num.24.12'> יב  ויאמר בלעם אל בלק  הלא גם אל מלאכיך אשר שלחת אלי--דברתי לאמר </verse>
        <verse osisID='Num.24.13'> יג  אם יתן לי בלק מלא ביתו כסף וזהב--לא אוכל לעבר את פי יהוה לעשות טובה או רעה מלבי  אשר ידבר יהוה אתו אדבר </verse>
        <verse osisID='Num.24.14'> יד  ועתה הנני הולך לעמי לכה איעצך אשר יעשה העם הזה לעמך באחרית הימים </verse>
        <verse osisID='Num.24.15'> טו  וישא משלו ויאמר  נאם בלעם בנו בער ונאם הגבר שתם העין </verse>
        <verse osisID='Num.24.16'> טז  נאם שמע אמרי אל וידע דעת עליון מחזה שדי יחזה נפל וגלוי עינים </verse>
        <verse osisID='Num.24.17'> יז  אראנו ולא עתה אשורנו ולא קרוב דרך כוכב מיעקב וקם שבט מישראל ומחץ פאתי מואב וקרקר כל בני שת </verse>
        <verse osisID='Num.24.18'> יח  והיה אדום ירשה והיה ירשה שעיר--איביו וישראל עשה חיל </verse>
        <verse osisID='Num.24.19'> יט  וירד מיעקב והאביד שריד מעיר </verse>
        <verse osisID='Num.24.20'> כ  וירא את עמלק וישא משלו ויאמר  ראשית גוים עמלק ואחריתו עדי אבד </verse>
        <verse osisID='Num.24.21'> כא  וירא את הקיני וישא משלו ויאמר  איתן מושבך ושים בסלע קנך </verse>
        <verse osisID='Num.24.22'> כב  כי אם יהיה לבער קין--עד מה אשור תשבך </verse>
        <verse osisID='Num.24.23'> כג  וישא משלו ויאמר  אוי מי יחיה משמו אל </verse>
        <verse osisID='Num.24.24'> כד  וצים מיד כתים וענו אשור וענו עבר וגם הוא עדי אבד </verse>
        <verse osisID='Num.24.25'> כה  ויקם בלעם וילך וישב למקמו וגם בלק הלך לדרכו  {פ} </verse>
      </chapter>
      <chapter osisID='Num.25'>
        <verse osisID='Num.25.1'> א  וישב ישראל בשטים ויחל העם לזנות אל בנות מואב </verse>
        <verse osisID='Num.25.2'> ב  ותקראן לעם לזבחי אלהיהן ויאכל העם וישתחוו לאלהיהן </verse>
        <verse osisID='Num.25.3'> ג  ויצמד ישראל לבעל פעור ויחר אף יהוה בישראל </verse>
        <verse osisID='Num.25.4'> ד  ויאמר יהוה אל משה קח את כל ראשי העם והוקע אותם ליהוה נגד השמש וישב חרון אף יהוה מישראל </verse>
        <verse osisID='Num.25.5'> ה  ויאמר משה אל שפטי ישראל  הרגו איש אנשיו הנצמדים לבעל פעור </verse>
        <verse osisID='Num.25.6'> ו  והנה איש מבני ישראל בא ויקרב אל אחיו את המדינית לעיני משה ולעיני כל עדת בני ישראל והמה בכים פתח אהל מועד </verse>
        <verse osisID='Num.25.7'> ז  וירא פינחס בן אלעזר בן אהרן הכהן ויקם מתוך העדה ויקח רמח בידו </verse>
        <verse osisID='Num.25.8'> ח  ויבא אחר איש ישראל אל הקבה וידקר את שניהם--את איש ישראל ואת האשה אל קבתה ותעצר המגפה מעל בני ישראל </verse>
        <verse osisID='Num.25.9'> ט  ויהיו המתים במגפה--ארבעה ועשרים אלף  {פ} </verse>
        <verse osisID='Num.25.10'> י  וידבר יהוה אל משה לאמר </verse>
        <verse osisID='Num.25.11'> יא  פינחס בן אלעזר בן אהרן הכהן השיב את חמתי מעל בני ישראל בקנאו את קנאתי בתוכם ולא כליתי את בני ישראל בקנאתי </verse>
        <verse osisID='Num.25.12'> יב  לכן אמר  הנני נתן לו את בריתי שלום </verse>
        <verse osisID='Num.25.13'> יג  והיתה לו ולזרעו אחריו ברית כהנת עולם--תחת אשר קנא לאלהיו ויכפר על בני ישראל </verse>
        <verse osisID='Num.25.14'> יד  ושם איש ישראל המכה אשר הכה את המדינית--זמרי בן סלוא  נשיא בית אב לשמעני </verse>
        <verse osisID='Num.25.15'> טו  ושם האשה המכה המדינית כזבי בת צור  ראש אמות בית אב במדין הוא  {פ} </verse>
        <verse osisID='Num.25.16'> טז  וידבר יהוה אל משה לאמר </verse>
        <verse osisID='Num.25.17'> יז  צרור את המדינים והכיתם אותם </verse>
        <verse osisID='Num.25.18'> יח  כי צררים הם לכם בנכליהם אשר נכלו לכם על דבר פעור ועל דבר כזבי בת נשיא מדין אחתם המכה ביום המגפה על דבר פעור </verse>
      </chapter>
      <chapter osisID='Num.26'>
        <verse osisID='Num.26.1'> א  ויהי אחרי המגפה  {פ}  ויאמר יהוה אל משה ואל אלעזר בן אהרן הכהן לאמר </verse>
        <verse osisID='Num.26.2'> ב  שאו את ראש כל עדת בני ישראל מבן עשרים שנה ומעלה--לבית אבתם  כל יצא צבא בישראל </verse>
        <verse osisID='Num.26.3'> ג  וידבר משה ואלעזר הכהן אתם--בערבת מואב  על ירדן ירחו לאמר </verse>
        <verse osisID='Num.26.4'> ד  מבן עשרים שנה ומעלה כאשר צוה יהוה את משה ובני ישראל היצאים מארץ מצרים </verse>
        <verse osisID='Num.26.5'> ה  ראובן בכור ישראל בני ראובן חנוך משפחת החנכי לפלוא משפחת הפלאי </verse>
        <verse osisID='Num.26.6'> ו  לחצרן משפחת החצרוני לכרמי משפחת הכרמי </verse>
        <verse osisID='Num.26.7'> ז  אלה משפחת הראובני ויהיו פקדיהם שלשה וארבעים אלף ושבע מאות ושלשים </verse>
        <verse osisID='Num.26.8'> ח  ובני פלוא אליאב </verse>
        <verse osisID='Num.26.9'> ט  ובני אליאב נמואל ודתן ואבירם  הוא דתן ואבירם קרואי (קריאי) העדה אשר הצו על משה ועל אהרן בעדת קרח בהצתם על יהוה </verse>
        <verse osisID='Num.26.10'> י  ותפתח הארץ את פיה ותבלע אתם ואת קרח--במות העדה  באכל האש את חמשים ומאתים איש ויהיו לנס </verse>
        <verse osisID='Num.26.11'> יא  ובני קרח לא מתו  {ס} </verse>
        <verse osisID='Num.26.12'> יב  בני שמעון למשפחתם--לנמואל משפחת הנמואלי לימין משפחת הימיני ליכין משפחת היכיני </verse>
        <verse osisID='Num.26.13'> יג  לזרח משפחת הזרחי לשאול משפחת השאולי </verse>
        <verse osisID='Num.26.14'> יד  אלה משפחת השמעני--שנים ועשרים אלף ומאתים  {ס} </verse>
        <verse osisID='Num.26.15'> טו  בני גד למשפחתם--לצפון משפחת הצפוני לחגי משפחת החגי לשוני משפחת השוני </verse>
        <verse osisID='Num.26.16'> טז  לאזני משפחת האזני לערי משפחת הערי </verse>
        <verse osisID='Num.26.17'> יז  לארוד משפחת הארודי לאראלי--משפחת האראלי </verse>
        <verse osisID='Num.26.18'> יח  אלה משפחת בני גד לפקדיהם--ארבעים אלף וחמש מאות  {ס} </verse>
        <verse osisID='Num.26.19'> יט  בני יהודה ער ואונן וימת ער ואונן בארץ כנען </verse>
        <verse osisID='Num.26.20'> כ  ויהיו בני יהודה למשפחתם--לשלה משפחת השלני לפרץ משפחת הפרצי לזרח משפחת הזרחי </verse>
        <verse osisID='Num.26.21'> כא  ויהיו בני פרץ--לחצרן משפחת החצרני לחמול משפחת החמולי </verse>
        <verse osisID='Num.26.22'> כב  אלה משפחת יהודה לפקדיהם--ששה ושבעים אלף וחמש מאות  {ס} </verse>
        <verse osisID='Num.26.23'> כג  בני יששכר למשפחתם--תולע משפחת התולעי לפוה משפחת הפוני </verse>
        <verse osisID='Num.26.24'> כד  לישוב משפחת הישבי לשמרן משפחת השמרני </verse>
        <verse osisID='Num.26.25'> כה  אלה משפחת יששכר לפקדיהם--ארבעה וששים אלף ושלש מאות  {ס} </verse>
        <verse osisID='Num.26.26'> כו  בני זבולן למשפחתם--לסרד משפחת הסרדי לאלון משפחת האלני ליחלאל--משפחת היחלאלי </verse>
        <verse osisID='Num.26.27'> כז  אלה משפחת הזבולני לפקדיהם--ששים אלף וחמש מאות  {ס} </verse>
        <verse osisID='Num.26.28'> כח  בני יוסף למשפחתם--מנשה ואפרים </verse>
        <verse osisID='Num.26.29'> כט  בני מנשה למכיר משפחת המכירי ומכיר הוליד את גלעד לגלעד משפחת הגלעדי </verse>
        <verse osisID='Num.26.30'> ל  אלה בני גלעד--איעזר משפחת האיעזרי לחלק משפחת החלקי </verse>
        <verse osisID='Num.26.31'> לא  ואשריאל--משפחת האשראלי ושכם משפחת השכמי </verse>
        <verse osisID='Num.26.32'> לב  ושמידע משפחת השמידעי וחפר משפחת החפרי </verse>
        <verse osisID='Num.26.33'> לג  וצלפחד בן חפר לא היו לו בנים--כי אם בנות  ושם בנות צלפחד--מחלה ונעה חגלה מלכה ותרצה </verse>
        <verse osisID='Num.26.34'> לד  אלה משפחת מנשה ופקדיהם שנים וחמשים אלף ושבע מאות  {ס} </verse>
        <verse osisID='Num.26.35'> לה  אלה בני אפרים למשפחתם--לשותלח משפחת השתלחי לבכר משפחת הבכרי לתחן משפחת התחני </verse>
        <verse osisID='Num.26.36'> לו  ואלה בני שותלח--לערן משפחת הערני </verse>
        <verse osisID='Num.26.37'> לז  אלה משפחת בני אפרים לפקדיהם שנים ושלשים אלף וחמש מאות אלה בני יוסף למשפחתם  {ס} </verse>
        <verse osisID='Num.26.38'> לח  בני בנימן למשפחתם--לבלע משפחת הבלעי לאשבל משפחת האשבלי לאחירם משפחת האחירמי </verse>
        <verse osisID='Num.26.39'> לט  לשפופם משפחת השופמי לחופם משפחת החופמי </verse>
        <verse osisID='Num.26.40'> מ  ויהיו בני בלע ארד ונעמן--משפחת הארדי לנעמן משפחת הנעמי </verse>
        <verse osisID='Num.26.41'> מא  אלה בני בנימן למשפחתם ופקדיהם חמשה וארבעים אלף ושש מאות  {ס} </verse>
        <verse osisID='Num.26.42'> מב  אלה בני דן למשפחתם--לשוחם משפחת השוחמי אלה משפחת דן למשפחתם </verse>
        <verse osisID='Num.26.43'> מג  כל משפחת השוחמי לפקדיהם--ארבעה וששים אלף וארבע מאות  {ס} </verse>
        <verse osisID='Num.26.44'> מד  בני אשר למשפחתם--לימנה משפחת הימנה לישוי משפחת הישוי לבריעה משפחת הבריעי </verse>
        <verse osisID='Num.26.45'> מה  לבני בריעה--לחבר משפחת החברי למלכיאל--משפחת המלכיאלי </verse>
        <verse osisID='Num.26.46'> מו  ושם בת אשר שרח </verse>
        <verse osisID='Num.26.47'> מז  אלה משפחת בני אשר לפקדיהם--שלשה וחמשים אלף וארבע מאות  {ס} </verse>
        <verse osisID='Num.26.48'> מח  בני נפתלי למשפחתם--ליחצאל משפחת היחצאלי לגוני משפחת הגוני </verse>
        <verse osisID='Num.26.49'> מט  ליצר משפחת היצרי לשלם משפחת השלמי </verse>
        <verse osisID='Num.26.50'> נ  אלה משפחת נפתלי למשפחתם ופקדיהם חמשה וארבעים אלף וארבע מאות </verse>
        <verse osisID='Num.26.51'> נא  אלה פקודי בני ישראל--שש מאות אלף ואלף שבע מאות ושלשים  {פ} </verse>
        <verse osisID='Num.26.52'> נב  וידבר יהוה אל משה לאמר </verse>
        <verse osisID='Num.26.53'> נג  לאלה תחלק הארץ בנחלה--במספר שמות </verse>
        <verse osisID='Num.26.54'> נד  לרב תרבה נחלתו ולמעט תמעיט נחלתו  איש לפי פקדיו יתן נחלתו </verse>
        <verse osisID='Num.26.55'> נה  אך בגורל יחלק את הארץ  לשמות מטות אבתם ינחלו </verse>
        <verse osisID='Num.26.56'> נו  על פי הגורל תחלק נחלתו--בין רב למעט  {ס} </verse>
        <verse osisID='Num.26.57'> נז  ואלה פקודי הלוי למשפחתם--לגרשון משפחת הגרשני לקהת משפחת הקהתי למררי משפחת המררי </verse>
        <verse osisID='Num.26.58'> נח  אלה משפחת לוי משפחת הלבני משפחת החברני משפחת המחלי משפחת המושי משפחת הקרחי וקהת הולד את עמרם </verse>
        <verse osisID='Num.26.59'> נט  ושם אשת עמרם יוכבד בת לוי אשר ילדה אתה ללוי במצרים ותלד לעמרם את אהרן ואת משה ואת מרים אחתם </verse>
        <verse osisID='Num.26.60'> ס  ויולד לאהרן את נדב ואת אביהוא את אלעזר ואת איתמר </verse>
        <verse osisID='Num.26.61'> סא  וימת נדב ואביהוא בהקריבם אש זרה לפני יהוה </verse>
        <verse osisID='Num.26.62'> סב  ויהיו פקדיהם שלשה ועשרים אלף--כל זכר מבן חדש ומעלה  כי לא התפקדו בתוך בני ישראל כי לא נתן להם נחלה בתוך בני ישראל </verse>
        <verse osisID='Num.26.63'> סג  אלה פקודי משה ואלעזר הכהן--אשר פקדו את בני ישראל בערבת מואב על ירדן ירחו </verse>
        <verse osisID='Num.26.64'> סד  ובאלה לא היה איש מפקודי משה ואהרן הכהן--אשר פקדו את בני ישראל במדבר סיני </verse>
        <verse osisID='Num.26.65'> סה  כי אמר יהוה להם מות ימתו במדבר ולא נותר מהם איש--כי אם כלב בן יפנה ויהושע בן נון  {ס} </verse>
      </chapter>
      <chapter osisID='Num.27'>
        <verse osisID='Num.27.1'> א  ותקרבנה בנות צלפחד בן חפר בן גלעד בן מכיר בן מנשה למשפחת מנשה בן יוסף ואלה שמות בנתיו--מחלה נעה וחגלה ומלכה ותרצה </verse>
        <verse osisID='Num.27.2'> ב  ותעמדנה לפני משה ולפני אלעזר הכהן ולפני הנשיאם וכל העדה--פתח אהל מועד לאמר </verse>
        <verse osisID='Num.27.3'> ג  אבינו מת במדבר והוא לא היה בתוך העדה הנועדים על יהוה בעדת קרח  כי בחטאו מת ובנים לא היו לו </verse>
        <verse osisID='Num.27.4'> ד  למה יגרע שם אבינו מתוך משפחתו כי אין לו בן תנה לנו אחזה בתוך אחי אבינו </verse>
        <verse osisID='Num.27.5'> ה  ויקרב משה את משפט big ן /big לפני יהוה  {פ} </verse>
        <verse osisID='Num.27.6'> ו  ויאמר יהוה אל משה לאמר </verse>
        <verse osisID='Num.27.7'> ז  כן בנות צלפחד דברת--נתן תתן להם אחזת נחלה בתוך אחי אביהם והעברת את נחלת אביהן להן </verse>
        <verse osisID='Num.27.8'> ח  ואל בני ישראל תדבר לאמר  איש כי ימות ובן אין לו--והעברתם את נחלתו לבתו </verse>
        <verse osisID='Num.27.9'> ט  ואם אין לו בת--ונתתם את נחלתו לאחיו </verse>
        <verse osisID='Num.27.10'> י  ואם אין לו אחים--ונתתם את נחלתו לאחי אביו </verse>
        <verse osisID='Num.27.11'> יא  ואם אין אחים לאביו--ונתתם את נחלתו לשארו הקרב אליו ממשפחתו וירש אתה והיתה לבני ישראל לחקת משפט כאשר צוה יהוה את משה  {פ} </verse>
        <verse osisID='Num.27.12'> יב  ויאמר יהוה אל משה עלה אל הר העברים הזה וראה את הארץ אשר נתתי לבני ישראל </verse>
        <verse osisID='Num.27.13'> יג  וראיתה אתה ונאספת אל עמיך גם אתה כאשר נאסף אהרן אחיך </verse>
        <verse osisID='Num.27.14'> יד  כאשר מריתם פי במדבר צן במריבת העדה להקדישני במים לעיניהם  הם מי מריבת קדש מדבר צן  {ס} </verse>
        <verse osisID='Num.27.15'> טו  וידבר משה אל יהוה לאמר </verse>
        <verse osisID='Num.27.16'> טז  יפקד יהוה אלהי הרוחת לכל בשר איש על העדה </verse>
        <verse osisID='Num.27.17'> יז  אשר יצא לפניהם ואשר יבא לפניהם ואשר יוציאם ואשר יביאם ולא תהיה עדת יהוה כצאן אשר אין להם רעה </verse>
        <verse osisID='Num.27.18'> יח  ויאמר יהוה אל משה קח לך את יהושע בן נון--איש אשר רוח בו וסמכת את ידך עליו </verse>
        <verse osisID='Num.27.19'> יט  והעמדת אתו לפני אלעזר הכהן ולפני כל העדה וצויתה אתו לעיניהם </verse>
        <verse osisID='Num.27.20'> כ  ונתתה מהודך עליו--למען ישמעו כל עדת בני ישראל </verse>
        <verse osisID='Num.27.21'> כא  ולפני אלעזר הכהן יעמד ושאל לו במשפט האורים לפני יהוה  על פיו יצאו ועל פיו יבאו הוא וכל בני ישראל אתו--וכל העדה </verse>
        <verse osisID='Num.27.22'> כב  ויעש משה כאשר צוה יהוה אתו ויקח את יהושע ויעמדהו לפני אלעזר הכהן ולפני כל העדה </verse>
        <verse osisID='Num.27.23'> כג  ויסמך את ידיו עליו ויצוהו כאשר דבר יהוה ביד משה  {פ} </verse>
      </chapter>
      <chapter osisID='Num.28'>
        <verse osisID='Num.28.1'> א  וידבר יהוה אל משה לאמר </verse>
        <verse osisID='Num.28.2'> ב  צו את בני ישראל ואמרת אלהם  את קרבני לחמי לאשי ריח ניחחי תשמרו להקריב לי במועדו </verse>
        <verse osisID='Num.28.3'> ג  ואמרת להם--זה האשה אשר תקריבו ליהוה  כבשים בני שנה תמימם שנים ליום עלה תמיד </verse>
        <verse osisID='Num.28.4'> ד  את הכבש אחד תעשה בבקר ואת הכבש השני תעשה בין הערבים </verse>
        <verse osisID='Num.28.5'> ה  ועשירית האיפה סלת למנחה בלולה בשמן כתית רביעת ההין </verse>
        <verse osisID='Num.28.6'> ו  עלת תמיד--העשיה בהר סיני לריח ניחח אשה ליהוה </verse>
        <verse osisID='Num.28.7'> ז  ונסכו רביעת ההין לכבש האחד בקדש הסך נסך שכר--ליהוה </verse>
        <verse osisID='Num.28.8'> ח  ואת הכבש השני תעשה בין הערבים  כמנחת הבקר וכנסכו תעשה אשה ריח ניחח ליהוה  {פ} </verse>
        <verse osisID='Num.28.9'> ט  וביום השבת--שני כבשים בני שנה תמימם ושני עשרנים סלת מנחה בלולה בשמן--ונסכו </verse>
        <verse osisID='Num.28.10'> י  עלת שבת בשבתו על עלת התמיד ונסכה  {פ} </verse>
        <verse osisID='Num.28.11'> יא  ובראשי חדשיכם--תקריבו עלה ליהוה  פרים בני בקר שנים ואיל אחד כבשים בני שנה שבעה תמימם </verse>
        <verse osisID='Num.28.12'> יב  ושלשה עשרנים סלת מנחה בלולה בשמן לפר האחד ושני עשרנים סלת מנחה בלולה בשמן לאיל האחד </verse>
        <verse osisID='Num.28.13'> יג  ועשרן עשרון סלת מנחה בלולה בשמן לכבש האחד עלה ריח ניחח אשה ליהוה </verse>
        <verse osisID='Num.28.14'> יד  ונסכיהם חצי ההין יהיה לפר ושלישת ההין לאיל ורביעת ההין לכבש--יין  זאת עלת חדש בחדשו לחדשי השנה </verse>
        <verse osisID='Num.28.15'> טו  ושעיר עזים אחד לחטאת ליהוה על עלת התמיד יעשה ונסכו  {ס} </verse>
        <verse osisID='Num.28.16'> טז  ובחדש הראשון בארבעה עשר יום--לחדש  פסח ליהוה </verse>
        <verse osisID='Num.28.17'> יז  ובחמשה עשר יום לחדש הזה חג  שבעת ימים מצות יאכל </verse>
        <verse osisID='Num.28.18'> יח  ביום הראשון מקרא קדש  כל מלאכת עבדה לא תעשו </verse>
        <verse osisID='Num.28.19'> יט  והקרבתם אשה עלה ליהוה פרים בני בקר שנים ואיל אחד ושבעה כבשים בני שנה תמימם יהיו לכם </verse>
        <verse osisID='Num.28.20'> כ  ומנחתם--סלת בלולה בשמן  שלשה עשרנים לפר ושני עשרנים לאיל--תעשו </verse>
        <verse osisID='Num.28.21'> כא  עשרון עשרון תעשה לכבש האחד--לשבעת הכבשים </verse>
        <verse osisID='Num.28.22'> כב  ושעיר חטאת אחד לכפר עליכם </verse>
        <verse osisID='Num.28.23'> כג  מלבד עלת הבקר אשר לעלת התמיד--תעשו את אלה </verse>
        <verse osisID='Num.28.24'> כד  כאלה תעשו ליום שבעת ימים--לחם אשה ריח ניחח ליהוה על עולת התמיד יעשה ונסכו </verse>
        <verse osisID='Num.28.25'> כה  וביום השביעי--מקרא קדש יהיה לכם  כל מלאכת עבדה לא תעשו  {ס} </verse>
        <verse osisID='Num.28.26'> כו  וביום הבכורים בהקריבכם מנחה חדשה ליהוה--בשבעתיכם  מקרא קדש יהיה לכם כל מלאכת עבדה לא תעשו </verse>
        <verse osisID='Num.28.27'> כז  והקרבתם עולה לריח ניחח ליהוה--פרים בני בקר שנים איל אחד שבעה כבשים בני שנה </verse>
        <verse osisID='Num.28.28'> כח  ומנחתם--סלת בלולה בשמן  שלשה עשרנים לפר האחד שני עשרנים לאיל האחד </verse>
        <verse osisID='Num.28.29'> כט  עשרון עשרון לכבש האחד--לשבעת הכבשים </verse>
        <verse osisID='Num.28.30'> ל  שעיר עזים אחד לכפר עליכם </verse>
        <verse osisID='Num.28.31'> לא  מלבד עלת התמיד ומנחתו--תעשו תמימם יהיו לכם ונסכיהם  {פ} </verse>
      </chapter>
      <chapter osisID='Num.29'>
        <verse osisID='Num.29.1'> א  ובחדש השביעי באחד לחדש מקרא קדש יהיה לכם--כל מלאכת עבדה לא תעשו  יום תרועה יהיה לכם </verse>
        <verse osisID='Num.29.2'> ב  ועשיתם עלה לריח ניחח ליהוה--פר בן בקר אחד איל אחד כבשים בני שנה שבעה תמימם </verse>
        <verse osisID='Num.29.3'> ג  ומנחתם--סלת בלולה בשמן  שלשה עשרנים לפר שני עשרנים לאיל </verse>
        <verse osisID='Num.29.4'> ד  ועשרון אחד לכבש האחד לשבעת הכבשים </verse>
        <verse osisID='Num.29.5'> ה  ושעיר עזים אחד חטאת לכפר עליכם </verse>
        <verse osisID='Num.29.6'> ו  מלבד עלת החדש ומנחתה ועלת התמיד ומנחתה ונסכיהם כמשפטם  לריח ניחח אשה ליהוה  {ס} </verse>
        <verse osisID='Num.29.7'> ז  ובעשור לחדש השביעי הזה מקרא קדש יהיה לכם ועניתם את נפשתיכם כל מלאכה לא תעשו </verse>
        <verse osisID='Num.29.8'> ח  והקרבתם עלה ליהוה ריח ניחח פר בן בקר אחד איל אחד כבשים בני שנה שבעה תמימם יהיו לכם </verse>
        <verse osisID='Num.29.9'> ט  ומנחתם--סלת בלולה בשמן  שלשה עשרנים לפר שני עשרנים לאיל האחד </verse>
        <verse osisID='Num.29.10'> י  עשרון עשרון לכבש האחד--לשבעת הכבשים </verse>
        <verse osisID='Num.29.11'> יא  שעיר עזים אחד חטאת מלבד חטאת הכפרים ועלת התמיד ומנחתה ונסכיהם  {ס} </verse>
        <verse osisID='Num.29.12'> יב  ובחמשה עשר יום לחדש השביעי מקרא קדש יהיה לכם--כל מלאכת עבדה לא תעשו וחגתם חג ליהוה שבעת ימים </verse>
        <verse osisID='Num.29.13'> יג  והקרבתם עלה אשה ריח ניחח ליהוה--פרים בני בקר שלשה עשר אילם שנים כבשים בני שנה ארבעה עשר תמימם יהיו </verse>
        <verse osisID='Num.29.14'> יד  ומנחתם--סלת בלולה בשמן  שלשה עשרנים לפר האחד לשלשה עשר פרים שני עשרנים לאיל האחד לשני האילם </verse>
        <verse osisID='Num.29.15'> טו  ועשרון עשרון לכבש האחד--לארבעה עשר כבשים </verse>
        <verse osisID='Num.29.16'> טז  ושעיר עזים אחד חטאת מלבד עלת התמיד מנחתה ונסכה  {ס} </verse>
        <verse osisID='Num.29.17'> יז  וביום השני פרים בני בקר שנים עשר--אילם שנים כבשים בני שנה ארבעה עשר תמימם </verse>
        <verse osisID='Num.29.18'> יח  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID='Num.29.19'> יט  ושעיר עזים אחד חטאת מלבד עלת התמיד ומנחתה ונסכיהם  {ס} </verse>
        <verse osisID='Num.29.20'> כ  וביום השלישי פרים עשתי עשר אילם שנים כבשים בני שנה ארבעה עשר תמימם </verse>
        <verse osisID='Num.29.21'> כא  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID='Num.29.22'> כב  ושעיר חטאת אחד מלבד עלת התמיד ומנחתה ונסכה  {ס} </verse>
        <verse osisID='Num.29.23'> כג  וביום הרביעי פרים עשרה אילם שנים כבשים בני שנה ארבעה עשר תמימם </verse>
        <verse osisID='Num.29.24'> כד  מנחתם ונסכיהם לפרים לאילם ולכבשים במספרם--כמשפט </verse>
        <verse osisID='Num.29.25'> כה  ושעיר עזים אחד חטאת מלבד עלת התמיד מנחתה ונסכה  {ס} </verse>
        <verse osisID='Num.29.26'> כו  וביום החמישי פרים תשעה אילם שנים כבשים בני שנה ארבעה עשר תמימם </verse>
        <verse osisID='Num.29.27'> כז  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID='Num.29.28'> כח  ושעיר חטאת אחד מלבד עלת התמיד ומנחתה ונסכה  {ס} </verse>
        <verse osisID='Num.29.29'> כט  וביום הששי פרים שמנה אילם שנים כבשים בני שנה ארבעה עשר תמימם </verse>
        <verse osisID='Num.29.30'> ל  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID='Num.29.31'> לא  ושעיר חטאת אחד מלבד עלת התמיד מנחתה ונסכיה  {ס} </verse>
        <verse osisID='Num.29.32'> לב  וביום השביעי פרים שבעה אילם שנים כבשים בני שנה ארבעה עשר תמימם </verse>
        <verse osisID='Num.29.33'> לג  ומנחתם ונסכהם לפרים לאילם ולכבשים במספרם--כמשפטם </verse>
        <verse osisID='Num.29.34'> לד  ושעיר חטאת אחד מלבד עלת התמיד מנחתה ונסכה  {ס} </verse>
        <verse osisID='Num.29.35'> לה  ביום השמיני--עצרת תהיה לכם  כל מלאכת עבדה לא תעשו </verse>
        <verse osisID='Num.29.36'> לו  והקרבתם עלה אשה ריח ניחח ליהוה--פר אחד איל אחד כבשים בני שנה שבעה תמימם </verse>
        <verse osisID='Num.29.37'> לז  מנחתם ונסכיהם לפר לאיל ולכבשים במספרם--כמשפט </verse>
        <verse osisID='Num.29.38'> לח  ושעיר חטאת אחד מלבד עלת התמיד ומנחתה ונסכה </verse>
        <verse osisID='Num.29.39'> לט  אלה תעשו ליהוה במועדיכם--לבד מנדריכם ונדבתיכם לעלתיכם ולמנחתיכם ולנסכיכם ולשלמיכם </verse>
      </chapter>
      <chapter osisID='Num.30'>
        <verse osisID='Num.30.1'> א  ויאמר משה אל בני ישראל ככל אשר צוה יהוה את משה  {פ} </verse>
        <verse osisID='Num.30.2'> ב  וידבר משה אל ראשי המטות לבני ישראל לאמר  זה הדבר אשר צוה יהוה </verse>
        <verse osisID='Num.30.3'> ג  איש כי ידר נדר ליהוה או השבע שבעה לאסר אסר על נפשו--לא יחל דברו  ככל היצא מפיו יעשה </verse>
        <verse osisID='Num.30.4'> ד  ואשה כי תדר נדר ליהוה ואסרה אסר בבית אביה בנעריה </verse>
        <verse osisID='Num.30.5'> ה  ושמע אביה את נדרה ואסרה אשר אסרה על נפשה והחריש לה אביה--וקמו כל נדריה וכל אסר אשר אסרה על נפשה יקום </verse>
        <verse osisID='Num.30.6'> ו  ואם הניא אביה אתה ביום שמעו--כל נדריה ואסריה אשר אסרה על נפשה לא יקום ויהוה יסלח לה כי הניא אביה אתה </verse>
        <verse osisID='Num.30.7'> ז  ואם היו תהיה לאיש ונדריה עליה או מבטא שפתיה אשר אסרה על נפשה </verse>
        <verse osisID='Num.30.8'> ח  ושמע אישה ביום שמעו והחריש לה  וקמו נדריה ואסרה אשר אסרה על נפשה--יקמו </verse>
        <verse osisID='Num.30.9'> ט  ואם ביום שמע אישה יניא אותה והפר את נדרה אשר עליה ואת מבטא שפתיה אשר אסרה על נפשה--ויהוה יסלח לה </verse>
        <verse osisID='Num.30.10'> י  ונדר אלמנה וגרושה--כל אשר אסרה על נפשה יקום עליה </verse>
        <verse osisID='Num.30.11'> יא  ואם בית אישה נדרה או אסרה אסר על נפשה בשבעה </verse>
        <verse osisID='Num.30.12'> יב  ושמע אישה והחרש לה לא הניא אתה--וקמו כל נדריה וכל אסר אשר אסרה על נפשה יקום </verse>
        <verse osisID='Num.30.13'> יג  ואם הפר יפר אתם אישה ביום שמעו--כל מוצא שפתיה לנדריה ולאסר נפשה לא יקום  אישה הפרם ויהוה יסלח לה </verse>
        <verse osisID='Num.30.14'> יד  כל נדר וכל שבעת אסר לענת נפש--אישה יקימנו ואישה יפרנו </verse>
        <verse osisID='Num.30.15'> טו  ואם החרש יחריש לה אישה מיום אל יום והקים את כל נדריה או את כל אסריה אשר עליה--הקים אתם כי החרש לה ביום שמעו </verse>
        <verse osisID='Num.30.16'> טז  ואם הפר יפר אתם אחרי שמעו--ונשא את עונה [ (Numbers 30:17)  יז  אלה החקים אשר צוה יהוה את משה בין איש לאשתו--בין אב לבתו בנעריה בית אביה  {פ}  ] </verse>
      </chapter>
      <chapter osisID='Num.31'>
        <verse osisID='Num.31.1'> א  וידבר יהוה אל משה לאמר </verse>
        <verse osisID='Num.31.2'> ב  נקם נקמת בני ישראל מאת המדינים אחר תאסף אל עמיך </verse>
        <verse osisID='Num.31.3'> ג  וידבר משה אל העם לאמר החלצו מאתכם אנשים לצבא ויהיו על מדין לתת נקמת יהוה במדין </verse>
        <verse osisID='Num.31.4'> ד  אלף למטה אלף למטה--לכל מטות ישראל תשלחו לצבא </verse>
        <verse osisID='Num.31.5'> ה  וימסרו מאלפי ישראל אלף למטה--שנים עשר אלף חלוצי צבא </verse>
        <verse osisID='Num.31.6'> ו  וישלח אתם משה אלף למטה לצבא  אתם ואת פינחס בן אלעזר הכהן לצבא וכלי הקדש וחצצרות התרועה בידו </verse>
        <verse osisID='Num.31.7'> ז  ויצבאו על מדין כאשר צוה יהוה את משה ויהרגו כל זכר </verse>
        <verse osisID='Num.31.8'> ח  ואת מלכי מדין הרגו על חלליהם את אוי ואת רקם ואת צור ואת חור ואת רבע--חמשת מלכי מדין ואת בלעם בן בעור הרגו בחרב </verse>
        <verse osisID='Num.31.9'> ט  וישבו בני ישראל את נשי מדין ואת טפם ואת כל בהמתם ואת כל מקנהם ואת כל חילם בזזו </verse>
        <verse osisID='Num.31.10'> י  ואת כל עריהם במושבתם ואת כל טירתם--שרפו באש </verse>
        <verse osisID='Num.31.11'> יא  ויקחו את כל השלל ואת כל המלקוח--באדם ובבהמה </verse>
        <verse osisID='Num.31.12'> יב  ויבאו אל משה ואל אלעזר הכהן ואל עדת בני ישראל את השבי ואת המלקוח ואת השלל--אל המחנה  אל ערבת מואב אשר על ירדן ירחו  {ס} </verse>
        <verse osisID='Num.31.13'> יג  ויצאו משה ואלעזר הכהן וכל נשיאי העדה--לקראתם  אל מחוץ למחנה </verse>
        <verse osisID='Num.31.14'> יד  ויקצף משה על פקודי החיל שרי האלפים ושרי המאות הבאים מצבא המלחמה </verse>
        <verse osisID='Num.31.15'> טו  ויאמר אליהם משה  החייתם כל נקבה </verse>
        <verse osisID='Num.31.16'> טז  הן הנה היו לבני ישראל בדבר בלעם למסר מעל ביהוה על דבר פעור ותהי המגפה בעדת יהוה </verse>
        <verse osisID='Num.31.17'> יז  ועתה הרגו כל זכר בטף וכל אשה ידעת איש למשכב זכר--הרגו </verse>
        <verse osisID='Num.31.18'> יח  וכל הטף בנשים אשר לא ידעו משכב זכר--החיו לכם </verse>
        <verse osisID='Num.31.19'> יט  ואתם חנו מחוץ למחנה--שבעת ימים  כל הרג נפש וכל נגע בחלל תתחטאו ביום השלישי וביום השביעי--אתם ושביכם </verse>
        <verse osisID='Num.31.20'> כ  וכל בגד וכל כלי עור וכל מעשה עזים וכל כלי עץ--תתחטאו  {ס} </verse>
        <verse osisID='Num.31.21'> כא  ויאמר אלעזר הכהן אל אנשי הצבא הבאים למלחמה  זאת חקת התורה אשר צוה יהוה את משה </verse>
        <verse osisID='Num.31.22'> כב  אך את הזהב ואת הכסף את הנחשת את הברזל את הבדיל ואת העפרת </verse>
        <verse osisID='Num.31.23'> כג  כל דבר אשר יבא באש תעבירו באש וטהר--אך במי נדה יתחטא וכל אשר לא יבא באש תעבירו במים </verse>
        <verse osisID='Num.31.24'> כד  וכבסתם בגדיכם ביום השביעי וטהרתם ואחר תבאו אל המחנה  {ס} </verse>
        <verse osisID='Num.31.25'> כה  ויאמר יהוה אל משה לאמר </verse>
        <verse osisID='Num.31.26'> כו  שא את ראש מלקוח השבי באדם ובבהמה--אתה ואלעזר הכהן וראשי אבות העדה </verse>
        <verse osisID='Num.31.27'> כז  וחצית את המלקוח בין תפשי המלחמה היצאים לצבא--ובין כל העדה </verse>
        <verse osisID='Num.31.28'> כח  והרמת מכס ליהוה מאת אנשי המלחמה היצאים לצבא--אחד נפש מחמש המאות  מן האדם ומן הבקר ומן החמרים ומן הצאן </verse>
        <verse osisID='Num.31.29'> כט  ממחציתם תקחו ונתתה לאלעזר הכהן תרומת יהוה </verse>
        <verse osisID='Num.31.30'> ל  וממחצת בני ישראל תקח אחד אחז מן החמשים מן האדם מן הבקר מן החמרים ומן הצאן--מכל הבהמה ונתתה אתם ללוים שמרי משמרת משכן יהוה </verse>
        <verse osisID='Num.31.31'> לא  ויעש משה ואלעזר הכהן כאשר צוה יהוה את משה </verse>
        <verse osisID='Num.31.32'> לב  ויהי המלקוח--יתר הבז אשר בזזו עם הצבא  צאן שש מאות אלף ושבעים אלף--וחמשת אלפים </verse>
        <verse osisID='Num.31.33'> לג  ובקר שנים ושבעים אלף </verse>
        <verse osisID='Num.31.34'> לד  וחמרים אחד וששים אלף </verse>
        <verse osisID='Num.31.35'> לה  ונפש אדם--מן הנשים אשר לא ידעו משכב זכר  כל נפש שנים ושלשים אלף </verse>
        <verse osisID='Num.31.36'> לו  ותהי המחצה--חלק היצאים בצבא  מספר הצאן שלש מאות אלף ושלשים אלף ושבעת אלפים וחמש מאות </verse>
        <verse osisID='Num.31.37'> לז  ויהי המכס ליהוה מן הצאן--שש מאות חמש ושבעים </verse>
        <verse osisID='Num.31.38'> לח  והבקר--ששה ושלשים אלף ומכסם ליהוה שנים ושבעים </verse>
        <verse osisID='Num.31.39'> לט  וחמרים שלשים אלף וחמש מאות ומכסם ליהוה אחד וששים </verse>
        <verse osisID='Num.31.40'> מ  ונפש אדם ששה עשר אלף ומכסם ליהוה--שנים ושלשים נפש </verse>
        <verse osisID='Num.31.41'> מא  ויתן משה את מכס תרומת יהוה לאלעזר הכהן--כאשר צוה יהוה את משה </verse>
        <verse osisID='Num.31.42'> מב  וממחצית בני ישראל אשר חצה משה מן האנשים הצבאים </verse>
        <verse osisID='Num.31.43'> מג  ותהי מחצת העדה מן הצאן--שלש מאות אלף ושלשים אלף שבעת אלפים וחמש מאות </verse>
        <verse osisID='Num.31.44'> מד  ובקר ששה ושלשים אלף </verse>
        <verse osisID='Num.31.45'> מה  וחמרים שלשים אלף וחמש מאות </verse>
        <verse osisID='Num.31.46'> מו  ונפש אדם ששה עשר אלף </verse>
        <verse osisID='Num.31.47'> מז  ויקח משה ממחצת בני ישראל את האחז אחד מן החמשים--מן האדם ומן הבהמה ויתן אתם ללוים שמרי משמרת משכן יהוה כאשר צוה יהוה את משה </verse>
        <verse osisID='Num.31.48'> מח  ויקרבו אל משה הפקדים אשר לאלפי הצבא--שרי האלפים ושרי המאות </verse>
        <verse osisID='Num.31.49'> מט  ויאמרו אל משה עבדיך נשאו את ראש אנשי המלחמה אשר בידנו ולא נפקד ממנו איש </verse>
        <verse osisID='Num.31.50'> נ  ונקרב את קרבן יהוה איש אשר מצא כלי זהב אצעדה וצמיד טבעת עגיל וכומז--לכפר על נפשתינו לפני יהוה </verse>
        <verse osisID='Num.31.51'> נא  ויקח משה ואלעזר הכהן את הזהב--מאתם  כל כלי מעשה </verse>
        <verse osisID='Num.31.52'> נב  ויהי כל זהב התרומה אשר הרימו ליהוה--ששה עשר אלף שבע מאות וחמשים שקל  מאת שרי האלפים ומאת שרי המאות </verse>
        <verse osisID='Num.31.53'> נג  אנשי הצבא בזזו איש לו </verse>
        <verse osisID='Num.31.54'> נד  ויקח משה ואלעזר הכהן את הזהב מאת שרי האלפים והמאות ויבאו אתו אל אהל מועד זכרון לבני ישראל לפני יהוה  {פ} </verse>
      </chapter>
      <chapter osisID='Num.32'>
        <verse osisID='Num.32.1'> א  ומקנה רב היה לבני ראובן ולבני גד--עצום מאד ויראו את ארץ יעזר ואת ארץ גלעד והנה המקום מקום מקנה </verse>
        <verse osisID='Num.32.2'> ב  ויבאו בני גד ובני ראובן ויאמרו אל משה ואל אלעזר הכהן ואל נשיאי העדה לאמר </verse>
        <verse osisID='Num.32.3'> ג  עטרות ודיבן ויעזר ונמרה וחשבון ואלעלה ושבם ונבו ובען </verse>
        <verse osisID='Num.32.4'> ד  הארץ אשר הכה יהוה לפני עדת ישראל--ארץ מקנה הוא ולעבדיך מקנה  {ס} </verse>
        <verse osisID='Num.32.5'> ה  ויאמרו אם מצאנו חן בעיניך--יתן את הארץ הזאת לעבדיך לאחזה  אל תעברנו את הירדן </verse>
        <verse osisID='Num.32.6'> ו  ויאמר משה לבני גד ולבני ראובן  האחיכם יבאו למלחמה ואתם תשבו פה </verse>
        <verse osisID='Num.32.7'> ז  ולמה תנואון (תניאון) את לב בני ישראל--מעבר אל הארץ אשר נתן להם יהוה </verse>
        <verse osisID='Num.32.8'> ח  כה עשו אבתיכם בשלחי אתם מקדש ברנע לראות את הארץ </verse>
        <verse osisID='Num.32.9'> ט  ויעלו עד נחל אשכול ויראו את הארץ ויניאו את לב בני ישראל--לבלתי בא אל הארץ אשר נתן להם יהוה </verse>
        <verse osisID='Num.32.10'> י  ויחר אף יהוה ביום ההוא וישבע לאמר </verse>
        <verse osisID='Num.32.11'> יא  אם יראו האנשים העלים ממצרים מבן עשרים שנה ומעלה את האדמה אשר נשבעתי לאברהם ליצחק וליעקב  כי לא מלאו אחרי </verse>
        <verse osisID='Num.32.12'> יב  בלתי כלב בן יפנה הקנזי ויהושע בן נון  כי מלאו אחרי יהוה </verse>
        <verse osisID='Num.32.13'> יג  ויחר אף יהוה בישראל וינעם במדבר ארבעים שנה--עד תם כל הדור העשה הרע בעיני יהוה </verse>
        <verse osisID='Num.32.14'> יד  והנה קמתם תחת אבתיכם--תרבות אנשים חטאים  לספות עוד על חרון אף יהוה--אל ישראל </verse>
        <verse osisID='Num.32.15'> טו  כי תשובן מאחריו ויסף עוד להניחו במדבר ושחתם לכל העם הזה  {ס} </verse>
        <verse osisID='Num.32.16'> טז  ויגשו אליו ויאמרו גדרת צאן נבנה למקננו פה וערים לטפנו </verse>
        <verse osisID='Num.32.17'> יז  ואנחנו נחלץ חשים לפני בני ישראל עד אשר אם הביאנם אל מקומם וישב טפנו בערי המבצר מפני ישבי הארץ </verse>
        <verse osisID='Num.32.18'> יח  לא נשוב אל בתינו--עד התנחל בני ישראל איש נחלתו </verse>
        <verse osisID='Num.32.19'> יט  כי לא ננחל אתם מעבר לירדן והלאה  כי באה נחלתנו אלינו מעבר הירדן מזרחה  {פ} </verse>
        <verse osisID='Num.32.20'> כ  ויאמר אליהם משה אם תעשון את הדבר הזה  אם תחלצו לפני יהוה למלחמה </verse>
        <verse osisID='Num.32.21'> כא  ועבר לכם כל חלוץ את הירדן לפני יהוה עד הורישו את איביו מפניו </verse>
        <verse osisID='Num.32.22'> כב  ונכבשה הארץ לפני יהוה ואחר תשבו--והייתם נקים מיהוה ומישראל והיתה הארץ הזאת לכם לאחזה--לפני יהוה </verse>
        <verse osisID='Num.32.23'> כג  ואם לא תעשון כן הנה חטאתם ליהוה ודעו חטאתכם אשר תמצא אתכם </verse>
        <verse osisID='Num.32.24'> כד  בנו לכם ערים לטפכם וגדרת לצנאכם והיצא מפיכם תעשו </verse>
        <verse osisID='Num.32.25'> כה  ויאמר בני גד ובני ראובן אל משה לאמר  עבדיך יעשו כאשר אדני מצוה </verse>
        <verse osisID='Num.32.26'> כו  טפנו נשינו מקננו וכל בהמתנו--יהיו שם בערי הגלעד </verse>
        <verse osisID='Num.32.27'> כז  ועבדיך יעברו כל חלוץ צבא לפני יהוה--למלחמה  כאשר אדני דבר </verse>
        <verse osisID='Num.32.28'> כח  ויצו להם משה את אלעזר הכהן ואת יהושע בן נון ואת ראשי אבות המטות לבני ישראל </verse>
        <verse osisID='Num.32.29'> כט  ויאמר משה אלהם אם יעברו בני גד ובני ראובן אתכם את הירדן כל חלוץ למלחמה לפני יהוה ונכבשה הארץ לפניכם--ונתתם להם את ארץ הגלעד לאחזה </verse>
        <verse osisID='Num.32.30'> ל  ואם לא יעברו חלוצים אתכם--ונאחזו בתככם בארץ כנען </verse>
        <verse osisID='Num.32.31'> לא  ויענו בני גד ובני ראובן לאמר  את אשר דבר יהוה אל עבדיך כן נעשה </verse>
        <verse osisID='Num.32.32'> לב  נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן </verse>
        <verse osisID='Num.32.33'> לג  ויתן להם משה לבני גד ולבני ראובן ולחצי שבט מנשה בן יוסף את ממלכת סיחן מלך האמרי ואת ממלכת עוג מלך הבשן  הארץ לעריה בגבלת--ערי הארץ סביב </verse>
        <verse osisID='Num.32.34'> לד  ויבנו בני גד את דיבן ואת עטרת ואת ערער </verse>
        <verse osisID='Num.32.35'> לה  ואת עטרת שופן ואת יעזר ויגבהה </verse>
        <verse osisID='Num.32.36'> לו  ואת בית נמרה ואת בית הרן  ערי מבצר וגדרת צאן </verse>
        <verse osisID='Num.32.37'> לז  ובני ראובן בנו את חשבון ואת אלעלא ואת קריתים </verse>
        <verse osisID='Num.32.38'> לח  ואת נבו ואת בעל מעון מוסבת שם--ואת שבמה ויקראו בשמת את שמות הערים אשר בנו </verse>
        <verse osisID='Num.32.39'> לט  וילכו בני מכיר בן מנשה גלעדה--וילכדה ויורש את האמרי אשר בה </verse>
        <verse osisID='Num.32.40'> מ  ויתן משה את הגלעד למכיר בן מנשה וישב בה </verse>
        <verse osisID='Num.32.41'> מא  ויאיר בן מנשה הלך וילכד את חותיהם ויקרא אתהן חות יאיר </verse>
        <verse osisID='Num.32.42'> מב  ונבח הלך וילכד את קנת ואת בנתיה ויקרא לה נבח בשמו  {פ} </verse>
      </chapter>
      <chapter osisID='Num.33'>
        <verse osisID='Num.33.1'> א  אלה מסעי בני ישראל אשר יצאו מארץ מצרים--לצבאתם  ביד משה ואהרן </verse>
        <verse osisID='Num.33.2'> ב  ויכתב משה את מוצאיהם למסעיהם--על פי יהוה ואלה מסעיהם למוצאיהם </verse>
        <verse osisID='Num.33.3'> ג  ויסעו מרעמסס בחדש הראשון בחמשה עשר יום לחדש הראשון  ממחרת הפסח יצאו בני ישראל ביד רמה--לעיני כל מצרים </verse>
        <verse osisID='Num.33.4'> ד  ומצרים מקברים את אשר הכה יהוה בהם--כל בכור ובאלהיהם עשה יהוה שפטים </verse>
        <verse osisID='Num.33.5'> ה  ויסעו בני ישראל מרעמסס ויחנו בסכת </verse>
        <verse osisID='Num.33.6'> ו  ויסעו מסכת ויחנו באתם אשר בקצה המדבר </verse>
        <verse osisID='Num.33.7'> ז  ויסעו מאתם וישב על פי החירת אשר על פני בעל צפון ויחנו לפני מגדל </verse>
        <verse osisID='Num.33.8'> ח  ויסעו מפני החירת ויעברו בתוך הים המדברה וילכו דרך שלשת ימים במדבר אתם ויחנו במרה </verse>
        <verse osisID='Num.33.9'> ט  ויסעו ממרה ויבאו אילמה ובאילם שתים עשרה עינת מים ושבעים תמרים--ויחנו שם </verse>
        <verse osisID='Num.33.10'> י  ויסעו מאילם ויחנו על ים סוף </verse>
        <verse osisID='Num.33.11'> יא  ויסעו מים סוף ויחנו במדבר סין </verse>
        <verse osisID='Num.33.12'> יב  ויסעו ממדבר סין ויחנו בדפקה </verse>
        <verse osisID='Num.33.13'> יג  ויסעו מדפקה ויחנו באלוש </verse>
        <verse osisID='Num.33.14'> יד  ויסעו מאלוש ויחנו ברפידם ולא היה שם מים לעם לשתות </verse>
        <verse osisID='Num.33.15'> טו  ויסעו מרפידם ויחנו במדבר סיני </verse>
        <verse osisID='Num.33.16'> טז  ויסעו ממדבר סיני ויחנו בקברת התאוה </verse>
        <verse osisID='Num.33.17'> יז  ויסעו מקברת התאוה ויחנו בחצרת </verse>
        <verse osisID='Num.33.18'> יח  ויסעו מחצרת ויחנו ברתמה </verse>
        <verse osisID='Num.33.19'> יט  ויסעו מרתמה ויחנו ברמן פרץ </verse>
        <verse osisID='Num.33.20'> כ  ויסעו מרמן פרץ ויחנו בלבנה </verse>
        <verse osisID='Num.33.21'> כא  ויסעו מלבנה ויחנו ברסה </verse>
        <verse osisID='Num.33.22'> כב  ויסעו מרסה ויחנו בקהלתה </verse>
        <verse osisID='Num.33.23'> כג  ויסעו מקהלתה ויחנו בהר שפר </verse>
        <verse osisID='Num.33.24'> כד  ויסעו מהר שפר ויחנו בחרדה </verse>
        <verse osisID='Num.33.25'> כה  ויסעו מחרדה ויחנו במקהלת </verse>
        <verse osisID='Num.33.26'> כו  ויסעו ממקהלת ויחנו בתחת </verse>
        <verse osisID='Num.33.27'> כז  ויסעו מתחת ויחנו בתרח </verse>
        <verse osisID='Num.33.28'> כח  ויסעו מתרח ויחנו במתקה </verse>
        <verse osisID='Num.33.29'> כט  ויסעו ממתקה ויחנו בחשמנה </verse>
        <verse osisID='Num.33.30'> ל  ויסעו מחשמנה ויחנו במסרות </verse>
        <verse osisID='Num.33.31'> לא  ויסעו ממסרות ויחנו בבני יעקן </verse>
        <verse osisID='Num.33.32'> לב  ויסעו מבני יעקן ויחנו בחר הגדגד </verse>
        <verse osisID='Num.33.33'> לג  ויסעו מחר הגדגד ויחנו ביטבתה </verse>
        <verse osisID='Num.33.34'> לד  ויסעו מיטבתה ויחנו בעברנה </verse>
        <verse osisID='Num.33.35'> לה  ויסעו מעברנה ויחנו בעצין גבר </verse>
        <verse osisID='Num.33.36'> לו  ויסעו מעצין גבר ויחנו במדבר צן הוא קדש </verse>
        <verse osisID='Num.33.37'> לז  ויסעו מקדש ויחנו בהר ההר בקצה ארץ אדום </verse>
        <verse osisID='Num.33.38'> לח  ויעל אהרן הכהן אל הר ההר על פי יהוה--וימת שם  בשנת הארבעים לצאת בני ישראל מארץ מצרים בחדש החמישי באחד לחדש </verse>
        <verse osisID='Num.33.39'> לט  ואהרן בן שלש ועשרים ומאת שנה במתו בהר ההר  {ס} </verse>
        <verse osisID='Num.33.40'> מ  וישמע הכנעני מלך ערד והוא ישב בנגב בארץ כנען--בבא בני ישראל </verse>
        <verse osisID='Num.33.41'> מא  ויסעו מהר ההר ויחנו בצלמנה </verse>
        <verse osisID='Num.33.42'> מב  ויסעו מצלמנה ויחנו בפונן </verse>
        <verse osisID='Num.33.43'> מג  ויסעו מפונן ויחנו באבת </verse>
        <verse osisID='Num.33.44'> מד  ויסעו מאבת ויחנו בעיי העברים בגבול מואב </verse>
        <verse osisID='Num.33.45'> מה  ויסעו מעיים ויחנו בדיבן גד </verse>
        <verse osisID='Num.33.46'> מו  ויסעו מדיבן גד ויחנו בעלמן דבלתימה </verse>
        <verse osisID='Num.33.47'> מז  ויסעו מעלמן דבלתימה ויחנו בהרי העברים לפני נבו </verse>
        <verse osisID='Num.33.48'> מח  ויסעו מהרי העברים ויחנו בערבת מואב על ירדן ירחו </verse>
        <verse osisID='Num.33.49'> מט  ויחנו על הירדן מבית הישמת עד אבל השטים בערבת מואב  {ס} </verse>
        <verse osisID='Num.33.50'> נ  וידבר יהוה אל משה בערבת מואב על ירדן ירחו לאמר </verse>
        <verse osisID='Num.33.51'> נא  דבר אל בני ישראל ואמרת אלהם  כי אתם עברים את הירדן אל ארץ כנען </verse>
        <verse osisID='Num.33.52'> נב  והורשתם את כל ישבי הארץ מפניכם ואבדתם את כל משכיתם ואת כל צלמי מסכתם תאבדו ואת כל במותם תשמידו </verse>
        <verse osisID='Num.33.53'> נג  והורשתם את הארץ וישבתם בה  כי לכם נתתי את הארץ לרשת אתה </verse>
        <verse osisID='Num.33.54'> נד  והתנחלתם את הארץ בגורל למשפחתיכם לרב תרבו את נחלתו ולמעט תמעיט את נחלתו--אל אשר יצא לו שמה הגורל לו יהיה  למטות אבתיכם תתנחלו </verse>
        <verse osisID='Num.33.55'> נה  ואם לא תורישו את ישבי הארץ מפניכם--והיה אשר תותירו מהם לשכים בעיניכם ולצנינם בצדיכם וצררו אתכם--על הארץ אשר אתם ישבים בה </verse>
        <verse osisID='Num.33.56'> נו  והיה כאשר דמיתי לעשות להם--אעשה לכם  {פ} </verse>
      </chapter>
      <chapter osisID='Num.34'>
        <verse osisID='Num.34.1'> א  וידבר יהוה אל משה לאמר </verse>
        <verse osisID='Num.34.2'> ב  צו את בני ישראל ואמרת אלהם כי אתם באים אל הארץ כנען  זאת הארץ אשר תפל לכם בנחלה ארץ כנען לגבלתיה </verse>
        <verse osisID='Num.34.3'> ג  והיה לכם פאת נגב ממדבר צן על ידי אדום והיה לכם גבול נגב מקצה ים המלח קדמה </verse>
        <verse osisID='Num.34.4'> ד  ונסב לכם הגבול מנגב למעלה עקרבים ועבר צנה והיה (והיו) תוצאתיו מנגב לקדש ברנע ויצא חצר אדר ועבר עצמנה </verse>
        <verse osisID='Num.34.5'> ה  ונסב הגבול מעצמון נחלה מצרים והיו תוצאתיו הימה </verse>
        <verse osisID='Num.34.6'> ו  וגבול ים והיה לכם הים הגדול וגבול זה יהיה לכם גבול ים </verse>
        <verse osisID='Num.34.7'> ז  וזה יהיה לכם גבול צפון  מן הים הגדל תתאו לכם הר ההר </verse>
        <verse osisID='Num.34.8'> ח  מהר ההר תתאו לבא חמת והיו תוצאת הגבל צדדה </verse>
        <verse osisID='Num.34.9'> ט  ויצא הגבל זפרנה והיו תוצאתיו חצר עינן זה יהיה לכם גבול צפון </verse>
        <verse osisID='Num.34.10'> י  והתאויתם לכם לגבול קדמה מחצר עינן שפמה </verse>
        <verse osisID='Num.34.11'> יא  וירד הגבל משפם הרבלה מקדם לעין וירד הגבל ומחה על כתף ים כנרת קדמה </verse>
        <verse osisID='Num.34.12'> יב  וירד הגבול הירדנה והיו תוצאתיו ים המלח זאת תהיה לכם הארץ לגבלתיה סביב </verse>
        <verse osisID='Num.34.13'> יג  ויצו משה את בני ישראל לאמר  זאת הארץ אשר תתנחלו אתה בגורל אשר צוה יהוה לתת לתשעת המטות וחצי המטה </verse>
        <verse osisID='Num.34.14'> יד  כי לקחו מטה בני הראובני לבית אבתם ומטה בני הגדי לבית אבתם וחצי מטה מנשה לקחו נחלתם </verse>
        <verse osisID='Num.34.15'> טו  שני המטות וחצי המטה  לקחו נחלתם מעבר לירדן ירחו--קדמה מזרחה  {פ} </verse>
        <verse osisID='Num.34.16'> טז  וידבר יהוה אל משה לאמר </verse>
        <verse osisID='Num.34.17'> יז  אלה שמות האנשים אשר ינחלו לכם את הארץ  אלעזר הכהן ויהושע בן נון </verse>
        <verse osisID='Num.34.18'> יח  ונשיא אחד נשיא אחד ממטה--תקחו לנחל את הארץ </verse>
        <verse osisID='Num.34.19'> יט  ואלה שמות האנשים  למטה יהודה כלב בן יפנה </verse>
        <verse osisID='Num.34.20'> כ  ולמטה בני שמעון שמואל בן עמיהוד </verse>
        <verse osisID='Num.34.21'> כא  למטה בנימן אלידד בן כסלון </verse>
        <verse osisID='Num.34.22'> כב  ולמטה בני דן נשיא--בקי בן יגלי </verse>
        <verse osisID='Num.34.23'> כג  לבני יוסף למטה בני מנשה נשיא--חניאל בן אפד </verse>
        <verse osisID='Num.34.24'> כד  ולמטה בני אפרים נשיא--קמואל בן שפטן </verse>
        <verse osisID='Num.34.25'> כה  ולמטה בני זבולן נשיא--אליצפן בן פרנך </verse>
        <verse osisID='Num.34.26'> כו  ולמטה בני יששכר נשיא--פלטיאל בן עזן </verse>
        <verse osisID='Num.34.27'> כז  ולמטה בני אשר נשיא--אחיהוד בן שלמי </verse>
        <verse osisID='Num.34.28'> כח  ולמטה בני נפתלי נשיא--פדהאל בן עמיהוד </verse>
        <verse osisID='Num.34.29'> כט  אלה אשר צוה יהוה לנחל את בני ישראל בארץ כנען  {פ} </verse>
      </chapter>
      <chapter osisID='Num.35'>
        <verse osisID='Num.35.1'> א  וידבר יהוה אל משה בערבת מואב על ירדן ירחו לאמר </verse>
        <verse osisID='Num.35.2'> ב  צו את בני ישראל ונתנו ללוים מנחלת אחזתם ערים לשבת ומגרש לערים סביבתיהם תתנו ללוים </verse>
        <verse osisID='Num.35.3'> ג  והיו הערים להם לשבת ומגרשיהם יהיו לבהמתם ולרכשם ולכל חיתם </verse>
        <verse osisID='Num.35.4'> ד  ומגרשי הערים אשר תתנו ללוים--מקיר העיר וחוצה אלף אמה סביב </verse>
        <verse osisID='Num.35.5'> ה  ומדתם מחוץ לעיר את פאת קדמה אלפים באמה ואת פאת נגב אלפים באמה ואת פאת ים אלפים באמה ואת פאת צפון אלפים באמה--והעיר בתוך זה יהיה להם מגרשי הערים </verse>
        <verse osisID='Num.35.6'> ו  ואת הערים אשר תתנו ללוים--את שש ערי המקלט אשר תתנו לנס שמה הרצח ועליהם תתנו ארבעים ושתים עיר </verse>
        <verse osisID='Num.35.7'> ז  כל הערים אשר תתנו ללוים--ארבעים ושמנה עיר  אתהן ואת מגרשיהן </verse>
        <verse osisID='Num.35.8'> ח  והערים אשר תתנו מאחזת בני ישראל--מאת הרב תרבו ומאת המעט תמעיטו  איש כפי נחלתו אשר ינחלו יתן מעריו ללוים  {פ} </verse>
        <verse osisID='Num.35.9'> ט  וידבר יהוה אל משה לאמר </verse>
        <verse osisID='Num.35.10'> י  דבר אל בני ישראל ואמרת אלהם  כי אתם עברים את הירדן ארצה כנען </verse>
        <verse osisID='Num.35.11'> יא  והקריתם לכם ערים ערי מקלט תהיינה לכם ונס שמה רצח מכה נפש בשגגה </verse>
        <verse osisID='Num.35.12'> יב  והיו לכם הערים למקלט מגאל ולא ימות הרצח עד עמדו לפני העדה למשפט </verse>
        <verse osisID='Num.35.13'> יג  והערים אשר תתנו--שש ערי מקלט תהיינה לכם </verse>
        <verse osisID='Num.35.14'> יד  את שלש הערים תתנו מעבר לירדן ואת שלש הערים תתנו בארץ כנען  ערי מקלט תהיינה </verse>
        <verse osisID='Num.35.15'> טו  לבני ישראל ולגר ולתושב בתוכם תהיינה שש הערים האלה למקלט--לנוס שמה כל מכה נפש בשגגה </verse>
        <verse osisID='Num.35.16'> טז  ואם בכלי ברזל הכהו וימת רצח הוא  מות יומת הרצח </verse>
        <verse osisID='Num.35.17'> יז  ואם באבן יד אשר ימות בה הכהו וימת--רצח הוא  מות יומת הרצח </verse>
        <verse osisID='Num.35.18'> יח  או בכלי עץ יד אשר ימות בו הכהו וימת--רצח הוא  מות יומת הרצח </verse>
        <verse osisID='Num.35.19'> יט  גאל הדם הוא ימית את הרצח  בפגעו בו הוא ימתנו </verse>
        <verse osisID='Num.35.20'> כ  ואם בשנאה יהדפנו או השליך עליו בצדיה וימת </verse>
        <verse osisID='Num.35.21'> כא  או באיבה הכהו בידו וימת--מות יומת המכה רצח הוא  גאל הדם ימית את הרצח--בפגעו בו </verse>
        <verse osisID='Num.35.22'> כב  ואם בפתע בלא איבה הדפו או השליך עליו כל כלי בלא צדיה </verse>
        <verse osisID='Num.35.23'> כג  או בכל אבן אשר ימות בה בלא ראות ויפל עליו וימת--והוא לא אויב לו ולא מבקש רעתו </verse>
        <verse osisID='Num.35.24'> כד  ושפטו העדה בין המכה ובין גאל הדם--על המשפטים האלה </verse>
        <verse osisID='Num.35.25'> כה  והצילו העדה את הרצח מיד גאל הדם והשיבו אתו העדה אל עיר מקלטו אשר נס שמה וישב בה עד מות הכהן הגדל אשר משח אתו בשמן הקדש </verse>
        <verse osisID='Num.35.26'> כו  ואם יצא יצא הרצח את גבול עיר מקלטו אשר ינוס שמה </verse>
        <verse osisID='Num.35.27'> כז  ומצא אתו גאל הדם מחוץ לגבול עיר מקלטו  ורצח גאל הדם את הרצח--אין לו דם </verse>
        <verse osisID='Num.35.28'> כח  כי בעיר מקלטו ישב עד מות הכהן הגדל ואחרי מות הכהן הגדל--ישוב הרצח אל ארץ אחזתו </verse>
        <verse osisID='Num.35.29'> כט  והיו אלה לכם לחקת משפט לדרתיכם בכל מושבתיכם </verse>
        <verse osisID='Num.35.30'> ל  כל מכה נפש--לפי עדים ירצח את הרצח ועד אחד לא יענה בנפש למות </verse>
        <verse osisID='Num.35.31'> לא  ולא תקחו כפר לנפש רצח אשר הוא רשע למות  כי מות יומת </verse>
        <verse osisID='Num.35.32'> לב  ולא תקחו כפר לנוס אל עיר מקלטו לשוב לשבת בארץ עד מות הכהן </verse>
        <verse osisID='Num.35.33'> לג  ולא תחניפו את הארץ אשר אתם בה כי הדם הוא יחניף את הארץ ולארץ לא יכפר לדם אשר שפך בה כי אם בדם שפכו </verse>
        <verse osisID='Num.35.34'> לד  ולא תטמא את הארץ אשר אתם ישבים בה--אשר אני שכן בתוכה  כי אני יהוה--שכן בתוך בני ישראל  {פ} </verse>
      </chapter>
      <chapter osisID='Num.36'>
        <verse osisID='Num.36.1'> א  ויקרבו ראשי האבות למשפחת בני גלעד בן מכיר בן מנשה--ממשפחת בני יוסף וידברו לפני משה ולפני הנשאים--ראשי אבות לבני ישראל </verse>
        <verse osisID='Num.36.2'> ב  ויאמרו את אדני צוה יהוה לתת את הארץ בנחלה בגורל לבני ישראל ואדני צוה ביהוה לתת את נחלת צלפחד אחינו לבנתיו </verse>
        <verse osisID='Num.36.3'> ג  והיו לאחד מבני שבטי בני ישראל לנשים ונגרעה נחלתן מנחלת אבתינו ונוסף על נחלת המטה אשר תהיינה להם ומגרל נחלתנו יגרע </verse>
        <verse osisID='Num.36.4'> ד  ואם יהיה היבל לבני ישראל ונוספה נחלתן על נחלת המטה אשר תהיינה להם ומנחלת מטה אבתינו יגרע נחלתן </verse>
        <verse osisID='Num.36.5'> ה  ויצו משה את בני ישראל על פי יהוה לאמר  כן מטה בני יוסף דברים </verse>
        <verse osisID='Num.36.6'> ו  זה הדבר אשר צוה יהוה לבנות צלפחד לאמר לטוב בעיניהם תהיינה לנשים  אך למשפחת מטה אביהם--תהיינה לנשים </verse>
        <verse osisID='Num.36.7'> ז  ולא תסב נחלה לבני ישראל ממטה אל מטה  כי איש בנחלת מטה אבתיו ידבקו בני ישראל </verse>
        <verse osisID='Num.36.8'> ח  וכל בת ירשת נחלה ממטות בני ישראל--לאחד ממשפחת מטה אביה תהיה לאשה  למען יירשו בני ישראל איש נחלת אבתיו </verse>
        <verse osisID='Num.36.9'> ט  ולא תסב נחלה ממטה למטה אחר  כי איש בנחלתו ידבקו מטות בני ישראל </verse>
        <verse osisID='Num.36.10'> י  כאשר צוה יהוה את משה כן עשו בנות צלפחד </verse>
        <verse osisID='Num.36.11'> יא  ותהיינה מחלה תרצה וחגלה ומלכה ונעה--בנות צלפחד  לבני דדיהן לנשים </verse>
        <verse osisID='Num.36.12'> יב  ממשפחת בני מנשה בן יוסף היו לנשים ותהי נחלתן על מטה משפחת אביהן </verse>
        <verse osisID='Num.36.13'> יג  אלה המצות והמשפטים אשר צוה יהוה ביד משה--אל בני ישראל  בערבת מואב על ירדן ירחו  {ש} </verse>
      </chapter>
    </div></osisText>
</osis>