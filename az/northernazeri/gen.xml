<?xml version='1.0' encoding='UTF-8'?>
<osis xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace'>
  <osisText osisIDWork='NorthernAzeri' osisRefWork='Bible' xml:lang='az'>
    <header>
      <revisionDesc>
        <date>2012-01-07</date>
        <p>initial OSIS 2.1.1 version</p>
      </revisionDesc>
      <work osisWork='NorthernAzeri'>
        <title>Northern Azeri Translation</title>
        <contributor/>
        <creator>Mod2Zef (6)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-07</date>
        <description>Northern Azeri Translation</description>
        <publisher/>
        <type type='OSIS'>Bible</type>
        <identifier type='OSIS'>NorthernAzeri</identifier>
        <source>no entry TextSource in sword.conf found</source>
        <language type='IETF'>az</language>
        <relation/>
        <coverage>provide the bible to the nations of the world</coverage>
        <rights>Copyrighted Kutsul Kitab; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Gen'>
      <chapter osisID='Gen.1'>
        <verse osisID='Gen.1.1'>
            Başlanğıcda Allah göyləri və yeri yaratdı.</verse>
        <verse osisID='Gen.1.2'>Yer quruluşsuz və boş idi. Dərin sular üzərində qaranlıq var idi. Allahın Ruhu suların üzərində dolaşırdı. </verse>
        <verse osisID='Gen.1.3'>Allah dedi: «Qoy işıq olsun». İşıq oldu.</verse>
        <verse osisID='Gen.1.4'>Allah gördü ki, işıq yaxşıdır. Sonra O, işığı qaranlıqdan ayırdı.</verse>
        <verse osisID='Gen.1.5'>Allah işığı «gündüz», qaranlığı isə «gecə» adlandırdı. Axşam oldu, səhər açıldı; bu, birinci gün idi. </verse>
        <verse osisID='Gen.1.6'>Sonra Allah dedi: «Qoy suların arasında bir qübbə olsun və suları bir-birindən ayırsın».</verse>
        <verse osisID='Gen.1.7'>Allah qübbəni düzəltdi və qübbənin altındakı suları onun üstündəki sulardan ayırdı. Belə də oldu.</verse>
        <verse osisID='Gen.1.8'>Allah qübbəni «göy» adlandırdı. Axşam oldu, səhər açıldı; bu, ikinci gün idi. </verse>
        <verse osisID='Gen.1.9'>Sonra Allah dedi: «Qoy göyün altındakı sular bir yerə yığılsın ki, quru görünsün». Belə də oldu.</verse>
        <verse osisID='Gen.1.10'>Allah qurunu «yer», su yığınlarını isə «dənizlər» adlandırdı. Allah gördü ki, bu, yaxşıdır. </verse>
        <verse osisID='Gen.1.11'>Sonra Allah dedi: «Qoy yer üzü bitkilər yetirsin: toxumlar bitirən ot-ələf və torpaqda hər növ bəhərli ağaclar yetişsin. Ağaclar meyvə gətirsin və toxumları meyvələrinin içində olsun». Belə də oldu.</verse>
        <verse osisID='Gen.1.12'>Yer üzü bitkilər yetirdi: hər növ toxum bitirən ot-ələf və hər növ ağac yetişdi. Ağaclar meyvə gətirirdi və toxumları meyvələrinin içində idi. Allah gördü ki, bu, yaxşıdır.</verse>
        <verse osisID='Gen.1.13'>Axşam oldu, səhər açıldı; bu, üçüncü gün idi. </verse>
        <verse osisID='Gen.1.14'>Sonra Allah dedi: «Qoy göy qübbəsində gecəni gündüzdən ayıran çıraqlar olsun. Onlar işarələri, fəsilləri və günlərlə illəri göstərsin.</verse>
        <verse osisID='Gen.1.15'>Qoy onlar göy qübbəsində çıraq olub, yer üzünə işıq saçsın». Belə də oldu.</verse>
        <verse osisID='Gen.1.16'>Allah iki böyük çıraq düzəltdi: gündüzü idarə etmək üçün böyük çıraq, gecəni idarə etmək üçün kiçik çıraq. O həmçinin ulduzları düzəltdi.</verse>
        <verse osisID='Gen.1.17'>Allah onları göy qübbəsinə qoydu ki, yer üzünə işıq saçsın,</verse>
        <verse osisID='Gen.1.18'>gündüzü və gecəni idarə etsin, işığı qaranlıqdan ayırsın. Allah gördü ki, bu, yaxşıdır.</verse>
        <verse osisID='Gen.1.19'>Axşam oldu, səhər açıldı; bu, dördüncü gün idi. </verse>
        <verse osisID='Gen.1.20'>Sonra Allah dedi: «Qoy sular çoxlu canlı məxluqlarla qaynaşsın, yer üstündəki göy qübbəsində quşlar uçsun».</verse>
        <verse osisID='Gen.1.21'>Allah nəhəng su əjdahalarını və suda qaynaşan hər növ bütün sürünən canlı məxluqları, həmçinin hər növ bütün qanadlı quşları yaratdı. Allah gördü ki, bu, yaxşıdır.</verse>
        <verse osisID='Gen.1.22'>Allah onlara bərəkət verərək dedi: «Törəyib çoxalın və dənizlərdəki suları doldurun, quşlar da yer üzündə çoxalsın».</verse>
        <verse osisID='Gen.1.23'>Axşam oldu, səhər açıldı; bu, beşinci gün idi. </verse>
        <verse osisID='Gen.1.24'>Sonra Allah dedi: «Qoy yer üzü hər növ canlı məxluqlar – hər növ ev heyvanları, sürünən canlılar və çöl heyvanları əmələ gətirsin». Belə də oldu.</verse>
        <verse osisID='Gen.1.25'>Allah hər növ çöl heyvanlarını, hər növ ev heyvanlarını və yerdə sürünən bütün canlıları yaratdı. Allah gördü ki, bu, yaxşıdır. </verse>
        <verse osisID='Gen.1.26'>Sonra Allah dedi: «Öz surətimizə və bənzərimizə görə insanı yaradaq. Qoy o, dənizdəki heyvanlara, göydəki quşlara, yerdəki heyvanlara, bütün yer üzünə və yerdə sürünən canlıların hamısına hökmranlıq etsin».</verse>
        <verse osisID='Gen.1.27'>Allah insanı Öz surətində yaratdı, Allahın surətində yaratdı, onları kişi və qadın olaraq yaratdı.</verse>
        <verse osisID='Gen.1.28'>Allah onlara xeyir-dua verərək dedi: «Törəyib çoxalın və yer üzünü bürüyüb ona sahib olun: dənizdəki heyvanlar, göydəki quşlar, yerdə sürünən bütün canlılar üzərində hökmranlıq edin».</verse>
        <verse osisID='Gen.1.29'>Allah dedi: «Budur, yer üzündə toxum verən bütün ot-ələfi və meyvələrində toxumu olan bütün ağacların bəhərini sizə verirəm ki, qidalanasınız.</verse>
        <verse osisID='Gen.1.30'>Yerdəki heyvanların, göydəki quşların və yerdə sürünən canlıların hamısına – nəfəsi olan bütün canlılara isə yem olmaq üçün bütün yaşıl otları verirəm». Belə də oldu.</verse>
        <verse osisID='Gen.1.31'>Allah gördü ki, yaratdığı hər şey çox yaxşıdır. Axşam oldu, səhər açıldı; bu, altıncı gün idi.  </verse>
      </chapter>
      <chapter osisID='Gen.2'>
        <verse osisID='Gen.2.1'>Göylər və yer, oradakı hər şey beləcə tamamlandı.</verse>
        <verse osisID='Gen.2.2'>Allah yeddinci günə qədər gördüyü işləri qurtardı və yeddinci gün gördüyü işlərdən ayrılıb istirahət etdi.</verse>
        <verse osisID='Gen.2.3'>Allah yeddinci günə bərəkət verdi və onu təqdis etdi, çünki gördüyü bütün yaratma işini qurtarıb həmin gün istirahət etdi. </verse>
        <verse osisID='Gen.2.4'>Rəbb Allahın göyləri və yeri yaratmasının hekayəti belədir: Rəbb Allah göyləri və yeri yaradanda</verse>
        <verse osisID='Gen.2.5'>yer üzündə heç bir bitki yox idi, heç bir çöl otu da bitmirdi, çünki Rəbb Allah yer üzünə hələ yağış göndərməmişdi və torpağı becərən insan da yaranmamışdı.</verse>
        <verse osisID='Gen.2.6'>Amma yerdən su çıxırdı və bütün torpağı sulayırdı.</verse>
        <verse osisID='Gen.2.7'>Rəbb Allah yerin torpağından insanı düzəltdi və onun burnuna həyat nəfəsi üfürdü. Beləcə insan canlı varlıq oldu. </verse>
        <verse osisID='Gen.2.8'>Sonra Rəbb Allah şərqdə yerləşən Edendə bir bağ saldı və düzəltdiyi insanı orada yerləşdirdi.</verse>
        <verse osisID='Gen.2.9'>Rəbb Allah torpaqda gözəl görünüşlü və yemək üçün şirin meyvəli cürbəcür ağaclar yetirdi. O həmçinin bağın ortasında həyat ağacını və xeyirlə şəri bilmə ağacını bitirdi. </verse>
        <verse osisID='Gen.2.10'>Bağı suvarmaq üçün Edendən bir çay çıxırdı, oradan isə dörd qola bölünürdü.</verse>
        <verse osisID='Gen.2.11'>Onlardan birinin adı Pişondur. O bütün Xavila ölkəsini dolanaraq axır. Orada qızıl çıxır.</verse>
        <verse osisID='Gen.2.12'>Bu ölkənin qızılı yaxşıdır. Burada həm də ətirli qatran və damarlı əqiq var.</verse>
        <verse osisID='Gen.2.13'>İkinci çayın adı Gixondur. O, Kuş ölkəsini dolanaraq axır.</verse>
        <verse osisID='Gen.2.14'>Üçüncü çayın adı Dəclədir. O, Aşşur ölkəsinin şərqindən axır. Dördüncü çay Fəratdır. </verse>
        <verse osisID='Gen.2.15'>Rəbb Allah insanı götürüb Eden bağına qoydu ki, oranı becərsin və saxlasın.</verse>
        <verse osisID='Gen.2.16'>Rəbb Allah insana əmr edib dedi: «Bağdakı bütün ağacların bəhrəsindən istəyəndə yeyə bilərsən.</verse>
        <verse osisID='Gen.2.17'>Ancaq xeyirlə şəri bilmə ağacının meyvəsindən yemə, çünki ondan yeyən gün hökmən öləcəksən». </verse>
        <verse osisID='Gen.2.18'>Rəbb Allah yenə dedi: «İnsanın tək olması yaxşı deyil, Mən ona münasib olan bir köməkçi yaradacağam».</verse>
        <verse osisID='Gen.2.19'>Rəbb Allah bütün çöl heyvanlarını və göydəki bütün quşları torpaqdan düzəltdi. Sonra onları insanın yanına gətirdi ki, onun bunları necə adlandıracağını görsün. İnsan hər heyvana hansı adı qoydusa, o cür də adlandı.</verse>
        <verse osisID='Gen.2.20'>İnsan bütün ev heyvanlarına, göydəki quşlara və bütün çöl heyvanlarına ad verdi, amma insana münasib olan bir köməkçi tapılmadı.</verse>
        <verse osisID='Gen.2.21'>O zaman Rəbb Allah insana dərin yuxu göndərdi və o yuxuya getdi. Onda Rəbb Allah onun qabırğasının birini götürdü və yerini ətlə örtdü.</verse>
        <verse osisID='Gen.2.22'>Rəbb Allah insandan götürdüyü qabırğadan qadını düzəltdi və onu insanın yanına gətirdi.</verse>
        <verse osisID='Gen.2.23'>İnsan dedi:  «Bax, nəhayət, bununSümüyü mənim sümüyümdən,Bədəni mənim bədənimdəndir.Adına “qadın” deyiləcək,Çünki o, kişidən  götürülüb». </verse>
        <verse osisID='Gen.2.24'>Buna görə də kişi öz ata-anasını tərk edib arvadına qovuşacaq və onlar bir bədən olacaq.</verse>
        <verse osisID='Gen.2.25'>Adəm və arvadı – ikisi də çılpaq idi, ancaq bundan utanmırdılar.  </verse>
      </chapter>
      <chapter osisID='Gen.3'>
        <verse osisID='Gen.3.1'>
            Rəbb Allahın yaratdığı bütün çöl heyvanlarının ən hiyləgəri ilan idi. İlan qadına dedi: «Doğrudanmı, Allah sizə “bağda olan heç bir ağacın bəhrələrindən yeməyin” deyib?»</verse>
        <verse osisID='Gen.3.2'>Qadın ilana dedi: «Bağdakı ağacların bəhrələrindən yeyə bilərik.</verse>
        <verse osisID='Gen.3.3'>Amma bağın ortasındakı ağacın meyvələri barədə Allah deyib: “Ondan yeməyin və ona toxunmayın, yoxsa öləcəksiniz!”»</verse>
        <verse osisID='Gen.3.4'>İlan qadına dedi: «Yox, əsla ölməzsiniz.</verse>
        <verse osisID='Gen.3.5'>Əksinə, Allah bilir ki, o meyvələrdən yediyiniz gün gözləriniz açılacaq və xeyirlə şəri bilərək Allah kimi olacaqsınız».</verse>
        <verse osisID='Gen.3.6'>Qadın gördü ki, ağacın meyvəsi yemək üçün yaxşıdır, gözə xoş görünür və bu ağac insana dərrakə verməyi vəd edir. Buna görə də o həmin meyvədən dərib yedi. Sonra yanında olan ərinə də verdi, o da yedi.</verse>
        <verse osisID='Gen.3.7'>O vaxt ikisinin də gözləri açıldı və çılpaq olduqlarını bildilər. Buna görə də əncir yarpaqlarını bir-birinə hörüb özlərinə fitə düzəltdilər. </verse>
        <verse osisID='Gen.3.8'>Onlar günün sərinliyində bağda gəzişən Rəbb Allahın səsini eşitdilər. Adəm və onun arvadı Rəbb Allahın hüzurundan qaçıb bağdakı ağacların arasında gizləndilər.</verse>
        <verse osisID='Gen.3.9'>Rəbb Allah Adəmi səsləyib dedi: «Haradasan?»</verse>
        <verse osisID='Gen.3.10'>O cavab verdi: «Bağda səsini eşitdim və çılpaq olduğum üçün qorxdum, ona görə də gizlənmişəm».</verse>
        <verse osisID='Gen.3.11'>Rəbb Allah dedi: «Kim sənə bildirdi ki, çılpaqsan? Sənə yeməyi qadağan etdiyim ağacın meyvəsindən yeməmisən ki?»</verse>
        <verse osisID='Gen.3.12'>Adəm dedi: «Mənimlə birgə olmaq üçün verdiyin qadın o ağacın meyvəsindən verdi, mən də yedim».</verse>
        <verse osisID='Gen.3.13'>Rəbb Allah qadına dedi: «Sən niyə belə etdin?» Qadın dedi: «İlan məni yoldan çıxartdı, mən də yedim». </verse>
        <verse osisID='Gen.3.14'>Rəbb Allah ilana dedi:  «Sən bunu etdiyin üçünBütün ev heyvanları və çöl heyvanları arasındaLənət qazanırsan.Qarnın üstündə sürünəcəksən,Bütün ömrün boyu torpaq yeyəcəksən.</verse>
        <verse osisID='Gen.3.15'>Mən səninlə qadın arasına,Sənin balanla onun övladı arasınaDüşmənçilik salıram.Bu övlad sənin başından vuracaq,Sən də onu dabanından sancacaqsan». </verse>
        <verse osisID='Gen.3.16'>Sonra Rəbb Allah qadına dedi:  «Hamilə olanda sənəÇox əziyyət verəcəyəm,Uşaqlarını ağrı içində doğacaqsan.Ərinə meylli olacaqsan,O sənə ağalıq edəcək». </verse>
        <verse osisID='Gen.3.17'>Sonra Rəbb Allah Adəmə dedi:  «Arvadının sözünə qulaq asdığın üçün,Qadağan etdiyim, “meyvəsini yemə” dediyimAğacdan yediyin üçünSənə görə torpaq lənətlənir.Ömrün boyu zəhmətləTorpaqdan yemək əldə edəcəksən.</verse>
        <verse osisID='Gen.3.18'>O sənə tikan və qanqal bitirəcək,Sən də çöldəki ot-ələfi yeyəcəksən.</verse>
        <verse osisID='Gen.3.19'>Alın tərinlə çörək yeyəcəksən.Axırda torpağa qayıdacaqsan,Çünki oradan götürülmüsən,Ona görə ki yerin torpağısan,Torpağa da qayıdacaqsan». </verse>
        <verse osisID='Gen.3.20'>Adəm arvadının adını Həvva qoydu, çünki o, yer üzündə yaşayanların hamısının anası oldu.</verse>
        <verse osisID='Gen.3.21'>Onda Rəbb Allah Adəmlə arvadı üçün dəridən paltar düzəltdi və onlara geyindirdi. </verse>
        <verse osisID='Gen.3.22'>Sonra Rəbb Allah dedi: «Budur, insan xeyirlə şərin nə olduğunu bilərək bizlərdən biri kimi oldu. Qoy indi əlini uzadaraq həyat ağacının meyvəsindən dərib yeməsin və əbədi yaşamasın!»</verse>
        <verse osisID='Gen.3.23'>Rəbb Allah insanı Eden bağından çıxartdı ki, o özünün də bir qismindən götürüldüyü torpağı becərsin.</verse>
        <verse osisID='Gen.3.24'>Rəbb Allah insanı qovdu. O, Eden bağının şərqinə keruvlarını və hər tərəfə fırlanan odlu qılıncını qoydu ki, həyat ağacına gedən yolu qorusunlar.  </verse>
      </chapter>
      <chapter osisID='Gen.4'>
        <verse osisID='Gen.4.1'>
          Adəm arvadı Həvva ilə yaxınlıq etdi və Həvva hamilə olub Qabili doğdu. Həvva dedi: «Rəbbin köməyi ilə bir insan qazandım».</verse>
        <verse osisID='Gen.4.2'>Sonra o, Qabilin qardaşı Habili doğdu. Habil çoban oldu, Qabil isə əkinçi. </verse>
        <verse osisID='Gen.4.3'>Bir müddət keçəndən sonra Qabil torpağın bəhrəsindən Rəbb Allaha təqdim gətirdi.</verse>
        <verse osisID='Gen.4.4'>Habil də sürüsündə ilk doğulan heyvanlardan bir neçəsini və onların piyini təqdim etdi. Rəbb Habili və onun təqdimini qəbul etdi,</verse>
        <verse osisID='Gen.4.5'>ancaq Qabili və onun təqdimini qəbul etmədi. Buna görə də Qabil bərk qəzəblənib qaşqabağını salladı.</verse>
        <verse osisID='Gen.4.6'>Rəbb Qabilə dedi: «Niyə qəzəblənmisən? Niyə qaşqabağını sallamısan?</verse>
        <verse osisID='Gen.4.7'>Əgər yaxşı iş görürsənsə, Mən qəbul etmərəmmi? Əgər yaxşı iş görmürsənsə, günah qapının ağzında durub. Onun meyli sənədir, ancaq sən ona üstün gəlməlisən». </verse>
        <verse osisID='Gen.4.8'>Sonra Qabil qardaşı Habilə bir söz dedi və onlar çölə getdilər. Orada Qabil qardaşı Habilin üstünə hücum çəkib onu öldürdü.</verse>
        <verse osisID='Gen.4.9'>Sonra Rəbb Qabildən soruşdu: «Qardaşın Habil haradadır?» O dedi: «Bilmirəm, məgər mən qardaşımın keşikçisiyəm?»</verse>
        <verse osisID='Gen.4.10'>Rəbb dedi: «Sən nə etdin? Qardaşının qanının səsi torpaqdan Mənə fəryad edir.</verse>
        <verse osisID='Gen.4.11'>Buna görə də bu torpaqda lənət almısan; o torpaq ki sənin əlinlə tökülən qardaş qanını udmaq üçün ağzını açdı.</verse>
        <verse osisID='Gen.4.12'>Torpağı becərdiyin zaman o daha gücünü sənə verməyəcək. Yer üzündə qaçaq və sərgərdan olacaqsan».</verse>
        <verse osisID='Gen.4.13'>Qabil Rəbbə dedi: «Cəzam çəkə biləcəyimdən daha artıqdır.</verse>
        <verse osisID='Gen.4.14'>Bax bu gün Sən məni torpaqdan qovursan. Mən də Sənin hüzurundan gizlənib yer üzündə qaçaq və sərgərdan olacağam. Ancaq kim mənə rast gəlsə, məni öldürəcək».</verse>
        <verse osisID='Gen.4.15'>Rəbb ona dedi: «Xeyr! Kim Qabili öldürsə, ondan yeddi qat intiqam alınacaq». Rəbb Qabilə bir əlamət qoydu ki, ona rast gələn kəs onu öldürməsin.</verse>
        <verse osisID='Gen.4.16'>Beləcə Qabil Rəbbin hüzurunu tərk etdi və Eden bağından şərqdə – Nod torpağında yaşamağa başladı. </verse>
        <verse osisID='Gen.4.17'>Qabil arvadı ilə yaxınlıq etdi və arvadı hamilə olub Xanoku doğdu. O zaman o, bir şəhər tikdi, şəhərə oğlu Xanokun adını verdi.</verse>
        <verse osisID='Gen.4.18'>Xanokdan İrad törədi. İraddan Mehuyael törədi. Mehuyaeldən Metuşael törədi. Metuşaeldən Lemek törədi.</verse>
        <verse osisID='Gen.4.19'>Lemek iki arvad aldı: birinin adı Ada, o birinin adı Silla idi.</verse>
        <verse osisID='Gen.4.20'>Ada Yavalı doğdu. Yaval çadırda yaşamağın və sürü saxlamağın əsasını qoydu.</verse>
        <verse osisID='Gen.4.21'>Onun qardaşının adı Yuval idi. O hər cür lira və tütək çalmağın əsasını qoydu.</verse>
        <verse osisID='Gen.4.22'>Silla isə Tuval-Qayini doğdu. Tuval-Qayin tuncdan və dəmirdən hər cür kəsici alətlər düzəldərdi. Onun Naama adlı bacısı var idi. </verse>
        <verse osisID='Gen.4.23'>Bir dəfə Lemek arvadlarına dedi:  «Ey Ada və Silla, səsimi eşidin,Ey Lemekin arvadları, sözümə qulaq asın:Məni yaraladığı üçünBir adam öldürdüm,Məni zədələdiyi üçünBir cavan öldürdüm.</verse>
        <verse osisID='Gen.4.24'>Qabil üçün yeddi qat qisas alınacaqsa,Lemek üçün yetmiş yeddi qat alınacaq». </verse>
        <verse osisID='Gen.4.25'>Adəm yenə arvadı ilə yaxınlıq etdi və Həvva bir oğlan doğub adını Şet  qoyaraq dedi: «Qabilin öldürdüyü Habilin yerinə Allah mənə başqa bir oğul bəxş etdi».</verse>
        <verse osisID='Gen.4.26'>Şetin də bir oğlu oldu və adını Enoş qoydu. O zaman insanlar Rəbbin adını çağırmağa başladı.  </verse>
      </chapter>
      <chapter osisID='Gen.5'>
        <verse osisID='Gen.5.1'>
            Adəmin nəsil tarixçəsi belədir. Allah insanı yaradanda onu Öz bənzərinə görə yaratdı.</verse>
        <verse osisID='Gen.5.2'>Allah onları kişi və qadın olaraq yaratdı, onlara xeyir-dua verdi və yaratdığı gün onları «insan» adlandırdı. </verse>
        <verse osisID='Gen.5.3'>Adəmin yüz otuz yaşı olanda özünə bənzər, öz surətində bir oğlu oldu və adını Şet qoydu.</verse>
        <verse osisID='Gen.5.4'>Şet doğulandan sonra Adəm səkkiz yüz il yaşadı. Onun çoxlu oğlu və qızı oldu.</verse>
        <verse osisID='Gen.5.5'>Adəm doqquz yüz otuz il ömür sürüb öldü. </verse>
        <verse osisID='Gen.5.6'>Şet yüz beş yaşında olanda oğlu Enoş doğuldu.</verse>
        <verse osisID='Gen.5.7'>Enoş doğulandan sonra Şet səkkiz yüz yeddi il yaşadı. Onun çoxlu oğlu və qızı oldu.</verse>
        <verse osisID='Gen.5.8'>Şet doqquz yüz on iki il ömür sürüb öldü. </verse>
        <verse osisID='Gen.5.9'>Enoş doxsan yaşında olanda oğlu Qenan doğuldu.</verse>
        <verse osisID='Gen.5.10'>Qenan doğulandan sonra Enoş səkkiz yüz on beş il yaşadı. Onun çoxlu oğlu və qızı oldu.</verse>
        <verse osisID='Gen.5.11'>Enoş doqquz yüz beş il ömür sürüb öldü. </verse>
        <verse osisID='Gen.5.12'>Qenan yetmiş yaşında olanda oğlu Mahalalel doğuldu.</verse>
        <verse osisID='Gen.5.13'>Mahalalel doğulandan sonra Qenan səkkiz yüz qırx il yaşadı. Onun çoxlu oğlu və qızı oldu.</verse>
        <verse osisID='Gen.5.14'>Qenan doqquz yüz on il ömür sürüb öldü. </verse>
        <verse osisID='Gen.5.15'>Mahalalel altmış beş yaşında olanda oğlu Yered doğuldu.</verse>
        <verse osisID='Gen.5.16'>Yered doğulandan sonra Mahalalel səkkiz yüz otuz il yaşadı. Onun çoxlu oğlu və qızı oldu.</verse>
        <verse osisID='Gen.5.17'>Mahalalel səkkiz yüz doxsan beş il ömür sürüb öldü. </verse>
        <verse osisID='Gen.5.18'>Yered yüz altmış iki yaşında olanda oğlu Xanok doğuldu.</verse>
        <verse osisID='Gen.5.19'>Xanok doğulandan sonra Yered səkkiz yüz il yaşadı. Onun çoxlu oğlu və qızı oldu.</verse>
        <verse osisID='Gen.5.20'>Yered doqquz yüz altmış iki il ömür sürüb öldü. </verse>
        <verse osisID='Gen.5.21'>Xanok altmış beş yaşında olanda oğlu Metuşelah doğuldu.</verse>
        <verse osisID='Gen.5.22'>Metuşelah doğulandan sonra Xanok üç yüz il Allahla bir yol getdi. Onun çoxlu oğlu və qızı oldu.</verse>
        <verse osisID='Gen.5.23'>Xanok üç yüz altmış beş il yaşadı.</verse>
        <verse osisID='Gen.5.24'>O, Allahla bir yol getdi. Sonra qeyb oldu, çünki Allah onu Öz yanına götürdü. </verse>
        <verse osisID='Gen.5.25'>Metuşelah yüz səksən yeddi yaşında olanda oğlu Lemek doğuldu.</verse>
        <verse osisID='Gen.5.26'>Lemek doğulandan sonra Metuşelah yeddi yüz səksən iki il yaşadı. Onun çoxlu oğlu və qızı oldu.</verse>
        <verse osisID='Gen.5.27'>Metuşelah doqquz yüz altmış doqquz il ömür sürüb öldü. </verse>
        <verse osisID='Gen.5.28'>Lemek yüz səksən iki yaşında olanda bir oğlu doğuldu.</verse>
        <verse osisID='Gen.5.29'>O dedi: «Bu oğul Rəbbin lənətlədiyi torpağı becərəndə çəkdiyimiz əziyyətlərdə, əlimizin zəhmətində bizə təsəlli verəcək». Buna görə də onun adını Nuh  qoydu.</verse>
        <verse osisID='Gen.5.30'>Nuh doğulandan sonra Lemek beş yüz doxsan beş il yaşadı. Onun çoxlu oğlu və qızı oldu.</verse>
        <verse osisID='Gen.5.31'>Lemek yeddi yüz yetmiş yeddi il ömür sürüb öldü. </verse>
        <verse osisID='Gen.5.32'>Nuh beş yüz yaşında olanda Sam, Ham və Yafəs adında oğulları oldu.  </verse>
      </chapter>
      <chapter osisID='Gen.6'>
        <verse osisID='Gen.6.1'>
          İnsanlar yer üzündə çoxalmağa başladı və onların qızları doğuldu.</verse>
        <verse osisID='Gen.6.2'>O zaman Allah oğulları gördülər ki, insan qızları çox gözəldir və bəyəndikləri hər qızı özlərinə arvad etdilər.</verse>
        <verse osisID='Gen.6.3'>Rəbb dedi: «Mənim Ruhum insanda əbədi qalmayacaq, çünki onlar ancaq bədəndir. Onların ömrü yüz iyirmi il olacaq». </verse>
        <verse osisID='Gen.6.4'>Həmin dövrdə və Allah oğulları insan qızlarını arvad alıb övladları doğulan dövrdə də yer üzündə böyük adamlar yaşayırdı. Bunlar qədim dövrün qəhrəman və adlı-sanlı adamları idi. </verse>
        <verse osisID='Gen.6.5'>Rəbb gördü ki, yer üzündəki insanların şər əməlləri çoxdur və hər zaman onların ürəyindəki fikirlər və niyyətlər pisliyə doğru yönəlir.</verse>
        <verse osisID='Gen.6.6'>O, yer üzündə insanları yaratdığına peşman oldu və ürəyində kədərləndi.</verse>
        <verse osisID='Gen.6.7'>Rəbb dedi: «Yaratdığım insanları yer üzündən siləcəyəm, bunu insanlarla birgə heyvanların, sürünənlərin və quşların da başına gətirəcəyəm, çünki onları yaratmağıma peşman olmuşam».</verse>
        <verse osisID='Gen.6.8'>Ancaq Nuh Rəbbin gözündə lütf tapdı. </verse>
        <verse osisID='Gen.6.9'>Nuhun tarixçəsi belədir: Nuh saleh və öz nəsli arasında qüsursuz bir adam idi. O, Allahla bir yol gedirdi.</verse>
        <verse osisID='Gen.6.10'>Nuhun üç oğlu oldu: Sam, Ham və Yafəs.</verse>
        <verse osisID='Gen.6.11'>Ancaq Allahın nəzərində yer üzündəki insanlar pozğunlaşmışdı və dünya zorakılıqla dolmuşdu.</verse>
        <verse osisID='Gen.6.12'>Allah yer üzündəki insanların daha da pozğunlaşdığını gördü, çünki dünyadakı bütün bəşər yolunu azmışdı. </verse>
        <verse osisID='Gen.6.13'>Allah Nuha dedi: «Önümdə olan bütün bəşərin sonu çatıb, çünki yer üzü onların zorakılığı ilə dolub. Buna görə də Mən onları yer üzü ilə birgə məhv edəcəyəm.</verse>
        <verse osisID='Gen.6.14'>Özünə qofer ağacından bir gəmi düzəlt, onun içində otaqlar düzəlt, üstünə içəridən və bayırdan qatran vur.</verse>
        <verse osisID='Gen.6.15'>Gəmini belə düzəlt: onun uzunluğu üç yüz qulac, eni əlli qulac, hündürlüyü isə otuz qulac olsun.</verse>
        <verse osisID='Gen.6.16'>Gəminin üstündən bir qulac aşağı pəncərə açarsan və qapısını yan tərəfdən qoyarsan. Gəminin üç mərtəbəsi olsun: biri altda, biri ortada, biri də üstdə. </verse>
        <verse osisID='Gen.6.17'>Bax Mən yer üzünü suya qərq edəcəyəm ki, göylər altında həyat nəfəsi olan bütün canlılar məhv olsun və yer üzündə olanların hamısı öləcək.</verse>
        <verse osisID='Gen.6.18'>Ancaq əhdimi səninlə bağlayıram. Sən oğulların, arvadın və gəlinlərinlə birgə gəmiyə minərsən.</verse>
        <verse osisID='Gen.6.19'>Bütün heyvanlardan, canlı məxluqlardan bir cütünü – erkək və dişisini gəmiyə götürərsən ki, səninlə birgə sağ qalsın.</verse>
        <verse osisID='Gen.6.20'>Növlərinə görə quşların, heyvanların və yerdə sürünənlərin hər birindən bir cütü sənin yanına gələcək ki, sağ qalsın.</verse>
        <verse osisID='Gen.6.21'>Həmçinin özünlə birlikdə hər cür azuqə götürüb yanına yığ ki, sənin və onların yeməyi olsun». </verse>
        <verse osisID='Gen.6.22'>Nuh hər şeyi etdi: Allah ona necə əmr etmişdisə, o da hər şeyi eləcə yerinə yetirdi.  </verse>
      </chapter>
      <chapter osisID='Gen.7'>
        <verse osisID='Gen.7.1'>Rəbb Nuha dedi: «Sən bütün ailənlə birgə gəmiyə gir, çünki bu bəşər nəsli içində yalnız səni önümdə saleh gördüm.</verse>
        <verse osisID='Gen.7.2'>Bütün yer üzündə nəsli kəsilməsin deyə hər pak heyvanın erkək və dişisindən yeddi cüt, hər murdar heyvanın erkək və dişisindən bir cüt götür.</verse>
        <verse osisID='Gen.7.3'>Həmçinin göydəki hər quşun erkək və dişisindən yeddi cüt götür.</verse>
        <verse osisID='Gen.7.4'>Çünki yeddi gün sonra yer üzünə qırx gün-qırx gecə yağış yağdıracağam və yaratdığım bütün canlıları yer üzündə məhv edəcəyəm».</verse>
        <verse osisID='Gen.7.5'>Rəbb Nuha necə əmr etmişdisə, o da hər şeyi eləcə yerinə yetirdi. </verse>
        <verse osisID='Gen.7.6'>Yer üzündə daşqın olanda Nuhun altı yüz yaşı var idi.</verse>
        <verse osisID='Gen.7.7'>Nuh, onun arvadı, oğulları və gəlinləri daşqından qurtarmaq üçün birlikdə gəmiyə mindilər.</verse>
        <verse osisID='Gen.7.8'>Allahın Nuha əmr etdiyi kimi pak və murdar heyvanların, quşların, bütün yerdə sürünənlərin</verse>
        <verse osisID='Gen.7.9'>erkək və dişisi cüt-cüt Nuhun yanına gəlib gəmiyə mindi. </verse>
        <verse osisID='Gen.7.10'>Yeddi gün sonra yer üzündə daşqın oldu.</verse>
        <verse osisID='Gen.7.11'>Həmin gün – Nuhun ömrünün altı yüzüncü ilində, ikinci ayın on yeddinci günü dərinlikdə olan bütün gur su qaynaqları püskürdü və göylərin pəncərələri açıldı.</verse>
        <verse osisID='Gen.7.12'>Yer üzünə qırx gün-qırx gecə yağış yağdı. </verse>
        <verse osisID='Gen.7.13'>Elə həmin gün Nuh, onun arvadı, oğulları Sam, Ham, Yafəs və üç gəlini gəmiyə mindilər.</verse>
        <verse osisID='Gen.7.14'>Onlarla birgə hər növ çöl heyvanı, hər növ ev heyvanı, hər növ yerdə sürünən, hər növ göydə uçan canlı və hər cür quş gəmiyə girdi:</verse>
        <verse osisID='Gen.7.15'>həyat nəfəsi olan bütün canlılardan cüt-cüt Nuhun yanına gəlib gəmiyə mindi.</verse>
        <verse osisID='Gen.7.16'>Allahın Nuha əmr etdiyi kimi bütün canlılardan erkək və dişi heyvanlar gəmiyə girdilər. Onların dalınca Rəbb gəminin qapısını örtdü. </verse>
        <verse osisID='Gen.7.17'>Yer üzündə qırx gün daşqın oldu və su çoxalıb gəmini yerdən yuxarı qaldırdı.</verse>
        <verse osisID='Gen.7.18'>Su çox yuxarı qalxıb yer üzünü aldı və gəmi suyun üzündə üzməyə başladı.</verse>
        <verse osisID='Gen.7.19'>Su yer üzünü elə tutdu ki, göylər altında olan bütün uca dağlar suya qərq oldu.</verse>
        <verse osisID='Gen.7.20'>Su dağların zirvəsindən on beş qulac qalxdı və onları örtdü.</verse>
        <verse osisID='Gen.7.21'>Yer üzündə hərəkət edən canlıların hamısı – quşlar, ev heyvanları, çöl heyvanları, yerdə sürünənlər və bütün insanlar məhv oldu.</verse>
        <verse osisID='Gen.7.22'>Quruda yaşayan, burnunda həyat nəfəsi olan canlı varlıqların hamısı öldü.</verse>
        <verse osisID='Gen.7.23'>Rəbb yer üzündə olan bütün canlıları məhv etdi: insanlardan tutmuş heyvanlara, sürünənlərə və göydəki quşlara qədər hər şey yer üzündə məhv oldu. Yalnız Nuh və onunla birgə gəmidə olanlar sağ qaldı.</verse>
        <verse osisID='Gen.7.24'>Yüz əlli gün ərzində su yer üzündə çoxaldı.  </verse>
      </chapter>
      <chapter osisID='Gen.8'>
        <verse osisID='Gen.8.1'>
          Allah Nuhu və onunla birgə gəmidə olan bütün çöl heyvanlarını və ev heyvanlarını yada saldı. Allah yer üzünə külək göndərdi və su azalmağa başladı.</verse>
        <verse osisID='Gen.8.2'>Dərinlikdə olan su qaynaqları və göylərin pəncərələri bağlandı, yağış dayandı.</verse>
        <verse osisID='Gen.8.3'>Su yer üzündən tədricən çəkildi, yüz əlli gün keçdikdən sonra su azaldı.</verse>
        <verse osisID='Gen.8.4'>Yeddinci ayın on yeddinci günü gəmi Ararat dağlarında dayandı.</verse>
        <verse osisID='Gen.8.5'>Onuncu aya qədər su yavaş-yavaş çəkildi, onuncu ayın birinci günü dağların zirvələri göründü. </verse>
        <verse osisID='Gen.8.6'>Qırx gün sonra Nuh düzəltdiyi gəminin pəncərəsini açıb</verse>
        <verse osisID='Gen.8.7'>bir qarğa buraxdı; qarğa uçub getdi və yer üzündə su quruyana qədər hər tərəfi dolaşdı.</verse>
        <verse osisID='Gen.8.8'>Nuh bu dəfə bir göyərçin buraxdı ki, suyun yer üzündən çəkilib-çəkilmədiyini bilsin.</verse>
        <verse osisID='Gen.8.9'>Amma göyərçin qonmaq üçün rahat bir yer tapmadığına görə onun yanına – gəmiyə qayıtdı, çünki hələ bütün yer üzündə su var idi. Nuh əlini uzadıb göyərçini tutdu və gəmiyə – öz yanına apardı.</verse>
        <verse osisID='Gen.8.10'>O daha yeddi gün gözlədi və göyərçini yenə gəmidən buraxdı.</verse>
        <verse osisID='Gen.8.11'>Axşamüstü göyərçin onun yanına qayıtdı. Göyərçinin ağzında təzə zeytun yarpağı var idi. Nuh suyun yer üzündən çəkildiyini bildi.</verse>
        <verse osisID='Gen.8.12'>O daha yeddi gün gözlədi və göyərçini yenə buraxdı, artıq göyərçin onun yanına qayıtmadı. </verse>
        <verse osisID='Gen.8.13'>Nuhun ömrünün altı yüz birinci ilində, birinci ayın birinci günü yer üzündə su qurudu. Nuh gəminin qapağını qaldırdı və torpağın üzərindəki suyun quruduğunu gördü.</verse>
        <verse osisID='Gen.8.14'>İkinci ayın iyirmi yeddinci günü yer üzündəki su tamamilə qurudu. </verse>
        <verse osisID='Gen.8.15'>Allah Nuha dedi:</verse>
        <verse osisID='Gen.8.16'>«Sən öz arvadın, oğulların və gəlinlərinlə birgə gəmidən çıx.</verse>
        <verse osisID='Gen.8.17'>Səninlə birgə olan bütün canlıları – quşları, heyvanları və yerdə sürünənləri bayıra çıxart. Qoy yer üzünə yayılsınlar və yer üzündə törəyib çoxalsınlar».</verse>
        <verse osisID='Gen.8.18'>Nuh öz arvadı, oğulları və gəlinləri ilə birgə gəmidən çıxdı.</verse>
        <verse osisID='Gen.8.19'>Bütün heyvanlar, sürünənlər, quşlar və yerdə sürünən bütün canlılar dəstə-dəstə gəmini tərk etdilər. </verse>
        <verse osisID='Gen.8.20'>Nuh Rəbbə bir qurbangah düzəltdi. O hər cür pak heyvandan və pak quşdan götürüb orada yandırma qurbanı təqdim etdi.</verse>
        <verse osisID='Gen.8.21'>Bundan Rəbbə xoş ətir qalxdı və Rəbb ürəyində dedi: «Cavanlığından bəri insan ürəyinin fikirlərinin həmişə pis olmasına baxmayaraq, insanlara görə bir daha yer üzünü lənətləməyəcəyəm. İndi elədiyim kimi bütün canlıları bir daha məhv etməyəcəyəm. </verse>
        <verse osisID='Gen.8.22'>Dünya durduqca  Əkin-biçin, isti-soyuq,Yay-qış və gecə-gündüzSona yetməyəcək». </verse>
      </chapter>
      <chapter osisID='Gen.9'>
        <verse osisID='Gen.9.1'>
            Allah Nuha və onun oğullarına xeyir-dua verib dedi: «Törəyib çoxalın və yer üzünü bürüyün.</verse>
        <verse osisID='Gen.9.2'>Qurudakı bütün heyvanlar, göydəki bütün quşlar, yerdə sürünən bütün canlılar və dənizdə olan bütün balıqlar sizdən qorxub dəhşətə gələcək. Onlar sizin ixtiyarınıza verilib.</verse>
        <verse osisID='Gen.9.3'>Bütün canlılar da sizə qida olsun, onların hamısını bütün göy otlar kimi sizə verirəm.</verse>
        <verse osisID='Gen.9.4'>Ancaq əti onun canı olan qanla birgə yeməyin.</verse>
        <verse osisID='Gen.9.5'>Sizin isə qanınız tökülərsə, əvəzini hökmən alacağam. Hər heyvandan hesabınızı alacağam. Həmçinin insandan – qardaşının canını alan hər kəsdən əvəzini alacağam. </verse>
        <verse osisID='Gen.9.6'>Kim insan qanı töksə,  Onun da qanıİnsan əli ilə töküləcək.Çünki Allah insanıÖz surətinə görə yaradıb.</verse>
        <verse osisID='Gen.9.7'>Siz törəyib çoxalın,Yer üzünə yayılın,Orada çoxalın». </verse>
        <verse osisID='Gen.9.8'>Allah Nuha və yanında olan oğullarına dedi:</verse>
        <verse osisID='Gen.9.9'>«Mən sizinlə, sizdən sonrakı nəslinizlə Öz əhdimi bağlayıram,</verse>
        <verse osisID='Gen.9.10'>gəmidən çıxan yer üzündəki bütün canlı məxluqlarla – quşlar, ev heyvanları və bütün çöl heyvanları ilə əhdimi bağlayıram.</verse>
        <verse osisID='Gen.9.11'>Sizinlə Öz əhdimi qoyuram ki, bütün canlılar bir daha daşqınla məhv olmayacaq və heç vaxt yer üzünü viran edən daşqın baş verməyəcək».</verse>
        <verse osisID='Gen.9.12'>Allah yenə dedi: «Mənim sizinlə və sizinlə olan bütün canlılarla əbədi olaraq bağladığım əhdin əlaməti budur:</verse>
        <verse osisID='Gen.9.13'>buludda Öz göy qurşağımı qoyuram ki, Mənimlə yer üzü arasında olan əhdin əlaməti olsun.</verse>
        <verse osisID='Gen.9.14'>Mən yer üzünə bulud gətirdiyim zaman buludda göy qurşağı görünəcək.</verse>
        <verse osisID='Gen.9.15'>Onda Mən sizinlə və bütün canlı məxluqlarla bağladığım əhdi yada salacağam. Sular bir daha daşqına çevrilib bütün canlıları məhv etməyəcək.</verse>
        <verse osisID='Gen.9.16'>Buludda göy qurşağı olacaq. Mən Allah onu görüb yer üzündə yaşayan bütün canlı məxluqlarla bağladığım əbədi əhdi yada salacağam».</verse>
        <verse osisID='Gen.9.17'>Allah yenə Nuha dedi: «Mənim yer üzündə yaşayan bütün canlılarla bağladığım əhdin əlaməti budur». </verse>
        <verse osisID='Gen.9.18'>Gəmidən çıxan Nuhun oğulları bunlardır: Sam, Ham və Yafəs. Hamdan Kənan törədi.</verse>
        <verse osisID='Gen.9.19'>Nuhun üç oğlu bunlardır və yer üzündə yayılan bütün insanlar onlardan törədi. </verse>
        <verse osisID='Gen.9.20'>Nuh torpağı becərməyə başladı və bir üzüm bağı saldı.</verse>
        <verse osisID='Gen.9.21'>O, şərab içib sərxoş oldu və öz çadırında çılpaq uzandı.</verse>
        <verse osisID='Gen.9.22'>Kənanın atası Ham atasının çılpaq olduğunu gördü və bunu bayırda iki qardaşına söylədi.</verse>
        <verse osisID='Gen.9.23'>Sam və Yafəs bir paltar götürüb öz çiyinlərinə saldılar və dal-dalı içəri girib, atalarının çılpaq bədənini örtdülər. Onlar üzlərini əks tərəfə çevirmişdilər ki, atalarının çılpaqlığını görməsinlər.</verse>
        <verse osisID='Gen.9.24'>Nuh öz sərxoşluğundan ayıldı və kiçik oğlunun əməlini bilib dedi:</verse>
        <verse osisID='Gen.9.25'>«Kənana lənət olsun,Öz qardaşlarının qullarına qul olsun». </verse>
        <verse osisID='Gen.9.26'>Yenə dedi:  «Samın Allahı Rəbbə alqış olsun,Kənan ona qul olsun.</verse>
        <verse osisID='Gen.9.27'>Allah Yafəsə genişlik versin,Samın çadırlarında yaşasın.Kənan ona qul olsun». </verse>
        <verse osisID='Gen.9.28'>Nuh daşqından sonra üç yüz əlli il yaşadı.</verse>
        <verse osisID='Gen.9.29'>O, doqquz yüz əlli il ömür sürüb öldü.  </verse>
      </chapter>
      <chapter osisID='Gen.10'>
        <verse osisID='Gen.10.1'/>
        <verse osisID='Gen.10.2'>Yafəsin oğulları: Qomer, Maqoq, Maday, Yavan, Tuval, Meşek və Tiras.</verse>
        <verse osisID='Gen.10.3'>Qomerin oğulları: Aşkenaz, Rifat və Toqarma.</verse>
        <verse osisID='Gen.10.4'>Yavanın oğulları: Elişa, Tarşiş, Kittim və Dodanim.</verse>
        <verse osisID='Gen.10.5'>Onların nəsilləri adalara, öz torpaqlarına yayıldı. Öz millətlərinin arasında dillərə və qəbilələrə ayrıldı. </verse>
        <verse osisID='Gen.10.6'>Hamın oğulları: Kuş, Misrayim, Put və Kənan.</verse>
        <verse osisID='Gen.10.7'>Kuşun oğulları: Seva, Xavila, Savta, Raama və Savteka. Raamanın oğulları: Səba və Dedan.</verse>
        <verse osisID='Gen.10.8'>Kuşun Nəmrud adlı bir oğlu da oldu. O, yer üzündə ilk qüdrətli adam oldu.</verse>
        <verse osisID='Gen.10.9'>Nəmrud Rəbbin önündə mahir bir ovçu idi, buna görə də xalqın arasında «Rəbbin önündə Nəmrud kimi mahir ovçu» sözü deyilir.</verse>
        <verse osisID='Gen.10.10'>Əvvəlcə onun padşahlığına Şinar ölkəsində olan Babil, Erek, Akkad və Kalne daxil idi.</verse>
        <verse osisID='Gen.10.11'>O bu torpaqdan Aşşur torpağına köçüb, Ninevanı, Rexovot-İri, Kelahı,</verse>
        <verse osisID='Gen.10.12'>Nineva ilə böyük şəhər olan Kelahın arasındakı Reseni tikdi. </verse>
        <verse osisID='Gen.10.13'>Misrayimin nəsilləri bunlardır: Ludlular, Anamlılar, Lehavlılar, Naftuhlular,</verse>
        <verse osisID='Gen.10.14'>Patroslular, Filiştlilərin əcdadı olan Kasluhlular, həmçinin Kaftorlular. </verse>
        <verse osisID='Gen.10.15'>Kənanın nəsilləri bunlardır: ilk oğlu Sidon, Xet,</verse>
        <verse osisID='Gen.10.16'>həmçinin Yevuslular, Emorlular, Qirqaşlılar,</verse>
        <verse osisID='Gen.10.17'>Xivlilər, Arqlılar, Sinlilər,</verse>
        <verse osisID='Gen.10.18'>Ervadlılar, Semarlılar və Xamatlılar. Sonralar Kənan qəbilələri ətraf yerlərə yayıldı.</verse>
        <verse osisID='Gen.10.19'>Kənanlıların ərazisi Sidondan Gerara tərəf Qəzzəyə qədər, Sodoma, Homorraya, Admaya, Sevoyimə tərəf Leşaya qədər uzanırdı.</verse>
        <verse osisID='Gen.10.20'>Bunlar öz ölkələrində və millətlərinin arasında qəbilələrinə və dillərinə görə ayrılan Ham oğulları idi. </verse>
        <verse osisID='Gen.10.21'>Everin bütün oğullarının əcdadı və Yafəsin böyük qardaşı olan Samın da oğulları oldu.</verse>
        <verse osisID='Gen.10.22'>Samın oğulları: Elam, Aşşur, Arpakşad, Lud və Aram.</verse>
        <verse osisID='Gen.10.23'>Aramın oğulları: Us, Xul, Geter və Maş.</verse>
        <verse osisID='Gen.10.24'>Arpakşaddan Şelah törədi, Şelahdan Ever törədi.</verse>
        <verse osisID='Gen.10.25'>Everin iki oğlu oldu: birinin adı Peleq idi, çünki onun dövründə yer üzü bölündü. Qardaşının adı Yoqtan idi.</verse>
        <verse osisID='Gen.10.26'>Yoqtandan Almodad, Şelef, Xasarmavet, Yerah,</verse>
        <verse osisID='Gen.10.27'>Hadoram, Uzal, Diqla,</verse>
        <verse osisID='Gen.10.28'>Oval, Avimael, Səba,</verse>
        <verse osisID='Gen.10.29'>Ofir, Xavila və Yovav törədi; bunların hamısı Yoqtanın oğulları idi.</verse>
        <verse osisID='Gen.10.30'>Onlar şərqdə – Meşadan Sefara tərəf yerləşən dağlıq bölgədə məskən salmışdı.</verse>
        <verse osisID='Gen.10.31'>Bunlar öz ölkələrində və millətləri arasında qəbilələrinə və dillərinə görə ayrılan Sam oğulları idi. </verse>
        <verse osisID='Gen.10.32'>Öz millətləri arasında nəsillərinə görə Nuh oğullarının qəbilələri bunlardır. Daşqından sonra onların nəsillərindən yer üzünə millətlər yayıldı.  </verse>
      </chapter>
      <chapter osisID='Gen.11'>
        <verse osisID='Gen.11.1'>
          Bütün dünyada bir dil və bir danışıq var idi.</verse>
        <verse osisID='Gen.11.2'>İnsanlar şərqdən köçüb gəldikləri zaman Şinar torpağında bir düzənliyə rast gəldilər və orada məskən saldılar.</verse>
        <verse osisID='Gen.11.3'>Sonra bir-birlərinə dedilər: «Gəlin kərpic düzəldək və onu yaxşı bişirək». Onlar daş əvəzinə kərpic və palçıq əvəzinə qatran götürdülər.</verse>
        <verse osisID='Gen.11.4'>Yenə dedilər: «Gəlin özümüzə bir şəhər və başı göylərə çatan bir qüllə tikib ad çıxaraq, daha bütün yer üzünə yayılmayaq». </verse>
        <verse osisID='Gen.11.5'>Rəbb bəşər övladlarının tikdiyi şəhəri və qülləni görmək üçün aşağı endi.</verse>
        <verse osisID='Gen.11.6'>Rəbb dedi: «Budur, onların hamısı bir xalqdır və bir dilləri var. Buna görə də bu işi görməyə başlamışlar və indi etmək istədikləri işə heç kəs mane olmayacaq.</verse>
        <verse osisID='Gen.11.7'>Gəlin aşağı enib orada onların dilini qarışdıraq ki, bir-birlərinin dilini başa düşməsinlər».</verse>
        <verse osisID='Gen.11.8'>Rəbb onları oradan bütün yer üzünə yaydı. Onlar şəhəri tikməyi dayandırdı.</verse>
        <verse osisID='Gen.11.9'>Buna görə də o yerin adına Babil  dedilər, çünki orada Rəbb bütün dünyadakı adamların dilini qarışdırdı və onları bütün yer üzünə yaydı. </verse>
        <verse osisID='Gen.11.10'>Samın nəsil tarixçəsi belədir: daşqından iki il sonra Sam yüz yaşında olanda oğlu Arpakşad doğuldu.</verse>
        <verse osisID='Gen.11.11'>Arpakşad doğulandan sonra Sam beş yüz il yaşadı. Onun çoxlu oğlu və qızı oldu. </verse>
        <verse osisID='Gen.11.12'>Arpakşad otuz beş yaşında olanda oğlu Şelah doğuldu.</verse>
        <verse osisID='Gen.11.13'>Şelah doğulandan sonra Arpakşad dörd yüz üç il yaşadı. Onun çoxlu oğlu və qızı oldu. </verse>
        <verse osisID='Gen.11.14'>Şelah otuz yaşında olanda oğlu Ever doğuldu.</verse>
        <verse osisID='Gen.11.15'>Ever doğulandan sonra Şelah dörd yüz üç il yaşadı. Onun çoxlu oğlu və qızı oldu. </verse>
        <verse osisID='Gen.11.16'>Ever otuz dörd yaşında olanda oğlu Peleq doğuldu.</verse>
        <verse osisID='Gen.11.17'>Peleq doğulandan sonra Ever dörd yüz otuz il yaşadı. Onun çoxlu oğlu və qızı oldu. </verse>
        <verse osisID='Gen.11.18'>Peleq otuz yaşında olanda oğlu Reu doğuldu.</verse>
        <verse osisID='Gen.11.19'>Reu doğulandan sonra Peleq iki yüz doqquz il yaşadı. Onun çoxlu oğlu və qızı oldu. </verse>
        <verse osisID='Gen.11.20'>Reu otuz iki yaşında olanda oğlu Seruq doğuldu.</verse>
        <verse osisID='Gen.11.21'>Seruq doğulandan sonra Reu iki yüz yeddi il yaşadı. Onun çoxlu oğlu və qızı oldu. </verse>
        <verse osisID='Gen.11.22'>Seruq otuz yaşında olanda oğlu Naxor doğuldu.</verse>
        <verse osisID='Gen.11.23'>Naxor doğulandan sonra Seruq iki yüz il yaşadı. Onun çoxlu oğlu və qızı oldu. </verse>
        <verse osisID='Gen.11.24'>Naxor iyirmi doqquz yaşında olanda oğlu Terah doğuldu.</verse>
        <verse osisID='Gen.11.25'>Terah doğulandan sonra Naxor yüz on doqquz il yaşadı. Onun çoxlu oğlu və qızı oldu.</verse>
        <verse osisID='Gen.11.26'>Terah yetmiş yaşında olanda oğulları İbram, Naxor və Haran doğuldu. </verse>
        <verse osisID='Gen.11.27'>Terahın nəsil tarixçəsi belədir: Terahdan İbram, Naxor və Haran törədi. Harandan Lut törədi.</verse>
        <verse osisID='Gen.11.28'>Haran atası Terahın sağlığında doğulduğu ölkədə – Xaldeylilərin Ur şəhərində öldü.</verse>
        <verse osisID='Gen.11.29'>İbram və Naxor özlərinə arvad aldılar. İbramın arvadının adı Saray, Naxorun arvadının adı isə Milka idi. Milka və İska Haranın qızları idi.</verse>
        <verse osisID='Gen.11.30'>Saray sonsuz idi, onun uşağı olmurdu. </verse>
        <verse osisID='Gen.11.31'>Terah oğlu İbramı, Haranın oğlu olan nəvəsi Lutu, oğlu İbramın arvadı olan gəlini Sarayı özü ilə götürdü və Kənan torpağına getmək üçün Xaldeylilərin Ur şəhərindən çıxdı. Onlar Xarana gəlib, orada məskən saldılar. </verse>
        <verse osisID='Gen.11.32'>Terah iki yüz beş il ömür sürüb Xaranda öldü.  </verse>
      </chapter>
      <chapter osisID='Gen.12'>
        <verse osisID='Gen.12.1'>
            Rəbb İbrama dedi: «Öz torpağından, qohumlarının arasından, ata evindən çıx, sənə göstərəcəyim torpağa get.</verse>
        <verse osisID='Gen.12.2'>Səndən böyük bir millət törədəcəyəm, sənə xeyir-dua verəcəyəm, adını ucaldacağam və bərəkət qaynağı olacaqsan.</verse>
        <verse osisID='Gen.12.3'>Sənə xeyir-dua verənlərə xeyir-dua verəcəyəm, sənə lənət edənləri lənətləyəcəyəm. Yer üzünün bütün tayfaları sənin vasitənlə xeyir-dua alacaq». </verse>
        <verse osisID='Gen.12.4'>İbram Rəbbin ona söylədiyi kimi oradan çıxdı. Lut da onunla birgə getdi. Xarandan çıxdığı vaxt İbram yetmiş beş yaşında idi.</verse>
        <verse osisID='Gen.12.5'>İbram arvadı Sarayı, qardaşı oğlu Lutu, Xaranda əldə etdikləri bütün əmlakı və özünün bütün nökərlərini götürüb Kənan torpağına tərəf yola düşdü. Onlar Kənan torpağına gəldilər.</verse>
        <verse osisID='Gen.12.6'>İbram oranı dolaşıb, Şekem deyilən yerdəki More palıdının yanına çatdı. O vaxt bu torpaqda Kənanlılar yaşayırdı.</verse>
        <verse osisID='Gen.12.7'>Rəbb İbrama görünüb dedi: «Bu torpağı sənin nəslindən olana verəcəyəm». İbram ona görünən Rəbbə orada bir qurbangah düzəltdi.</verse>
        <verse osisID='Gen.12.8'>Buradan Bet-Elin şərqində yerləşən dağlıq yerə tərəf yola düşdü və burada çadır qurdu. Çadırdan qərbdə Bet-El, şərqdə isə Ay şəhəri idi. İbram orada da Rəbbə bir qurbangah qurdu və Rəbbə sitayiş etdi.</verse>
        <verse osisID='Gen.12.9'>İbram tədricən cənuba doğru hərəkət edirdi. </verse>
        <verse osisID='Gen.12.10'>Bu torpaqda aclıq başlandı. İbram müvəqqəti qalmaq üçün Misirə getdi, çünki ölkədə böyük aclıq hökm sürürdü.</verse>
        <verse osisID='Gen.12.11'>O, Misirə yaxınlaşanda arvadı Saraya dedi: «Bax mən bilirəm ki, sən gözəl qadınsan.</verse>
        <verse osisID='Gen.12.12'>Misirlilər səni görüb deyəcəklər: “Bu onun arvadıdır”. Onda məni öldürəcəklər, səni isə sağ buraxacaqlar.</verse>
        <verse osisID='Gen.12.13'>Bəlkə sən deyəsən ki, mənim bacımsan, onda sənin xatirinə mənimlə yaxşı rəftar edərlər və mən də sağ qalaram». </verse>
        <verse osisID='Gen.12.14'>İbram Misirə gəlib çatanda Misirlilər onun arvadının çox gözəl olduğunu gördülər.</verse>
        <verse osisID='Gen.12.15'>Fironun əyanları da qadını gördülər və onu firona təriflədilər. Qadın fironun sarayına aparıldı.</verse>
        <verse osisID='Gen.12.16'>Onun xatirinə firon İbramla da yaxşı rəftar etdi: İbram qoyun-keçi, mal-qara, erkək və dişi eşşəklər, qullar, qarabaşlar və dəvələr sahibi oldu. </verse>
        <verse osisID='Gen.12.17'>Ancaq Rəbb İbramın arvadı Saraydan ötrü fironun və onun ev adamlarının başına böyük fəlakətlər gətirdi.</verse>
        <verse osisID='Gen.12.18'>Firon İbramı çağırıb dedi: «Bu nə işdir, mənim başıma gətirdin? Bu qadının sənin arvadın olduğunu niyə mənə bildirmədin?</verse>
        <verse osisID='Gen.12.19'>Nə üçün “bu mənim bacımdır” dedin ki, mən də onu özümə arvad olmaq üçün aldım? İndi isə arvadını da götür get».</verse>
        <verse osisID='Gen.12.20'>Firon adamlara onlar barədə əmr verdi və İbramla arvadını sahib olduğu bütün şeylərlə birgə yola saldılar.  </verse>
      </chapter>
      <chapter osisID='Gen.13'>
        <verse osisID='Gen.13.1'>
          İbram arvadı və sahib olduğu bütün şeylərlə birgə Misirdən çıxıb Negev torpağına getdi. Lut da onunla idi.</verse>
        <verse osisID='Gen.13.2'>İbram çox varlandı: onun çoxlu sürüsü və qızıl-gümüşü oldu.</verse>
        <verse osisID='Gen.13.3'>Negevdən çıxıb bir yerdən o biri yerə keçərək Bet-Elə qədər – Bet-Ellə Ay şəhəri arasında əvvəllər çadır qurduğu yerə getdi.</verse>
        <verse osisID='Gen.13.4'>İbram o vaxt düzəltdiyi qurbangahın yanına çatdı və orada Rəbbə sitayiş etdi. </verse>
        <verse osisID='Gen.13.5'>İbramla birlikdə olan Lutun da qoyun-keçisi, mal-qarası və çadırları var idi.</verse>
        <verse osisID='Gen.13.6'>Birlikdə yaşamaq üçün yer onlara darlıq edirdi, çünki onların malı çox idi və birgə qala bilməzdilər.</verse>
        <verse osisID='Gen.13.7'>İbramın sürülərinin çobanları ilə Lutun sürülərinin çobanları arasında mübahisə düşdü. O vaxt bu torpaqda Kənanlılar və Perizlilər yaşayırdı. </verse>
        <verse osisID='Gen.13.8'>İbram Luta dedi: «Qoy mənimlə sənin və çobanlarımla çobanların arasında mübahisə olmasın, çünki biz qohumuq.</verse>
        <verse osisID='Gen.13.9'>Bütün torpaqlar gözünün önündə deyilmi? Gəl ayrılaq. Əgər sən sola getsən, mən sağa gedəcəyəm, sən sağa getsən, mən sola gedəcəyəm».</verse>
        <verse osisID='Gen.13.10'>Lut başını qaldırıb İordan çayının kənarındakı düzənliyi gördü. O vaxt bu yer Misir torpağı kimi bütünlüklə Soara qədər suvarılırdı və Rəbbin bağı kimi idi. Rəbb hələ Sodom və Homorranı məhv etməmişdi.</verse>
        <verse osisID='Gen.13.11'>Lut özünə İordan çayının kənarındakı düzənliyi seçdi. O, şərqə tərəf hərəkət etdi. Beləcə onlar bir-birindən ayrıldı.</verse>
        <verse osisID='Gen.13.12'>İbram Kənan torpağında qaldı, Lut isə düzənlikdəki şəhərlərdə yaşamağa başladı və Sodoma qədər öz çadırlarını qurdu.</verse>
        <verse osisID='Gen.13.13'>Sodomun əhalisi çox pozğun idi və Rəbbə qarşı çoxlu günah edirdi. </verse>
        <verse osisID='Gen.13.14'>Lut İbramdan ayrıldıqdan sonra Rəbb İbrama dedi: «Başını qaldırıb dayandığın yerdən şimala, cənuba, şərqə və qərbə tərəf bax.</verse>
        <verse osisID='Gen.13.15'>Gördüyün bütün torpaqları əbədi olaraq sənə və nəslinə verəcəyəm.</verse>
        <verse osisID='Gen.13.16'>Nəslini yerin tozu qədər çoxaldacağam. Əgər bir nəfər yerin tozunu saya bilərsə, sənin nəslini də saya bilər.</verse>
        <verse osisID='Gen.13.17'>Qalx bu torpağı uzununa və eninə dolaş, çünki Mən onu sənə verirəm».</verse>
        <verse osisID='Gen.13.18'>İbram çadırını götürdü və gəlib Xevronda olan Mamre palıdının yanında məskən saldı. O burada Rəbbə bir qurbangah düzəltdi.  </verse>
      </chapter>
      <chapter osisID='Gen.14'>
        <verse osisID='Gen.14.1'>
          Bu zaman Şinar padşahı Amrafel, Ellasar padşahı Aryok, Elam padşahı Kedorlaomer və Qoyim padşahı Tidal</verse>
        <verse osisID='Gen.14.2'>Sodom padşahı Beraya, Homorra padşahı Birşaya, Adma padşahı Şinava, Sevoyim padşahı Şemeverə, Bela, yəni Soar padşahına qarşı müharibəyə başladı.</verse>
        <verse osisID='Gen.14.3'>Bu son beş padşah indi Duz dənizi adlanan Siddim vadisində öz qoşunlarını birləşdirdi.</verse>
        <verse osisID='Gen.14.4'>Onlar on iki il Kedorlaomerin əsarəti altında qalmış, on üçüncü il isə üsyan etmişdilər.</verse>
        <verse osisID='Gen.14.5'>On dördüncü il Kedorlaomer və onunla birgə olan padşahlar gəlib Aşterot-Qarnayimdə Rafalıları, Hamda Zuzluları, Şave-Qiryatayimdə Emliləri,</verse>
        <verse osisID='Gen.14.6'>çöl kənarındakı El-Parana qədər uzanan Seir dağlarında Xorluları qırdılar.</verse>
        <verse osisID='Gen.14.7'>Sonra geri qayıdıb En-Mişpata, yəni Qadeşə getdilər. Bütün Amaleq torpağının əhalisini və Xaseson-Tamarda yaşayan Emorluları qırdılar.</verse>
        <verse osisID='Gen.14.8'>Sodom padşahı, Homorra padşahı, Adma padşahı, Sevoyim padşahı, Bela, yəni Soar padşahı Siddim vadisinə gəlib,</verse>
        <verse osisID='Gen.14.9'>Elam padşahı Kedorlaomerlə, Qoyim padşahı Tidalla, Şinar padşahı Amrafellə, Ellasar padşahı Aryokla döyüşə girdilər: dörd padşah beş padşaha qarşı idi.</verse>
        <verse osisID='Gen.14.10'>Siddim vadisində qatranla dolu çoxlu çuxur var idi. Sodom və Homorra padşahları döyüşdən qaçanda oraya yıxıldılar, sağ qalanlar isə dağlara qaçdılar.</verse>
        <verse osisID='Gen.14.11'>Qaliblər Sodom və Homorranın bütün əmlakını və azuqəsini götürüb getdilər.</verse>
        <verse osisID='Gen.14.12'>İbramın qardaşı oğlu Lutu və onun əmlakını özləri ilə apardılar, çünki o da Sodomda yaşayırdı. </verse>
        <verse osisID='Gen.14.13'>Döyüşdən sağ qurtaran bir nəfər gəlib İbrani İbrama bunu xəbər verdi. O, Eşkolun və Anerin qardaşı Emorlu Mamrenin palıdının yanında yaşayırdı. Onlar İbramın müttəfiqləri idi.</verse>
        <verse osisID='Gen.14.14'>İbram qohumu Lutun əsir alındığını eşidəndə evində doğulmuş, döyüş təlimi keçmiş üç yüz on səkkiz nökərini götürüb düşmənləri Dana qədər təqib etdi.</verse>
        <verse osisID='Gen.14.15'>Özü və nökərləri gecə vaxtı dəstələrə bölünüb, onları qırdılar və sağ qalanları Dəməşqin şimal tərəfində olan Xovaya qədər təqib etdilər.</verse>
        <verse osisID='Gen.14.16'>İbram qarət olunmuş bütün əmlakı, qardaşı oğlu Lutu və onun əmlakını, həmçinin qadınları və xalqı geri qaytardı. </verse>
        <verse osisID='Gen.14.17'>İbram Kedorlaomer və onunla olan padşahları məğlub edib qayıdanda Sodom padşahı «Padşah vadisi» adlanan Şave vadisində onun pişvazına çıxdı. </verse>
        <verse osisID='Gen.14.18'>Onda Salem padşahı Melkisedeq çörək və şərab gətirdi. O, Allah-Taalanın kahini idi.</verse>
        <verse osisID='Gen.14.19'>Melkisedeq İbrama xeyir-dua verib dedi:  «Göy və yeri yaradan Allah-Taalaİbrama xeyir-dua versin.</verse>
        <verse osisID='Gen.14.20'>Düşmənlərini sənə təslim edənAllah-Taalaya alqış olsun». </verse>
        <verse osisID='Gen.14.21'>Sodom padşahı İbrama dedi: «Adamlarımı mənə ver, əmlak isə sənə qalsın».</verse>
        <verse osisID='Gen.14.22'>Ancaq İbram Sodom padşahına dedi: «Göy və yeri yaradan Allah-Taala Rəbbin dərgahına and üçün əlimi qaldırıram ki,</verse>
        <verse osisID='Gen.14.23'>sənin nə bir ipini, nə də bir çarıq bağını götürürəm, ta deməyəsən ki, mən İbramı varlandırdım.</verse>
        <verse osisID='Gen.14.24'>Nökərlərin yediklərindən başqa, hər şey sənin olsun. Üstəlik mənimlə gedən adamlar – Aner, Eşkol və Mamre öz paylarını götürsün».  </verse>
      </chapter>
      <chapter osisID='Gen.15'>
        <verse osisID='Gen.15.1'>
          Bir müddət sonra İbrama görüntüdə Rəbbin bu sözü nazil oldu: «Ey İbram, qorxma. Sənin qalxanın Mənəm. Mükafatın çox böyük olacaq».</verse>
        <verse osisID='Gen.15.2'>İbram dedi: «Ey Xudavənd Rəbb, mənə nə verəcəksən? Mənim övladım yoxdur, evimin sahibi bu Dəməşqli Eliezer olacaq».</verse>
        <verse osisID='Gen.15.3'>İbram sözünə davam etdi: «Sən mənə övlad vermədiyin üçün evimin nökəri mənim varisim olacaq».</verse>
        <verse osisID='Gen.15.4'>Ona Rəbbin bu sözü nazil oldu: «O sənin varisin olmayacaq, öz belindən gələn övladın sənin varisin olacaq».</verse>
        <verse osisID='Gen.15.5'>Rəbb onu bayıra çıxarıb dedi: «Göyə bax, oradakı ulduzları saya bilərsənsə, say». Yenə dedi: «Nəslin o qədər olacaq».</verse>
        <verse osisID='Gen.15.6'>İbram Rəbbə iman etdi və Rəbb bunu ona salehlik saydı. </verse>
        <verse osisID='Gen.15.7'>Rəbb İbrama dedi: «Bu torpağı sənə irs olaraq vermək üçün səni Xaldeylilərin Ur şəhərindən çıxaran Mən Rəbbəm».</verse>
        <verse osisID='Gen.15.8'>İbram soruşdu: «Ya Xudavənd Rəbb, onu irs olaraq alacağımı necə bilim?»</verse>
        <verse osisID='Gen.15.9'>Rəbb ona dedi: «Mənim üçün bir üçyaşlı buğa, bir üçyaşlı keçi, bir üçyaşlı qoç, həmçinin bir qumru və bir göyərçin balası gətir».</verse>
        <verse osisID='Gen.15.10'>İbram bunların hamısını götürüb kəsdi və iki hissəyə ayırdı, hər hissəni o birinin qarşısına qoydu, ancaq quşları iki hissəyə ayırmadı.</verse>
        <verse osisID='Gen.15.11'>Yırtıcı quşlar cəmdəklərin üzərinə uçub gəldilər, ancaq İbram onları qovdu. </verse>
        <verse osisID='Gen.15.12'>Günəş batan vaxt İbrama dərin yuxu gəldi. Birdən onun üzərinə dəhşət və qatı qaranlıq çökdü.</verse>
        <verse osisID='Gen.15.13'>Rəbb İbrama dedi: «Yəqin bil ki, nəslin yad ölkədə qərib olacaq, orada olan millətə köləlik edəcək və onlara dörd yüz il zülm ediləcək.</verse>
        <verse osisID='Gen.15.14'>Ancaq onların köləlik edəcəkləri xalqı Özüm cəzalandıracağam. Bundan sonra onlar böyük əmlakla oradan çıxacaqlar.</verse>
        <verse osisID='Gen.15.15'>Sən isə atalarının yanına gedəcəksən, uzun ömür sürəndən sonra sülh içində öləcəksən.</verse>
        <verse osisID='Gen.15.16'>Sənin dördüncü nəslin buraya qayıdacaq, çünki Emorluların günah kasası hələ dolmayıb». </verse>
        <verse osisID='Gen.15.17'>Günəş batıb qaranlıq düşəndə tüstü çıxan bir təndir və alovlanan məşəl görünərək parçalanmış heyvanların arasından keçdi.</verse>
        <verse osisID='Gen.15.18'>O gün Rəbb İbramla əhd bağlayıb dedi: «Misir çayından böyük Fərat çayına qədər uzanan bu torpaqları –</verse>
        <verse osisID='Gen.15.19'>Qenlilərin, Qenizlilərin, Qadmonluların,</verse>
        <verse osisID='Gen.15.20'>Xetlilərin, Perizlilərin, Rafalıların,</verse>
        <verse osisID='Gen.15.21'>Emorluların, Kənanlıların, Qirqaşlıların və Yevusluların torpağını Mən sənin nəslinə verirəm».  </verse>
      </chapter>
      <chapter osisID='Gen.16'>
        <verse osisID='Gen.16.1'>
          İbramın arvadı Sarayın uşağı olmurdu. Onun Həcər adında Misirli bir qarabaşı var idi.</verse>
        <verse osisID='Gen.16.2'>Saray İbrama dedi: «Bax Rəbb mənim bətnimi bağladı ki, uşağım olmasın. Qarabaşımla yaxınlıq et, qoy o mənim üçün uşaq doğsun». İbram Sarayın sözünə qulaq asdı.</verse>
        <verse osisID='Gen.16.3'>İbramın arvadı Saray qarabaşı Misirli Həcəri götürüb əri İbrama arvad olmaq üçün verdi; bu əhvalat İbram Kənan torpağında on il yaşadıqdan sonra baş verdi.</verse>
        <verse osisID='Gen.16.4'>İbram Həcərlə yaxınlıq etdi və Həcər hamilə oldu. Həcər hamilə olduğunu görəndə xanımına həqarətlə baxmağa başladı.</verse>
        <verse osisID='Gen.16.5'>Saray İbrama dedi: «Mənim təhqir olunmağıma sən səbəb oldun. Mən qarabaşımı sənin qoynuna verdim, o da hamilə olduğunu görəndə mənə həqarətlə baxmağa başladı. Qoy səninlə mənim aramda Rəbb hökm etsin».</verse>
        <verse osisID='Gen.16.6'>İbram Saraya dedi: «Qarabaşını sənin ixtiyarına verirəm, ona nə istəyirsən, elə». Saray qarabaşı ilə sərt rəftar etməyə başladı və qarabaşı onun yanından qaçdı. </verse>
        <verse osisID='Gen.16.7'>Rəbbin mələyi Şur yolundakı çöldə olan bulağın yanında onu tapdı.</verse>
        <verse osisID='Gen.16.8'>Mələk ondan soruşdu: «Ey Sarayın qarabaşı Həcər, haradan gəlib, haraya gedirsən?» Həcər dedi: «Mən xanımım Sarayın yanından qaçıram».</verse>
        <verse osisID='Gen.16.9'>Rəbbin mələyi ona dedi: «Xanımının yanına qayıt və ona tabe ol».</verse>
        <verse osisID='Gen.16.10'>Rəbbin mələyi sözünə davam etdi: «Sənin nəslini lap çoxaldacağam, çoxluğuna görə sayı-hesabı bilinməyəcək».</verse>
        <verse osisID='Gen.16.11'>Sonra Rəbbin mələyi ona dedi:  «Bax sən hamiləsən,Bir oğul doğacaqsan.Onun adını İsmail  qoyarsan,Çünki Rəbb əziyyət içində fəryadını eşitdi.</verse>
        <verse osisID='Gen.16.12'>O, insanlar arasındaVəhşi eşşək kimi olacaq:O hamıya,Hamı isə ona qarşı çıxacaq,Bütün qardaşları ilə yola getməyərək yaşayacaq». </verse>
        <verse osisID='Gen.16.13'>Həcər onunla danışan Rəbbi «El-Roi adlandırdı»  dedi, çünki o söyləmişdi: «Doğrudan da, burada məni görən Allahı gördüm».</verse>
        <verse osisID='Gen.16.14'>Buna görə də həmin bulaq Beer-Laxay-Roi  adlanır. O, Qadeşlə Beredin arasında yerləşir. </verse>
        <verse osisID='Gen.16.15'>Həcər İbrama bir oğul doğdu və İbram Həcərdən olan oğlunun adını İsmail qoydu.</verse>
        <verse osisID='Gen.16.16'>Həcər ona İsmaili doğanda İbramın səksən altı yaşı var idi.  </verse>
      </chapter>
      <chapter osisID='Gen.17'>
        <verse osisID='Gen.17.1'>
          İbram doxsan doqquz yaşında olanda Rəbb ona görünərək dedi: «Külli-İxtiyar Allah Mənəm. Mənim yolumla get və kamil ol.</verse>
        <verse osisID='Gen.17.2'>Əhdimi Özümlə sənin aranda qoyacağam və nəslini lap çoxaldacağam».</verse>
        <verse osisID='Gen.17.3'>İbram üzüstə düşdü. Allah onunla danışıb dedi:</verse>
        <verse osisID='Gen.17.4'>«Mən səninlə əhd bağlamışam, sən çoxlu millətin atası olacaqsan.</verse>
        <verse osisID='Gen.17.5'>Daha sənə İbram deyilməyəcək, bu gündən adın İbrahim  olacaq, çünki səni çoxlu millətin atası etdim.</verse>
        <verse osisID='Gen.17.6'>Nəslini lap çoxaldacağam, səndən millətlər törədəcəyəm və nəslindən padşahlar çıxacaq.</verse>
        <verse osisID='Gen.17.7'>Özümlə sənin və səndən sonrakı nəslinin arasında əbədi əhd qoyuram ki, Mən sənin və səndən sonrakı nəslinin Allahı olacağam.</verse>
        <verse osisID='Gen.17.8'>Sənə və səndən sonrakı nəslinə qərib kimi yaşadığın bu torpağı – bütün Kənan torpağını əbədi mülk olaraq verəcəyəm və onların Allahı olacağam». </verse>
        <verse osisID='Gen.17.9'>Sonra Allah İbrahimə dedi: «Sən və səndən sonrakı övladların nəsillər boyu əhdimə əməl edin.</verse>
        <verse osisID='Gen.17.10'>Mənim səninlə və səndən sonrakı nəslinlə bağladığım, sizin əməl edəcəyiniz əhdin əlaməti budur: qoy aranızda olan bütün kişilər sünnət olunsun.</verse>
        <verse osisID='Gen.17.11'>Sünnət ətinizi kəsin; bu Mənimlə sizin aranızda olan əhdin əlaməti olacaq.</verse>
        <verse osisID='Gen.17.12'>Evinizdə doğulmuş yaxud nəslinizdən olmayıb bir yadellidən satın alınmış kişi cinsindən olan hər uşaq səkkizinci gün sünnət olunsun; bu, nəsildən-nəslə davam etsin.</verse>
        <verse osisID='Gen.17.13'>Evinizdə doğulmuş yaxud satın alınmış hər uşaq mütləq sünnət olunmalıdır. Beləcə Mənim əhdimin əlaməti əbədi olaraq bədəninizdə olacaq.</verse>
        <verse osisID='Gen.17.14'>Sünnət əti kəsilməmiş kişi cinsindən olan hər kəs xalqının arasından qovulacaq, çünki əhdimi pozmuş olacaq». </verse>
        <verse osisID='Gen.17.15'>Allah yenə İbrahimə dedi: «Arvadın Saraya isə artıq Saray demə. Bundan sonra onun adı Sara  olacaq.</verse>
        <verse osisID='Gen.17.16'>Ona xeyir-dua verəcəyəm, ondan sənə bir oğul verəcəyəm. Saraya xeyir-dua verəcəyəm: o, millətlərin anası olacaq və xalqların padşahları ondan doğulacaq».</verse>
        <verse osisID='Gen.17.17'>İbrahim üzüstə düşdü və gülüb ürəyində dedi: «Yüz yaşlı adamın oğlu ola bilərmi? Doxsan yaşında olan Sara doğacaqmı?»</verse>
        <verse osisID='Gen.17.18'>Sonra İbrahim Allaha dedi: «Kaş ki İsmail Sənin önündə xeyir-dua alaydı!»</verse>
        <verse osisID='Gen.17.19'>Allah isə dedi: «Xeyr, arvadın Sara sənə bir oğul doğacaq və adını İshaq qoyacaqsan. Onunla və ondan sonrakı nəsli ilə əhdimi əbədi olaraq davam etdirəcəyəm.</verse>
        <verse osisID='Gen.17.20'>İsmail barədə dediyin sözləri də eşitdim. Ona xeyir-dua verəcəyəm, onu bəhərli edəcəyəm, nəslini lap çoxaldacağam. O, on iki başçının atası olacaq. Ondan böyük bir millət törədəcəyəm.</verse>
        <verse osisID='Gen.17.21'>Əhdimi isə gələn il bu vaxt Saranın sənə doğacağı İshaqla saxlayacağam».</verse>
        <verse osisID='Gen.17.22'>Allah İbrahimlə söhbətini bitirərək ondan ayrılıb yuxarı çəkildi. </verse>
        <verse osisID='Gen.17.23'>İbrahim oğlu İsmaili, evində doğulan bütün nökərləri, satın aldığı hər kəsi – öz evində kişi cinsindən olan bütün adamları götürüb həmin gün Allahın ona dediyi kimi sünnət etdi.</verse>
        <verse osisID='Gen.17.24'>Sünnət əti kəsilən vaxt İbrahim doxsan doqquz yaşında idi.</verse>
        <verse osisID='Gen.17.25'>Oğlu İsmail isə sünnət əti kəsilən vaxt on üç yaşında idi.</verse>
        <verse osisID='Gen.17.26'>İbrahim oğlu İsmaillə birgə həmin gün sünnət olundu.</verse>
        <verse osisID='Gen.17.27'>Onunla birgə evdəki bütün kişilər – evində doğulan və yadellilərdən satın alınmış hər kəs sünnət olundu.  </verse>
      </chapter>
      <chapter osisID='Gen.18'>
        <verse osisID='Gen.18.1'>
          Mamre palıdının yanında Rəbb İbrahimə göründü; bu zaman o, günün istisində çadırın girəcəyində oturmuşdu.</verse>
        <verse osisID='Gen.18.2'>O, başını qaldırıb baxanda qarşısında üç adamın dayandığını gördü. Onları görən kimi çadırın girəcəyindən onları qarşılamağa qaçdı və yerə qədər əyilib dedi:</verse>
        <verse osisID='Gen.18.3'>«Ey ağam, əgər indi gözündə lütf tapdımsa, qulunun yurdundan yan keçmə.</verse>
        <verse osisID='Gen.18.4'>İndi bir az su gətirərlər, ayaqlarınızı yuyub, ağac altında dincələrsiniz.</verse>
        <verse osisID='Gen.18.5'>Mən isə bir parça çörək gətirərəm ki, canınıza qüvvət gəlsin. Ondan sonra gedərsiniz, çünki siz qulunuzun yanından keçirdiniz». Onlar dedilər: «Dediyin kimi elə». </verse>
        <verse osisID='Gen.18.6'>İbrahim çadıra – Saranın yanına qaçıb dedi: «Tez ol, üç sea narın un götürüb xəmir yoğur və kökə bişir».</verse>
        <verse osisID='Gen.18.7'>İbrahim mal-qaraya tərəf qaçdı. Oradan körpə və yaxşı bir buzov götürüb nökərinə verdi. Nökər də onu hazırlamaq üçün tələsdi.</verse>
        <verse osisID='Gen.18.8'>İbrahim kəsmiyi, südü və hazırladığı buzovu götürüb onların qabağına qoydu, özü isə ağacın altında, onların yanında durdu. Onlar da yedilər. </verse>
        <verse osisID='Gen.18.9'>Sonra İbrahimə dedilər: «Arvadın Sara haradadır?» O dedi: «Burada çadırdadır».</verse>
        <verse osisID='Gen.18.10'>Onlardan biri dedi: «Gələn il bu vaxt yenə də sənin yanına gələcəyəm. Onda arvadın Saranın bir oğlu olacaq». Sara onun arxasında, çadırın girəcəyində durub qulaq asırdı.</verse>
        <verse osisID='Gen.18.11'>İbrahim və Sara qocalıb yaşa dolmuşdular. Sara aybaşıdan kəsilmişdi.</verse>
        <verse osisID='Gen.18.12'>O, ürəyində gülüb dedi: «Qocaldığım halda mənə belə şadlıq üz verə bilərmi? Ağam da qocadır».</verse>
        <verse osisID='Gen.18.13'>Rəbb İbrahimə dedi: «Sara nə üçün “Qocaldıqdan sonra mən uşaq doğa bilərəmmi?” deyib güldü?</verse>
        <verse osisID='Gen.18.14'>Rəbb üçün çətin bir şey varmı? Gələn il bu vaxt Mən yenə sənin yanında olacağam və Saranın bir oğlu olacaq».</verse>
        <verse osisID='Gen.18.15'>Sara qorxduğu üçün «gülmədim» deyib inkar etdi. Ancaq Rəbb dedi: «Xeyr, güldün».</verse>
        <verse osisID='Gen.18.16'>O adamlar qalxıb oradan Sodoma tərəf baxdılar. İbrahim onları yola salmaq üçün onlarla birgə getdi. </verse>
        <verse osisID='Gen.18.17'>O vaxt Rəbb dedi: «Mən edəcəyim şeyi İbrahimdən gizlədəcəyəmmi?</verse>
        <verse osisID='Gen.18.18'>Həqiqətən, İbrahimdən böyük və güclü bir millət törəyəcək, onun vasitəsilə yer üzünün bütün millətləri xeyir-dua alacaq.</verse>
        <verse osisID='Gen.18.19'>Çünki Mən onu seçdim ki, oğullarına və özündən sonrakı nəslinə saleh və ədalətli işlər görmək üçün Rəbbin yolu ilə getməyi tapşırsın. Rəbb də İbrahim barədə dediyi sözü yerinə yetirsin».</verse>
        <verse osisID='Gen.18.20'>Rəbb yenə dedi: «Sodom və Homorraya qarşı qalxan fəryad böyük, oranın adamlarının günahı çox ağırdır.</verse>
        <verse osisID='Gen.18.21'>Buna görə də aşağı enib baxacağam ki, Mənə çatan fəryadın doğru olub-olmadığını bilim». </verse>
        <verse osisID='Gen.18.22'>O adamlar oradan dönüb Sodoma getdilər, ancaq İbrahim hələ də Rəbbin önündə dururdu.</verse>
        <verse osisID='Gen.18.23'>İbrahim yaxın gəlib dedi: «Doğrudanmı, Sən salehi də günahkarla birgə məhv edəcəksən?</verse>
        <verse osisID='Gen.18.24'>Əgər bu şəhərdə əlli nəfər saleh adam olsa, Sən yenə də oranı məhv edəcəksən? Əlli nəfər saleh adamın xatirinə bu yerə rəhm etməyəcəksən?</verse>
        <verse osisID='Gen.18.25'>Axı Sən bunu eləməzsən, saleh adamı günahkarla birgə öldürməzsən. Saleh adamın aqibətini günahkarınkı kimi etməzsən, Sən bunu eləməzsən. Bütün dünyanın Hakimi belə ədalətsizlik etməz».</verse>
        <verse osisID='Gen.18.26'>Rəbb dedi: «Əgər Sodom şəhərində əlli nəfər saleh adam tapsam, onların xatirinə bütün bu yerə rəhm edəcəyəm». </verse>
        <verse osisID='Gen.18.27'>İbrahim cavab verdi: «Mən önündə toz və kül kimi bir şey olsam da, indi bunu Rəbbə söyləməyə cəsarət edirəm:</verse>
        <verse osisID='Gen.18.28'>əlli nəfərdən beş nəfər az saleh adam tapılsa, beş nəfər əskik olduğu üçün bütün şəhəri məhv edərsənmi?» Rəbb dedi: «Əgər orada qırx beş nəfər tapsam, şəhəri dağıtmayacağam». </verse>
        <verse osisID='Gen.18.29'>İbrahim yenə Onu dilə tutub dedi: «Əgər orada qırx nəfər tapılsa, necə?» Rəbb dedi: «Qırx nəfərin də xatirinə bunu etmərəm». </verse>
        <verse osisID='Gen.18.30'>İbrahim dedi: «Mən çox danışdığım üçün Rəbb qəzəblənməsin: əgər orada otuz nəfər tapılsa, necə?» Rəbb dedi: «Əgər orada otuz nəfər də tapılsa, bunu etmərəm». </verse>
        <verse osisID='Gen.18.31'>İbrahim dedi: «Mən yenə də Rəbbə bunu söyləməyi cəsarət edirəm: orada iyirmi nəfər tapılsa, necə?» Rəbb dedi: «İyirmi nəfərin də xatirinə oranı məhv etmərəm». </verse>
        <verse osisID='Gen.18.32'>İbrahim dedi: «Qoy Rəbb qəzəblənməsin ki, mən son dəfə danışacağam: orada on nəfər tapılsa, necə?» Rəbb dedi: «On nəfərin də xatirinə oranı məhv etmərəm». </verse>
        <verse osisID='Gen.18.33'>Rəbb İbrahimlə söhbətini bitirib getdi. İbrahim də öz yerinə qayıtdı.  </verse>
      </chapter>
      <chapter osisID='Gen.19'>
        <verse osisID='Gen.19.1'>
          Axşam iki mələk Sodoma gəldi. Lut şəhərin darvazası yanında oturmuşdu. O, mələkləri gördü, qalxıb onları qarşıladı və yerə qədər əyilib dedi:</verse>
        <verse osisID='Gen.19.2'>«Ağalarım, qulunuzun evinə girib gecələyin və ayaqlarınızı yuyun. Səhər qalxıb yolunuza davam edərsiniz». Onlar dedilər: «Yox, biz gecəni şəhər meydanında keçirəcəyik».</verse>
        <verse osisID='Gen.19.3'>Lut onları çox dilə tutdu, axırda onlar Lutla birgə onun evinə getdilər. Lut onları qonaq edib mayasız çörəklər bişirdi və onlar yedilər.</verse>
        <verse osisID='Gen.19.4'>Ancaq onlar yatmazdan əvvəl cavandan tutmuş qocaya qədər Sodom şəhərinin hər məhəlləsindən olan kişilər evi əhatəyə aldılar.</verse>
        <verse osisID='Gen.19.5'>Adamlar Lutu çağırıb ona dedilər: «Bu gecə sənin yanına gələn adamlar haradadır? Onları bizim yanımıza gətir ki, onlarla yaxınlıq edək».</verse>
        <verse osisID='Gen.19.6'>Lut bayıra – onların yanına çıxıb arxasınca qapını örtdü.</verse>
        <verse osisID='Gen.19.7'>O dedi: «Qardaşlarım, pislik etməyin.</verse>
        <verse osisID='Gen.19.8'>Mənim ərə getməmiş iki qızım var. Qızlarımı sizin yanınıza gətirim, onlara nə istəyirsiniz, edin. Ancaq bu adamlara toxunmayın, çünki onlar mənim evimin qonaqlarıdır».</verse>
        <verse osisID='Gen.19.9'>Kişilər qışqırıb dedilər: «Geri çəkil! Bu adam burada qəribdir, ancaq ağalıq edir. İndi səninlə onlardan da pis rəftar edəcəyik». Onlar Luta hücum edib qapını qırmaq üçün yaxınlaşdılar.</verse>
        <verse osisID='Gen.19.10'>Onda içəridəki mələklər əllərini uzadıb Lutu evin içinə – öz yanlarına saldılar və qapını bağladılar.</verse>
        <verse osisID='Gen.19.11'>Evin qapısı arxasında duran adamları kiçikdən tutmuş böyüyə qədər kor etdilər. Bu səbəbdən adamlar qapını tapa bilmədilər. </verse>
        <verse osisID='Gen.19.12'>Mələklər Luta dedilər: «Burada daha kimin var? Bu şəhərdə kürəkənlərin, oğulların, qızların – nəslindən olan hər kəs varsa, hamısını bu yerdən çıxart,</verse>
        <verse osisID='Gen.19.13'>çünki biz bu yeri məhv edəcəyik. Bu xalqın əleyhinə qalxan fəryad Rəbbə gəlib çatmışdır, buna görə də Rəbb bizi göndərib ki, onu məhv edək».</verse>
        <verse osisID='Gen.19.14'>Lut gedib qızlarını almaq istəyən kürəkənlərinə dedi: «Qalxıb bu yerdən çıxın, çünki Rəbb şəhəri məhv edəcək». Ancaq kürəkənləri güman etdilər ki, o zarafat edir. </verse>
        <verse osisID='Gen.19.15'>Səhər açılanda mələklər Lutu tələsdirərək dedilər: «Qalx yanındakı arvadını və iki qızını götür get, yoxsa şəhərdəkilərin günahlarına görə məhv olacaqsan».</verse>
        <verse osisID='Gen.19.16'>Lut yavaş tərpəndi. Rəbb ona mərhəmət etdiyinə görə həmin şəxslər onun, arvadının və iki qızının əlindən tutub şəhərdən kənara çıxartdılar.</verse>
        <verse osisID='Gen.19.17'>Onları çıxaran zaman mələklərdən biri dedi: «Öz canını qurtar, arxana baxma. Bu düzənliyin heç yerində qalma, dağa qalx, yoxsa həlak olarsan».</verse>
        <verse osisID='Gen.19.18'>Lut onlara dedi: «Aman, ağam!</verse>
        <verse osisID='Gen.19.19'>İndi bu qulun sənin gözündə lütf tapdı və canımı xilas etməklə mənə göstərdiyin xeyirxahlığını çoxaltdın. Ancaq dağa çata bilmərəm, çünki bəla mənə də yetişə bilər və həlak olaram.</verse>
        <verse osisID='Gen.19.20'>Yaxınlıqda qaça biləcəyim kiçik bir şəhər var. Qoy oraya qaçıb canımı qurtarım. Axı o şəhər kiçikdir».</verse>
        <verse osisID='Gen.19.21'>Mələklərdən biri Luta dedi: «Sənin xatirinə bunu da edərəm: dediyin şəhəri dağıtmaram.</verse>
        <verse osisID='Gen.19.22'>Tez ol, oraya qaç! Sən oraya çatmamış Mən bir şey etməyəcəyəm». Buna görə də o şəhər Soar  adlandı.</verse>
        <verse osisID='Gen.19.23'>Günəş doğanda Lut Soara gəldi. </verse>
        <verse osisID='Gen.19.24'>Rəbb Sodom və Homorranın üzərinə göydən odlu kükürd yağdırdı,</verse>
        <verse osisID='Gen.19.25'>bu şəhərləri, bütün düzənliyi, oranın bütün sakinlərini və torpaqda bitən hər şeyi məhv etdi.</verse>
        <verse osisID='Gen.19.26'>Ancaq Lutun arvadı dönüb geriyə baxdı və duz sütununa çevrildi. </verse>
        <verse osisID='Gen.19.27'>İbrahim səhər erkən qalxıb Rəbbin önündə durduğu yerə getdi.</verse>
        <verse osisID='Gen.19.28'>Oradan Sodom və Homorraya, bütün düzənliyə baxdı. O, yerdən ocaq tüstüsü kimi bir tüstü qalxdığını gördü. </verse>
        <verse osisID='Gen.19.29'>Allah düzənlikdəki şəhərləri məhv etdiyi zaman İbrahimi xatırladı, buna görə də Lutun yaşadığı şəhərləri dağıdarkən onu fəlakət içindən çıxartdı. </verse>
        <verse osisID='Gen.19.30'>Lut iki qızı ilə birgə Soardan çıxıb dağda yaşadı, çünki Soarda yaşamaqdan qorxurdu. O, iki qızı ilə bir mağarada qaldı.</verse>
        <verse osisID='Gen.19.31'>Onun böyük qızı kiçiyinə dedi: «Atamız qocalıb və bu dünyada insan adətinə görə yanımıza girməyə bir kişi yoxdur.</verse>
        <verse osisID='Gen.19.32'>Gəl atamıza şərab içirək və onunla yataq ki, öz atamızdan nəslimiz olsun».</verse>
        <verse osisID='Gen.19.33'>Onlar o gecə atalarına şərab içirdilər. Böyük qız içəri girib atası ilə yatdı, atası isə onun nə vaxt yatıb-durduğunu bilmədi.</verse>
        <verse osisID='Gen.19.34'>O biri gün böyük qız kiçiyinə dedi: «Mən dünən gecə atamla yatdım. Gəl bu gecə də ona şərab içirək və sən də onunla yat ki, öz atamızdan nəslimiz olsun».</verse>
        <verse osisID='Gen.19.35'>O gecə yenə atalarına şərab içirdilər. Kiçik qız qalxıb onunla yatdı, atası isə onun nə vaxt yatıb-durduğunu bilmədi. </verse>
        <verse osisID='Gen.19.36'>Lutun iki qızı beləcə atalarından hamilə oldu.</verse>
        <verse osisID='Gen.19.37'>Böyük qız bir oğul doğdu və onun adını Moav qoydu. O, indiki Moavlıların əcdadıdır.</verse>
        <verse osisID='Gen.19.38'>Kiçik qız da bir oğul doğdu və onun adını Ben-Ammi qoydu. O, indiki Ammonluların əcdadıdır.  </verse>
      </chapter>
      <chapter osisID='Gen.20'>
        <verse osisID='Gen.20.1'>
          İbrahim Mamredən Negev torpağına köçdü və Qadeşlə Şur arasında məskən saldı. Sonra bir müddət Gerarda qaldı.</verse>
        <verse osisID='Gen.20.2'>İbrahim orada arvadı Sara barəsində «bu mənim bacımdır» söylədi. Gerar padşahı Avimelek adam göndərib Saranı apardı.</verse>
        <verse osisID='Gen.20.3'>Ancaq gecə yuxuda Allah Avimelekə görünüb dedi: «Apardığın qadına görə sən öləcəksən, çünki o, bir nəfərin arvadıdır».</verse>
        <verse osisID='Gen.20.4'>Avimelek qadına toxunmamışdı. O dedi: «Ya Rəbb, məgər sən günahsız xalqı öldürə bilərsən?</verse>
        <verse osisID='Gen.20.5'>O adam mənə “bu mənim bacımdır” demədimi? Qadın özü də “o mənim qardaşımdır” dedi. Mən bunu sadədillik və təmiz niyyətlə etdim».</verse>
        <verse osisID='Gen.20.6'>Allah yuxuda dedi: «Mən də bilirəm ki, sən bunu sadədilliklə etdin. Buna görə də səni ona toxunmağa qoymayaraq Mənə qarşı günah etməkdən saxladım.</verse>
        <verse osisID='Gen.20.7'>İndi isə qadını ərinə qaytar, çünki o, peyğəmbərdir. Sənin üçün dua edər, salamat qalarsan. Ancaq qadını qaytarmasan, özün və bütün nəslin hökmən öləcək». </verse>
        <verse osisID='Gen.20.8'>Avimelek səhər tezdən qalxıb bütün adamlarını çağırdı və bu sözləri onların qarşısında söylədi. Adamlar çox qorxdular.</verse>
        <verse osisID='Gen.20.9'>Avimelek İbrahimi çağırıb ona dedi: «Bizə nə etdin? Sənə qarşı nə günah etdim ki, özümün və padşahlığımın üzərinə bu böyük təqsiri gətirdin? Mənə qarşı nalayiq işlər etdin».</verse>
        <verse osisID='Gen.20.10'>Avimelek yenə İbrahimə dedi: «Bu işi görəndə nə düşünürdün?»</verse>
        <verse osisID='Gen.20.11'>İbrahim dedi: «Düşünürdüm ki, burada Allah qorxusu yoxdur və arvadıma görə məni öldürəcəklər.</verse>
        <verse osisID='Gen.20.12'>O, doğrudan da, mənim bacımdır: atamız birdir, ancaq anamız ayrıdır. Mən onu arvad aldım.</verse>
        <verse osisID='Gen.20.13'>Allah məni ata evimdən qürbətə apardığı vaxt ona dedim: “Mənə bu cür yaxşılıq elə: gedəcəyimiz hər yerdə mənim barəmdə ‹bu mənim qardaşımdır› söylə”». </verse>
        <verse osisID='Gen.20.14'>Avimelek İbrahimə qoyun-keçi, mal-qara, qullar və qarabaşlar verdi. Arvadı Saranı da ona qaytardı.</verse>
        <verse osisID='Gen.20.15'>Avimelek dedi: «Mənim ölkəm sənin önündədir: istədiyin yerdə yaşaya bilərsən».</verse>
        <verse osisID='Gen.20.16'>Sonra Saraya dedi: «Bax qardaşına min parça gümüş verdim. Qoy bu gümüş sənin yanındakılara günahsızlığını göstərən bir sübut olsun və hər kəs sənin günahsız olduğunu bilsin».</verse>
        <verse osisID='Gen.20.17'>İbrahim Allaha dua etdi, Allah da Avimelekə, onun arvadına və cariyələrinə şəfa verdi: onların uşaqları oldu.</verse>
        <verse osisID='Gen.20.18'>Çünki Rəbb İbrahimin arvadı Saradan ötrü Avimelekin evində olan bütün qadınların bətnini bağlamışdı.  </verse>
      </chapter>
      <chapter osisID='Gen.21'>
        <verse osisID='Gen.21.1'>
          Rəbb dediyi kimi Saraya nəzər saldı və ona söylədiyi sözü yerinə yetirdi:</verse>
        <verse osisID='Gen.21.2'>Sara hamilə oldu və İbrahimin qocalıq çağında – Allahın ona söylədiyi vaxt bir oğul doğdu.</verse>
        <verse osisID='Gen.21.3'>İbrahim Saradan doğulan oğluna İshaq  adını qoydu.</verse>
        <verse osisID='Gen.21.4'>Allahın İbrahimə əmr etdiyi kimi o, oğlu İshaqı doğulandan səkkiz gün sonra sünnət etdi.</verse>
        <verse osisID='Gen.21.5'>İshaq doğulanda İbrahimin yüz yaşı var idi.</verse>
        <verse osisID='Gen.21.6'>Sara dedi: «Allah mənim üzümü güldürdü. Bunu eşidən hər kəs mənimlə birgə güləcək».</verse>
        <verse osisID='Gen.21.7'>O yenə dedi: «Kim İbrahimə deyərdi ki, Sara uşaq əmizdirəcək? Amma qocalıq çağında mən ona bir oğul doğmuşam». </verse>
        <verse osisID='Gen.21.8'>Uşaq böyüyüb süddən kəsildi. İshaqın süddən kəsildiyi gün İbrahim böyük bir ziyafət verdi.</verse>
        <verse osisID='Gen.21.9'>Sara gördü ki, Misirli Həcərin İbrahimə doğduğu oğlu ona gülür.</verse>
        <verse osisID='Gen.21.10'>Sara İbrahimə dedi: «Bu cariyəni və onun oğlunu qov. Bu cariyənin oğlu mənim oğlum İshaqla birgə varis olmayacaq».</verse>
        <verse osisID='Gen.21.11'>Bu iş İbrahimi çox narahat etdi, çünki İsmail də onun oğlu idi.</verse>
        <verse osisID='Gen.21.12'>Allah İbrahimə dedi: «Uşaqdan və cariyəndən ötrü narahat olma. Saranın sənə söylədiyi bütün sözlərə qulaq as, çünki İshaqdan törəyənlər sənin nəslin adlanacaq.</verse>
        <verse osisID='Gen.21.13'>Amma cariyənin oğlundan da bir millət törədəcəyəm, çünki o da sənin nəslindir». </verse>
        <verse osisID='Gen.21.14'>İbrahim səhər tezdən qalxdı, çörək və bir tuluq su götürüb çiyninə qoyaraq Həcərə verdi. Uşağı da ona verib onu yola saldı. Həcər gedib Beer-Şeva çölündə dolaşdı.</verse>
        <verse osisID='Gen.21.15'>Tuluqda su qurtardı. O, oğlunu bir kolun altına qoydu.</verse>
        <verse osisID='Gen.21.16'>Sonra oradan bir ox məsafəsi qədər aralanıb uzaqda oturdu. «Oğlumun ölümünü görməyim» dedi və uşağın qarşısında oturub hönkür-hönkür ağladı. </verse>
        <verse osisID='Gen.21.17'>Allah uşağın səsini eşitdi. Allahın mələyi göylərdən Həcəri çağırıb dedi: «Sənə nə olub, Həcər? Qorxma, çünki uşağın oturduğu yerdən Allah onun səsini eşitdi.</verse>
        <verse osisID='Gen.21.18'>Qalx uşağı qaldır, onu qucağına götür. Mən ondan böyük bir millət törədəcəyəm».</verse>
        <verse osisID='Gen.21.19'>Allah Həcərin gözlərini açdı və o, bir su quyusu gördü. Gedib tuluğu su ilə dolduraraq uşağa içirtdi.</verse>
        <verse osisID='Gen.21.20'>Allah bu uşaqla idi. O böyüyüb, çöldə yaşamağa başladı və mahir oxatan oldu.</verse>
        <verse osisID='Gen.21.21'>O, Paran çölündə məskən saldı. Anası ona Misir torpağından bir arvad aldı. </verse>
        <verse osisID='Gen.21.22'>O zaman Avimelek və onun ordu başçısı Pikol İbrahimə dedilər: «Sən nə etsən, Allah səninlədir.</verse>
        <verse osisID='Gen.21.23'>İndi burada Allahın haqqına mənə and iç ki, nə mənə, nə oğluma, nə də nəvəmə xəyanət edəcəksən: mən sənə sadiq olduğum kimi sən də mənə və qaldığın torpağın adamlarına sadiq ol».</verse>
        <verse osisID='Gen.21.24'>İbrahim «mən and içirəm» dedi. </verse>
        <verse osisID='Gen.21.25'>Avimelekin adamlarının qəsb etdiyi su quyusundan ötrü İbrahim Avimeleki məzəmmət etdi.</verse>
        <verse osisID='Gen.21.26'>Avimelek dedi: «Bilmirəm, bu işi kim etdi. Sən də mənə bildirmədin, mən ancaq indi eşidirəm».</verse>
        <verse osisID='Gen.21.27'>İbrahim qoyun-keçi və mal-qara alıb Avimelekə verdi. Beləcə ikisi bir əhd bağladı.</verse>
        <verse osisID='Gen.21.28'>İbrahim sürüsündən yeddi dişi quzunu ayırıb qoydu.</verse>
        <verse osisID='Gen.21.29'>Avimelek İbrahimə dedi: «Ayırıb qoyduğun bu yeddi dişi quzu nə üçündür?»</verse>
        <verse osisID='Gen.21.30'>O dedi: «Bu yeddi dişi quzunu məndən götür ki, bu quyunu qazdığıma şəhadət olsun».</verse>
        <verse osisID='Gen.21.31'>Buna görə də o buranı Beer-Şeva adlandırdı, çünki onların ikisi də orada and içdi.</verse>
        <verse osisID='Gen.21.32'>Beləcə Beer-Şevada əhd bağladılar. Sonra Avimelek və onun ordu başçısı Pikol qalxıb Filiştlilərin ölkəsinə qayıtdılar.</verse>
        <verse osisID='Gen.21.33'>İbrahim Beer-Şevada bir yulğun ağacı əkdi və orada əbədi Allah olan Rəbbə sitayiş etdi.</verse>
        <verse osisID='Gen.21.34'>İbrahim Filiştlilərin ölkəsində uzun müddət qaldı.  </verse>
      </chapter>
      <chapter osisID='Gen.22'>
        <verse osisID='Gen.22.1'>
            Bir müddət sonra Allah İbrahimi sınağa çəkdi. O «Ey İbrahim!» deyə çağırdı. İbrahim «Buradayam!» dedi.</verse>
        <verse osisID='Gen.22.2'>Allah dedi: «Sevdiyin yeganə oğlunu – İshaqı götürüb Moriya torpağına get. Orada sənə göstərəcəyim bir dağda oğlunu yandırma qurbanı olaraq təqdim et».</verse>
        <verse osisID='Gen.22.3'>İbrahim səhər tezdən qalxdı və eşşəyini palanladı. Özü ilə iki nökərini və oğlu İshaqı götürdü. O, yandırma qurbanı üçün odun yardı və qalxıb Allahın dediyi yerə yollandı.</verse>
        <verse osisID='Gen.22.4'>İbrahim üçüncü gün başını qaldırıb uzaqdan o yeri gördü.</verse>
        <verse osisID='Gen.22.5'>O, nökərlərinə dedi: «Siz eşşəklə birlikdə burada qalın, mən uşaqla oraya gedəcəyəm. Səcdə edib, yanınıza qayıdarıq». </verse>
        <verse osisID='Gen.22.6'>İbrahim yandırma qurbanı üçün odun götürüb oğlu İshaqın kürəyinə qoydu, odu və bıçağı isə özü götürdü. Onlar birlikdə getdilər.</verse>
        <verse osisID='Gen.22.7'>İshaq atası İbrahimi çağırdı: «Ay ata!» O cavab verdi: «Buradayam, oğlum». İshaq dedi: «Od və odun var, bəs yandırma qurbanı olacaq quzu haradadır?»</verse>
        <verse osisID='Gen.22.8'>İbrahim dedi: «Oğlum, yandırma qurbanı olacaq quzunu Allah Özü hazırlayacaq». Onlar birlikdə getdilər. </verse>
        <verse osisID='Gen.22.9'>Sonra Allahın İbrahimə göstərdiyi yerə gəldilər. İbrahim orada bir qurbangah düzəldib odunları düzdü və oğlu İshaqın əl-qolunu bağlayıb qurbangaha, odunların üstünə qoydu.</verse>
        <verse osisID='Gen.22.10'>İbrahim əlini uzadıb oğlunun başını kəsmək üçün bıçağı götürdü.</verse>
        <verse osisID='Gen.22.11'>Rəbbin mələyi göylərdən onu çağırdı: «İbrahim, İbrahim!» O «Mən buradayam!» dedi.</verse>
        <verse osisID='Gen.22.12'>Mələk dedi: «Uşağa əl qaldırma və ona bir şey etmə. İndi bildim ki, sən Allahdan qorxursan; öz yeganə oğlunu Məndən əsirgəmədin».</verse>
        <verse osisID='Gen.22.13'>İbrahim başını qaldırıb baxdı və arxasında buynuzları kolluğa ilişmiş bir qoç gördü. İbrahim gedib qoçu götürdü və oğlunun əvəzinə yandırma qurbanı olaraq təqdim etdi.</verse>
        <verse osisID='Gen.22.14'>İbrahim o yeri Yahve-İre  adlandırdı; buna görə də indiyə qədər belə deyilir: «Rəbbin dağında hazırlanacaq». </verse>
        <verse osisID='Gen.22.15'>Rəbbin mələyi yenə göylərdən İbrahimi çağırıb dedi:</verse>
        <verse osisID='Gen.22.16'>«Rəbb bəyan edir: “Öz varlığıma and içirəm ki, sən bu işi etdiyinə və yeganə oğlunu əsirgəmədiyinə görə</verse>
        <verse osisID='Gen.22.17'>Mən sənə böyük xeyir-dua verəcəyəm, nəslini göydəki ulduzlar və dəniz kənarındakı qum qədər artırıb çoxaldacağam. Sənin nəslin öz düşmənlərinin şəhərlərinə sahib olacaq.</verse>
        <verse osisID='Gen.22.18'>Dünyanın bütün millətləri sənin nəslinin vasitəsilə xeyir-dua alacaq, çünki sən Mənim sözümə qulaq asdın”».</verse>
        <verse osisID='Gen.22.19'>Sonra İbrahim öz nökərlərinin yanına qayıtdı və onlar qalxıb Beer-Şevaya getdilər. İbrahim Beer-Şevada sakin oldu. </verse>
        <verse osisID='Gen.22.20'>Bir müddət sonra İbrahimə xəbər verib söylədilər: «Budur, Milka qardaşın Naxora oğullar doğdu:</verse>
        <verse osisID='Gen.22.21'>ilk oğlu Us, onun qardaşı Buz, Aramın atası olan Qemuel,</verse>
        <verse osisID='Gen.22.22'>Kesed, Xazo, Pildaş, İdlaf və Betuel».</verse>
        <verse osisID='Gen.22.23'>Betueldən Rivqa törədi. Bu səkkiz övladı Milka İbrahimin qardaşı Naxora doğdu.</verse>
        <verse osisID='Gen.22.24'>Onun adı Reuma olan cariyəsi də Tebahı, Qahamı, Taxaşı və Maakanı doğdu.  </verse>
      </chapter>
      <chapter osisID='Gen.23'>
        <verse osisID='Gen.23.1'>
          Sara yüz iyirmi yeddi il yaşadı; o bu qədər ömür sürdü.</verse>
        <verse osisID='Gen.23.2'>Sara Kənan torpağında olan Qiryat-Arbada, yəni Xevronda öldü. İbrahim yas tutub ağlamaqdan ötrü Saranın cəsədinin yanına getdi.</verse>
        <verse osisID='Gen.23.3'>İbrahim cəsədin yanından gedib Xetlilərə dedi:</verse>
        <verse osisID='Gen.23.4'>«Mən sizin aranızda qərib və qonağam. Yanınızda qəbir düzəltmək üçün mənə torpaq sahəsi satın ki, öz ölümü götürüb orada basdırım».</verse>
        <verse osisID='Gen.23.5'>Xetlilər İbrahimə cavab verdilər:</verse>
        <verse osisID='Gen.23.6'>«Ey ağamız, bizə qulaq as: sən aramızda Allahın qoyduğu bir başçısan, öz ölünü də qəbirlərimizin ən yaxşısında basdır; ölünü basdırmaq üçün bizdən heç kəs qəbrini səndən əsirgəməz».</verse>
        <verse osisID='Gen.23.7'>İbrahim qalxıb o ölkənin xalqı olan Xetlilərə təzim etdi.</verse>
        <verse osisID='Gen.23.8'>Sonra onlarla danışıb dedi: «Əgər siz mənim ölümü basdırmağa razısınızsa, mənə qulaq asın: mənim üçün Sohar oğlu Efrondan xahiş edin ki,</verse>
        <verse osisID='Gen.23.9'>tarlasının qurtaracağında ona məxsus olan Maxpela mağarasını mənə satsın, yanınızda qəbir düzəltmək üçün onu tam dəyəri ilə mənə versin». </verse>
        <verse osisID='Gen.23.10'>Efron Xetlilərin arasında oturmuşdu. Xetli Efron şəhər darvazasının yanına yığılan bütün Xetlilərin önündə İbrahimə belə cavab verdi:</verse>
        <verse osisID='Gen.23.11'>«Yox, ağam, mənə qulaq as: mən tarlanı və orada olan mağaranı sənə verirəm, öz xalqımın adamları önündə onu sənə verirəm; get ölünü basdır». </verse>
        <verse osisID='Gen.23.12'>İbrahim o ölkənin xalqına təzim etdi.</verse>
        <verse osisID='Gen.23.13'>Sonra o ölkənin xalqının yanında Efrona belə dedi: «Xahiş edirəm, mənə qulaq as: tarlanın dəyərini verirəm, onu məndən götür, qoy mən də öz ölümü orada basdırım».</verse>
        <verse osisID='Gen.23.14'>Efron İbrahimə cavab verdi:</verse>
        <verse osisID='Gen.23.15'>«Ay ağam, mənə qulaq as: torpağın qiyməti dörd yüz şekel gümüşdür; mənimlə sənin aranda bu nədir? Ölünü basdır».</verse>
        <verse osisID='Gen.23.16'>İbrahim Efronun sözünü qəbul edib Xetlilərin yanında Efronun dediyi kimi tacirlərin tərəzi daşları ilə dörd yüz şekel gümüş çəkdi. </verse>
        <verse osisID='Gen.23.17'>Beləcə Mamre qarşısındakı Maxpelada olan Efronun tarlası, oradakı mağara, tarlada və onun ərazisində olan bütün ağaclar</verse>
        <verse osisID='Gen.23.18'>Xetlilərin gözü önündə – şəhər darvazasında yığılanların qarşısında İbrahimin mülkü oldu. </verse>
        <verse osisID='Gen.23.19'>Bundan sonra İbrahim arvadı Saranı Kənan torpağında olan Mamre, yəni Xevron qarşısındakı Maxpela tarlasının mağarasında basdırdı.</verse>
        <verse osisID='Gen.23.20'>Beləcə Xetlilər tarlanı və orada olan mağaranı qəbir düzəltmək üçün İbrahimə mülk verdilər.  </verse>
      </chapter>
      <chapter osisID='Gen.24'>
        <verse osisID='Gen.24.1'>
          İbrahim qocalıb yaşa dolmuşdu. Rəbb hər şeydə ona xeyir-dua vermişdi.</verse>
        <verse osisID='Gen.24.2'>Bir gün İbrahim evində bütün işləri idarə edən qulbaşıya dedi: «Əlini budumun altına qoyub</verse>
        <verse osisID='Gen.24.3'>göyün və yerin Allahı Rəbbin adına mənə and iç ki, oğluma aralarında yaşadığım Kənanlıların qızlarından arvad almayacaqsan,</verse>
        <verse osisID='Gen.24.4'>ancaq mənim ölkəmə, qohumlarımın yanına gedib oğlum İshaq üçün arvad alacaqsan».</verse>
        <verse osisID='Gen.24.5'>Nökər ona dedi: «Bəlkə qız mənimlə birgə bu ölkəyə gəlməyə razı olmadı? Onda oğlunu sənin çıxdığın ölkəyə aparımmı?»</verse>
        <verse osisID='Gen.24.6'>İbrahim ona dedi: «Bax oğlumu oraya aparma.</verse>
        <verse osisID='Gen.24.7'>Məni atamın evindən və doğulduğum torpaqdan çıxaran, mənimlə danışan və and içərək “bu torpağı sənin nəslinə verəcəyəm” deyən göylərin Allahı Rəbb Öz mələyini sənin önündə göndərəcək və sən oradan oğluma arvad alıb gətirəcəksən.</verse>
        <verse osisID='Gen.24.8'>Əgər o qadın səninlə gəlmək istəməsə, sən bu anddan azad olursan. Ancaq mənim oğlumu oraya aparma».</verse>
        <verse osisID='Gen.24.9'>Nökər əlini ağası İbrahimin budu altına qoyub bu işə görə ona and içdi. </verse>
        <verse osisID='Gen.24.10'>Nökər ağasından on dəvə və ən yaxşı hədiyyələr götürüb getdi və Aram-Naharayimə, Naxor şəhərinə gəldi.</verse>
        <verse osisID='Gen.24.11'>Axşam qadınlar su çəkmək üçün çıxdıqları zaman onun dəvələri şəhərin kənarında olan su quyusunun yanında dayandı.</verse>
        <verse osisID='Gen.24.12'>Sonra dua etdi: «Ya Rəbb, ağam İbrahimin Allahı, yalvarıram, bu gün işimi avand elə və ağam İbrahimə xeyirxahlıq göstər.</verse>
        <verse osisID='Gen.24.13'>Mən bu bulağın yanında dururam; şəhər sakinlərinin qızları su çəkmək üçün buraya gəlirlər.</verse>
        <verse osisID='Gen.24.14'>Qoy elə olsun ki, mənim “xahiş edirəm, səhəngini endir, su içim” deyəcəyim və mənə “özün də iç və dəvələrinə də verim” söyləyəcək qız qulun İshaq üçün təyin etdiyin arvad olsun; bundan bilərəm ki, ağama xeyirxahlıq edirsən». </verse>
        <verse osisID='Gen.24.15'>O, duasını bitirməmişdi ki, İbrahimin qardaşı Naxorun arvadı Milkadan doğulan oğlu Betuelin qızı Rivqa çiynində səhəng gəldi.</verse>
        <verse osisID='Gen.24.16'>Qız görünüşcə çox gözəl idi və hələ bakirə idi. O, bulağa endi və səhəngini doldurub yuxarı qalxdı.</verse>
        <verse osisID='Gen.24.17'>Nökər onun qabağına qaçıb dedi: «Xahiş edirəm, səhəngindən mənə bir az su ver, içim».</verse>
        <verse osisID='Gen.24.18'>Qız dedi: «Ağam, buyur iç». Qız tez səhəngini əli üstünə endirdi və ona su verdi.</verse>
        <verse osisID='Gen.24.19'>Ona su verəndən sonra dedi: «Dəvələrin üçün də su çəkim, içib doysunlar».</verse>
        <verse osisID='Gen.24.20'>Qız tez səhəngini təknəyə boşaltdı, su çəkmək üçün cəld quyunun yanına qaçdı və nökərin bütün dəvələri üçün su çəkdi.</verse>
        <verse osisID='Gen.24.21'>O adam sakit duraraq diqqətlə qıza baxırdı ki, Rəbbin onun yoluna xeyir-dua verib-vermədiyini bilsin. </verse>
        <verse osisID='Gen.24.22'>Dəvələr su içib qurtaranda o adam çəkisi bir beqa olan qızıl burun sırğası, qızın qolları üçün çəkisi on şekel olan iki bilərzik götürüb dedi:</verse>
        <verse osisID='Gen.24.23'>«Mənə de görüm, sən kimin qızısan? Atanın evində bizə gecə qalmaq üçün yer tapılarmı?»</verse>
        <verse osisID='Gen.24.24'>Qız ona dedi: «Mən Milkanın Naxora doğduğu Betuelin qızıyam».</verse>
        <verse osisID='Gen.24.25'>Yenə dedi: «Bizdə saman da, yem də çoxdur və gecələməyə yer də var».</verse>
        <verse osisID='Gen.24.26'>O adam əyilib Rəbbə səcdə etdi.</verse>
        <verse osisID='Gen.24.27'>Sonra dedi: «Ağam İbrahimin Allahı Rəbbə alqış olsun ki, xeyirxahlığını və sədaqətini ağamdan əsirgəmədi: Rəbb məni birbaş ağamın qardaşının evinə gətirdi». </verse>
        <verse osisID='Gen.24.28'>Qız qaçıb anasının evində bu barədə danışdı.</verse>
        <verse osisID='Gen.24.29'>Rivqanın bir qardaşı var idi, adı Lavan idi. Lavan çıxıb o adamın yanına – bulağa qaçdı.</verse>
        <verse osisID='Gen.24.30'>O, bacısının burun halqasını və qollarındakı bilərziyi görəndə, bacısı Rivqanın «bu adam mənimlə belə danışdı» sözlərini eşidəndə o adamın yanına gəldi. O, bulaq başında dəvələrin yanında dayanmışdı.</verse>
        <verse osisID='Gen.24.31'>Lavan dedi: «Ey Rəbbin xeyir-dua verdiyi adam, içəri gir. Nə üçün bayırda durursan? Mən sənə otaq və dəvələrinə yer hazırlamışam».</verse>
        <verse osisID='Gen.24.32'>O adam evə girdi. Lavan dəvələrin yükünü boşaltdı, onlara saman və yem verdi, o adama və onunla birgə olanlara ayaqlarını yumaq üçün su verdi.</verse>
        <verse osisID='Gen.24.33'>Onların qabağına yemək gətirildi, ancaq həmin adam dedi: «Məqsədimi söyləməyincə yeməyəcəyəm». Lavan dedi: «Söylə». </verse>
        <verse osisID='Gen.24.34'>O dedi: «Mən İbrahimin nökəriyəm.</verse>
        <verse osisID='Gen.24.35'>Rəbb ağama çoxlu xeyir-dua verdi: onu varlandırdı, ona qoyun-keçi, mal-qara, qızıl-gümüş, qullar, qarabaşlar, dəvələr və eşşəklər verdi.</verse>
        <verse osisID='Gen.24.36'>Ağamın arvadı Sara da qoca ikən ağama bir oğul doğdu. Ağam özünə məxsus olan hər şeyi ona verdi.</verse>
        <verse osisID='Gen.24.37'>Sonra da məni and içdirərək dedi: “Ölkələrində yaşadığım Kənanlıların qızlarından oğluma arvad alma,</verse>
        <verse osisID='Gen.24.38'>ancaq atamın evinə – qohumlarımın yanına gedib oradan oğluma bir arvad al”.</verse>
        <verse osisID='Gen.24.39'>Mən ağama dedim: “Bəlkə o qadın mənimlə gəlmədi”.</verse>
        <verse osisID='Gen.24.40'>O mənə dedi: “Önündə davrandığım Rəbb səninlə Öz mələyini göndərəcək, yolun uğurlu olacaq və qohumlarımın arasından – atamın evindən oğluma bir arvad alacaqsan.</verse>
        <verse osisID='Gen.24.41'>Qohumlarımın yanına getdiyin zaman içdiyin anddan azad olacaqsan: əgər o qızı sənə verməsələr, içdiyin anddan azad olacaqsan”. </verse>
        <verse osisID='Gen.24.42'>Mən də bu gün bulağın yanına gəlib dua etdim: “Ey ağam İbrahimin Allahı Rəbb, yalvarıram, getdiyim yolu aç.</verse>
        <verse osisID='Gen.24.43'>İndi mən bulağın yanında dururam; su çəkməyə gələn və mənim ona ‹xahiş edirəm, mənə səhəngindən bir az su ver, içim› deyəcəyim,</verse>
        <verse osisID='Gen.24.44'>onun da mənə ‹sən də iç, dəvələrinə də gedib su çəkim› söyləyəcək qız ağamın oğlu üçün Rəbbin təyin etdiyi arvad olsun”.</verse>
        <verse osisID='Gen.24.45'>Mən ürəyimdə dua etməyi qurtarmamışdım ki, Rivqa səhəngi çiynində gəldi və bulağa enib su çəkdi. Ona dedim: “Xahiş edirəm, mənə su ver”.</verse>
        <verse osisID='Gen.24.46'>O tez səhəngini çiynindən endirib dedi: “Sən iç, gedim dəvələrinə də su verim”. Mən içdim, o isə dəvələrə su verdi.</verse>
        <verse osisID='Gen.24.47'>Ondan soruşdum: “Sən kimin qızısan?” O dedi: “Milkanın Naxora doğduğu Betuelin qızıyam”. Mən də onun burnuna halqa və qollarına bilərziklər taxdım.</verse>
        <verse osisID='Gen.24.48'>Sonra əyilib Rəbbə səcdə etdim. Ağamın qardaşı qızını oğluna almaq üçün məni birbaş buraya gətirən ağam İbrahimin Allahı Rəbbə şükür etdim.</verse>
        <verse osisID='Gen.24.49'>İndi mənə deyin görüm, siz ağama xeyirxahlıq və sədaqət göstərmək istəyirsiniz ya yox? Bunu mənə bildirin ki, mən də nə edəcəyimi bilim». </verse>
        <verse osisID='Gen.24.50'>Lavan və Betuel ona belə cavab verdilər: «Bu iş Rəbdən oldu; sənə nə yaxşı, nə də pis söz deyə bilərik.</verse>
        <verse osisID='Gen.24.51'>Bax Rivqa qarşındadır: onu götürüb get və qoy o, Rəbbin söylədiyi kimi ağanın oğluna arvad olsun».</verse>
        <verse osisID='Gen.24.52'>İbrahimin nökəri onların sözlərini eşidəndə yerə qapanıb Rəbbə səcdə etdi.</verse>
        <verse osisID='Gen.24.53'>Nökər qızıl-gümüş şeylər və paltarlar çıxarıb Rivqaya verdi. Onun qardaşına və anasına da qiymətli şeylər bağışladı.</verse>
        <verse osisID='Gen.24.54'>Özü və onunla birgə olan adamlar yeyib-içdilər və orada gecələdilər. Səhər qalxanda nökər dedi: «Məni ağamın yanına göndərin».</verse>
        <verse osisID='Gen.24.55'>Qızın qardaşı ilə anası dedilər: «Qoy qız bizimlə heç olmasa on gün qalsın, sonra gedər».</verse>
        <verse osisID='Gen.24.56'>Nökər onlara dedi: «İndi ki Rəbb mənə yol açdı, məni gecikdirməyin, buraxın ağamın yanına gedim».</verse>
        <verse osisID='Gen.24.57'>Onlar dedilər: «Qoy qızı çağırıb öz dilindən eşidək».</verse>
        <verse osisID='Gen.24.58'>Rivqanı çağırıb ona dedilər: «Bu adamla gedirsənmi?» O da «gedirəm» dedi.</verse>
        <verse osisID='Gen.24.59'>Onlar bacıları Rivqanı, onun dayəsini, İbrahimin nökərini və onunla olan adamları yola saldılar.</verse>
        <verse osisID='Gen.24.60'>Rivqaya xeyir-dua verib dedilər:  «Ey bacımız,Minlərlə, on minlərlə övlada ana olasan!Qoy nəslin yağıların yurduna sahib olsun!» </verse>
        <verse osisID='Gen.24.61'>Rivqa və qulluqçuları qalxıb dəvələrə mindilər və o adamla birgə getdilər. Beləliklə, nökər Rivqanı götürüb getdi. </verse>
        <verse osisID='Gen.24.62'>İshaq Beer-Laxay-Roi yolu ilə gəldi, çünki o, Negev torpağında yaşayırdı.</verse>
        <verse osisID='Gen.24.63'>Axşam düşəndə İshaq bir qədər düşünmək üçün çöllüyə getdi. O, başını qaldırıb baxanda gördü ki, dəvələr gəlir.</verse>
        <verse osisID='Gen.24.64'>Rivqa da başını qaldırıb İshaqı görəndə dəvədən düşdü.</verse>
        <verse osisID='Gen.24.65'>O, nökərdən soruşdu: «Bizi qarşılamaq üçün çöllüyə gələn bu adam kimdir?» Nökər «ağamdır» dedi. Rivqa rübəndini üzünə çəkib örtündü. </verse>
        <verse osisID='Gen.24.66'>Nökər baş vermiş bütün işlər barədə İshaqa danışdı.</verse>
        <verse osisID='Gen.24.67'>İshaq Rivqanı anası Saranın yaşadığı çadıra apardı və Rivqa onun arvadı oldu. İshaq onu sevdi və anasının ölümündən sonra onunla təsəlli tapdı.  </verse>
      </chapter>
      <chapter osisID='Gen.25'>
        <verse osisID='Gen.25.1'>
          İbrahim başqa bir arvad aldı. Onun adı Qetura idi.</verse>
        <verse osisID='Gen.25.2'>Qetura ona bunları doğdu: Zimran, Yoqşan, Medan, Midyan, İşbaq və Şuah.</verse>
        <verse osisID='Gen.25.3'>Yoqşandan Səba və Dedan törədi. Dedanın nəsilləri: Aşşurlular, Letuşlular, Leumlular.</verse>
        <verse osisID='Gen.25.4'>Midyanın oğulları: Efa, Efer, Xanok, Avida və Eldaa. Bunların hamısı Qeturanın övladlarıdır.</verse>
        <verse osisID='Gen.25.5'>İbrahim özünə məxsus olan hər şeyi İshaqa verdi.</verse>
        <verse osisID='Gen.25.6'>Cariyələrinin oğullarına isə hədiyyələr verdi. Sağlığında onları oğlu İshaqın yanından şərq torpağına tərəf göndərdi. </verse>
        <verse osisID='Gen.25.7'>İbrahim yüz yetmiş beş il ömür sürdü.</verse>
        <verse osisID='Gen.25.8'>O, uzun ömür sürdü, qoca vaxtında son nəfəsini verərək ölüb əcdadlarına qoşuldu.</verse>
        <verse osisID='Gen.25.9'>Oğulları İshaq və İsmail onu Mamre qarşısında olan Maxpela mağarasında, Xetli Sohar oğlu Efronun tarlasında basdırdılar.</verse>
        <verse osisID='Gen.25.10'>O tarlanı İbrahim Xetlilərdən satın almışdı. İbrahim və arvadı Sara orada basdırıldı.</verse>
        <verse osisID='Gen.25.11'>Allah İbrahimin ölümündən sonra oğlu İshaqa xeyir-dua verdi. İshaq Beer-Laxay-Roidə yaşayırdı. </verse>
        <verse osisID='Gen.25.12'>Saranın qarabaşı Misirli Həcərin İbrahimə doğduğu İsmailin nəsil tarixçəsi belədir.</verse>
        <verse osisID='Gen.25.13'>Doğulma sırasına görə İsmailin oğullarının adları belədir: İsmailin ilk oğlu Nevayot, Qedar, Adbeel, Mivsam,</verse>
        <verse osisID='Gen.25.14'>Mişma, Duma, Massa,</verse>
        <verse osisID='Gen.25.15'>Xadad, Tema, Yetur, Nafiş və Qedma;</verse>
        <verse osisID='Gen.25.16'>İsmailin oğulları bunlardır, kəndləri və obaları ilə birgə onların adları belədir. Onlar öz tayfalarının on iki başçısı idi.</verse>
        <verse osisID='Gen.25.17'>İsmail yüz otuz yeddi il ömür sürdü. O, ömrünü başa vurdu və ölüb əcdadlarına qoşuldu.</verse>
        <verse osisID='Gen.25.18'>İsmailin nəsilləri Xaviladan Şura qədər olan ərazidə məskən saldı. Şur Aşşura gedərkən Misirin qarşısındadır. Onlar qardaşlarının yaşadığı yerin qarşısında yerləşmişdi. </verse>
        <verse osisID='Gen.25.19'>İbrahimin oğlu İshaqın tarixçəsi belədir: İbrahimdən İshaq törədi.</verse>
        <verse osisID='Gen.25.20'>İshaq Paddan-Aramdan Aramlı Lavanın bacısı, Aramlı Betuelin qızı Rivqanı arvad alanda qırx yaşında idi.</verse>
        <verse osisID='Gen.25.21'>İshaq arvadı üçün Rəbbə yalvardı, çünki o, sonsuz idi. Rəbb İshaqın yalvarışını eşitdi, onun arvadı Rivqa hamilə oldu.</verse>
        <verse osisID='Gen.25.22'>Rivqanın bətnindəki uşaqlar çarpışmağa başladı. O da «Niyə bu iş başıma gəldi?» deyib bu barədə Rəbdən soruşmağa getdi.</verse>
        <verse osisID='Gen.25.23'>Rəbb ona dedi:  «Sənin bətnində iki millət var,Sənin qarnından iki xalq çıxacaq.Bir xalq o biri xalqdan güclü olacaq,Böyüyü kiçiyinə qulluq edəcək». </verse>
        <verse osisID='Gen.25.24'>Rivqanın doğmaq vaxtı çatanda məlum oldu ki, onun bətnində əkizlər var.</verse>
        <verse osisID='Gen.25.25'>İlk doğulan uşağın bütün dərisi qırmızı və tüklü cübbə kimi idi. Onda onun adını Esav  qoydular.</verse>
        <verse osisID='Gen.25.26'>Ondan sonra qardaşı doğuldu. O, əli ilə Esavın topuğundan tutmuşdu. Onun adını Yaqub  qoydular. Onların doğulduğu vaxt İshaq altmış yaşında idi. </verse>
        <verse osisID='Gen.25.27'>Uşaqlar böyüdü. Esav mahir ovçu və çöl adamı oldu. Yaqub isə çadırlarda yaşayan mülayim bir adam oldu.</verse>
        <verse osisID='Gen.25.28'>İshaq Esavı sevirdi, çünki onun ovladığı heyvanlar İshaqın xoşuna gəlirdi. Rivqa isə Yaqubu sevirdi. </verse>
        <verse osisID='Gen.25.29'>Bir gün Yaqub şorba bişirirdi. Esav isə çöldən yorğun gəldi.</verse>
        <verse osisID='Gen.25.30'>Esav Yaquba dedi: «Bu qırmızı şorbadan bir az ver, yeyim, çünki acmışam». Buna görə də ona Edom  adı verildi.</verse>
        <verse osisID='Gen.25.31'>Yaqub dedi: «Əvvəlcə ilk oğulluq haqqını mənə sat».</verse>
        <verse osisID='Gen.25.32'>Esav dedi: «Bir halda ki mən acından ölürəm, ilk oğulluq haqqı nəyimə lazımdır?»</verse>
        <verse osisID='Gen.25.33'>Yaqub dedi: «Əvvəlcə mənə and iç». Esav ona and içdi və ilk oğulluq haqqını Yaquba satdı.</verse>
        <verse osisID='Gen.25.34'>Yaqub Esava çörək və mərci şorbası verdi. Esav yeyib-içdi, sonra qalxıb getdi. Beləcə Esav ilk oğulluq haqqına etinasızlıq etdi.  </verse>
      </chapter>
      <chapter osisID='Gen.26'>
        <verse osisID='Gen.26.1'>
          İbrahimin yaşadığı dövrdə olan aclıqdan başqa, ölkədə daha bir aclıq oldu. İshaq Gerara, Filiştlilərin padşahı Avimelekin yanına getdi.</verse>
        <verse osisID='Gen.26.2'>Rəbb ona görünüb dedi: «Misirə getmə, sənə söylədiyim ölkədə məskən sal,</verse>
        <verse osisID='Gen.26.3'>bu torpaqda qal. Mən səninlə olacağam və sənə xeyir-dua verib bütün bu ölkələri sənə və nəslinə verəcəyəm; atan İbrahimə içdiyim andı yerinə yetirəcəyəm.</verse>
        <verse osisID='Gen.26.4'>Nəslini göydəki ulduzlar qədər çoxaldacağam və bütün bu ölkələri nəslinə verəcəyəm. Yer üzünün bütün millətləri sənin nəslinin vasitəsilə xeyir-dua alacaq.</verse>
        <verse osisID='Gen.26.5'>Çünki İbrahim sözümə qulaq asıb Mənim buyruğuma, əmrlərimə, qaydalarıma və qanunlarıma əməl etdi». </verse>
        <verse osisID='Gen.26.6'>İshaq da Gerarda yaşadı.</verse>
        <verse osisID='Gen.26.7'>O ölkənin sakinləri İshaqın arvadı barədə soruşanda «bu mənim bacımdır» dedi, çünki «mənim arvadımdır» deməyə qorxdu. Öz-özünə dedi: «Yoxsa Rivqadan ötrü bu yerin adamları məni öldürərlər». Rivqa görünüşcə çox gözəl idi.</verse>
        <verse osisID='Gen.26.8'>İshaq orada uzun müddət qaldı. Bir gün Filiştlilərin padşahı Avimelek pəncərədən baxıb gördü ki, İshaq arvadı Rivqanı əzizləyir.</verse>
        <verse osisID='Gen.26.9'>Avimelek İshaqı çağırıb dedi: «O ki sənin arvadındır. Bəs niyə onun barəsində “bu mənim bacımdır” dedin?» İshaq ona dedi: «Çünki istəmədim ki, ondan ötrü ölüm».</verse>
        <verse osisID='Gen.26.10'>Avimelek dedi: «Bu nə işdir başımıza gətirdin? Az qalmışdı ki, xalqdan biri sənin arvadınla yatsın. Beləcə bizi günaha batıracaqdın».</verse>
        <verse osisID='Gen.26.11'>Sonra Avimelek «bu adama və onun arvadına toxunan mütləq öldürüləcək» deyə bütün xalqa elan etdi. </verse>
        <verse osisID='Gen.26.12'>İshaq o torpaqda toxum əkdi və o il yüz qat məhsul aldı. Beləcə Rəbb ona xeyir-dua verdi.</verse>
        <verse osisID='Gen.26.13'>Bu şəxs böyük adam oldu. Çox böyük adam olana qədər get-gedə yüksəldi.</verse>
        <verse osisID='Gen.26.14'>Onun çoxlu qoyun-keçisi, mal-qarası və xidmətçiləri olduğuna görə Filiştlilər ona paxıllıq etməyə başladı.</verse>
        <verse osisID='Gen.26.15'>Atası İbrahimin dövründə atasının qullarının qazdığı bütün quyuları Filiştlilər qapayıb torpaqla doldurmuşdular.</verse>
        <verse osisID='Gen.26.16'>Avimelek İshaqa dedi: «Yanımızdan get, çünki bizdən çox güclü oldun».</verse>
        <verse osisID='Gen.26.17'>İshaq oradan getdi, Gerar vadisində məskən saldı və orada qaldı. </verse>
        <verse osisID='Gen.26.18'>İshaq atası İbrahimin dövründə qazılmış su quyularını yenə qazdı, çünki Filiştlilər İbrahimin ölümündən sonra onları qapamışdılar. O, atasının qoyduğu adları yenə onlara verdi.</verse>
        <verse osisID='Gen.26.19'>İshaqın qulları vadidə torpağı qazdılar və bir içməli su quyusu tapdılar.</verse>
        <verse osisID='Gen.26.20'>Gerar çobanları «su bizimdir» deyib İshaqın çobanları ilə mübahisə etdilər. O, quyunun adını Eseq  qoydu, çünki onun üstündə mübahisə etmişdilər.</verse>
        <verse osisID='Gen.26.21'>Onlar başqa bir quyu qazdılar. Onun üçün də mübahisə etdilər. İshaq bu quyunun adını Sitna  qoydu.</verse>
        <verse osisID='Gen.26.22'>İshaq oradan köçüb başqa bir quyu qazdı. Ancaq onun üçün mübahisə etmədilər, buna görə də İshaq onun adını Rexovot qoyub dedi: «İndi Rəbb bizə genişlik verdi və biz bu torpaqda çoxalacağıq». </verse>
        <verse osisID='Gen.26.23'>İshaq oradan Beer-Şevaya getdi.</verse>
        <verse osisID='Gen.26.24'>O gecə Rəbb ona görünüb dedi: «Mən atan İbrahimin Allahıyam. Qorxma, çünki Mən səninləyəm. Qulum İbrahimə görə sənə xeyir-dua verəcəyəm və nəslini çoxaldacağam».</verse>
        <verse osisID='Gen.26.25'>İshaq orada bir qurbangah düzəltdi və Rəbbə sitayiş etdi. O özünə çadır qurdu. İshaqın qulları orada bir quyu qazdılar. </verse>
        <verse osisID='Gen.26.26'>O zaman Avimelek məsləhətçisi Axuzzat, ordu başçısı Pikol ilə birgə Gerardan İshaqın yaşadığı torpağa gəldi.</verse>
        <verse osisID='Gen.26.27'>İshaq onlara dedi: «Nə üçün yanıma gəlmisiniz? Sizin ki məndən acığınız gəlirdi və məni yanınızdan qovdunuz».</verse>
        <verse osisID='Gen.26.28'>Onlar dedilər: «Biz gördük ki, Rəbb, doğrudan da, səninlədir. İndi istəyirik ki, səninlə bizim aramızda and olsun. Gəl səninlə əhd bağlayaq ki,</verse>
        <verse osisID='Gen.26.29'>biz sənə toxunmadığımız və yalnız yaxşılıq edib sağ-salamat yola saldığımız kimi sən də bizə heç bir pislik etməyəcəksən. İndi sən Rəbbin xeyir-dua verdiyi adamsan».</verse>
        <verse osisID='Gen.26.30'>İshaq onlara ziyafət verdi və onlar yeyib-içdilər.</verse>
        <verse osisID='Gen.26.31'>Səhər tezdən qalxıb bir-birlərinə and içdilər. İshaq onları yola saldı və onlar sağ-salamat onun yanından getdilər.</verse>
        <verse osisID='Gen.26.32'>O gün İshaqın qulları gəldilər və qazdıqları quyu barədə ona bildirərək «su tapdıq» dedilər.</verse>
        <verse osisID='Gen.26.33'>İshaq bu quyunun adını Şiva  qoydu, buna görə də şəhərin adı bu günə qədər Beer-Şevadır. </verse>
        <verse osisID='Gen.26.34'>Esav qırx yaşında olanda Xetli Beerinin qızı Yehuditi və Xetli Elonun qızı Basmatı arvad aldı.</verse>
        <verse osisID='Gen.26.35'>Onlar İshaqın və Rivqanın ürəklərinə dərd oldu.  </verse>
      </chapter>
      <chapter osisID='Gen.27'>
        <verse osisID='Gen.27.1'>
          İshaq qocalıb gözləri görməyəndə böyük oğlu Esavı yanına çağırıb dedi: «Ay oğlum». Esav ona «mən buradayam» dedi.</verse>
        <verse osisID='Gen.27.2'>İshaq dedi: «Mən artıq qocalmışam, bu gün-sabah öləcəyəm.</verse>
        <verse osisID='Gen.27.3'>İndi silahını, yayını və oxdanını götür, çöllüyə get və mənim üçün heyvan ovla.</verse>
        <verse osisID='Gen.27.4'>Sonra da mənə xoşladığım ləzzətli yeməyi hazırla və gətir ki, yeyim. Onda ölməmişdən qabaq mən sənə xeyir-dua verərəm». </verse>
        <verse osisID='Gen.27.5'>İshaq oğlu Esavla danışarkən Rivqa eşidirdi. Esav heyvan ovlayıb gətirmək üçün çöllüyə getdi.</verse>
        <verse osisID='Gen.27.6'>Rivqa oğlu Yaquba belə dedi: «Bax mən eşitdim ki, atan qardaşın Esava bu sözləri dedi:</verse>
        <verse osisID='Gen.27.7'>“Mənim üçün ov əti gətir, mənə ləzzətli yemək hazırla ki, yeyim. Sonra sənə ölümümdən qabaq Rəbbin hüzurunda xeyir-dua verərəm”.</verse>
        <verse osisID='Gen.27.8'>Oğlum, indi sənə əmr edəcəyim sözlərə qulaq as:</verse>
        <verse osisID='Gen.27.9'>bu saat sürüyə gedib oradan mənə iki yaxşı oğlaq gətir. Onlardan atanın xoşladığı kimi ləzzətli yemək hazırlayacağam.</verse>
        <verse osisID='Gen.27.10'>Sən də onu yeməsi üçün atana aparacaqsan ki, ölümündən qabaq sənə xeyir-dua versin».</verse>
        <verse osisID='Gen.27.11'>Yaqub anası Rivqaya dedi: «Qardaşım Esav tüklü bir adamdır, mən isə tüksüzəm.</verse>
        <verse osisID='Gen.27.12'>Birdən atam mənə əlini sürtər və mən onun nəzərində yalançı olaram. Onda üzərimə xeyir-dua yox, lənət gətirərəm». </verse>
        <verse osisID='Gen.27.13'>Anası ona dedi: «Sənə olunacaq lənət mənə gəlsin, oğlum. Ancaq sözümə qulaq as: get, dediyim şeyi mənə gətir».</verse>
        <verse osisID='Gen.27.14'>Yaqub gedib oğlaqları götürdü və anasına gətirdi, anası da onun atasının xoşladığı kimi ləzzətli yemək hazırladı.</verse>
        <verse osisID='Gen.27.15'>Rivqa böyük oğlu Esavın evdə saxladığı ən gözəl paltarını götürüb kiçik oğlu Yaquba geyindirdi.</verse>
        <verse osisID='Gen.27.16'>Onun əllərinə və boynunun tüksüz yerinə oğlaq dəriləri bağladı.</verse>
        <verse osisID='Gen.27.17'>Sonra hazırladığı ləzzətli yeməyi və çörəyi oğlu Yaqubun əlinə verdi. </verse>
        <verse osisID='Gen.27.18'>Yaqub atasının yanına gəlib dedi: «Ay ata». Atası dedi: «Mən buradayam. Sən kimsən, oğlum?»</verse>
        <verse osisID='Gen.27.19'>Yaqub atasına dedi: «Sənin ilk oğlun Esavam. Dediyin kimi elədim. Qalx otur və gətirdiyim ov ətindən ye ki, mənə xeyir-dua verəsən».</verse>
        <verse osisID='Gen.27.20'>İshaq oğluna dedi: «Necə oldu ki, belə tez ov tapdın, oğlum?» O dedi: «Sənin Allahın Rəbb mənə uğur verdi».</verse>
        <verse osisID='Gen.27.21'>İshaq Yaquba dedi: «Yaxın gəl, oğlum, əlimi sənə sürtüb bilim ki, doğrudanmı, oğlum Esavsan ya yox?»</verse>
        <verse osisID='Gen.27.22'>Yaqub atası İshaqa yaxınlaşdı. İshaq əlini ona sürtüb dedi: «Səs Yaqubun səsidir, ancaq əllər Esavın əlləridir».</verse>
        <verse osisID='Gen.27.23'>İshaq onu tanımadı, çünki onun əlləri qardaşı Esavın əlləri kimi tüklü idi. İshaq Yaquba xeyir-dua verdi.</verse>
        <verse osisID='Gen.27.24'>O soruşdu: «Doğrudanmı, sən oğlum Esavsan?» Yaqub dedi: «Bəli».</verse>
        <verse osisID='Gen.27.25'>İshaq dedi: «Oğlum, gətirdiyin ov ətini qabağıma qoy, yeyim, sonra da sənə xeyir-dua verərəm». Yaqub yeməyi onun qabağına qoydu və o yedi, Yaqub ona şərab gətirdi və o içdi.</verse>
        <verse osisID='Gen.27.26'>Atası İshaq Yaquba dedi: «Oğlum, indi yaxınlaş, atanı öp».</verse>
        <verse osisID='Gen.27.27'>O yaxınlaşıb atasını öpdü. İshaq onun paltarının qoxusunu hiss etdi və ona xeyir-dua verib dedi:  «Bax oğlumun qoxusuRəbbin xeyir-dua verdiyiÇölün qoxusu kimidir.</verse>
        <verse osisID='Gen.27.28'>Allah sənə göylərin şehini,Torpağın şirəsini,Bol buğda və çoxlu təzə şərab versin.</verse>
        <verse osisID='Gen.27.29'>Xalqlar sənə qulluq etsin,Ümmətlər sənə baş əysin.Öz qardaşlarına ağa ol,Ananın oğulları sənə baş əysin.Sənə lənət edənlərə lənət gəlsin,Sənə xeyir-dua verənlər xeyir-dua alsın». </verse>
        <verse osisID='Gen.27.30'>İshaq Yaquba xeyir-dua verib qurtarandan sonra Yaqub atası İshaqın yanından çıxar-çıxmaz qardaşı Esav ovdan qayıtdı.</verse>
        <verse osisID='Gen.27.31'>Esav da ləzzətli yemək hazırlayıb atasına gətirdi və ona dedi: «Atam qalxıb oğlunun gətirdiyi ov ətindən yesin və mənə xeyir-dua versin».</verse>
        <verse osisID='Gen.27.32'>Atası İshaq ondan soruşdu: «Sən kimsən?» O cavab verdi: «Mən ilk oğlun Esavam».</verse>
        <verse osisID='Gen.27.33'>İshaqın canına bərk titrətmə düşdü və o dedi: «Bəs onda heyvan ovlayıb mənə gətirən kim idi? Sən gəlməmişdən qabaq hər şeydən yedim və ona xeyir-dua verdim. Xeyir-dua da onunku oldu».</verse>
        <verse osisID='Gen.27.34'>Esav atasının sözlərini eşidəndə ucadan və acı səslə fəryad edib dedi: «Ay ata, mənə də xeyir-dua ver».</verse>
        <verse osisID='Gen.27.35'>İshaq dedi: «Qardaşın hiylə ilə gəlib sənin xeyir-duanı aldı».</verse>
        <verse osisID='Gen.27.36'>Esav dedi: «Onu nahaq yerə Yaqub çağırmırlar ki? Bununla ikinci dəfədir ki, məni aldadır: əvvəl ilk oğulluq haqqımı, indi də xeyir-duamı aldı». Sonra soruşdu: «Bəs mənə xeyir-dua saxlamamısan?»</verse>
        <verse osisID='Gen.27.37'>İshaq Esava cavab verdi: «Onu sənə ağa etdim, bütün qardaşlarını ona qul olaraq verdim, buğda və təzə şərabla onu təmin etdim. Bəs sənə nə edim, oğlum?»</verse>
        <verse osisID='Gen.27.38'>Esav atasına dedi: «Səndə yalnız bir xeyir-dua varmı, ata? Mənə də xeyir-dua ver, ata». Esav hönkürüb ağladı.</verse>
        <verse osisID='Gen.27.39'>Atası İshaq ona belə cavab verdi:  «Yaşadığın yer torpağın şirəsindən,Yuxarıda göylərin şehindən uzaq olacaq.</verse>
        <verse osisID='Gen.27.40'>Qılıncınla yaşayıbQardaşına qulluq edəcəksən.Amma azad olmaq istəyəndəOnun boyunduruğunuBoynundan qırıb atacaqsan».</verse>
        <verse osisID='Gen.27.41'>Atası Yaquba xeyir-dua verdiyinə görə Esav qardaşına nifrət etdi. O öz-özünə dedi: «Atamın matəm günləri yaxınlaşır. O zaman qardaşım Yaqubu öldürərəm».</verse>
        <verse osisID='Gen.27.42'>Böyük oğlu Esavın dediyi sözlər Rivqanın qulağına çatdı. Buna görə də xəbər göndərib kiçik oğlu Yaqubu çağırdı və ona dedi: «Bax qardaşın Esav səni öldürməklə qisas almaq istəyir.</verse>
        <verse osisID='Gen.27.43'>Oğlum, indi sözümə qulaq as: qalxıb Xarana, qardaşım Lavanın yanına qaç.</verse>
        <verse osisID='Gen.27.44'>Qardaşının hirsi soyuyana qədər bir müddət Lavanın yanında qal.</verse>
        <verse osisID='Gen.27.45'>Sənə qarşı qəzəbi sönəndə, ona elədiyini unudanda xəbər göndərib səni oradan çağıraram. Nə üçün bir gündə ikinizdən də məhrum olum?» </verse>
        <verse osisID='Gen.27.46'>Sonra Rivqa İshaqa dedi: «Xetli qızların əlindən həyatımdan bezdim. Əgər Yaqub da beləcə bu ölkənin qızlarından – Xetli qızlardan özünə arvad alsa, daha mən niyə yaşayıram?»  </verse>
      </chapter>
      <chapter osisID='Gen.28'>
        <verse osisID='Gen.28.1'>
          İshaq Yaqubu çağırıb ona xeyir-dua verdi və xəbərdarlıq edərək dedi: «Kənan qızlarından arvad alma.</verse>
        <verse osisID='Gen.28.2'>Qalxıb Paddan-Arama, ana baban Betuelin evinə get. Oradan dayın Lavanın qızlarından özünə arvad al.</verse>
        <verse osisID='Gen.28.3'>Külli-İxtiyar Allah sənə xeyir-dua versin, səni bəhərli edib nəslini çoxaltsın, səndən çoxlu xalq törəsin;</verse>
        <verse osisID='Gen.28.4'>İbrahimin xeyir-duasını sənə və səninlə birgə nəslinə versin ki, Allahın İbrahimə verdiyi torpağı – qərib kimi yaşadığın torpağı irs olaraq alasan».</verse>
        <verse osisID='Gen.28.5'>İshaq Yaqubu yola saldı. O, Paddan-Arama, Yaqubla Esavın anası Rivqanın qardaşı Aramlı Betuel oğlu Lavanın yanına getdi. </verse>
        <verse osisID='Gen.28.6'>Esav gördü ki, İshaq Yaquba xeyir-dua verdi və özünə arvad almaq üçün onu Paddan-Arama göndərdi; həm də ona xeyir-dua verən zaman «Kənan qızlarından arvad alma» deyib xəbərdarlıq etdi.</verse>
        <verse osisID='Gen.28.7'>Yaqub da ata-anasına qulaq asıb Paddan-Arama getdi.</verse>
        <verse osisID='Gen.28.8'>Esav gördü ki, Kənan qızları atası İshaqın xoşuna gəlmir.</verse>
        <verse osisID='Gen.28.9'>Esav İsmailin yanına getdi. O, İbrahim oğlu İsmailin qızı Maxalatı arvadlarının üstünə arvad aldı. Maxalat Nevayotun bacısı idi. </verse>
        <verse osisID='Gen.28.10'>Yaqub Beer-Şevadan çıxıb Xarana tərəf getdi.</verse>
        <verse osisID='Gen.28.11'>Bir yerə çatıb orada gecələdi, çünki günəş batmışdı. O torpaqdan bir daş götürüb başının altına qoydu və orada yatdı.</verse>
        <verse osisID='Gen.28.12'>O, yuxuda gördü ki, yerin üzərində bir nərdivan durmuş və onun başı göylərə çatmışdır. Allahın mələkləri onunla çıxıb-düşürdülər.</verse>
        <verse osisID='Gen.28.13'>Rəbb nərdivanın üstündə durub deyirdi: «Mən baban İbrahimin və İshaqın Allahı Rəbbəm. Üstündə yatdığın torpağı sənə və nəslinə verəcəyəm.</verse>
        <verse osisID='Gen.28.14'>Sənin nəslin yerin tozu kimi çox olacaq, qərbə, şərqə, şimala və cənuba yayılacaq. Yer üzünün bütün tayfaları sənin və nəslinin vasitəsilə xeyir-dua alacaq.</verse>
        <verse osisID='Gen.28.15'>Mən həmişə səninləyəm, gedəcəyin hər yerdə səni qoruyacağam və bu torpağa qaytaracağam. Dediyimi edənə qədər səni tərk etməyəcəyəm». </verse>
        <verse osisID='Gen.28.16'>Yaqub yuxusundan oyanıb dedi: «Doğrudan da, Rəbb buradadır. Mən isə bunu bilmirdim».</verse>
        <verse osisID='Gen.28.17'>Sonra qorxub dedi: «Bu yer necə də qorxuludur. Bu, Allahın evindən başqa bir şey ola bilməz, bura göylərin qapısıdır». </verse>
        <verse osisID='Gen.28.18'>Yaqub səhər tezdən qalxdı. O, başının altına qoyduğu daşı götürüb sütun kimi qoydu və üstünə zeytun yağı tökdü.</verse>
        <verse osisID='Gen.28.19'>O yerin adını Bet-El  qoydu, ancaq əvvəlcə şəhərin adı Luz idi.</verse>
        <verse osisID='Gen.28.20'>Yaqub əhd edib dedi: «Əgər Allah mənimlə olsa, getdiyim bu yolda məni qorusa, mənə yemək üçün çörək və geymək üçün paltar versə,</verse>
        <verse osisID='Gen.28.21'>sağ-salamat atamın evinə dönsəm, o zaman Rəbb mənə Allah olacaq.</verse>
        <verse osisID='Gen.28.22'>Sütun kimi qoyduğum bu daş da Allahın evi olacaq. Ay Allah, mənə verəcəyin hər şeyin onda birini Sənə verəcəyəm».  </verse>
      </chapter>
      <chapter osisID='Gen.29'>
        <verse osisID='Gen.29.1'>
          Yaqub yoluna davam edərək şərq xalqlarının torpağına getdi.</verse>
        <verse osisID='Gen.29.2'>O gördü ki, çöllükdə bir quyu var və onun yanında üç qoyun sürüsü yatıb, çünki quyudan o sürülərə su verirdilər. Quyunun ağzında böyük bir daş var idi.</verse>
        <verse osisID='Gen.29.3'>Bütün sürülər oraya yığılırdı. Adamlar daşı quyunun ağzından yuvarlayıb qoyunlara su verir və yenə daşı yerinə – quyunun üstünə qoyurdular. </verse>
        <verse osisID='Gen.29.4'>Yaqub onlardan soruşdu: «Ey qardaşlar, haradansınız?» Onlar dedilər: «Biz Xarandanıq».</verse>
        <verse osisID='Gen.29.5'>Yaqub onlara dedi: «Naxorun nəvəsi Lavanı tanıyırsınızmı?» Onlar dedilər: «Tanıyırıq».</verse>
        <verse osisID='Gen.29.6'>Yaqub onlardan soruşdu: «O, sağ-salamatdırmı?» Onlar dedilər: «Bəli, sağ-salamatdır. Odur, qızı Rəhilə də qoyunlarla gəlir».</verse>
        <verse osisID='Gen.29.7'>Yaqub dedi: «Hələ axşama çox vaxt var, sürülərin yığılma vaxtı deyil. Qoyunlara su verin, sonra aparıb otarın».</verse>
        <verse osisID='Gen.29.8'>Onlar dedilər: «Bütün sürülər yığılmayınca və daş quyunun ağzından yuvarlanmayınca bunu edə bilmərik, yalnız onda qoyunlara su verə bilərik». </verse>
        <verse osisID='Gen.29.9'>Yaqub onlarla danışarkən Rəhilə atasının qoyunları ilə gəldi, çünki o, çoban idi.</verse>
        <verse osisID='Gen.29.10'>Yaqub dayısı Lavanın qızı Rəhiləni və dayısı Lavanın qoyunlarını görəndə yaxınlaşıb daşı quyunun ağzından yuvarladı və dayısı Lavanın qoyunlarına su verdi.</verse>
        <verse osisID='Gen.29.11'>Yaqub Rəhiləni öpdü və hönkürtü ilə ağladı.</verse>
        <verse osisID='Gen.29.12'>Yaqub atasının qohumlarından və Rivqanın oğlu olduğunu Rəhiləyə bildirdi. Rəhilə də qaçıb atasına danışdı. </verse>
        <verse osisID='Gen.29.13'>Lavan bacısı oğlu Yaqubun gəldiyini eşidəndə onu qarşılamağa qaçdı. Onu qucaqlayıb öpdü və evinə gətirdi. Yaqub hər şeyi Lavana danışdı.</verse>
        <verse osisID='Gen.29.14'>Lavan ona dedi: «Sən, doğrudan da, mənim sümüyümdən, mənim ətimdənsən». Yaqub onun yanında bir ay qaldı. </verse>
        <verse osisID='Gen.29.15'>Lavan Yaquba dedi: «Məgər qohum olduğun üçün mənə havayı xidmət edəcəksən? Mənə söylə, haqqın nə olsun?»</verse>
        <verse osisID='Gen.29.16'>Lavanın iki qızı var idi: böyüyünün adı Lea, kiçiyininki Rəhilə idi.</verse>
        <verse osisID='Gen.29.17'>Leanın gözləri zəif görürdü, Rəhilə isə çox gözəl və qamətli idi.</verse>
        <verse osisID='Gen.29.18'>Yaqub Rəhiləyə vuruldu və dedi: «Kiçik qızın Rəhilə üçün sənə yeddi il xidmət edərəm».</verse>
        <verse osisID='Gen.29.19'>Lavan dedi: «Onu sənə vermək başqa adama verməkdən daha yaxşıdır. Yanımda qal».</verse>
        <verse osisID='Gen.29.20'>Yaqub Rəhiləyə görə yeddi il xidmət etdi. Onu sevdiyi üçün bu müddət gözünə bir neçə gün kimi göründü. </verse>
        <verse osisID='Gen.29.21'>Yaqub Lavana dedi: «Vaxtım çatdı; indi arvadımı mənə ver ki, onun yanına girim».</verse>
        <verse osisID='Gen.29.22'>Lavan o torpağın bütün adamlarını topladı və bir ziyafət verdi.</verse>
        <verse osisID='Gen.29.23'>Gecə qızı Leanı götürüb Yaqubun yanına apardı. Yaqub onun yanına girdi.</verse>
        <verse osisID='Gen.29.24'>Lavan öz qarabaşı Zilpanı Leaya qulluqçu olmaq üçün verdi.</verse>
        <verse osisID='Gen.29.25'>Səhər məlum oldu ki, bu, Leadır. Yaqub Lavana dedi: «Nə üçün mənimlə belə rəftar etdin? Sənin yanında Rəhilə üçün xidmət etmədimmi? Bəs məni niyə aldatdın?»</verse>
        <verse osisID='Gen.29.26'>Lavan dedi: «Bizim yerdə kiçik qızı böyüyündən əvvəl ərə vermək olmaz.</verse>
        <verse osisID='Gen.29.27'>Bu həftəni bitir, onu da sənə verərik. Onun üçün də yanımda daha yeddi il xidmət etməlisən».</verse>
        <verse osisID='Gen.29.28'>Yaqub belə də etdi: o həftəni bitirdi. Lavan da qızı Rəhiləni ona arvad olmaq üçün verdi.</verse>
        <verse osisID='Gen.29.29'>Öz qarabaşı Bilhanı da qızı Rəhiləyə qulluqçu olmaq üçün verdi.</verse>
        <verse osisID='Gen.29.30'>Yaqub Rəhilənin də yanına girdi. Rəhiləni Leadan da çox sevdi. O, Lavanın yanında daha yeddi il xidmət etdi. </verse>
        <verse osisID='Gen.29.31'>Rəbb Leanın sevilmədiyini görüb onun bətnini açdı. Rəhilə isə sonsuz idi.</verse>
        <verse osisID='Gen.29.32'>Lea hamilə olub bir oğul doğdu və onun adını Ruven  qoyaraq dedi: «Yəqin Rəbb mənim fağırlığımı gördü. İndi ərim məni sevəcək».</verse>
        <verse osisID='Gen.29.33'>O yenə hamilə olub bir oğul doğdu və dedi: «Rəbb sevilmədiyimi eşidib mənə bunu da verdi». Onun da adını Şimeon qoydu.</verse>
        <verse osisID='Gen.29.34'>Lea yenə hamilə olub bir oğul doğdu və dedi: «İndi bu dəfə ərim mənə bağlanacaq, çünki ona üç oğul doğdum». Buna görə də adını Levi  qoydu.</verse>
        <verse osisID='Gen.29.35'>O yenə hamilə olub bir oğul doğdu və dedi: «Bu dəfə Rəbbi mədh edəcəyəm». Buna görə də onun adını Yəhuda  qoydu. Sonra o, bir müddət doğmadı.  </verse>
      </chapter>
      <chapter osisID='Gen.30'>
        <verse osisID='Gen.30.1'>Rəhilə Yaquba uşaq doğmadığını görəndə bacısına həsəd apardı və ərinə dedi: «Mənə uşaq ver, yoxsa ölərəm».</verse>
        <verse osisID='Gen.30.2'>Yaqubun Rəhiləyə qəzəbi alovlandı və o dedi: «Məgər mən sənin bətninə bəhər verməyən Allaham?»</verse>
        <verse osisID='Gen.30.3'>Rəhilə dedi: «Qarabaşım Bilhanı götür və yanına gir. Qoy o, dizlərimin üstünə bir uşaq doğsun və ondan uşaqlarım olsun».</verse>
        <verse osisID='Gen.30.4'>Rəhilə qarabaşı Bilhanı ona arvad olmaq üçün verdi və Yaqub onun yanına girdi.</verse>
        <verse osisID='Gen.30.5'>Bilha hamilə olub Yaquba bir oğul doğdu.</verse>
        <verse osisID='Gen.30.6'>Rəhilə dedi: «Allah məni haqlı çıxartdı və səsimi eşidib mənə bir oğul verdi». Buna görə də onun adını Dan  qoydu.</verse>
        <verse osisID='Gen.30.7'>Rəhilənin qarabaşı Bilha yenə hamilə olub Yaquba ikinci oğul doğdu.</verse>
        <verse osisID='Gen.30.8'>Rəhilə dedi: «Bacımla güclü mübarizəyə girişib ona üstün gəldim». O, uşağın adını Naftali  qoydu. </verse>
        <verse osisID='Gen.30.9'>Lea daha doğmadığına görə qarabaşı Zilpanı götürüb Yaquba arvad olmaq üçün verdi.</verse>
        <verse osisID='Gen.30.10'>Leanın qarabaşı Zilpa Yaquba bir oğul doğdu.</verse>
        <verse osisID='Gen.30.11'>Lea «uğur qazandım» deyib onun adını Qad qoydu.</verse>
        <verse osisID='Gen.30.12'>Leanın qarabaşı Zilpa Yaquba ikinci oğul doğdu.</verse>
        <verse osisID='Gen.30.13'>Lea dedi: «Xoşbəxtəm, çünki qadınlar məni bəxtiyar sayacaqlar». O, uşağın adını Aşer  qoydu. </verse>
        <verse osisID='Gen.30.14'>Ruven buğda biçini vaxtı gedib tarlada məhəbbət otları tapdı və onları anası Leaya gətirdi. Rəhilə Leaya dedi: «Oğlunun məhəbbət otlarından mənə də ver».</verse>
        <verse osisID='Gen.30.15'>Lea ona dedi: «Ərimi əlimdən aldığın bəs deyilmi? İndi də oğlumun məhəbbət otlarını almaq istəyirsən?» Rəhilə dedi: «Elə isə qoy ərim oğlunun məhəbbət otlarının əvəzində bu gecə səninlə yatsın».</verse>
        <verse osisID='Gen.30.16'>Yaqub axşam çöldən gələndə Lea onu qarşılamağa çıxıb dedi: «Mənim yanıma gir, çünki səni oğlumun məhəbbət otları ilə satın almışam». Yaqub o gecə onunla yatdı.</verse>
        <verse osisID='Gen.30.17'>Allah Leanı eşitdi və o hamilə olub Yaquba beşinci oğlunu doğdu.</verse>
        <verse osisID='Gen.30.18'>Lea dedi: «Allah haqqımı verdi, çünki qulluqçumu ərimə verdim». O, uşağın adını İssakar  qoydu.</verse>
        <verse osisID='Gen.30.19'>Lea yenə hamilə olub Yaquba altıncı oğlunu doğdu.</verse>
        <verse osisID='Gen.30.20'>O dedi: «Allah mənə yaxşı bir hədiyyə verdi, bu dəfə ərim mənə hörmət edəcək, çünki ona altı oğul doğdum». O, uşağın adını Zevulun  qoydu.</verse>
        <verse osisID='Gen.30.21'>Sonra bir qız doğub, adını Dina qoydu. </verse>
        <verse osisID='Gen.30.22'>Allah Rəhiləni yada salıb onu da eşitdi və bətnini açdı.</verse>
        <verse osisID='Gen.30.23'>O hamilə olub bir oğul doğdu və dedi: «Allah xəcalətimi götürdü».</verse>
        <verse osisID='Gen.30.24'>O «Rəbb mənə bir oğul da artırsın» deyib uşağın adını Yusif qoydu. </verse>
        <verse osisID='Gen.30.25'>Rəhilə Yusifi doğandan sonra Yaqub Lavana dedi: «Məni göndər, öz torpağıma və ölkəmə gedim.</verse>
        <verse osisID='Gen.30.26'>Əvəzində sənə xidmət etdiyim arvadlarımı və uşaqlarımı da ver, gedim, çünki sənə necə xidmət etdiyimi yaxşı bilirsən».</verse>
        <verse osisID='Gen.30.27'>Lavan ona dedi: «Əgər indi sənin gözündə lütf tapdımsa, yanımda qal, çünki baxıcılıq edib sənə görə Rəbbin mənə xeyir-dua verdiyini gördüm».</verse>
        <verse osisID='Gen.30.28'>Sonra dedi: «Haqqını mənə təyin et, verim».</verse>
        <verse osisID='Gen.30.29'>Yaqub ona dedi: «Sənə necə xidmət etdiyimi və mənimlə olan sürülərini necə saxladığımı bilirsən.</verse>
        <verse osisID='Gen.30.30'>Çünki mən gəlməmişdən əvvəl sənin malın az idi, sonra isə xeyli çoxaldı; Rəbb mənim gəlişimlə sənə xeyir-dua verdi. Bəs mən öz ailəm üçün nə vaxt çalışacağam?»</verse>
        <verse osisID='Gen.30.31'>Lavan dedi: «Sənə nə verim?» Yaqub dedi: «Mənə heç nə vermə. Əgər bunu etsən, yenə sənin sürünü qoruyub ona baxaram:</verse>
        <verse osisID='Gen.30.32'>qoy bu gün sənin bütün sürülərinin içindən keçib qoyunlar arasından hər xallı, zolaqlı qoyunu və qara quzunu, keçilər arasından hər zolaqlı və xallı keçini ayırım; haqqım da bu olsun.</verse>
        <verse osisID='Gen.30.33'>Bundan sonra qarşında olan haqqım üçün gəldikdə düzlüyüm mənim barəmdə şəhadət edəcək. Qoy keçilərdən xallı və zolaqlı olmayanı, quzulardan da qara olmayanı oğurlanmış sayılsın».</verse>
        <verse osisID='Gen.30.34'>Lavan dedi: «Yaxşı, qoy dediyin kimi olsun».</verse>
        <verse osisID='Gen.30.35'>Amma o həmin gün alabəzək və xallı təkələri, bütün zolaqlı və xallı keçiləri, ağ keçiləri və bütün qara quzuları ayırıb oğullarının ixtiyarına verdi.</verse>
        <verse osisID='Gen.30.36'>Sonra özü Yaqubdan üç günlük yol qədər uzaqlaşdı. Yaqub isə Lavanın qalan sürüsünü otarırdı. </verse>
        <verse osisID='Gen.30.37'>Yaqub ağcaqovaq, badam və çinar ağacından düzəldilmiş təzə çubuqlar götürdü və çubuqların qabığını soyub ağ rəngli içi üzə çıxana qədər zolaqlar açdı.</verse>
        <verse osisID='Gen.30.38'>Sonra qabığını soyduğu çubuqları sürülərin su içmək üçün gəldikləri təknələrə, heyvanların qabağına qoydu. Onlar gəlib su içəndə döllənirdi.</verse>
        <verse osisID='Gen.30.39'>Beləcə heyvanlar çubuqların qabağında döllənirdi və sürülərdə alabəzək, xallı və zolaqlı heyvanlar doğulurdu.</verse>
        <verse osisID='Gen.30.40'>Yaqub quzuları ayırırdı və sürünün üzünü Lavanın sürüsündə olan bütün alabəzək və qara heyvanlara tərəf tuturdu. O öz sürüsünü ayrıca qoydu və onları Lavanın sürüsünə qatmadı.</verse>
        <verse osisID='Gen.30.41'>Hər dəfə sürünün qüvvətli heyvanları dölləndikləri zaman Yaqub təknələrə, sürünün gözləri önünə çubuqlar qoyurdu ki, çubuqlar arasında döllənsinlər.</verse>
        <verse osisID='Gen.30.42'>Ancaq heyvanlar zəif olanda onları qoymazdı. Beləcə zəif heyvanlar Lavanın, qüvvətli heyvanlar isə Yaqubun oldu.</verse>
        <verse osisID='Gen.30.43'>Bu adam çox varlandı: onun çoxlu sürüsü, qarabaşı, qulu, dəvəsi və eşşəyi oldu.  </verse>
      </chapter>
      <chapter osisID='Gen.31'>
        <verse osisID='Gen.31.1'>
          Yaqub Lavanın oğullarının bu sözləri dediklərini eşitdi: «Yaqub atamıza məxsus olan hər şeyə sahib oldu, bütün bu var-dövləti atamıza məxsus olan əmlakdan əldə etdi».</verse>
        <verse osisID='Gen.31.2'>Yaqub Lavanın ona münasibətini gördü, o da Yaqubla əvvəlki kimi rəftar etmirdi.</verse>
        <verse osisID='Gen.31.3'>Rəbb Yaquba dedi: «Atalarının ölkəsinə, öz qohumlarının yanına qayıt. Mən səninlə olacağam».</verse>
        <verse osisID='Gen.31.4'>Yaqub xəbər göndərib Rəhiləni və Leanı çöllərə – sürüsünü otardığı yerə çağırdı.</verse>
        <verse osisID='Gen.31.5'>Yaqub onlara dedi: «Mən atanızın münasibətini görürəm ki, mənimlə əvvəlki kimi rəftar etmir. Ancaq atamın Allahı mənimlədir.</verse>
        <verse osisID='Gen.31.6'>Siz bilirsiniz ki, var gücümlə atanıza xidmət etmişəm.</verse>
        <verse osisID='Gen.31.7'>Atanız məni aldatdı və haqqımı on dəfə dəyişdirdi, amma Allah onu mənə pislik etməyə qoymadı.</verse>
        <verse osisID='Gen.31.8'>O, “xallı heyvanlar sənin haqqın olacaq” deyəndə bütün sürüdə xallı heyvanlar doğuldu. “Sənin haqqın alabəzək heyvanlar olacaq” deyəndə isə bütün sürüdə alabəzək heyvanlar doğuldu.</verse>
        <verse osisID='Gen.31.9'>Beləcə Allah atanızın sürüsünü alıb mənə verdi.</verse>
        <verse osisID='Gen.31.10'>Sürünün dölləndiyi vaxt yuxuda başımı qaldırıb gördüm ki, sürüdəki heyvanlarla cütləşən təkələr alabəzək, xallı və ləkəlidir.</verse>
        <verse osisID='Gen.31.11'>Yuxuda Allahın mələyi mənə dedi: “Yaqub!” “Mən buradayam!” deyə cavab verdim.</verse>
        <verse osisID='Gen.31.12'>O dedi: “İndi başını qaldır, gör ki, sürüdəki heyvanlarla cütləşən bütün təkələr alabəzək, xallı və ləkəlidir, çünki Lavanın sənə etdiyi hər şeyi gördüm.</verse>
        <verse osisID='Gen.31.13'>Mən Bet-Eldə sənə görünən Allaham. Orada bir sütun qoyub məsh etdin və Mənim önümdə əhd etdin. İndi qalxıb bu torpaqdan get və doğulduğun torpağa qayıt”». </verse>
        <verse osisID='Gen.31.14'>Rəhilə və Lea ona cavab verdilər: «Məgər atamızın mülkündə bir payımız ya mirasımız var?</verse>
        <verse osisID='Gen.31.15'>Məgər o bizi özgə hesab etmir? Axı o bizi satıb bizim üçün ödənmiş pulu da xərclədi.</verse>
        <verse osisID='Gen.31.16'>Buna görə də Allahın atamızdan aldığı bütün o var-dövlət bizim və uşaqlarımızındır. İndi sən də Allahın söylədiyi şeylərin hamısına əməl et». </verse>
        <verse osisID='Gen.31.17'>Onda Yaqub qalxıb uşaqlarını və arvadlarını dəvələrə mindirdi.</verse>
        <verse osisID='Gen.31.18'>Bütün sürüsünü, qazandığı bütün var-dövlətini, Paddan-Aramda əldə etdiyi öz sürüsünü sürdü ki, Kənan torpağına, atası İshaqın yanına getsin.</verse>
        <verse osisID='Gen.31.19'>Lavan qoyunlarını qırxmağa gedəndə Rəhilə atasına məxsus olan ev bütlərini oğurladı.</verse>
        <verse osisID='Gen.31.20'>Yaqub qaçdığını bildirməməklə Aramlı Lavanı aldatdı.</verse>
        <verse osisID='Gen.31.21'>Beləcə özünə məxsus olan hər şeyi götürüb qaçdı. O, Fərat çayını keçib Gilead dağlıq bölgəsinə yönəldi. </verse>
        <verse osisID='Gen.31.22'>Yaqubun qaçdığı Lavana üçüncü gün bildirildi.</verse>
        <verse osisID='Gen.31.23'>O, qohumlarını özü ilə götürüb yeddi gün onu təqib etdi və Gilead dağlıq bölgəsində Yaquba çatdı.</verse>
        <verse osisID='Gen.31.24'>Allah gecə yuxusunda Aramlı Lavana görünüb dedi: «Özünü gözlə, Yaquba nə yaxşı, nə də pis söz de». </verse>
        <verse osisID='Gen.31.25'>Lavan Yaquba çatdı. Yaqub dağda çadır qurmuşdu. Lavan qohumları ilə birgə Gilead dağında çadır qurdu.</verse>
        <verse osisID='Gen.31.26'>Lavan Yaquba dedi: «Niyə belə etdin? Məndən gizlicə qaçdın və qızlarımı müharibə əsirləri kimi apardın.</verse>
        <verse osisID='Gen.31.27'>Nə üçün gizlicə qaçıb məni aldatdın? Mənə bunu bildirmədin ki, səni sevinclə, mahnı oxumaqla, dəf və lira çalmaqla yola salım.</verse>
        <verse osisID='Gen.31.28'>Məni nəvələrimlə qızlarımı öpməyə qoymadın; ağılsızcasına rəftar etmisən.</verse>
        <verse osisID='Gen.31.29'>Sizə pislik edə bilərdim, ancaq atanızın Allahı dünən gecə mənə belə söylədi: “Özünü gözlə, Yaquba nə yaxşı, nə də pis söz de”.</verse>
        <verse osisID='Gen.31.30'>İndi atanın evi üçün bərk darıxdığına görə çıxıb gedirsən. Bəs büt allahlarımı niyə oğurlayıb aparırsan?»</verse>
        <verse osisID='Gen.31.31'>Yaqub Lavana cavab verdi: «Qorxub düşündüm ki, qızlarını zorla məndən alarsan.</verse>
        <verse osisID='Gen.31.32'>Büt allahlarını isə kimin yanında tapsan, o sağ qalmayacaq. Qohumlarımızın önündə yoxlayıb məndə nəyini tapsan, özünə götür». Ancaq Yaqub Rəhilənin onları oğurladığını bilmirdi. </verse>
        <verse osisID='Gen.31.33'>Lavan Yaqubun, Leanın və iki qarabaşın çadırına girdi, ancaq büt allahları tapmadı. O, Leanın çadırından çıxıb Rəhilənin çadırına girdi.</verse>
        <verse osisID='Gen.31.34'>Rəhilə ev bütlərini götürərək dəvənin yəhərinə qoyub onların üstündə oturmuşdu. Lavan bütün çadırı yoxladı, ancaq onları tapmadı.</verse>
        <verse osisID='Gen.31.35'>Rəhilə atasına dedi: «Hüzurunda qalxa bilmədiyim üçün ağam qəzəblənməsin, çünki qadın adətinə mübtəlayam». Lavan axtardı, ancaq ev bütlərini tapmadı. </verse>
        <verse osisID='Gen.31.36'>Yaqub qəzəblənib Lavanla mübahisə etdi. O, Lavana söylədi: «Günahım və təqsirim nədir ki, məni belə təqib edirsən?</verse>
        <verse osisID='Gen.31.37'>Bütün şeylərimi yoxladın, bütün ev şeylərindən nə tapdın? Tapdığın şeyi mənim qohumlarımın və öz qohumlarının qabağına qoy ki, ikimizin arasında şəhadət olsun.</verse>
        <verse osisID='Gen.31.38'>Ötən iyirmi il sənin yanında işlədim, qoyunların və keçilərin balalarını salmadı, sürülərindəki qoçlarını yemədim.</verse>
        <verse osisID='Gen.31.39'>Vəhşi heyvanların parçaladığı heyvanı sənin yanına gətirməzdim, zərərini özüm çəkərdim. İstər gündüz, istərsə də gecə oğurlanan hər heyvanı məndən tələb edərdin.</verse>
        <verse osisID='Gen.31.40'>Gündüzün istisi, gecənin soyuğu məni əldən salardı, yuxum gözümdən tökülərdi.</verse>
        <verse osisID='Gen.31.41'>İyirmi il sənin evində qaldım: iki qızın üçün on dörd il və sürün üçün altı il sənə xidmət etdim. Sən isə on dəfə haqqımı dəyişdirdin.</verse>
        <verse osisID='Gen.31.42'>Atamın və İbrahimin Allahı, İshaqın sitayiş etdiyi Allah mənimlə olmasaydı, indi yəqin məni əliboş yola salardın. Allah əzabımı və əlimin zəhmətini gördü, dünən gecə sənə xəbərdarlıq etdi». </verse>
        <verse osisID='Gen.31.43'>Lavan Yaquba belə cavab verdi: «Qızlar mənim qızlarım, uşaqlar mənim uşaqlarım, sürülər mənim sürülərim və sənin gördüyün hər şey mənimdir. Bu gün qızlarıma yaxud onların doğduqları uşaqlara nə edə bilərəm?</verse>
        <verse osisID='Gen.31.44'>İndi gəl bir-birimizə əhd edək ki, səninlə mənim aramda şahid olsun».</verse>
        <verse osisID='Gen.31.45'>Yaqub bir daş götürüb sütun kimi qoydu.</verse>
        <verse osisID='Gen.31.46'>O öz qohumlarına dedi: «Daş yığın». Onlar daşları götürüb bir qalaq düzəltdilər və o qalağın yanında yeyib-içdilər.</verse>
        <verse osisID='Gen.31.47'>Lavan onun adını Yeqar-Sahaduta qoydu, Yaqub isə onun adını Qaled  qoydu.</verse>
        <verse osisID='Gen.31.48'>Lavan dedi: «Bu qalaq bu gün mənimlə sənin aranda şahiddir». Buna görə də onun adı Qaleddir.</verse>
        <verse osisID='Gen.31.49'>Ona həm də Mispa deyildi, çünki Lavan demişdi: «Bir-birimizdən ayrılan zaman qoy Rəbb səninlə mənim aramda gözətçi olsun.</verse>
        <verse osisID='Gen.31.50'>Söz ver ki, qızlarımı incitməyəcəksən və onların üstünə arvad almayacaqsan. Bil ki, bizim aramızda bir nəfər şahid olmasa da, Allah aramızda şahiddir». </verse>
        <verse osisID='Gen.31.51'>Lavan yenə Yaquba dedi: «Bax bu da öz aramızda düzəltdiyim qalaq və sütun!</verse>
        <verse osisID='Gen.31.52'>Bu qalaq və sütun şahid olsunlar ki, nə mən sənin tərəfinə – qalağın o tayına gedəcəyəm, nə də sən pislik etmək üçün mənim tərəfimə – qalağın və sütunun bu tayına gələcəksən.</verse>
        <verse osisID='Gen.31.53'>Qoy İbrahimin, Naxorun və onların atalarının Allahı aramızda hökm etsin!» Yaqub atası İshaqın sitayiş etdiyi Allaha and içdi.</verse>
        <verse osisID='Gen.31.54'>Sonra Yaqub o dağda qurban kəsdi və qohumlarını çörək yeməyə çağırdı. Onlar çörək yedilər və dağda gecələdilər.</verse>
        <verse osisID='Gen.31.55'>Lavan səhər tezdən qalxıb nəvələrini və qızlarını öpdü, onlara xeyir-dua verdi. Sonra öz yerinə qayıtdı.  </verse>
      </chapter>
      <chapter osisID='Gen.32'>
        <verse osisID='Gen.32.1'>
          Yaqub yoluna davam etdi. Allahın mələkləri ona rast gəldi.</verse>
        <verse osisID='Gen.32.2'>Yaqub onları görəndə dedi: «Bu, Allahın ordugahıdır». O yerin adını Maxanayim  qoydu. </verse>
        <verse osisID='Gen.32.3'>Yaqub özündən qabaq Edom çölünə, Seir torpağına, qardaşı Esavın yanına qasidlər göndərdi.</verse>
        <verse osisID='Gen.32.4'>Onlara bu əmri verdi: «Ağam Esava söyləyin ki, qulun Yaqub belə deyir: “Mən Lavanın yanında qalıb indiyə qədər yaşadım”.</verse>
        <verse osisID='Gen.32.5'>Mal-qaram, eşşəklərim, qoyun-keçim, qullarım və qarabaşlarım oldu. Mən ağama xəbər vermək üçün yanına qasidlər göndərdim ki, sənin gözündə lütf tapım». </verse>
        <verse osisID='Gen.32.6'>Qasidlər Yaqubun yanına qayıdıb dedilər: «Qardaşın Esavın yanına getdik. Özü də səni qarşılamaq üçün gəlir və yanında dörd yüz nəfər var».</verse>
        <verse osisID='Gen.32.7'>Yaqub çox qorxub həyəcanlandı. Yanında olan adamları, qoyun-keçini, mal-qaranı və dəvələri iki dəstəyə ayırıb dedi:</verse>
        <verse osisID='Gen.32.8'>«Əgər Esav bir dəstəyə hücum edib onları qırsa, arxada qalan dəstə qaça bilsin». </verse>
        <verse osisID='Gen.32.9'>Sonra Yaqub dedi: «Ey babam İbrahimin Allahı, atam İshaqın Allahı Rəbb, Sən mənə demişdin: “Öz ölkənə və qohumlarının yanına qayıt. Mən sənə yaxşılıq edəcəyəm”.</verse>
        <verse osisID='Gen.32.10'>Quluna göstərdiyin bütün xeyirxahlığa və sədaqətə layiq deyiləm; bu İordan çayını təkcə dəyənəyimlə keçdim, indi isə iki dəstə köçüm var.</verse>
        <verse osisID='Gen.32.11'>Yalvarıram, məni qardaşım Esavın əlindən qurtar. Çünki onun gəlib məni, uşaqlarımla analarını öldürməsindən qorxuram.</verse>
        <verse osisID='Gen.32.12'>Sən dedin: “Hökmən sənə yaxşılıq edəcəyəm, nəslini saysız-hesabsız dəniz qumu qədər çoxaldacağam”». </verse>
        <verse osisID='Gen.32.13'>Yaqub o gecəni orada keçirtdi. Özündə olan hər şeydən qardaşı Esava hədiyyə olaraq</verse>
        <verse osisID='Gen.32.14'>iki yüz keçi, iyirmi təkə, iki yüz qoyun, iyirmi qoç,</verse>
        <verse osisID='Gen.32.15'>balaları ilə birgə otuz sağmal dəvə, qırx inək, on buğa, iyirmi dişi və on erkək eşşək götürdü.</verse>
        <verse osisID='Gen.32.16'>Sürüləri ayrı-ayrı qullarına tapşırdı və onlara dedi: «Mənim qabağımda gedin və bir sürü ilə o biri sürü arasında məsafə saxlayın».</verse>
        <verse osisID='Gen.32.17'>Yaqub birinci qula əmr edib dedi: «Qardaşım Esav sənə rast gəlib “Kimin adamısan, hara gedirsən, qabağındakı bu heyvanlar kimindir?” deyə soruşanda</verse>
        <verse osisID='Gen.32.18'>ona söylə: “Bunlar qulun Yaqubundur, bu da ağam Esava göndərilmiş hədiyyələrdir. Özü də bizim dalımızca gəlir”».</verse>
        <verse osisID='Gen.32.19'>Sonra o, ikinci, üçüncü quluna və sürülərin dalınca gedən hər kəsə əmr edib dedi:</verse>
        <verse osisID='Gen.32.20'>«Esava rast gələndə ona eyni sözləri söyləyin: “Qulun Yaqub da dalımızca gəlir”». Çünki o öz-özünə deyirdi: «Əvvəlcə qabağımda göndərdiyim hədiyyələrlə onu rəhmə gətirərəm, sonra onunla görüşərəm. Bəlkə onda məni qəbul edər».</verse>
        <verse osisID='Gen.32.21'>Hədiyyələr Yaqubun qabağında getdi, o isə gecəni düşərgədə yatdı. </verse>
        <verse osisID='Gen.32.22'>Yaqub gecə qalxıb iki arvadını, iki cariyəsini və on bir uşağını götürərək Yabboq çayının keçidindən keçdi.</verse>
        <verse osisID='Gen.32.23'>Onları götürüb çayı keçirtdi və özünə məxsus şeyləri də keçirtdi.</verse>
        <verse osisID='Gen.32.24'>Sonra Yaqub tək qaldı. Dan yeri sökülənə qədər bir Şəxs onunla güləşdi.</verse>
        <verse osisID='Gen.32.25'>Yaquba üstün gələ bilmədiyini görüb onun budunun oynağına zərbə vurdu. O Şəxslə güləşərkən Yaqubun budunda oynağı zədələndi.</verse>
        <verse osisID='Gen.32.26'>O Şəxs dedi: «Burax, gedim, çünki səhər açılır». Yaqub dedi: «Mənə xeyir-dua verməsən, Səni buraxmaram».</verse>
        <verse osisID='Gen.32.27'>O Şəxs soruşdu: «Adın nədir?» O dedi: «Yaqub».</verse>
        <verse osisID='Gen.32.28'>O Şəxs dedi: «Artıq sənə Yaqub deyil, İsrail  deyiləcək, çünki sən Allahla və insanlarla güləşib üstün gəlmisən».</verse>
        <verse osisID='Gen.32.29'>Yaqub soruşdu: «Xahiş edirəm, adını söylə». O dedi: «Adımı niyə soruşursan?» O Şəxs orada Yaquba xeyir-dua verdi.</verse>
        <verse osisID='Gen.32.30'>Yaqub o yerin adını Peniel  qoydu, çünki demişdi: «Allahı üz-üzə gördüm və salamat qaldım».</verse>
        <verse osisID='Gen.32.31'>Yaqub Penieldən keçəndə günəş doğdu. O, bir budundan axsayırdı.</verse>
        <verse osisID='Gen.32.32'>Ona görə bu günə qədər də İsraillilər bud oynağının üzərindəki vətərləri yeməzlər. Çünki güləşən Şəxs Yaqubun bud oynağının vətərinə toxunmuşdu.  </verse>
      </chapter>
      <chapter osisID='Gen.33'>
        <verse osisID='Gen.33.1'>
          Yaqub başını qaldırıb gördü ki, Esav dörd yüz adamla birlikdə gəlir. O, Leanın, Rəhilənin və iki cariyəsinin uşaqlarını ayırdı:</verse>
        <verse osisID='Gen.33.2'>cariyələrlə onların uşaqlarını qabağa, Lea ilə onun uşaqlarını ortaya, Rəhilə ilə Yusifi isə arxaya qoydu.</verse>
        <verse osisID='Gen.33.3'>Özü isə onların qabağına keçdi və qardaşına yaxınlaşanda yeddi dəfə yerə əyildi. </verse>
        <verse osisID='Gen.33.4'>Esav Yaqubu qarşılamaq üçün qaçıb onu qucaqladı və boynuna sarılıb öpdü. Onlar ağlaşdılar.</verse>
        <verse osisID='Gen.33.5'>Esav başını qaldırıb qadınları və uşaqları görəndə dedi: «Bunlar sənin nəyindir?» Yaqub dedi: «Allahın sənin quluna lütf etdiyi uşaqlardır».</verse>
        <verse osisID='Gen.33.6'>Əvvəl cariyələrlə uşaqları yaxınlaşıb təzim etdilər,</verse>
        <verse osisID='Gen.33.7'>sonra Lea ilə uşaqları yaxınlaşıb təzim etdilər, axırda isə Yusiflə Rəhilə yaxınlaşıb təzim etdilər.</verse>
        <verse osisID='Gen.33.8'>Esav soruşdu: «Rast gəldiyim o biri dəstəni nə üçün göndərmişdin?» Yaqub dedi: «Ağamın gözündə lütf tapmaq üçün».</verse>
        <verse osisID='Gen.33.9'>Esav dedi: «Mənim sürüm çoxdur, qardaşım, səndə olan sənin olsun».</verse>
        <verse osisID='Gen.33.10'>Yaqub dedi: «Yox, xahiş edirəm, indi gözündə lütf tapdımsa, məndən bu hədiyyələri götür. Çünki sənin üzünü görəndə Allahın üzünü görmüş sandım, mənə qarşı çox xeyirxah oldun.</verse>
        <verse osisID='Gen.33.11'>Xahiş edirəm, sənə gətirilən hədiyyələri götür. Çünki Allah mənə lütf etdi və indi mənim hər şeyim var». Yaqub təkid etdikdən sonra Esav hədiyyələri götürdü. </verse>
        <verse osisID='Gen.33.12'>Esav dedi: «Köç edib gedək. Mən sizin qabağınızda gedəcəyəm».</verse>
        <verse osisID='Gen.33.13'>Yaqub ona dedi: «Ağam bilir ki, uşaqlar zəifdir, yanımda olan qoyun-keçi və mal-qara da sağmaldır. Sürüləri bir gün bərk sürsələr, hamısı tələf olar.</verse>
        <verse osisID='Gen.33.14'>Xahiş edirəm, ağam qulundan qabaqda getsin, mən isə ağamın yanına, Seirə çatana qədər qabağımda olan sürülərin və uşaqların yerişinə görə yavaş sürəcəyəm».</verse>
        <verse osisID='Gen.33.15'>Esav dedi: «Mənimlə olan adamların bəzisini səninlə qalmaq üçün qoyum». Yaqub dedi: «Bu nəyə lazımdır? Mən ancaq ağamın gözündə lütf tapmaq istəyirəm».</verse>
        <verse osisID='Gen.33.16'>Esav o gün yola düşüb Seirə qayıtdı.</verse>
        <verse osisID='Gen.33.17'>Yaqub Sukkota köçüb özünə ev tikdi və sürüsünə ağıllar düzəltdi. Ona görə də bu yerin adını Sukkot qoydular. </verse>
        <verse osisID='Gen.33.18'>Yaqub Paddan-Aramdan qayıtdıqdan sonra sağ-salamat Kənan torpağında olan Şekem şəhərinə gəldi və şəhərin qarşısında məskən saldı.</verse>
        <verse osisID='Gen.33.19'>O, çadırını qurduğu tarla sahəsini Şekemin atası Xamorun oğullarından yüz parça gümüşlə satın aldı.</verse>
        <verse osisID='Gen.33.20'>Yaqub orada bir qurbangah qurub adını El-Elohe-İsrail qoydu.  </verse>
      </chapter>
      <chapter osisID='Gen.34'>
        <verse osisID='Gen.34.1'>
          Leanın Yaquba doğduğu qızı Dina o ölkənin qızlarını görməyə çıxdı.</verse>
        <verse osisID='Gen.34.2'>O ölkənin ağası Xivli Xamorun oğlu Şekem onu gördü. Qızı aparıb onunla yatdı və onu zorladı.</verse>
        <verse osisID='Gen.34.3'>Onun ürəyi Yaqubun qızı Dinaya bağlandı. Şekem qızı sevdi və onunla xoş rəftar etdi.</verse>
        <verse osisID='Gen.34.4'>Şekem atası Xamora dedi: «Bu qızı mənə arvad al». </verse>
        <verse osisID='Gen.34.5'>Yaqub qızı Dinanın zorlandığını eşitdi, ancaq oğulları çöldə sürülərinin yanında olduqları üçün onlar gələnə qədər susdu.</verse>
        <verse osisID='Gen.34.6'>Şekemin atası Xamor Yaqubla danışmaq üçün onun yanına getdi.</verse>
        <verse osisID='Gen.34.7'>Yaqubun oğulları bunu eşidib çöllükdən gəldilər. Onlar məyus oldular və bərk qəzəbləndilər. Çünki Şekem Yaqubun qızı ilə yatmaqla İsraili rüsvay etmişdi, belə iş etmək olmazdı. </verse>
        <verse osisID='Gen.34.8'>Xamor onlara belə dedi: «Oğlum Şekemin ürəyi qızınıza bağlanıb. Xahiş edirəm, qızı ona arvad olmaq üçün verəsiniz.</verse>
        <verse osisID='Gen.34.9'>Bizimlə qohum olun: öz qızlarınızı bizə arvad verin, bizim qızlarımızı özünüzə alın.</verse>
        <verse osisID='Gen.34.10'>Bizimlə qalın, ölkə də sizin ixtiyarınızdadır: burada yaşayın, ticarət edin və mülk sahibi olun».</verse>
        <verse osisID='Gen.34.11'>Şekem qızın atasına və qardaşlarına dedi: «Sizin gözünüzdə lütf tapmaq üçün məndən nə istəsəniz, verərəm.</verse>
        <verse osisID='Gen.34.12'>Məndən çoxlu başlıq və hədiyyələr istəyin, söylədiyiniz hər şeyi verərəm. Ancaq qızı arvad olmaq üçün mənə verin». </verse>
        <verse osisID='Gen.34.13'>Yaqubun oğulları Şekemə və onun atası Xamora hiylə ilə cavab verdilər, çünki Şekem bacıları Dinanı zorlamışdı.</verse>
        <verse osisID='Gen.34.14'>Onlara dedilər: «Biz bunu edə bilmərik, bacımızı sünnətsiz bir adama ərə verə bilmərik. Bu bizim üçün rüsvayçılıq olar.</verse>
        <verse osisID='Gen.34.15'>Ancaq bir şərtlə sizinlə razı oluruq: bütün kişiləriniz sünnət edilib bizim kimi olsalar,</verse>
        <verse osisID='Gen.34.16'>öz qızlarımızı sizə ərə verərik, sizin qızlarınızı özümüzə alarıq və sizinlə yaşayıb bir xalq olarıq.</verse>
        <verse osisID='Gen.34.17'>Əgər bizə qulaq asmasanız və sünnət olunmasanız, qızımızı götürüb gedəcəyik». </verse>
        <verse osisID='Gen.34.18'>Onların sözləri Xamorun və oğlu Şekemin xoşuna gəldi.</verse>
        <verse osisID='Gen.34.19'>Cavan oğlan bu işi dərhal etdi, çünki Yaqubun qızı çox xoşuna gəlmişdi. Şekem atasının evində ən hörmətli adam idi.</verse>
        <verse osisID='Gen.34.20'>Xamor və oğlu Şekem öz şəhərlərinin darvazasına gəldilər və şəhərin adamlarına belə dedilər:</verse>
        <verse osisID='Gen.34.21'>«Bu adamlar bizimlə səmimidir. Qoy bu ölkədə yaşasınlar və ticarət etsinlər. Bu ölkə onlar üçün kifayət qədər genişdir. Onların qızlarını özümüzə arvad alarıq, öz qızlarımızı da onlara ərə verərik.</verse>
        <verse osisID='Gen.34.22'>Bu adamlar yalnız bir şərtlə bizimlə yaşamağa və bir xalq olmağa razı olurlar ki, bizim də bütün kişilərimiz onlar kimi sünnət olunsun.</verse>
        <verse osisID='Gen.34.23'>Onların sürüləri, mülkləri və heyvanları bizim olmayacaqmı? Gəlin onlarla razılaşaq və onlar bizimlə yaşasın».</verse>
        <verse osisID='Gen.34.24'>Şəhərin bütün sakinləri Xamora və oğlu Şekemə qulaq asdılar: şəhər əhalisindən olan bütün kişilər sünnət olundu. </verse>
        <verse osisID='Gen.34.25'>Üçüncü gün onlar hələ də ağrı çəkən zaman Dinanın qardaşları – Yaqubun iki oğlu Şimeon və Levi qılınclarını götürüb maneəsiz şəhərə girdilər və bütün kişiləri qılıncdan keçirtdilər.</verse>
        <verse osisID='Gen.34.26'>Xamoru və oğlu Şekemi də öldürdülər. Dinanı Şekemin evindən götürüb getdilər.</verse>
        <verse osisID='Gen.34.27'>Yaqubun oğulları ölənlərin yanına gəldilər və şəhəri qarət etdilər, çünki bacılarını zorlamışdılar.</verse>
        <verse osisID='Gen.34.28'>Onların qoyun-keçilərini, mal-qaralarını, eşşəklərini, şəhərdə və çöldə olan hər şeyi götürdülər.</verse>
        <verse osisID='Gen.34.29'>Bütün mallarını, uşaqlarını və qadınlarını əsir apardılar, onların evlərində olan hər şeyi qarət etdilər.</verse>
        <verse osisID='Gen.34.30'>Yaqub Şimeona və Leviyə dedi: «Ölkədə yaşayan Kənanlılarda və Perizlilərdə mənə qarşı nifrət oyadıb məni bəlaya saldınız. Biz sayca azıq, əgər birləşib bizi qırsalar, özüm də ailəmlə birgə həlak olacağam».</verse>
        <verse osisID='Gen.34.31'>Amma onlar dedilər: «Bəs bizim bacımızla bir fahişə kimi rəftar etmək olarmı?»  </verse>
      </chapter>
      <chapter osisID='Gen.35'>
        <verse osisID='Gen.35.1'>
            Allah Yaquba dedi: «Qalxıb Bet-Elə get və orada qal. Qardaşın Esavın əlindən qaçanda sənə görünən Allaha orada bir qurbangah düzəlt».</verse>
        <verse osisID='Gen.35.2'>Yaqub ailəsinə və onunla olanların hamısına dedi: «Yanınızda olan özgə büt allahlarını atın və özünüzü pak edib paltarlarınızı dəyişin.</verse>
        <verse osisID='Gen.35.3'>Qalxıb Bet-Elə gedək. Dərdli günümdə mənə cavab verən və getdiyim yolda mənimlə olan Allaha orada bir qurbangah düzəldəcəyəm».</verse>
        <verse osisID='Gen.35.4'>Onlar yanlarında olan bütün özgə büt allahlarını və qulaqlarındakı sırğaları Yaquba verdilər. Yaqub bunları Şekem yaxınlığında olan palıdın altında basdırdı.</verse>
        <verse osisID='Gen.35.5'>Onlar yola düşdülər. Allah ətraf şəhərlərin sakinlərini dəhşətə salmışdı və buna görə də onlar Yaqubun oğullarını təqib etmədilər. </verse>
        <verse osisID='Gen.35.6'>Yaqub yanındakı bütün adamlarla birgə Kənan torpağında olan Luza, yəni Bet-Elə gəldi.</verse>
        <verse osisID='Gen.35.7'>Burada bir qurbangah düzəldib o yerin adını El-Bet-El  qoydu, çünki qardaşının əlindən qaçanda Allah Özünü orada Yaquba zahir etmişdi. </verse>
        <verse osisID='Gen.35.8'>Rivqanın dayəsi Devora öldü. Onu Bet-Elin aşağısında olan palıdın altında basdırdılar. Oranın adını Allon-Bakut  qoydular. </verse>
        <verse osisID='Gen.35.9'>Yaqub Paddan-Aramdan qayıdanda Allah yenə Yaquba göründü və ona xeyir-dua verdi.</verse>
        <verse osisID='Gen.35.10'>Allah ona dedi: «Sənin adın Yaqubdur. Artıq adın Yaqub çağırılmayacaq, bundan sonra adın İsrail olacaq». Allah onun adını İsrail qoydu</verse>
        <verse osisID='Gen.35.11'>və ona dedi: «Külli-İxtiyar Allah Mənəm. Qoy nəslin artıb çoxalsın. Səndən bir millət və çoxlu millət törəyəcək, sənin nəslindən çoxlu padşahlar çıxacaq.</verse>
        <verse osisID='Gen.35.12'>İbrahimə və İshaqa verdiyim torpağı sənə verəcəyəm. Səndən sonra da onu sənin nəslinə verəcəyəm».</verse>
        <verse osisID='Gen.35.13'>Allah Yaqubla danışdığı yerdə onun yanından yuxarı çəkildi.</verse>
        <verse osisID='Gen.35.14'>Yaqub Allahın onunla danışdığı yerdə bir sütun qoydu, üstünə içmə təqdimi səpdi və sonra üzərinə zeytun yağı tökdü.</verse>
        <verse osisID='Gen.35.15'>Yaqub Allahın onunla danışdığı yerin adını Bet-El qoydu. </verse>
        <verse osisID='Gen.35.16'>Onlar Bet-Eldən yola düşdülər. Efrata çatana yaxın Rəhilə doğdu. Onun doğuşu ağır oldu.</verse>
        <verse osisID='Gen.35.17'>Doğuş zamanı ağrı çəkəndə mamaça ona dedi: «Qorxma, yenə də bir oğlun oldu».</verse>
        <verse osisID='Gen.35.18'>O, ölüm ayağında can verərkən oğlunun adını Ben-Oni qoydu, ancaq atası onun adını Binyamin qoydu.</verse>
        <verse osisID='Gen.35.19'>Rəhilə öldü və Efrata, yəni Bet-Lexemə gedən yolda basdırıldı.</verse>
        <verse osisID='Gen.35.20'>Yaqub onun qəbri üstünə bir daş qoydu. O bu günə qədər Rəhilənin başdaşıdır. </verse>
        <verse osisID='Gen.35.21'>İsrail yola düşdü və Eder qülləsinin o biri tərəfində çadır qurdu.</verse>
        <verse osisID='Gen.35.22'>İsrail bu ölkədə yaşayanda Ruven gedib atasının cariyəsi Bilha ilə yatdı. İsrail bunu eşitdi. </verse>
        <verse osisID='Gen.35.23'>Yaqubun on iki oğlu var idi. Leanın oğulları: Yaqubun ilk oğlu Ruven, Şimeon, Levi, Yəhuda, İssakar və Zevulun.</verse>
        <verse osisID='Gen.35.24'>Rəhilənin oğulları: Yusif və Binyamin.</verse>
        <verse osisID='Gen.35.25'>Rəhilənin qulluqçusu Bilhanın oğulları: Dan və Naftali.</verse>
        <verse osisID='Gen.35.26'>Leanın qulluqçusu Zilpanın oğulları: Qad və Aşer. Yaqubun Paddan-Aramda doğulan oğulları bunlardır. </verse>
        <verse osisID='Gen.35.27'>Yaqub Qiryat-Arbada, yəni Xevronda olan Mamreyə, atası İshaqın yanına gəldi. İbrahim və İshaq Mamredə qərib idilər.</verse>
        <verse osisID='Gen.35.28'>İshaq yüz səksən il ömür sürdü.</verse>
        <verse osisID='Gen.35.29'>O qocalıb yaşa dolaraq canını tapşırdı və ölüb əcdadlarına qoşuldu. Oğulları Esav və Yaqub onu basdırdılar.  </verse>
      </chapter>
      <chapter osisID='Gen.36'>
        <verse osisID='Gen.36.1'>
          Esavın, yəni Edomun tarixçəsi belədir.</verse>
        <verse osisID='Gen.36.2'>Esav Kənan qızlarından Xetli Elonun qızı Adanı, Xivli Siveonun qızı Ananın qızı Oholivamanı,</verse>
        <verse osisID='Gen.36.3'>həmçinin İsmailin qızı, Nevayotun bacısı Basmatı arvad aldı.</verse>
        <verse osisID='Gen.36.4'>Ada Esava Elifazı doğdu, Basmat isə Reueli doğdu.</verse>
        <verse osisID='Gen.36.5'>Oholivama Yeuşu, Yalamı və Qorahı doğdu; Esavın Kənan torpağında doğulan oğulları bunlardır. </verse>
        <verse osisID='Gen.36.6'>Esav arvadlarını, oğullarını, qızlarını, evindəki adamların hamısını, sürülərini, bütün heyvanlarını və Kənan torpağında qazandığı bütün var-dövləti götürüb qardaşı Yaqubun yanından başqa bir torpağa getdi.</verse>
        <verse osisID='Gen.36.7'>Çünki əmlakları çox olduğuna görə bir yerdə yaşaya bilmədilər; sürüləri çox olduğu üçün qaldıqları torpağa sığmırdılar.</verse>
        <verse osisID='Gen.36.8'>Esav, yəni Edom Seir dağlıq diyarında məskən saldı. </verse>
        <verse osisID='Gen.36.9'>Edomluların əcdadı Esavın Seir dağlıq diyarındakı tarixçəsi belədir.</verse>
        <verse osisID='Gen.36.10'>Esavın oğullarının adları belədir: Esavın arvadı Adanın oğlu Elifaz, Esavın arvadı Basmatın oğlu Reuel.</verse>
        <verse osisID='Gen.36.11'>Elifazın oğulları: Teman, Omar, Sefo, Qatam və Qenaz.</verse>
        <verse osisID='Gen.36.12'>Timna Esavın oğlu Elifazın cariyəsi idi. O, Elifaza Amaleqi doğdu. Esavın arvadı Adanın nəvələri bunlardır.</verse>
        <verse osisID='Gen.36.13'>Reuelin oğulları bunlardır: Naxat, Zerah, Şamma və Mizza; bunlar Esavın arvadı Basmatın nəvələridir.</verse>
        <verse osisID='Gen.36.14'>Esavın arvadı Siveon qızı Ana qızı Oholivamanın oğulları bunlardır: o, Esava Yeuşu, Yalamı və Qorahı doğdu. </verse>
        <verse osisID='Gen.36.15'>Esav oğullarının başçıları bunlardır: Esavın ilk oğlu Elifazın oğulları: başçı Teman, başçı Omar, başçı Sefo, başçı Qenaz,</verse>
        <verse osisID='Gen.36.16'>başçı Qorah, başçı Qatam, başçı Amaleq. Edom torpağında Elifazdan olan başçılar bunlardır; onlar Adanın nəvələridir.</verse>
        <verse osisID='Gen.36.17'>Esavın oğlu Reuelin oğulları bunlardır: başçı Naxat, başçı Zerah, başçı Şamma, başçı Mizza. Edom torpağında Reueldən olan başçılar bunlardır; onlar Esavın arvadı Basmatın nəvələridir.</verse>
        <verse osisID='Gen.36.18'>Esavın arvadı Oholivamanın oğulları bunlardır: başçı Yeuş, başçı Yalam, başçı Qorah; onlar Esavın arvadı Ana qızı Oholivamanın nəslindən olan başçılardır.</verse>
        <verse osisID='Gen.36.19'>Bunlar Esavın, yəni Edomun oğullarıdır, bunlar da onların başçılarıdır. </verse>
        <verse osisID='Gen.36.20'>Ölkədə yaşayan Xorlu Seirin oğulları bunlardır: Lotan, Şoval, Siveon, Ana,</verse>
        <verse osisID='Gen.36.21'>Dişon, Eser və Dişan. Edom torpağında başçılıq edən Xorlu Seirin oğulları bunlardır. </verse>
        <verse osisID='Gen.36.22'>Lotanın oğulları Xori və Hemam, Lotanın bacısı Timna.</verse>
        <verse osisID='Gen.36.23'>Şovalın oğulları bunlardır: Alvan, Manaxat, Eval, Şefo və Onam.</verse>
        <verse osisID='Gen.36.24'>Siveonun oğulları bunlardır: Ayya və Ana; atası Siveonun eşşəklərini otararkən çöldə isti bulaqlar tapan Ana budur.</verse>
        <verse osisID='Gen.36.25'>Ananın övladları bunlardır: Dişon və Ananın qızı Oholivama.</verse>
        <verse osisID='Gen.36.26'>Dişonun oğulları bunlardır: Xemdan, Eşban, İtran və Keran.</verse>
        <verse osisID='Gen.36.27'>Eserin oğulları bunlardır: Bilhan, Zaavan və Aqan.</verse>
        <verse osisID='Gen.36.28'>Dişanın oğulları bunlardır: Us və Aran. </verse>
        <verse osisID='Gen.36.29'>Xorlulardan olan başçılar bunlardır: başçı Lotan, başçı Şoval, başçı Siveon, başçı Ana,</verse>
        <verse osisID='Gen.36.30'>başçı Dişon, başçı Eser, başçı Dişan; Seir torpağında qəbilələrinə görə Xorlu başçılar bunlardır. </verse>
        <verse osisID='Gen.36.31'>İsraillilərə bir kəs padşahlıq etməzdən əvvəl Edom ölkəsində padşahlıq edən adamlar bunlardır:</verse>
        <verse osisID='Gen.36.32'>Edomda Beorun oğlu Bela padşah oldu. Onun şəhəri Dinhava idi.</verse>
        <verse osisID='Gen.36.33'>Bela öldü və onun yerinə Bosradan olan Zerah oğlu Yovav padşah oldu.</verse>
        <verse osisID='Gen.36.34'>Yovav öldü və onun yerinə Temanlıların torpağından olan Xuşam padşah oldu.</verse>
        <verse osisID='Gen.36.35'>Xuşam öldü və onun yerinə Moav çölündə Midyanlıları qıran Bedad oğlu Hadad padşah oldu. Onun şəhəri Avit idi.</verse>
        <verse osisID='Gen.36.36'>Hadad öldü və onun yerinə Masreqadan olan Samla padşah oldu.</verse>
        <verse osisID='Gen.36.37'>Samla öldü və onun yerinə Rexovot-Hannahardan olan Şaul padşah oldu.</verse>
        <verse osisID='Gen.36.38'>Şaul öldü və onun yerinə Akbor oğlu Baal-Xanan padşah oldu.</verse>
        <verse osisID='Gen.36.39'>Akbor oğlu Baal-Xanan öldü və onun yerinə Hadar padşah oldu. Onun şəhəri Pau idi. Onun arvadının adı Me-Zahav qızı Matred qızı Mehetavel idi. </verse>
        <verse osisID='Gen.36.40'>Esavın nəslindən olan başçıların qəbilələrinə və yerlərinə görə adları belədir: başçı Timna, başçı Alva, başçı Yetet,</verse>
        <verse osisID='Gen.36.41'>başçı Oholivama, başçı Ela, başçı Pinon,</verse>
        <verse osisID='Gen.36.42'>başçı Qenaz, başçı Teman, başçı Mivsar,</verse>
        <verse osisID='Gen.36.43'>başçı Maqdiel, başçı İram; sahib olduqları ölkədə yaşadıqları yerlərə görə Edom başçıları bunlardır. Esav da Edomluların əcdadıdır.  </verse>
      </chapter>
      <chapter osisID='Gen.37'>
        <verse osisID='Gen.37.1'>
          Yaqub atasının qərib olduğu Kənan torpağında yaşadı.</verse>
        <verse osisID='Gen.37.2'>Yaqubun tarixçəsi belədir.  Yusif on yeddi yaşında bir gənc idi. O öz qardaşları – atalarının arvadları Bilhanın və Zilpanın oğulları ilə birlikdə sürü otarırdı. Yusif onların pis işləri barədə xəbərləri atasına çatdırırdı.</verse>
        <verse osisID='Gen.37.3'>İsrail Yusifi bütün oğullarından çox sevirdi, çünki Yusif onun qocalıq çağının oğlu idi. O, Yusifə əlvan paltar tikdirdi.</verse>
        <verse osisID='Gen.37.4'>Qardaşları gördülər ki, ataları onlardan çox Yusifi sevir. Buna görə də ona nifrət etdilər və onunla yaxşı rəftar etmədilər. </verse>
        <verse osisID='Gen.37.5'>Bir dəfə Yusif yuxu gördü və onu qardaşlarına danışdı. Bundan sonra ona daha çox nifrət etməyə başladılar.</verse>
        <verse osisID='Gen.37.6'>Yusif onlara dedi: «Gördüyüm bu yuxuya qulaq asın:</verse>
        <verse osisID='Gen.37.7'>biz zəminin ortasında dərz bağlayırdıq; mənim dərzim qalxıb dik durdu, sizin dərzləriniz isə mənim dərzimi əhatəyə alıb ona səcdə etdilər».</verse>
        <verse osisID='Gen.37.8'>Qardaşları ona dedilər: «Doğrudanmı, sən bizə padşah olacaqsan, hökmranlıq edəcəksən?» Onlar yuxularına və sözlərinə görə Yusifə daha çox nifrət etdilər. </verse>
        <verse osisID='Gen.37.9'>Yusif başqa bir yuxu gördü və onu qardaşlarına danışıb dedi: «Yenə bir yuxu gördüm; gördüm ki, günəş, ay və on bir ulduz mənə səcdə edir».</verse>
        <verse osisID='Gen.37.10'>O, yuxusunu atasına və qardaşlarına danışanda atası onu danlayıb dedi: «Bu gördüyün yuxu nə deməkdir? Doğrudanmı, mən, anan və qardaşların yerə əyilib sənə təzim etmək üçün gələcəyik?»</verse>
        <verse osisID='Gen.37.11'>Qardaşları ona paxıllıq etdilər, atası isə bu sözü yadda saxladı. </verse>
        <verse osisID='Gen.37.12'>Bir gün Yusifin qardaşları atalarının sürüsünü otarmaq üçün Şekemə getdilər.</verse>
        <verse osisID='Gen.37.13'>İsrail Yusifə dedi: «Qardaşların Şekemdə sürü otarırlar. Gəl səni də onların yanına göndərim». O, atasına dedi: «Getməyə hazıram».</verse>
        <verse osisID='Gen.37.14'>İsrail yenə ona dedi: «Get bax, qardaşların yaxşıdırmı, sürü salamatdırmı? Sonra mənə xəbər gətir». Beləcə onu Xevron vadisindən yola saldı.  Yusif gəlib Şekemə çatdı.</verse>
        <verse osisID='Gen.37.15'>Çöldə dolaşarkən bir nəfər ona rast gəldi. Bu adam «Nə axtarırsan?» deyə ondan soruşdu.</verse>
        <verse osisID='Gen.37.16'>O dedi: «Mən qardaşlarımı axtarıram. Mənə de görüm, onlar sürünü harada otarırlar?»</verse>
        <verse osisID='Gen.37.17'>Bu adam dedi: «Buradan getdilər, çünki mən onların “Dotana gedək” sözlərini eşitdim». Yusif qardaşlarının dalınca düşdü və onları Dotanda tapdı. </verse>
        <verse osisID='Gen.37.18'>Qardaşları onu uzaqdan gördülər. Yusif onların yanına çatmamış onu öldürmək qərarına gəldilər.</verse>
        <verse osisID='Gen.37.19'>Qardaşlar bir-birlərinə dedilər: «Budur, yuxu görənimiz gəlir.</verse>
        <verse osisID='Gen.37.20'>İndi gəlin onu öldürüb bir quyuya ataq, sonra da deyək ki, vəhşi heyvan onu parçaladı. Onda görərik, yuxuları necə çin çıxır».</verse>
        <verse osisID='Gen.37.21'>Ruven bunu eşidib Yusifi onların əlindən qurtarmaq üçün dedi: «Gəlin ona toxunmayaq».</verse>
        <verse osisID='Gen.37.22'>Ruven onlara «qan tökməyin, onu çöldə olan bu quyuya atın, ancaq ona toxunmayın» dedi. Bunu ona görə deyirdi ki, Yusifi qardaşlarının əlindən qurtarıb atasının yanına qaytarsın.</verse>
        <verse osisID='Gen.37.23'>Yusif qardaşlarının yanına çatanda onlar Yusifin əyninə geydiyi alabəzək paltarı dartıb çıxartdılar.</verse>
        <verse osisID='Gen.37.24'>Özünü də götürüb quyuya atdılar. Quyu boş idi, orada su yox idi. </verse>
        <verse osisID='Gen.37.25'>Qardaşlar çörək yemək üçün oturdular. Onlar başlarını qaldıranda gördülər ki, Gileaddan İsmaillilərin bir karvanı gəlir. Onların dəvələri ədviyyat, balzam və ətriyyatla yüklənmişdi və bunları Misirə aparırdılar.</verse>
        <verse osisID='Gen.37.26'>Yəhuda qardaşlarına dedi: «Əgər qardaşımızı öldürüb qətli ört-basdır etsək, bunun nə xeyri olar?</verse>
        <verse osisID='Gen.37.27'>Gəlin onu İsmaillilərə sataq və ona toxunmayaq, çünki qardaşımızdır, biz eyni qandanıq». Qardaşları onun sözü ilə razılaşdılar.</verse>
        <verse osisID='Gen.37.28'>Oradan Midyan tacirləri keçəndə Yusifi quyudan çıxarıb İsmaillilərə iyirmi gümüşə satdılar. Onlar da Yusifi Misirə apardılar. </verse>
        <verse osisID='Gen.37.29'>Ruven quyuya tərəf qayıdıb gördü ki, Yusif orada yoxdur. O, paltarını cırdı.</verse>
        <verse osisID='Gen.37.30'>Sonra qardaşlarının yanına qayıdıb dedi: «Uşaq yoxdur, bəs mən nə edim?»</verse>
        <verse osisID='Gen.37.31'>Onlar Yusifin paltarını götürdülər və bir keçi kəsib paltarı qana batırdılar.</verse>
        <verse osisID='Gen.37.32'>Sonra qardaşlar bu əlvan paltarı götürüb atalarına gətirdilər və dedilər: «Biz bunu tapdıq: gör, oğlunun paltarıdır ya yox?»</verse>
        <verse osisID='Gen.37.33'>O, paltarı tanıyıb dedi: «Bu, oğlumun paltarıdır; yəqin onu vəhşi bir heyvan yeyib. Həqiqətən, Yusif parçalanıb».</verse>
        <verse osisID='Gen.37.34'>Yaqub öz paltarını cırdı və belinə çul bağladı; o uzun müddət oğlu üçün yas tutdu.</verse>
        <verse osisID='Gen.37.35'>Bütün oğulları və qızları ona təsəlli vermək üçün yığışdı, ancaq o təsəlli tapmaq istəməyib dedi: «Kədərlə oğlumun yanına – ölülər diyarına enəcəyəm». Beləcə atası onun üçün ağladı. </verse>
        <verse osisID='Gen.37.36'>Midyanlılar isə Yusifi Misirdə fironun bir əyanı olan mühafizəçilər rəisi Potifara satdılar.  </verse>
      </chapter>
      <chapter osisID='Gen.38'>
        <verse osisID='Gen.38.1'>
          O zaman Yəhuda qardaşlarından ayrılaraq Xira adlı Adullamlı bir adamın yanına gedib məskən saldı.</verse>
        <verse osisID='Gen.38.2'>Yəhuda orada Şua adlı Kənanlı bir adamın qızını gördü. Yəhuda qızı arvad alıb yanına girdi.</verse>
        <verse osisID='Gen.38.3'>Qadın hamilə olub bir oğlan doğdu və Yəhuda onun adını Er qoydu.</verse>
        <verse osisID='Gen.38.4'>Qadın yenə hamilə olub bir oğlan doğdu və adını Onan qoydu.</verse>
        <verse osisID='Gen.38.5'>Sonra yenə də bir oğlan doğub, adını Şela qoydu. Qadın onu doğduğu zaman Yəhuda Kezivdə idi. </verse>
        <verse osisID='Gen.38.6'>Yəhuda ilk oğlu Er üçün bir arvad aldı, onun adı Tamar idi.</verse>
        <verse osisID='Gen.38.7'>Yəhudanın ilk oğlu Er Rəbbin gözündə pis idi və Rəbb onu öldürdü.</verse>
        <verse osisID='Gen.38.8'>Yəhuda Onana dedi: «Qardaşın arvadının yanına gir, öz qayınlıq vəzifəni yerinə yetirib qardaşın üçün nəsil yetişdir».</verse>
        <verse osisID='Gen.38.9'>Onan bilirdi ki, bu nəsil ona məxsus olmayacaq. Buna görə də qardaşı arvadının yanına girəndə toxumunu yerə tökərdi ki, qardaşı üçün nəsil yetişdirməsin.</verse>
        <verse osisID='Gen.38.10'>Onun etdiyi bu iş Rəbbin gözündə pis oldu və Rəbb onu da öldürdü.</verse>
        <verse osisID='Gen.38.11'>Yəhuda gəlini Tamara dedi: «Atanın evinə qayıt, oğlum Şela böyüyənə qədər dul olaraq qal». Yəhuda fikirləşdi ki, Şela da qardaşları kimi ölə bilər. Tamar gedib atasının evində qaldı. </verse>
        <verse osisID='Gen.38.12'>Uzun müddətdən sonra Şuanın qızı olan Yəhudanın arvadı öldü. Yəhuda matəm qurtarandan sonra dostu Adullamlı Xira ilə birlikdə Timnata sürüsünü qırxanların yanına getdi.</verse>
        <verse osisID='Gen.38.13'>Tamara bildirdilər: «Bax qayınatan sürüsünü qırxmaq üçün Timnata gəlir».</verse>
        <verse osisID='Gen.38.14'>Tamar dulluq paltarını əynindən çıxarıb rübənd örtdü və bürünüb Timnata gedən yolda olan Enayim darvazasının yanında oturdu. Çünki o görürdü ki, Şela böyüyüb, o isə hələ də Şelaya ərə verilməyib. </verse>
        <verse osisID='Gen.38.15'>Yəhuda onu görəndə elə bildi ki, bir fahişə qadındır, çünki üzünü örtmüşdü.</verse>
        <verse osisID='Gen.38.16'>Yəhuda yolunu ona tərəf salıb dedi: «İcazə ver, sənin yanına girim». Ancaq onun öz gəlini olduğunu bilmədi. Qadın dedi: «Yanıma girmək üçün mənə nə verirsən?»</verse>
        <verse osisID='Gen.38.17'>Yəhuda dedi: «Sürüdən bir oğlaq göndərərəm». O dedi: «Onu göndərənə qədər mənə girov olaraq bir şey verərsənmi?»</verse>
        <verse osisID='Gen.38.18'>Yəhuda soruşdu: «Girov olaraq sənə nə verim?» Qadın dedi: «Öz möhürünü, qaytanını və əlində olan əsanı». Yəhuda bunları qadına verib yanına girdi. Qadın ondan hamilə qaldı.</verse>
        <verse osisID='Gen.38.19'>Sonra Tamar qalxıb getdi və rübəndini götürüb dulluq paltarını geydi. </verse>
        <verse osisID='Gen.38.20'>Yəhuda qadından girovunu almaq üçün Adullamlı dostunun vasitəsilə oğlağı göndərdi. Ancaq o, qadını tapmadı.</verse>
        <verse osisID='Gen.38.21'>Qadının olduğu yerin adamlarından soruşdu: «Enayimdə yol kənarında olan fahişə haradadır?» Onlar dedilər: «Burada fahişə yoxdur».</verse>
        <verse osisID='Gen.38.22'>O, Yəhudanın yanına qayıdıb dedi: «Onu tapa bilmədim. O yerin adamları da “burada fahişə yoxdur” dedilər».</verse>
        <verse osisID='Gen.38.23'>Yəhuda dedi: «Qoy bu şeylər onunku olsun, ancaq biz bu işdən rüsvay olmayaq. Bax mən bu oğlağı ona göndərdim, amma sən onu tapmadın». </verse>
        <verse osisID='Gen.38.24'>Bundan təxminən üç ay sonra Yəhudaya bildirdilər: «Gəlinin Tamar zina edib, həm də bu zinadan hamilə qalıb». Yəhuda dedi: «Onu çıxarıb yandırın».</verse>
        <verse osisID='Gen.38.25'>O bayıra çıxarıldığı zaman qayınatasına xəbər göndərib dedi: «Mən bu şeylərin sahibi olan adamdan hamilə qaldım». Sonra dedi: «Bax gör, bu möhür, qaytan və əsa kimindir?»</verse>
        <verse osisID='Gen.38.26'>Yəhuda bunları tanıyıb dedi: «O məndən haqlıdır, çünki onu oğlum Şelaya vermədim». Yəhuda onunla bir daha yaxınlıq etmədi. </verse>
        <verse osisID='Gen.38.27'>Tamar doğanda məlum oldu ki, bətnində əkiz var.</verse>
        <verse osisID='Gen.38.28'>Doğuş vaxtı bir uşaq əlini çıxartdı. Mamaça götürüb onun əlinə qırmızı ip bağladı və dedi: «Əvvəlcə bu doğuldu».</verse>
        <verse osisID='Gen.38.29'>Ancaq o uşaq əlini geri çəkdi və qardaşı birinci doğuldu. Mamaça dedi: «Özünə necə deşik açdın?» Buna görə də onun adını Peres  qoydular.</verse>
        <verse osisID='Gen.38.30'>Ondan sonra əlində qırmızı ip olan qardaşı doğuldu. Onun adını Zerah  qoydular.  </verse>
      </chapter>
      <chapter osisID='Gen.39'>
        <verse osisID='Gen.39.1'>
          Yusif Misirə aparıldı. Fironun bir əyanı – mühafizəçilər rəisi Misirli Potifar onu oraya gətirmiş İsmaillilərdən satın aldı.</verse>
        <verse osisID='Gen.39.2'>Rəbb Yusiflə idi və o, işlərində uğur qazanırdı. Yusif Misirli ağasının evində qalırdı.</verse>
        <verse osisID='Gen.39.3'>Ağası gördü ki, Rəbb onunladır və etdiyi hər işdə ona uğur verir. </verse>
        <verse osisID='Gen.39.4'>Yusif ağasının gözündə lütf tapdı və onun şəxsi xidmətçisi oldu. Ağası Yusifi evinə nəzarətçi təyin etdi və özünə məxsus olan hər şeyi onun ixtiyarına verdi.</verse>
        <verse osisID='Gen.39.5'>Evinin və özünə məxsus olan hər şeyin ixtiyarını ona verən vaxtdan bəri Rəbb Yusifə görə Misirlinin evinə bərəkət verdi, evində, tarlasında və özünə məxsus olan hər şeydə Rəbbin bərəkəti göründü.</verse>
        <verse osisID='Gen.39.6'>Ağası özünə məxsus olan hər şeyi Yusifin ixtiyarına vermişdi, yediyi yeməkdən başqa, evində olan heç nədən xəbəri yox idi. Yusif gözəl və yaraşıqlı idi. </verse>
        <verse osisID='Gen.39.7'>Bir müddət sonra ağasının arvadının Yusifə gözü düşüb dedi: «Gəl mənimlə yat».</verse>
        <verse osisID='Gen.39.8'>Ancaq Yusif bundan imtina edib ağasının arvadına dedi: «Mən burada olarkən ağam evində nə olduğunu bilmir və özünə məxsus olan hər şeyi mənim ixtiyarıma verib.</verse>
        <verse osisID='Gen.39.9'>Bu evdə isə hətta o məndən böyük deyil və səndən başqa heç bir şeyi məndən əsirgəmədi, çünki sən onun arvadısan. Bəs mən necə bu böyük pisliyi edib Allahın önündə günaha bata bilərəm?»</verse>
        <verse osisID='Gen.39.10'>Qadın hər gün bunu Yusifə deyirdi, Yusif isə onunla yatmağa, hətta birgə olmağa razı olmurdu. </verse>
        <verse osisID='Gen.39.11'>Bir gün Yusif öz işini görmək üçün evə girdi. İçəridə ev adamlarından heç kəs yox idi.</verse>
        <verse osisID='Gen.39.12'>Qadın «Mənimlə yat!» deyib onun paltarından tutdu. Yusif paltarını onun əlində qoyub qaçdı və bayıra çıxdı.</verse>
        <verse osisID='Gen.39.13'>Qadın onun paltarını əlində qoyub qaçdığını görəndə</verse>
        <verse osisID='Gen.39.14'>ev adamlarını çağırıb dedi: «Baxın, ağanız bu İbranini bizi təhqir etmək üçün yanımıza gətirib. O mənimlə yatmaq üçün yanıma gəldi, mən isə ucadan qışqırdım.</verse>
        <verse osisID='Gen.39.15'>O, səsimi ucaldıb qışqırdığımı görəndə paltarını yanımda qoyub qaçdı və bayıra çıxdı».</verse>
        <verse osisID='Gen.39.16'>Yusifin ağası evə gələnə qədər qadın onun paltarını özündə saxladı.</verse>
        <verse osisID='Gen.39.17'>Sonra ərinə də bu sözləri söyləyib dedi: «Bizə gətirdiyin bu İbrani qul məni təhqir etmək üçün yanıma gəldi.</verse>
        <verse osisID='Gen.39.18'>Səsimi ucaldıb qışqırdığım zaman paltarını yanımda qoyub bayıra qaçdı». </verse>
        <verse osisID='Gen.39.19'>Yusifin ağası arvadının «sənin qulun mənimlə belə rəftar etdi» sözlərini eşidəndə bərk qəzəbləndi.</verse>
        <verse osisID='Gen.39.20'>Ağası Yusifi götürüb padşahın məhbuslarının saxlanıldığı zindana təhvil verdi. Yusif zindanda qaldı.</verse>
        <verse osisID='Gen.39.21'>Ancaq Rəbb Yusiflə idi və ona xeyirxahlıq göstərdi. O, zindanın baş nəzarətçisinin gözündə lütf tapdı.</verse>
        <verse osisID='Gen.39.22'>Zindanın baş nəzarətçisi zindanda olan bütün məhbusları Yusifin ixtiyarına verdi. Orada görülən hər işə o başçılıq edirdi.</verse>
        <verse osisID='Gen.39.23'>Zindanın baş nəzarətçisi Yusifin ixtiyarında olan heç nəyə nəzarət etmirdi, çünki Rəbb Yusiflə idi və etdiyi hər işdə ona uğur verirdi.  </verse>
      </chapter>
      <chapter osisID='Gen.40'>
        <verse osisID='Gen.40.1'>
          Bir müddət sonra Misir padşahının saqisi və çörəkçisi ağaları Misir padşahına qarşı günah etdilər.</verse>
        <verse osisID='Gen.40.2'>Firon bu iki əyanına – baş saqiyə və baş çörəkçiyə bərk qəzəbləndi</verse>
        <verse osisID='Gen.40.3'>və onları mühafizəçilər rəisinin evində – Yusifin məhbus olduğu zindanda saxladı.</verse>
        <verse osisID='Gen.40.4'>Mühafizəçilər rəisi Yusifi onlara xidmətçi təyin etdi və Yusif də onlara xidmət etdi. Onlar bir müddət zindanda qaldılar. </verse>
        <verse osisID='Gen.40.5'>Bir gün Misir padşahının zindanda məhbus olan saqisi və çörəkçisi yuxu gördülər. Hər ikisi bir gecədə müxtəlif mənalı yuxular gördü.</verse>
        <verse osisID='Gen.40.6'>Səhər Yusif onların yanına gəldi və kədərli olduqlarını gördü.</verse>
        <verse osisID='Gen.40.7'>Yusif onunla birgə ağasının evində, zindanda olan firon əyanlarından soruşdu: «Niyə bu gün üzünüz kədərlidir?»</verse>
        <verse osisID='Gen.40.8'>Onlar Yusifə dedilər: «Yuxu görmüşük, ancaq onu yozan yoxdur». Yusif onlara dedi: «Yuxu yozmaq Allahın işi deyilmi? Onu mənə danışın». </verse>
        <verse osisID='Gen.40.9'>Baş saqi yuxusunu Yusifə danışıb dedi: «Yuxumda gördüm ki, önümdə bir üzüm tənəyi var.</verse>
        <verse osisID='Gen.40.10'>Tənəkdə üç budaq var idi. Onlarda tumurcuqlar görünüb çiçək açdı və salxımlar yetişdi.</verse>
        <verse osisID='Gen.40.11'>Fironun piyaləsi mənim əlimdə idi. Üzümləri götürüb fironun piyaləsinə sıxdım və piyaləni firona verdim».</verse>
        <verse osisID='Gen.40.12'>Yusif ona dedi: «Onun yozması belədir: üç budaq üç gündür.</verse>
        <verse osisID='Gen.40.13'>Üç gün ərzində firon səni yüksəldəcək. Səni öz işinə qaytaracaq, sən də onun saqisi olduğun vaxtdakı kimi əvvəlki qaydaya görə fironun piyaləsini əlinə verəcəksən.</verse>
        <verse osisID='Gen.40.14'>Ancaq sənin vəziyyətin yaxşılaşanda məni yadına sal və xeyirxahlıq göstər. Haqqımda firona danışıb məni bu yerdən çıxart.</verse>
        <verse osisID='Gen.40.15'>Doğrudan da, mən İbranilərin torpağından oğurlanmışam və burada da zindana salınmağa layiq bir iş görməmişəm». </verse>
        <verse osisID='Gen.40.16'>Baş çörəkçi Yusifin yuxunu yaxşılığa yozduğunu görüb ona dedi: «Mən isə yuxuda gördüm ki, başımın üstündə üç səbət ağ çörək var.</verse>
        <verse osisID='Gen.40.17'>Ən üstdəki səbətdə çörəkçinin firon üçün bişirdiyi hər cür çörək var. Quşlar başımın üstündəki səbətdən onları yeyirdi».</verse>
        <verse osisID='Gen.40.18'>Yusif belə cavab verdi: «Onun yozması belədir: üç səbət üç gündür.</verse>
        <verse osisID='Gen.40.19'>Üç gün ərzində firon sənin başını bədənindən ayıracaq, özünü də ağacdan asacaq və quşlar sənin ətini didəcək». </verse>
        <verse osisID='Gen.40.20'>Üçüncü gün – fironun ad günü o bütün əyanlarına ziyafət verdi. Baş saqini və baş çörəkçini əyanlarının önünə çıxartdı.</verse>
        <verse osisID='Gen.40.21'>Baş saqini saqiliyinə qaytardı və o, piyaləni fironun əlinə verdi,</verse>
        <verse osisID='Gen.40.22'>baş çörəkçini isə asdırdı; hər şey Yusifin yozduğu kimi oldu.</verse>
        <verse osisID='Gen.40.23'>Ancaq baş saqi Yusifi yada salmadı və onu unutdu.  </verse>
      </chapter>
      <chapter osisID='Gen.41'>
        <verse osisID='Gen.41.1'>
          İki il keçəndən sonra firon belə bir yuxu gördü: o, Nil çayının sahilində dayanmışdı.</verse>
        <verse osisID='Gen.41.2'>Çaydan yeddi bəslənmiş və kök inək çıxdı. Onlar qamışlıq içində otlamağa başladı.</verse>
        <verse osisID='Gen.41.3'>Onlardan sonra haldan düşmüş və arıq olan başqa yeddi inək Nil çayından çıxdı. Onlar çayın sahilindəki inəklərin yanında dayandılar.</verse>
        <verse osisID='Gen.41.4'>Haldan düşmüş və arıq inəklər bəslənmiş və kök olan yeddi inəyi yedilər. Onda firon yuxudan oyandı. </verse>
        <verse osisID='Gen.41.5'>Sonra yatıb ikinci dəfə bu yuxunu gördü: bir saplaqdan yeddi dolu və yaxşı sünbül çıxdı.</verse>
        <verse osisID='Gen.41.6'>Onlardan sonra isə cılız və şərq küləyindən yanmış yeddi sünbül bitdi.</verse>
        <verse osisID='Gen.41.7'>Cılız sünbüllər yeddi böyük və dolu sünbülü uddular. Onda firon oyandı; bu bir yuxu idi. </verse>
        <verse osisID='Gen.41.8'>Səhəri gün onun ürəyi narahat oldu. O xəbər göndərib Misirin bütün sehrbazlarını və müdriklərini çağırdı. Firon onlara öz yuxusunu danışdı, ancaq onların arasında fironun yuxusunu yozan bir adam tapılmadı. </verse>
        <verse osisID='Gen.41.9'>Baş saqi firona belə söylədi: «Mən bu gün öz günahımı yadıma saldım:</verse>
        <verse osisID='Gen.41.10'>bir dəfə firon qullarına qəzəbləndi və mənimlə baş çörəkçini zindana, mühafizəçilər rəisinin evinə saldı.</verse>
        <verse osisID='Gen.41.11'>Biz bir gecə yuxu gördük, hər birimiz müxtəlif mənalı yuxular gördük.</verse>
        <verse osisID='Gen.41.12'>Orada bizimlə birgə mühafizəçilər rəisinin qulu olan bir İbrani gənc var idi. Biz ona danışdıq, o da yuxularımızı yozdu, hər birimizə yuxusunun mənasını izah etdi.</verse>
        <verse osisID='Gen.41.13'>O bizə necə yozmuşdusa, elə də oldu: mən öz vəzifəmə qaytarıldım, baş çörəkçi isə asıldı». </verse>
        <verse osisID='Gen.41.14'>Firon xəbər göndərib Yusifi çağırdı. Onu tez zindandan çıxartdılar. O, başını qırxıb paltarlarını dəyişdi və fironun hüzuruna gəldi.</verse>
        <verse osisID='Gen.41.15'>Firon Yusifə dedi: «Bir yuxu görmüşəm, ancaq onu yozan yoxdur. Mən sənin barəndə eşitmişəm ki, yuxuları eşidib yoza bilirsən».</verse>
        <verse osisID='Gen.41.16'>Yusif firona cavab verdi: «Bu məndən deyil, Allah fironun xeyrinə cavab verəcək».</verse>
        <verse osisID='Gen.41.17'>Firon Yusifə dedi: «Yuxumda gördüm ki, Nil çayının sahilində durmuşam.</verse>
        <verse osisID='Gen.41.18'>Çaydan kök və bəslənmiş yeddi inək çıxdı. Onlar qamışlıq içində otlamağa başladı.</verse>
        <verse osisID='Gen.41.19'>Onlardan sonra halsız, çox cılız və arıq olan başqa yeddi inək çıxdı. Bütün Misir ölkəsində bunlar kimi cılız inək görməmişəm.</verse>
        <verse osisID='Gen.41.20'>Arıq və cılız inəklər əvvəlki yeddi kök inəyi yedilər.</verse>
        <verse osisID='Gen.41.21'>Kök inəklər onların qarınlarına girdiklərinə baxmayaraq, bu bilinmirdi, onlar əvvəlki kimi arıq idi. Onda oyandım.</verse>
        <verse osisID='Gen.41.22'>Yenə yuxumda gördüm ki, bir saplaqdan yeddi dolu və böyük sünbül çıxdı.</verse>
        <verse osisID='Gen.41.23'>Onlardan sonra solğun, cılız və şərq küləyindən yanmış yeddi sünbül bitdi.</verse>
        <verse osisID='Gen.41.24'>Cılız sünbüllər yeddi dolu sünbülü uddular; bunları sehrbazlara danışdım, ancaq mənə cavab verən tapılmadı». </verse>
        <verse osisID='Gen.41.25'>Yusif firona dedi: «Fironun yuxularının mənası eynidir. Allah etmək istədiyi işi firona bildirdi.</verse>
        <verse osisID='Gen.41.26'>Yeddi bəslənmiş inək yeddi ildir, yeddi dolu sünbül də yeddi ildir; yuxuların mənası eynidir.</verse>
        <verse osisID='Gen.41.27'>Onlardan sonra çıxan yeddi arıq, cılız inək və şərq küləyindən yanmış boş yeddi sünbül də yeddi ildir; yeddi il aclıq olacaq.</verse>
        <verse osisID='Gen.41.28'>Firona demək istədiyim sözlər bunlardır. Allah etmək istədiyi işi firona göstərdi.</verse>
        <verse osisID='Gen.41.29'>Bütün Misir torpağında yeddi il böyük bolluq olacaq.</verse>
        <verse osisID='Gen.41.30'>Bundan sonra yeddi il aclıq olacaq. Misir ölkəsində olan bütün bolluq yaddan çıxacaq və aclıq ölkəni əldən salacaq.</verse>
        <verse osisID='Gen.41.31'>Ölkədəki bolluq ondan sonra gələn aclıq üzündən görünməyəcək, çünki aclıq çox ağır olacaq.</verse>
        <verse osisID='Gen.41.32'>Firon yuxunu iki dəfə görüb, çünki Allah belə qərara gəlmişdir və tezliklə bu işi görəcək.</verse>
        <verse osisID='Gen.41.33'>Buna görə də firon ağıllı və müdrik bir adam axtarsın, onu Misir ölkəsinə başçı təyin etsin.</verse>
        <verse osisID='Gen.41.34'>Firon ölkədə məmurlar qoymağı əmr etsin və yeddi il bolluq zamanı Misir torpağının məhsullarının beşdə birini yığsın.</verse>
        <verse osisID='Gen.41.35'>Qoy onlar uğurlu olan bu illərin bütün məhsullarını toplasınlar. Taxılı isə azuqə olaraq şəhərlərdə fironun nəzarəti altında yığıb saxlasınlar.</verse>
        <verse osisID='Gen.41.36'>Bu azuqə Misir torpağına gələn yeddi il aclıq dövrü üçün ehtiyat olacaq, ta ki ölkə əhalisi aclıqdan qırılmasın». </verse>
        <verse osisID='Gen.41.37'>Bu sözlər fironun və onun əyanlarının xoşuna gəldi.</verse>
        <verse osisID='Gen.41.38'>Firon əyanlarına dedi: «Bu adam kimi Allahın Ruhuna malik olan bir kəs tapa biləcəyikmi?»</verse>
        <verse osisID='Gen.41.39'>Sonra firon Yusifə dedi: «İndi ki Allah sənə bütün bu şeyləri bildirdi, deməli, sənin kimi ağıllı və müdrik adam yoxdur.</verse>
        <verse osisID='Gen.41.40'>Sən mənim saray adamlarıma başçılıq edəcəksən və bütün xalqım sənin əmrinlə idarə olunacaq. Mən yalnız taxtda səndən böyük olacağam».</verse>
        <verse osisID='Gen.41.41'>Firon yenə Yusifə dedi: «Səni bütün Misir ölkəsinə başçı təyin edirəm».</verse>
        <verse osisID='Gen.41.42'>Firon öz möhürünü barmağından çıxarıb Yusifin barmağına taxdı, ona incə kətan paltar geyindirdi və boynuna qızıl zəncir asdı.</verse>
        <verse osisID='Gen.41.43'>Firon əmr etdi ki, onu özünün ikinci arabasına mindirsinlər və qarşısında «Diz çökün!» deyib bağırsınlar. Beləcə o, Yusifi bütün Misir ölkəsinə başçı qoydu.</verse>
        <verse osisID='Gen.41.44'>Firon Yusifə dedi: «Mən fironam. Bütün Misir ölkəsində heç kəs sənsiz əlini yaxud ayağını tərpətməyəcək».</verse>
        <verse osisID='Gen.41.45'>Firon Yusifin adını Safnat-Paneah qoydu və On şəhərinin kahini Poti-Feranın qızı Asnatı ona arvad olmaq üçün verdi. Yusif bütün Misir ölkəsini gəzməyə çıxdı. </verse>
        <verse osisID='Gen.41.46'>Misir padşahı fironun hüzurunda olarkən Yusif otuz yaşında idi. Yusif fironun hüzurundan çıxıb bütün Misir ölkəsini dolaşdı.</verse>
        <verse osisID='Gen.41.47'>Yeddi bolluq ilində torpaq qucaq-qucaq məhsul verdi.</verse>
        <verse osisID='Gen.41.48'>Yusif yeddi ildə Misir torpağında yığılmış bütün məhsulu topladı. O, məhsulu şəhərlərə qoydu. Hər şəhərin ətrafında olan tarlada yetişən məhsulu o şəhərdə saxladı.</verse>
        <verse osisID='Gen.41.49'>Yusif dəniz qumu qədər çox taxıl yığdı və daha onu hesablamadı, çünki sayı-hesabı yox idi. </verse>
        <verse osisID='Gen.41.50'>Aclıq illərindən qabaq Yusifin iki oğlu oldu; onları Yusifə On kahini Poti-Feranın qızı Asnat doğdu.</verse>
        <verse osisID='Gen.41.51'>Yusif ilk oğlunun adını Menaşşe  qoydu, çünki demişdi: «Allah bütün zəhmətimi və atamın evindəkilərin hamısını mənə unutdurdu».</verse>
        <verse osisID='Gen.41.52'>İkinci oğlunun adını Efrayim  qoydu, çünki demişdi: «Allah əziyyət çəkdiyim torpaqda məni bəhərli etdi». </verse>
        <verse osisID='Gen.41.53'>Misir torpağında yeddi il bolluq qurtardı.</verse>
        <verse osisID='Gen.41.54'>Yusifin söylədiyi kimi yeddi il aclıq başladı. Bütün ölkələrdə aclıq oldu, lakin Misir torpağının hər yerində ərzaq var idi.</verse>
        <verse osisID='Gen.41.55'>Bütün Misir əhalisi aclıq çəkəndə çörək üçün firona fəryad etdi. Firon bütün Misirlilərə dedi: «Yusifin yanına gedin, onun dediyini edin».</verse>
        <verse osisID='Gen.41.56'>Bütün yer üzündə aclıq oldu. Yusif məhsul olan bütün anbarları açıb Misirlilərə taxıl satırdı. Misir torpağında aclıq gücləndi.</verse>
        <verse osisID='Gen.41.57'>Bütün ölkələrin adamları taxıl almaq üçün Misirə, Yusifin yanına gəlirdilər, çünki bütün yer üzündə şiddətli aclıq idi.  </verse>
      </chapter>
      <chapter osisID='Gen.42'>
        <verse osisID='Gen.42.1'>
          Yaqub öyrəndi ki, Misirdə taxıl var. O öz oğullarına dedi: «Nə üçün bir-birinizə baxırsınız?»</verse>
        <verse osisID='Gen.42.2'>Yenə dedi: «Mən eşitdim ki, Misirdə taxıl var, gedib oradan bizim üçün taxıl alın ki, ölməyib yaşayaq».</verse>
        <verse osisID='Gen.42.3'>Yusifin on qardaşı taxıl almaq üçün Misirə getdi.</verse>
        <verse osisID='Gen.42.4'>Ancaq Yaqub Yusifin qardaşı Binyamini qardaşları ilə birgə göndərmədi, çünki fikirləşirdi ki, onun başına bir fəlakət gələ bilər.</verse>
        <verse osisID='Gen.42.5'>Taxıl almağa gələnlər arasında İsrailin oğulları da var idi, çünki Kənan torpağında da aclıq hökm sürürdü. </verse>
        <verse osisID='Gen.42.6'>Yusif ölkənin başçısı idi və ölkənin bütün əhalisinə də taxılı özü satırdı. Yusifin qardaşları gəlib onun önündə üzlərini yerə qoyub səcdə etdilər.</verse>
        <verse osisID='Gen.42.7'>Yusif qardaşlarını görüb tanıdı, ancaq onlarla yad adam kimi rəftar edərək sərt danışdı. Yusif onlardan soruşdu: «Haradan gəlirsiniz?» Onlar dedilər: «Ərzaq almaq üçün Kənan torpağından gəlirik». </verse>
        <verse osisID='Gen.42.8'>Yusif qardaşlarını tanıdı, amma onlar Yusifi tanımadılar.</verse>
        <verse osisID='Gen.42.9'>Yusif qardaşları barədə gördüyü yuxuları xatırlayıb onlara dedi: «Siz casussunuz, ölkənin zəif yerlərini öyrənmək üçün gəlmisiniz».</verse>
        <verse osisID='Gen.42.10'>Qardaşları ona dedilər: «Xeyr, ey ağamız, qulların yalnız ərzaq almaq üçün gəliblər.</verse>
        <verse osisID='Gen.42.11'>Biz hamımız bir adamın oğullarıyıq. Biz təmiz adamlarıq, qulların casus deyil».</verse>
        <verse osisID='Gen.42.12'>Ancaq Yusif onlara dedi: «Xeyr, siz ölkənin zəif yerlərini öyrənmək üçün gəlmisiniz».</verse>
        <verse osisID='Gen.42.13'>Onlar dedilər: «Biz qulların on iki qardaşıq və Kənan torpağında bir adamın oğullarıyıq. Kiçik qardaşımız indi atamızın yanındadır, bir qardaşımız isə yoxa çıxıb».</verse>
        <verse osisID='Gen.42.14'>Yusif onlara dedi: «Hər şey mən dediyim kimidir: siz casussunuz,</verse>
        <verse osisID='Gen.42.15'>ancaq mən sizi belə yoxlayacağam: fironun canına and olsun ki, kiçik qardaşınız buraya gəlməsə, siz buradan gedə bilməyəcəksiniz.</verse>
        <verse osisID='Gen.42.16'>Aranızdan bir nəfəri göndərin ki, qardaşınızı gətirsin, siz isə burada saxlanacaqsınız. Onda sizin düz deyib-demədiyiniz bilinəcək. Yoxsa fironun canına and olsun ki, siz casussunuz».</verse>
        <verse osisID='Gen.42.17'>Yusif üç gün onları zindanda saxladı. </verse>
        <verse osisID='Gen.42.18'>Üçüncü gün Yusif onlara dedi: «Dediyimə əməl edib canınızı qurtarın, çünki mən Allahdan qorxuram.</verse>
        <verse osisID='Gen.42.19'>Əgər siz təmiz adamsınızsa, qoy qardaşlarınızdan biri həbs olunduğunuz yerdə qalsın, siz isə gedib ailələrinizi aclıqdan qurtarmaq üçün taxıl aparın.</verse>
        <verse osisID='Gen.42.20'>Sonra kiçik qardaşınızı mənim yanıma gətirin. Beləcə düz dediyinizi biləcəyəm və canınızı qurtaracaqsınız». Qardaşlar belə də etdilər.</verse>
        <verse osisID='Gen.42.21'>Onlar bir-birlərinə dedilər: «Doğrudan da, biz qardaşımızın qarşısında təqsirkarıq. O bizə yalvardığı vaxt çəkdiyi əziyyəti gördük, ancaq ona qulaq asmadıq. Buna görə də başımıza bu bəla gəldi».</verse>
        <verse osisID='Gen.42.22'>Ruven onlara belə cavab verdi: «Mən demədimmi uşağa pislik etməyin, lakin siz mənə qulaq asmadınız. İndi isə onun qanına görə cəza çəkirik».</verse>
        <verse osisID='Gen.42.23'>Qardaşları Yusifin onları başa düşdüyünü bilmirdilər, çünki onlar tərcüməçi vasitəsilə danışırdılar.</verse>
        <verse osisID='Gen.42.24'>Yusif onların yanından kənara çəkilib ağladı. Sonra qardaşlarının yanına qayıdıb onlarla söhbət etdi. Aralarından Şimeonu götürüb qardaşlarının gözü qabağında onun əl-qolunu bağladı.</verse>
        <verse osisID='Gen.42.25'>Yusif əmr etdi ki, onların çuvalları taxılla doldurulsun, hər birinin verdiyi pul da öz çuvalına qoyulsun və onlara yol üçün azuqə verilsin. Belə də edildi. </verse>
        <verse osisID='Gen.42.26'>Qardaşlar taxıllarını eşşəklərinin belinə yükləyib oradan getdilər.</verse>
        <verse osisID='Gen.42.27'>Onlardan biri gecələdiyi yerdə eşşəyinə yem vermək üçün çuvalını açanda öz pulunu gördü: pul çuvalın ağzında idi.</verse>
        <verse osisID='Gen.42.28'>O, qardaşlarına dedi: «Pulum özümə qaytarılıb, budur, o, çuvalımın içindədir». Qardaşların ürəyi həyəcana düşdü və onlar qorxa-qorxa bir-birlərinə dedilər: «Allah bizim başımıza nə iş gətirdi?» </verse>
        <verse osisID='Gen.42.29'>Onlar Kənan torpağına, ataları Yaqubun yanına gəldilər və başlarına gələn bütün hadisələri ona danışıb dedilər:</verse>
        <verse osisID='Gen.42.30'>«O ölkənin başçısı olan adam bizimlə sərt danışdı, bizi ölkəyə gələn casuslar hesab etdi.</verse>
        <verse osisID='Gen.42.31'>Ona dedik: “Biz təmiz adamlarıq, casus deyilik.</verse>
        <verse osisID='Gen.42.32'>Biz bir atanın oğulları, on iki qardaşıq. Bir qardaşımız yoxa çıxıb, biri də indi Kənan torpağında atamızın yanındadır”.</verse>
        <verse osisID='Gen.42.33'>O ölkənin başçısı olan adam bizə dedi: “Sizin təmiz adam olduğunuzu bundan biləcəyəm: qardaşlarınızdan birini yanımda qoyub, ailələrinizi aclıqdan qurtarmaq üçün taxıl götürərək gedin.</verse>
        <verse osisID='Gen.42.34'>Sonra kiçik qardaşınızı yanıma gətirin. O zaman sizin casus deyil, təmiz adam olduğunuzu biləcəyəm. Onda qardaşınızı sizə təhvil verəcəyəm və ölkədə alver edə bilərsiniz”». </verse>
        <verse osisID='Gen.42.35'>Qardaşlar çuvallarını boşaldarkən gördülər ki, hər kəsin çuvalında pul kisəsi var. Özləri və onların atası pul kisələrini görəndə qorxdular.</verse>
        <verse osisID='Gen.42.36'>Ataları Yaqub onlara dedi: «Siz məni övladsız qoydunuz. Yusif yox, Şimeon yox, Binyamini də aparacaqsınız. Bütün bunları mənim başıma gətirmək istəyirsiniz».</verse>
        <verse osisID='Gen.42.37'>Ruven atasına belə dedi: «Əgər onu sənin yanına gətirməsəm, iki oğlumu öldürərsən. Onu mənim ixtiyarıma ver, mən də onu qaytarıb yanına gətirəcəyəm». </verse>
        <verse osisID='Gen.42.38'>Yaqub dedi: «Oğlum sizinlə getməyəcək, çünki onun qardaşı ölüb və tək qalıb. Əgər getdiyiniz yolda onun başına bir iş gəlsə, mənim ağ saçlı başımı kədər içində ölülər diyarına endirəcəksiniz».  </verse>
      </chapter>
      <chapter osisID='Gen.43'>
        <verse osisID='Gen.43.1'>
          Kənan torpağında aclıq güclənmişdi.</verse>
        <verse osisID='Gen.43.2'>Qardaşların Misirdən gətirdiyi buğda yeyilib tükənəndə ataları onlara dedi: «Yenə gedib bizə bir az ərzaq alın». </verse>
        <verse osisID='Gen.43.3'>Yəhuda ona belə söylədi: «O adam bizə ciddi xəbərdarlıq edib dedi ki, əgər qardaşınız sizinlə gəlməsə, gözümə görünməyin.</verse>
        <verse osisID='Gen.43.4'>Əgər sən qardaşımızı bizimlə göndərsən, gedib ərzaq alarıq.</verse>
        <verse osisID='Gen.43.5'>Ancaq onu göndərməsən, getməyəcəyik, çünki o adam bizə dedi ki, qardaşınız sizinlə gəlməsə, gözümə görünməyin».</verse>
        <verse osisID='Gen.43.6'>İsrail dedi: «Niyə o adama daha bir qardaşınız olduğunu bildirib mənə pislik etdiniz?»</verse>
        <verse osisID='Gen.43.7'>Onlar dedilər: «O adam özümüz və ailəmiz barədə dəfələrlə bizə belə suallar verdi: “İndi atanız sağdırmı? Başqa qardaşlarınız varmı?” Biz də onun bu suallarına cavab verdik. Ağlımıza gələrdi ki, o bizə “qardaşınızı gətirin” deyəcək?»</verse>
        <verse osisID='Gen.43.8'>Sonra Yəhuda atası İsrailə dedi: «Uşağı mənimlə göndər ki, qalxıb gedək. Sən də, biz də, uşaqlarımız da ölməyib sağ qalarıq.</verse>
        <verse osisID='Gen.43.9'>Mən ona zamin dururam, onu məndən tələb edərsən. Əgər onu sənin yanına gətirib qarşında dayandırmasam, ömrüm boyu önündə təqsirkar olacağam.</verse>
        <verse osisID='Gen.43.10'>Çünki biz gecikməsəydik, indi ikinci dəfə gedib-qayıdardıq». </verse>
        <verse osisID='Gen.43.11'>Ataları İsrail onlara dedi: «Əgər belədirsə, bunu edin: torbalarınızda bu torpağın ən yaxşı məhsullarından o adama hədiyyə olaraq bir qədər balzam, bal, ədviyyat, ətriyyat, püstə və badam götürün.</verse>
        <verse osisID='Gen.43.12'>Özünüzlə iki qat artıq pul götürün. Çuvallarınızın içində geri qaytarılmış pulu öz əllərinizlə aparıb verin, bəlkə bir səhv olub.</verse>
        <verse osisID='Gen.43.13'>Qardaşlarınızı götürüb gedin və o adamın yanına qayıdın.</verse>
        <verse osisID='Gen.43.14'>Külli-İxtiyar Allah o adamda sizə qarşı mərhəmət oyandırsın, o da digər qardaşınızı və Binyamini sizə təhvil versin. Mən uşaqlarımdan məhrum olacağamsa, qoy olum». </verse>
        <verse osisID='Gen.43.15'>Qardaşlar özləri ilə hədiyyə və iki qat artıq pul götürdülər. Binyamini də götürüb qalxdılar və Misirə gəlib Yusifin önündə durdular.</verse>
        <verse osisID='Gen.43.16'>Yusif Binyamini onlarla bərabər görəndə öz ev nəzarətçisinə dedi: «Bu adamları evə apar və heyvan kəsib hazırla, çünki onlar mənimlə nahar edəcəklər».</verse>
        <verse osisID='Gen.43.17'>O adam Yusifin dediyinə əməl etdi: bu adamları Yusifin evinə apardı.</verse>
        <verse osisID='Gen.43.18'>Bu adamlar Yusifin evinə aparıldıqları üçün qorxub dedilər: «Keçən dəfə çuvallarımızda geri qaytarılmış pul üstündə bizi aparırlar. O istəyir ki, bizə qarşı bəhanə tapıb üstümüzə düşsün, bizi özünə qul etsin və eşşəklərimizi alsın».</verse>
        <verse osisID='Gen.43.19'>Onlar Yusifin ev nəzarətçisinə yaxınlaşdılar və evin astanasında ona belə söylədilər:</verse>
        <verse osisID='Gen.43.20'>«Ey ağamız, keçən dəfə biz ərzaq almaq üçün gəlmişdik.</verse>
        <verse osisID='Gen.43.21'>Ancaq gecələdiyimiz yerə çatdığımız zaman çuvallarımızı açıb gördük ki, hər birimizin pulu çəkisi əskik olmayaraq çuvalımızın içindədir. İndi onu öz əllərimizlə geri qaytarırıq.</verse>
        <verse osisID='Gen.43.22'>Ərzaq almaq üçün özümüzlə başqa pul da gətirmişik. O pulu isə çuvallarımıza kimin qoyduğunu bilmirik».</verse>
        <verse osisID='Gen.43.23'>Ev nəzarətçisi dedi: «Narahat olmayın, qorxmayın. Özünüzün və atanızın Allahı sizə çuvallarınızda xəzinə verdi. Pulunuz mənə gəlib çatdı». Sonra Şimeonu onların yanına gətirdi.</verse>
        <verse osisID='Gen.43.24'>O adam qardaşları Yusifin evinə gətirdi. Ayaqlarını yumaq üçün onlara su verdi və eşşəklərinə yem verdi.</verse>
        <verse osisID='Gen.43.25'>Qardaşlar Yusif nahara gələnə qədər hədiyyəni hazırladılar, çünki orada yemək yeyəcəklərini eşitdilər. </verse>
        <verse osisID='Gen.43.26'>Yusif evə gələndə onlar hədiyyəni otağa gətirib təqdim etdilər, onun önündə yerə qədər əyilib səcdə etdilər.</verse>
        <verse osisID='Gen.43.27'>Yusif onların kefini soruşub dedi: «O dediyiniz qoca atanız salamatdırmı? Hələ də yaşayırmı?»</verse>
        <verse osisID='Gen.43.28'>Onlar dedilər: «Sənin qulun atamız salamatdır, hələ də yaşayır». Onlar Yusifə əyilib səcdə etdilər. </verse>
        <verse osisID='Gen.43.29'>Yusif başını qaldıranda öz anasının oğlu olan qardaşı Binyamini görüb dedi: «Mənə söylədiyiniz kiçik qardaşınız budurmu?» Sonra Binyaminə dedi: «Ey oğlum, Allah sənə lütf etsin».</verse>
        <verse osisID='Gen.43.30'>Yusif tələsik oradan çıxdı, çünki qardaşını görəndə ürəyi sızıldadı, onu ağlamaq tutdu və otağa girib orada ağladı.</verse>
        <verse osisID='Gen.43.31'>Sonra üzünü yuyub çıxdı, özünə gəlib dedi: «Yemək gətirin».</verse>
        <verse osisID='Gen.43.32'>Yeməyi ona ayrıca, qardaşlarına ayrıca, onunla birgə yeyən Misirlilərə isə ayrıca qoydular, çünki Misirlilər İbranilərlə birgə yemək yeməzdilər; bu, Misirlilər üçün iyrənc bir şey idi.</verse>
        <verse osisID='Gen.43.33'>Qardaşlar böyük-kiçikliyinə görə Yusifin hüzurunda oturdular. Onlar bir-birlərinə baxıb çaşdılar.</verse>
        <verse osisID='Gen.43.34'>Yusifin önündəki yeməklərdən onlara pay ayrıldı. Ancaq Binyaminin payı onların hər birinin payından beş qat artıq idi. Onlar yeyib-içdilər və onunla bərabər xoş vaxt keçirdilər.  </verse>
      </chapter>
      <chapter osisID='Gen.44'>
        <verse osisID='Gen.44.1'>
          Yusif öz ev nəzarətçisinə əmr edib dedi: «Bu adamların çuvallarını gücləri çatana qədər ərzaqla doldur və hər kəsin pulunu öz çuvalının ağzına qoy.</verse>
        <verse osisID='Gen.44.2'>Kiçiyinin çuvalının ağzına isə mənim gümüş kasamı və taxıl əvəzinə verilən pulu qoy». O, Yusifin dediyi sözə əməl etdi.</verse>
        <verse osisID='Gen.44.3'>Səhər açılanda bu adamları eşşəkləri ilə birgə yola saldılar.</verse>
        <verse osisID='Gen.44.4'>Onlar hələ şəhərdən uzaqlaşmamışdı ki, Yusif öz ev nəzarətçisinə dedi: «Qalx o adamların dalınca get və onlara çatdığın zaman belə söylə: “Nə üçün yaxşılığa pisliklə cavab verdiniz?</verse>
        <verse osisID='Gen.44.5'>Bu kasa ağamın içdiyi və onunla baxıcılıq etdiyi kasa deyilmi? Siz çox pis iş tutdunuz”». </verse>
        <verse osisID='Gen.44.6'>Ev nəzarətçisi onlara çatdı və bu sözləri söylədi.</verse>
        <verse osisID='Gen.44.7'>Qardaşlar ona dedilər: «Nə üçün ağam belə sözlər söyləyir? Bu iş qullarından uzaq olsun.</verse>
        <verse osisID='Gen.44.8'>Biz çuvalımızın içində tapdığımız pulu Kənan torpağından sənə geri qaytardıq. Ağanın evindən necə qızıl yaxud gümüş oğurlaya bilərik?</verse>
        <verse osisID='Gen.44.9'>Qoy bu şey qullarından kimdə tapılsa, o adam öldürülsün və biz də ağamıza qul olaq».</verse>
        <verse osisID='Gen.44.10'>O dedi: «Yaxşı, qoy siz deyən kimi olsun: bu kimin yanında tapılsa, o mənə qul olsun, qalanlarınız isə təqsirkar olmayacaqsınız».</verse>
        <verse osisID='Gen.44.11'>Onların hər biri tələsik çuvalını yerə endirdi və çuvalının ağzını açdı.</verse>
        <verse osisID='Gen.44.12'>Ev nəzarətçisi böyükdən başlayıb kiçiyə qədər onları axtardı və kasa Binyaminin çuvalından tapıldı.</verse>
        <verse osisID='Gen.44.13'>Qardaşlar paltarlarını cırdılar və hər biri eşşəyini yükləyib şəhərə qayıtdı. </verse>
        <verse osisID='Gen.44.14'>Yəhuda qardaşları ilə birgə Yusifin evinə gəldi. O hələ də orada idi. Onlar Yusifin önündə yerə qapandılar.</verse>
        <verse osisID='Gen.44.15'>Yusif onlara dedi: «Bu nə işdir, görmüsünüz? Güman etmədiniz ki, mənim kimi bir adam baxıcılıq edə bilər?»</verse>
        <verse osisID='Gen.44.16'>Yəhuda dedi: «Ağama nə deyim, nə söyləyim? Özümüzü necə təmizə çıxara bilərik? Allah öz qullarında təqsir gördü. İndi biz də, yanında kasa tapılan adam da ağamızın quluyuq».</verse>
        <verse osisID='Gen.44.17'>O dedi: «Yox, mən belə etməyəcəyəm. Yalnız yanında kasa tapılan adam mənə qul olacaq, siz isə sağ-salamat atanızın yanına gedin». </verse>
        <verse osisID='Gen.44.18'>Yəhuda ona yaxınlaşıb dedi: «Ey ağam, xahiş edirəm ki, qulunun dediyi sözlərə qulaq as və quluna qarşı qəzəbin alovlanmasın, çünki sən firon kimi bir adamsan.</verse>
        <verse osisID='Gen.44.19'>O zaman ağam qullarından “Sizin atanız yaxud qardaşınız varmı?” deyə soruşanda</verse>
        <verse osisID='Gen.44.20'>biz ağamıza söyləmişdik: “Bizim bir qoca atamız və onun da ixtiyar çağında doğulan bir kiçik uşağı var. Onun bir qardaşı öldü, anasından doğulan yalnız o qaldı. Atası onu çox sevir”.</verse>
        <verse osisID='Gen.44.21'>Sən qullarına demişdin: “Onu mənim yanıma gətirin ki, öz gözümlə görüm”.</verse>
        <verse osisID='Gen.44.22'>Biz də ağamıza demişdik: “Uşaq atasından ayrıla bilməz, çünki atasından ayrılsa, atası ölər”.</verse>
        <verse osisID='Gen.44.23'>Amma sən qullarına demişdin: “Əgər kiçik qardaşınız sizinlə gəlməsə, bir daha gözümə görünməyin”.</verse>
        <verse osisID='Gen.44.24'>Sənin qulun atamın yanına gəldiyimiz zaman ağamızın sözlərini ona çatdırdıq.</verse>
        <verse osisID='Gen.44.25'>Atamız dedi: “Yenə gedin, bizə bir az ərzaq alıb gətirin”.</verse>
        <verse osisID='Gen.44.26'>Biz dedik: “Gedə bilmərik. Kiçik qardaşımız bizimlə getsə, gedərik, kiçik qardaşımız bizimlə getməsə, o adamın gözünə görünə bilmərik”.</verse>
        <verse osisID='Gen.44.27'>Sənin qulun atam bizə dedi: “Bilirsiniz ki, arvadım mənə iki oğul doğdu.</verse>
        <verse osisID='Gen.44.28'>Bir oğlum yanımdan getdi və dedim ki, onu yəqin vəhşi bir heyvan parçalayıb; indiyə qədər o oğlumu görməmişəm.</verse>
        <verse osisID='Gen.44.29'>Bu oğlumu da yanımdan aparsanız və onun başına bir iş gəlsə, ağ saçlı başımı kədər içində ölülər diyarına endirəcəksiniz”.</verse>
        <verse osisID='Gen.44.30'>İndi sənin qulun atamın yanına qayıtdığım zaman uşaq bizimlə olmasa və ürəyi bütün sevgisi ilə uşağa bağlanan atamız</verse>
        <verse osisID='Gen.44.31'>onu görməsə, ölər. Onda biz qulların qulun atamızın ağ saçlı başını kədər içində ölülər diyarına endirərik.</verse>
        <verse osisID='Gen.44.32'>Mən qulun, atama uşaq üçün zamin durub dedim: “Əgər onu sənin yanına gətirməsəm, atamın önündə ömrüm boyu təqsirkar olacağam”.</verse>
        <verse osisID='Gen.44.33'>İndi xahiş edirəm, qoy uşağın əvəzinə mən ağama qul olmaq üçün qalım, uşaq isə qardaşlarımla birgə getsin.</verse>
        <verse osisID='Gen.44.34'>Çünki o mənimlə olmasa, necə atamın yanına gedə bilərəm? Onda mən atamın başına fəlakət gəldiyini görərəm».  </verse>
      </chapter>
      <chapter osisID='Gen.45'>
        <verse osisID='Gen.45.1'>
            Yusif yanında duranların hamısının önündə özünü saxlaya bilməyib qışqırdı: «Hamını yanımdan çıxarın». Yusif özünü qardaşlarına tanıtdığı zaman yanında heç kəs yox idi.</verse>
        <verse osisID='Gen.45.2'>O hönkürüb ağladı. Misirlilər və fironun saray adamları eşitdilər. </verse>
        <verse osisID='Gen.45.3'>Yusif qardaşlarına dedi: «Mən Yusifəm. Atam hələ sağdırmı?» Qardaşları ona cavab vermədilər, çünki çaşıb qalmışdılar.</verse>
        <verse osisID='Gen.45.4'>Yusif qardaşlarına dedi: «Mənə yaxın gəlin». Onlar yaxın gəldilər. Yusif dedi: «Misirə satdığınız qardaşınız Yusif mənəm.</verse>
        <verse osisID='Gen.45.5'>İndi məni buraya satdığınız üçün kədərlənməyin və təəssüflənməyin, çünki Allah həyatınızı qorumaq üçün məni sizdən qabaq buraya göndərdi.</verse>
        <verse osisID='Gen.45.6'>Artıq iki ildir ki, ölkədə aclıqdır, hələ beş il də əkin-biçin olmayacaq.</verse>
        <verse osisID='Gen.45.7'>Allah məni sizdən qabaq buraya göndərdi ki, sizi yer üzündə saxlasın və böyük bir qurtuluşla həyatınızı qorusun.</verse>
        <verse osisID='Gen.45.8'>Ona görə də məni buraya göndərən siz deyilsiniz, Allahdır. O məni firona ata, onun bütün saray adamlarına ağa, bütün Misir ölkəsinə isə başçı etdi.</verse>
        <verse osisID='Gen.45.9'>Tez atamın yanına gedib ona söyləyin ki, oğlun Yusif belə deyir: “Allah məni bütün Misir ölkəsinə ağa etdi. Daha durma, yanıma gəl.</verse>
        <verse osisID='Gen.45.10'>Qoşen vilayətində yaşayarsan. Özün, oğulların, nəvələrin, qoyun-keçin, mal-qaran – sənin hər şeyin mənə yaxın olar.</verse>
        <verse osisID='Gen.45.11'>Orada sənin qayğına qalaram, çünki daha beş il aclıq olacaq. Yoxsa özün, ailən və bütün yaxın adamların yoxsulluq çəkəcək”.</verse>
        <verse osisID='Gen.45.12'>İndi sizin və qardaşım Binyaminin gözləri görür ki, bu sözləri dilimlə sizə deyirəm.</verse>
        <verse osisID='Gen.45.13'>Misirdə sahib olduğum böyük izzəti və bütün gördüklərinizi atama bildirin və tezliklə atamı buraya gətirin».</verse>
        <verse osisID='Gen.45.14'>Yusif qardaşı Binyaminin boynuna sarılıb ağladı, Binyamin də onun boynuna sarılıb ağladı.</verse>
        <verse osisID='Gen.45.15'>Yusif bütün qardaşlarını öpdü və onların boynuna sarılıb ağladı. Bundan sonra qardaşları onunla söhbət etdilər. </verse>
        <verse osisID='Gen.45.16'>Yusifin qardaşlarının gəlməsi barədə fironun sarayına xəbər çatdı. Bu xəbər fironun və onun əyanlarının xoşuna gəldi.</verse>
        <verse osisID='Gen.45.17'>Firon Yusifə dedi: «Qardaşlarına söylə ki, belə etsinlər: heyvanlarınızı yükləyin və yola düşüb Kənan torpağına gedin.</verse>
        <verse osisID='Gen.45.18'>Atanızı və ev adamlarınızı götürüb yanıma gəlin. Sizə Misir ölkəsində ən yaxşı torpağı verəcəyəm, torpağın şirəsini yeyəcəksiniz.</verse>
        <verse osisID='Gen.45.19'>Sənə isə əmr olunur ki, onlara söyləyəsən: “Belə edin: arvad-uşağınız üçün Misir ölkəsində özünüzə arabalar alın və atanızı gətirib gəlin”.</verse>
        <verse osisID='Gen.45.20'>Orada qalan şeylərinizdə gözünüz qalmasın, çünki bütün Misir torpağının ən yaxşı şeyləri sizindir». </verse>
        <verse osisID='Gen.45.21'>İsrailin oğulları belə də etdilər. Yusif fironun əmri ilə onlara arabalar və yol üçün azuqə verdi.</verse>
        <verse osisID='Gen.45.22'>Onların hər birinə bir dəst paltar verdi, Binyaminə isə üç yüz parça gümüş və beş dəst paltar verdi.</verse>
        <verse osisID='Gen.45.23'>Yusif atası üçün Misirin ən yaxşı şeyləri ilə yüklənmiş on eşşək, yol üçün taxıl, çörək və azuqə yüklənmiş on dişi eşşək göndərdi.</verse>
        <verse osisID='Gen.45.24'>O, qardaşlarını yola saldı və onlar getdilər. Yusif onlara dedi: «Yolda dava etməyin».</verse>
        <verse osisID='Gen.45.25'>Onlar Misirdən çıxıb Kənan torpağına, ataları Yaqubun yanına gəldilər.</verse>
        <verse osisID='Gen.45.26'>Ona hər şeyi danışıb dedilər: «Yusif sağ-salamatdır, özü də bütün Misir ölkəsinə başçılıq edir». Yaqub heyrətlənib qaldı və onlara inanmadı.</verse>
        <verse osisID='Gen.45.27'>Qardaşlar Yusifin onlara dediyi bütün sözləri ona söylədilər. Onu aparmaq üçün Yusifin göndərdiyi arabaları görəndə ataları Yaqubun ürəyi ruhlandı.</verse>
        <verse osisID='Gen.45.28'>İsrail dedi: «İndi inandım ki, oğlum Yusif sağ-salamatdır. Qoy ölməmişdən qabaq gedib onu görüm».  </verse>
      </chapter>
      <chapter osisID='Gen.46'>
        <verse osisID='Gen.46.1'>
          İsrail özünə məxsus hər şeyi ilə birgə yola çıxdı. Beer-Şevaya gəlib atası İshaqın Allahına qurbanlar kəsdi.</verse>
        <verse osisID='Gen.46.2'>Gecə görüntülərində Allah İsraili çağırdı: «Yaqub! Yaqub!» Yaqub cavab verdi: «Mən buradayam».</verse>
        <verse osisID='Gen.46.3'>Allah dedi: «Mən Allaham, atanın Allahıyam. Misirə getməkdən qorxma, çünki orada səndən böyük bir millət törədəcəyəm.</verse>
        <verse osisID='Gen.46.4'>Mən də səninlə birgə Misirə gedəcəyəm. Səni yenə oradan çıxaracağam. Yusif öz əli ilə sənin gözlərini bağlayacaq». </verse>
        <verse osisID='Gen.46.5'>Yaqub Beer-Şevadan çıxdı. İsrailin oğulları ataları Yaqubu və arvad-uşaqlarını fironun Yaqubu aparmaq üçün göndərdiyi arabalara mindirdilər.</verse>
        <verse osisID='Gen.46.6'>Yaqub və onun bütün övladları heyvanlarını və Kənan torpağında əldə etdikləri hər şeyi götürüb Misirə gəldilər.</verse>
        <verse osisID='Gen.46.7'>O özü ilə birgə oğullarını və qızlarını, oğul nəvələrini və qız nəvələrini – bütün övladlarını Misirə gətirdi. </verse>
        <verse osisID='Gen.46.8'>İsrailin Misirə gələn oğullarının – Yaqubla oğullarının adları belədir:  Yaqubun ilk oğlu Ruven.</verse>
        <verse osisID='Gen.46.9'>Ruvenin oğulları: Xanok, Pallu, Xesron və Karmi.</verse>
        <verse osisID='Gen.46.10'>Şimeonun oğulları: Yemuel, Yamin, Oxad, Yakin, Sohar və bir Kənanlı qadından doğulan Şaul.</verse>
        <verse osisID='Gen.46.11'>Levinin oğulları: Gerşon, Qohat və Merari.</verse>
        <verse osisID='Gen.46.12'>Yəhudanın oğulları: Er, Onan, Şela, Peres və Zerah. Ancaq Er və Onan Kənan ölkəsində öldülər. Peresin oğulları: Xesron və Xamul.</verse>
        <verse osisID='Gen.46.13'>İssakarın oğulları: Tola, Puvva, Yov və Şimron.</verse>
        <verse osisID='Gen.46.14'>Zevulunun oğulları: Sered, Elon və Yaxleel.</verse>
        <verse osisID='Gen.46.15'>Bunlar Yaqubun Leadan doğulan övladlarıdır. Lea onları və qızı Dinanı Paddan-Aramda doğdu. Yaqubun oğul və qız övladları cəmi otuz üç nəfər idi. </verse>
        <verse osisID='Gen.46.16'>Qadın oğulları: Sifyon, Haqqi, Şuni, Esbon, Eri, Arodi və Areli.</verse>
        <verse osisID='Gen.46.17'>Aşerin oğulları: İmna, İşva, İşvi, Beria və onların bacısı Serah. Berianın oğulları: Xever və Malkiel.</verse>
        <verse osisID='Gen.46.18'>Bunlar Lavanın qızı Leaya verdiyi Zilpadan doğulan Yaqub övladlarıdır. Onlar on altı nəfər idi. </verse>
        <verse osisID='Gen.46.19'>Yaqubun arvadı Rəhilənin oğulları: Yusif və Binyamin.</verse>
        <verse osisID='Gen.46.20'>Yusifin Misirdə On şəhərinin kahini Poti-Feranın qızı Asnatdan Menaşşe və Efrayim adlı iki oğlu oldu.</verse>
        <verse osisID='Gen.46.21'>Binyaminin oğulları: Bela, Beker, Aşbel, Gera, Naaman, Exi, Roş, Muppim, Xuppim və Ard.</verse>
        <verse osisID='Gen.46.22'>Bunlar Yaqubun Rəhilədən doğulan övladlarıdır. Onlar on dörd nəfər idi. </verse>
        <verse osisID='Gen.46.23'>Danın oğlu Xuşim.</verse>
        <verse osisID='Gen.46.24'>Naftalinin oğulları: Yaxseel, Quni, Yeser, Şillem.</verse>
        <verse osisID='Gen.46.25'>Bunlar Lavanın qızı Rəhiləyə verdiyi Bilhadan doğulan Yaqub övladlarıdır. Onlar cəmi yeddi nəfər idi. </verse>
        <verse osisID='Gen.46.26'>Yaqubun oğullarının arvadlarından başqa, Yaqubun nəslindən olan və onunla Misirə gələn övladları altmış altı nəfər idi.</verse>
        <verse osisID='Gen.46.27'>Yusifin Misirdə doğulan iki oğlu ilə birlikdə Misirə köçən Yaqubun ailəsində yetmiş nəfər var idi. </verse>
        <verse osisID='Gen.46.28'>Yaqub Qoşen yoluna bələdçilik etmək üçün özündən əvvəl Yəhudanı Yusifin yanına göndərdi. Onlar Qoşen torpağına girəndə</verse>
        <verse osisID='Gen.46.29'>Yusif arabasını hazırlayıb Qoşenə atası İsraili qarşılamağa getdi. Özünü atasına tanıtdırıb onun boynuna sarıldı və uzun müddət onu qucaqlayıb ağladı.</verse>
        <verse osisID='Gen.46.30'>İsrail Yusifə dedi: «İndi ölə bilərəm, çünki üzünü gördüm. Sən sağ-salamatsanmış».</verse>
        <verse osisID='Gen.46.31'>Yusif qardaşlarına və atasının ailəsinə dedi: «Qoy gedim firona xəbər verim ki, Kənan torpağında yaşayan qardaşlarımla atamın ailəsi yanıma gəliblər.</verse>
        <verse osisID='Gen.46.32'>Onlar sürü sahibi olan çobanlardır. Ona görə də qoyun-keçiləri, mal-qaraları və bütün şeyləri ilə birlikdə gəliblər.</verse>
        <verse osisID='Gen.46.33'>Firon sizi çağırıb “Nə işin sahibisiniz?” deyə soruşsa,</verse>
        <verse osisID='Gen.46.34'>deyin: “Atalarımız kimi biz də uşaqlıqdan bəri heyvandarlıqla məşğuluq”. Belə deyin ki, qoy sizi Qoşen vilayətində yerləşdirsin, çünki Misirlilər çobanlardan iyrənirlər».  </verse>
      </chapter>
      <chapter osisID='Gen.47'>
        <verse osisID='Gen.47.1'>Yusif fironun yanına daxil olub dedi: «Kənan torpağından atam və qardaşlarım qoyun-keçiləri, mal-qaraları və özlərinə məxsus hər şeyləri ilə birgə buraya gəliblər və indi Qoşen vilayətindədirlər».</verse>
        <verse osisID='Gen.47.2'>Sonra qardaşları arasından beşini götürüb fironun hüzuruna gətirdi.</verse>
        <verse osisID='Gen.47.3'>Firon Yusifin qardaşlarına dedi: «Nə işin sahibisiniz?» Onlar firona dedilər: «Biz qulların, atalarımız kimi çobanıq.</verse>
        <verse osisID='Gen.47.4'>Bu ölkəyə müvəqqəti yaşamaq üçün gəlmişik, çünki Kənan torpağında dəhşətli aclıq hökm sürür. Sürülərimiz üçün otlaq yox idi. İndi xahiş edirik ki, Qoşen vilayətində yaşamağa izin verəsiniz».</verse>
        <verse osisID='Gen.47.5'>Firon Yusifə dedi: «Atanla qardaşların yanına gəliblər.</verse>
        <verse osisID='Gen.47.6'>Misir torpağı sənin önündədir: atanla qardaşlarını bu torpağın ən yaxşı yerlərində yerləşdir. Qoy Qoşen vilayətində yaşasınlar. Aralarında hansı bacarıqlıdırsa, onu mənim sürülərimə çoban qoy». </verse>
        <verse osisID='Gen.47.7'>Yusif atası Yaqubu götürüb fironun hüzuruna gətirdi. Yaqub firona xeyir-dua verdi.</verse>
        <verse osisID='Gen.47.8'>Firon Yaqubdan soruşdu: «Neçə yaşın var?»</verse>
        <verse osisID='Gen.47.9'>Yaqub firona cavab verdi: «Ömrümün yüz otuz ilini qürbətdə keçirdim, amma ömrüm az və ağır oldu, atalarımın qürbətdəki ömrü qədər uzun olmadı».</verse>
        <verse osisID='Gen.47.10'>Sonra firona xeyir-dua verib onun hüzurundan çıxdı. </verse>
        <verse osisID='Gen.47.11'>Yusif atası ilə qardaşlarını Misirdə yerləşdirdi və fironun əmrinə əsasən onlara ölkənin ən yaxşı yerində – Ramses bölgəsində mülk verdi.</verse>
        <verse osisID='Gen.47.12'>Bundan əlavə, Yusif atasına, qardaşlarına və atasının ailəsinə malik olduqları uşaqların sayına görə çörək saxladı. </verse>
        <verse osisID='Gen.47.13'>Aclıq getdikcə o qədər gücləndi ki, heç bir ölkədə çörək tapılmadı. Misir və Kənan ölkələrinin əhalisini aclıq taqətdən salmışdı.</verse>
        <verse osisID='Gen.47.14'>Yusif satdığı taxılın əvəzində Misir və Kənan ölkələrində yığılan bütün pulları toplayıb fironun sarayına apardı.</verse>
        <verse osisID='Gen.47.15'>Misir və Kənan ölkələrində pul qurtaranda bütün Misirlilər Yusifin yanına gəlib dedilər: «Bizə çörək ver. Gərək qarşında ölək? Axı pulumuz qurtarıb».</verse>
        <verse osisID='Gen.47.16'>Yusif dedi: «Onda heyvanlarınızı verin. Əgər pulunuz qurtarıbsa, heyvanlarınızı verin, onların əvəzinə sizə çörək verərəm».</verse>
        <verse osisID='Gen.47.17'>Onlar heyvanlarını Yusif üçün gətirdilər. Yusif də atların, qoyun-keçi və mal-qara sürülərinin, eşşəklərin əvəzinə onlara çörək verdi. Həmin il onları heyvanları əvəzinə verdiyi çörəklə saxladı. </verse>
        <verse osisID='Gen.47.18'>İl başa çatanda ikinci il yenə onun yanına gəlib dedilər: «Ağamızdan gizli deyil ki, pulumuz qurtarıb, heyvan sürülərimiz də ağamızındır. Ağamızın hüzurunda canımız və torpaqlarımızdan başqa bir şeyimiz qalmadı.</verse>
        <verse osisID='Gen.47.19'>Nə üçün gözünün önündə torpağımızla bərabər məhv olaq? Bizi və torpaqlarımızı çörək əvəzinə satın al. Qoy firon bizim də, torpaqlarımızın da sahibi olsun. Toxum ver ki, ölməyib yaşaya bilək, həm də torpağımız səhraya çevrilməsin». </verse>
        <verse osisID='Gen.47.20'>Beləliklə, Yusif Misirin bütün torpaqlarını firon üçün satın aldı. Bütün Misirlilər öz zəmilərini satdılar, çünki aclıqdan əzab çəkirdilər. Bütün torpaqlar fironun oldu.</verse>
        <verse osisID='Gen.47.21'>Yusif Misir ərazisinin bir ucundan o biri ucuna qədər bütün əhalisini şəhərlərə köçürdü.</verse>
        <verse osisID='Gen.47.22'>Yalnız kahinlərin torpağını satın almadı, çünki onlar firondan məvacib alır və fironun verdiyi məvaciblə dolanırdılar. Buna görə də torpaqlarını satmadılar. </verse>
        <verse osisID='Gen.47.23'>Yusif xalqa dedi: «Sizi də, torpaqlarınızı da firon üçün satın almışam. Alın, bu sizin toxumunuz, torpağı əkin.</verse>
        <verse osisID='Gen.47.24'>Məhsul yığılanda onun beşdə birini firona verin. Beşdə dördünü isə toxumluq olaraq istifadə edin. Həm özünüz, həm külfətiniz, həm də övladlarınız yesin». </verse>
        <verse osisID='Gen.47.25'>Xalq isə dedi: «Sən bizim canımızı qurtardın. Qoy ağamızın gözündə lütf tapaq, biz fironun köləsi oluruq».</verse>
        <verse osisID='Gen.47.26'>Yusif məhsulun beşdə birinin firona verilməsi barədə Misirdə bir torpaq qanunu qoydu. Bu qanun bu günə qədər qüvvədədir. Yalnız kahinlərin torpaqları firona verilmədi. </verse>
        <verse osisID='Gen.47.27'>İsrailin nəsli Misirdəki Qoşen vilayətində yaşayaraq orada mülk sahibi oldu. Onlar artaraq çoxaldılar.</verse>
        <verse osisID='Gen.47.28'>Yaqub Misir torpağında on yeddi il yaşadı. O, yüz qırx yeddi il ömür sürdü.</verse>
        <verse osisID='Gen.47.29'>İsrailin öləcəyi gün yaxınlaşanda oğlu Yusifi çağırıb dedi: «Əgər gözündə lütf tapmışamsa, əlini budumun altına qoy və and iç ki, xeyirxahlıq və sədaqət göstərib məni Misirdə basdırmayacaqsan,</verse>
        <verse osisID='Gen.47.30'>ancaq atalarımla birgə uyumaq üçün öləndə məni Misirdən aparıb onların məqbərəsində basdıracaqsan». Yusif dedi: «Dediyin kimi edərəm».</verse>
        <verse osisID='Gen.47.31'>Atası dedi: «Mənə and iç». O da and içdi. İsrail yatağının başına söykənib Allaha səcdə etdi.  </verse>
      </chapter>
      <chapter osisID='Gen.48'>
        <verse osisID='Gen.48.1'>
          Bir müddət sonra Yusifə dedilər: «Atan xəstədir». O, iki oğlunu – Menaşşe və Efrayimi özü ilə götürdü.</verse>
        <verse osisID='Gen.48.2'>Yaquba xəbər verib dedilər: «Budur, oğlun Yusif yanına gəlir». İsrail gücünü toplayıb yatağı üstündə oturdu.</verse>
        <verse osisID='Gen.48.3'>Yaqub Yusifə dedi: «Külli-İxtiyar Allah Kənan torpağında olan Luzda mənə göründü və xeyir-dua verdi.</verse>
        <verse osisID='Gen.48.4'>O mənə belə dedi: “Bax Mən səni bəhərli edib nəslini çoxaldacağam, səndən çoxlu xalq törədəcəyəm. Səndən sonra bu torpağı övladlarına əbədi mülk olaraq verəcəyəm”.</verse>
        <verse osisID='Gen.48.5'>İndi sənin yanına, Misirə gəlməzdən əvvəl Misir torpağında doğulan iki oğlun da mənimdir: Efrayim və Menaşşe Ruvenlə Şimeon kimi mənimki olacaq.</verse>
        <verse osisID='Gen.48.6'>Onlardan sonra sənin üçün doğulan uşaqlar isə səninki olacaq, öz miras torpaqlarında qardaşlarının adları ilə qeyd olunacaq.</verse>
        <verse osisID='Gen.48.7'>Mən Paddandan gələndə Kənan torpağında Efrata yaxın yerdə Rəhilə yanımdaca öldü. Onu elə orada – Efrat yolunda, yəni Bet-Lexemdə basdırdım». </verse>
        <verse osisID='Gen.48.8'>İsrail Yusifin oğullarını görüb dedi: «Bunlar kimdir?»</verse>
        <verse osisID='Gen.48.9'>Yusif atasına dedi: «Allahın burada mənə verdiyi oğullarımdır». İsrail dedi: «Onları yanıma gətir, xeyir-dua verim».</verse>
        <verse osisID='Gen.48.10'>İsrail artıq qocalmış, gözləri zəifləmişdi və görə bilmirdi. O, nəvələrini özünə yaxınlaşdırdı və öpüb qucaqladı.</verse>
        <verse osisID='Gen.48.11'>Sonra İsrail Yusifə dedi: «Düşünmürdüm ki, üzünü bir də görərəm, amma Allah mənə sənin övladlarını da göstərdi».</verse>
        <verse osisID='Gen.48.12'>Yusif övladlarını atasının dizləri yanından kənara çəkib onun qarşısında üzünü yerə qoyaraq səcdə etdi.</verse>
        <verse osisID='Gen.48.13'>Sonra oğullarını götürüb Efrayimi sağ əli ilə İsrailin sol tərəfinə, Menaşşeni isə sol əli ilə İsrailin sağ tərəfinə çəkərək ona yaxınlaşdırdı.</verse>
        <verse osisID='Gen.48.14'>İsrail əllərini çarpaz uzatdı: sağ əlini kiçik olan Efrayimin, sol əlini isə Menaşşenin başına qoydu. Menaşşe ilk oğul olduğuna baxmayaraq, İsrail əllərini qəsdən dəyişdi.</verse>
        <verse osisID='Gen.48.15'>İsrail Yusifə xeyir-dua verərək belə dedi:  «Atalarım İbrahimin, İshaqın xidmət etdiyi Allah,Bu günə qədər mənim qayğıma qalan Allah,</verse>
        <verse osisID='Gen.48.16'>Məni bütün pisliklərdən xilas edən MələkQoy bu uşaqlara da xeyir-dua versin!Onlar mənim adımla,Atalarım İbrahim və İshaqınAdı ilə çağırılsın,Yer üzündə çoxaldıqca çoxalsın!» </verse>
        <verse osisID='Gen.48.17'>Yusif atasının sağ əlini Efrayimin başına qoyduğunu gördü və bu onun xoşuna gəlmədi. O, atasının əlini Efrayimin başından götürüb Menaşşenin başına qoymaq istədi.</verse>
        <verse osisID='Gen.48.18'>Buna görə də atasına dedi: «Ata, ilk oğul Menaşşedir, sağ əlini onun başına qoy. Belə düz deyil».</verse>
        <verse osisID='Gen.48.19'>Lakin atası istəməyib dedi: «Bilirəm, oğlum, bilirəm. Menaşşenin nəslindən də böyük bir xalq olacaq. Amma kiçik qardaşından daha böyük bir xalq törəyəcək, onun nəslindən çoxlu millətlər yaranacaq».</verse>
        <verse osisID='Gen.48.20'>O gün İsrail nəvələrinə xeyir-dua verərək dedi:  «İsrail nəsli“Qoy Allah səniEfrayim və Menaşşe kimi etsin”Deyərək sizin adınızlaXeyir-dua verəcək».  Yaqub beləcə Efrayimi Menaşşedən üstün tutdu.</verse>
        <verse osisID='Gen.48.21'>İsrail Yusifə dedi: «Artıq mən ölürəm, amma Allah sizinlə olacaq, sizi atalarınızın torpağına qaytaracaq.</verse>
        <verse osisID='Gen.48.22'>Sənə qardaşlarından bir pay da artıq olaraq Şekemi verirəm. Onu mən Emorluların əlindən qılıncım və kamanımla almışam».  </verse>
      </chapter>
      <chapter osisID='Gen.49'>
        <verse osisID='Gen.49.1'>
          Yaqub oğullarını çağırıb dedi: «Yanıma toplaşın, gələcəkdə başınıza gələnləri sizə söyləyim:</verse>
        <verse osisID='Gen.49.2'>Ey Yaqub oğulları, yığılıb eşidin,Atanız İsrailə qulaq asın:</verse>
        <verse osisID='Gen.49.3'>Ey Ruven, ilk oğlum,Gücümün və qüdrətimin mənbəyi sənsən.Ləyaqətin hamıdan üstündür,Qüvvətin hamıdan çoxdur.</verse>
        <verse osisID='Gen.49.4'>Amma sən su kimi oynaqsan,Artıq üstün olmayacaqsan.Çünki atanın yatağına giribOnu murdar etdin,Sən döşəyimə çıxdın.</verse>
        <verse osisID='Gen.49.5'>Şimeonla Levi qardaşdır,Qəddarlıq qılıncları ilə silahlanıblar.</verse>
        <verse osisID='Gen.49.6'>Ey qəlbim, onların məclisinə getmə,Ey şərəfim, onların toplantısında olma.Çünki onlar qəzəblənəndə qətl etdilər,Əylənəndə öküzlərin ayaq vətərini kəsdilər.</verse>
        <verse osisID='Gen.49.7'>Lənət olsun vəhşi qəzəblərinə,Lənət olsun qəddar hiddətlərinə.Onları Yaqubda ayıracağam,İsraildə səpələyəcəyəm.</verse>
        <verse osisID='Gen.49.8'>Yəhuda, qardaşların səni mədh edəcək,Düşmənlərin boynu əlində olacaq,Atanın oğulları önündə səcdə edəcək.</verse>
        <verse osisID='Gen.49.9'>Yəhuda bir aslan balasıdır,Ey oğlum, sən şikara çıxandaBir şir kimi yerə əyilirsən,Dişi aslan kimi torpağa yatırsan.Kim səni yerindən qaldıra bilər?</verse>
        <verse osisID='Gen.49.10'>Padşahlıq əsasıYəhudanın əlindən getməyəcək,Hökmdarlıq əsası onun nəslindən itməyəcək;O vaxta qədər ki əsanın Sahibi  gələcək.Onda xalqlar Ona itaət edəcək.</verse>
        <verse osisID='Gen.49.11'>Eşşəyini tənəyə,Ulağını ən seçmə bir tənəyə bağlayacaq.Paltarını şərabda,Köynəyini üzümün qızıl qanında yuyacaq.</verse>
        <verse osisID='Gen.49.12'>Gözləri şərabdan da parlaq olacaq,Dişləri süddən də ağ olacaq.</verse>
        <verse osisID='Gen.49.13'>Zevulun isə dəniz kənarında yaşayacaq,Ora gəmilərin limanı olacaq,Ərazisi Sidonun yanınadək uzanacaq.</verse>
        <verse osisID='Gen.49.14'>Qoyun ağılları arasında yatan İssakarBir qüvvətli ulağa oxşar.</verse>
        <verse osisID='Gen.49.15'>O, yaxşı və rahat olan yer,Bir səfalı ölkə görsə,Çiynini yük daşımaq üçün əyər,Mükəlləfiyyətçi qul olar.</verse>
        <verse osisID='Gen.49.16'>Dan İsrail qəbilələrindən biri olubÖz xalqına hökm edəcək.</verse>
        <verse osisID='Gen.49.17'>Dan yol üstündə bir ilan,Cığırda bir gürzə olacaq;Elə bir gürzə ki atın topuğundan sancır,Süvarisi arxası üstə yıxılır.</verse>
        <verse osisID='Gen.49.18'>Ya Rəbb! Mən Sənin xilasını gözləyirəm.</verse>
        <verse osisID='Gen.49.19'>Qad talançı basqınına düçar olacaq,Lakin onları topuğundan vuracaq.</verse>
        <verse osisID='Gen.49.20'>Aşerdən zəngin nemətlər gələcək,O, şahanə ləzzətli yeməklər yetirəcək.</verse>
        <verse osisID='Gen.49.21'>Naftali azad edilmiş bir maraldır,Ondan gözəl balalar doğulacaq.</verse>
        <verse osisID='Gen.49.22'>Yusif barlı bir ağac,Çeşmə kənarında meyvəli bir ağacdır,Budaqları divarın üstündən aşar.</verse>
        <verse osisID='Gen.49.23'>Oxçular ona güclü hücum etdilər,Düşmənçilik edib üstünə ox yağdırdılar.</verse>
        <verse osisID='Gen.49.24'>Amma Yaqubun qüdrətli Allahı –İsrailin Daşı və Çobanı olanAllahın sayəsindəOnun kamanı möhkəm,Qolları qüvvətli oldu.</verse>
        <verse osisID='Gen.49.25'>Sənə kömək edənAtanın Allahıdır,Sənə xeyir-dua verənKülli-İxtiyardır.Yuxarıda göylərin bərəkəti ilə,Dərinlikdə olanSu mənbələrinin bərəkəti ilə,Döşlərin və bətnlərin bərəkəti iləSənə xeyir-dua verəcək.</verse>
        <verse osisID='Gen.49.26'>Atanın xeyir-duasıAtalarımın xeyir-duasından daha ucadır;Əbədi qalan təpələrinZirvəsinə çatar.Qoy xeyir-dualarımYusifin – qardaşlar arasındaBaşçı olanın üstündə olsun.</verse>
        <verse osisID='Gen.49.27'>Binyamin acgöz bir qurddur,Səhər ovunu yeyər,Axşam qənimət paylar». </verse>
        <verse osisID='Gen.49.28'>Bunların hamısı İsrailin on iki qəbiləsidir. Ataları onlara xeyir-dua verərkən bu sözləri söylədi və hər birinə xeyir-dua verdi. </verse>
        <verse osisID='Gen.49.29'>Sonra Yaqub oğullarına vəsiyyət edib dedi: «Mən ölüb əcdadlarıma qoşulacağam. Məni atalarımın yanında – Xetli Efronun tarlasında olan mağarada basdırın.</verse>
        <verse osisID='Gen.49.30'>O mağara Kənan torpağında olan Mamre qarşısındakı Maxpela tarlasındadır. İbrahim o mağaranı qəbir düzəltmək üçün Xetli Efrondan tarlası ilə birlikdə satın almışdı.</verse>
        <verse osisID='Gen.49.31'>İbrahimlə arvadı Sara və İshaqla arvadı Rivqa orada basdırılmışdı. Mən Leanı da orada basdırdım.</verse>
        <verse osisID='Gen.49.32'>Həmin tarla ilə oradakı mağara Xetlilərdən satın alınıb».</verse>
        <verse osisID='Gen.49.33'>Yaqub oğullarına vəsiyyət edib qurtaranda ayaqlarını yatağına yığaraq son dəfə nəfəs aldı və ölüb əcdadlarına qoşuldu.  </verse>
      </chapter>
      <chapter osisID='Gen.50'>
        <verse osisID='Gen.50.1'>
          Yusif özünü atasının üstünə atdı və ağlayaraq onu öpdü.</verse>
        <verse osisID='Gen.50.2'>Sonra həkim xidmətçilərinə atasının meyitini mumiyalamağı əmr etdi. Həkimlər İsraili mumiyaladılar.</verse>
        <verse osisID='Gen.50.3'>Bu iş qırx günə görüldü, çünki mumiyalamaq üçün qırx gün lazım idi. Misirlilər yetmiş gün İsrail üçün yas tutdular. </verse>
        <verse osisID='Gen.50.4'>Yas günləri qurtarandan sonra Yusif fironun saray adamlarına müraciət edib dedi: «Əgər gözünüzdə lütf tapmışamsa, firona söyləyin ki,</verse>
        <verse osisID='Gen.50.5'>atam məni and içdirib demişdi: “Mən can üstəyəm. Kənan torpağında özüm üçün qəbir qazmışam, məni orada basdır”. İndi qoy o mənə izin versin ki, gedib atamı basdırım və qayıdım».</verse>
        <verse osisID='Gen.50.6'>Firon dedi: «Get, atanın sənə and içdirdiyi kimi onu basdır». </verse>
        <verse osisID='Gen.50.7'>Beləliklə, Yusif atasını basdırmağa getdi. Fironun bütün əyanları, sarayın və Misirin bütün ağsaqqalları,</verse>
        <verse osisID='Gen.50.8'>Yusifin bütün ev adamları, qardaşları və atasının ev adamları onu müşayiət etdilər. Qoşen vilayətində yalnız uşaqlarını, qoyun-keçilərini və mal-qaralarını qoydular.</verse>
        <verse osisID='Gen.50.9'>Onlarla birgə atlılar və arabalar da yola çıxmışdı, ona görə də dəstə çox böyük idi.</verse>
        <verse osisID='Gen.50.10'>Onlar İordan çayının yaxınlığındakı Atad xırmanına çatanda böyük ağlaşma ilə matəm qurdular. Yusif atası üçün yeddi gün yas tutdu.</verse>
        <verse osisID='Gen.50.11'>O ölkənin əhalisi olan Kənanlılar Atad xırmanındakı yası görəndə dedilər: «Gör Misirlilər necə böyük matəmlə yas tuturlar». Ona görə də İordan çayının yaxınlığındakı bu yerə Avel-Misrayim  adı verildi. </verse>
        <verse osisID='Gen.50.12'>Yaqubun oğulları atalarının vəsiyyətini əmr etdiyi kimi yerinə yetirdilər.</verse>
        <verse osisID='Gen.50.13'>Onu Kənan ölkəsinə gətirib Mamre qarşısındakı Maxpela tarlasında olan mağarada basdırdılar. İbrahim bir vaxt həmin mağaranı qəbir düzəltmək üçün tarla ilə birlikdə Xetli Efrondan satın almışdı.</verse>
        <verse osisID='Gen.50.14'>Yusif atasını dəfn etdikdən sonra həm özü, həm qardaşları, həm də onunla birlikdə atasının dəfninə gələnlərin hamısı Misirə qayıtdı. </verse>
        <verse osisID='Gen.50.15'>Ataları öləndən sonra Yusifin qardaşları öz aralarında dedilər: «Bəlkə Yusif bizə qarşı kin saxlayır. Əgər ona etdiyimiz pisliyə görə bizdən qisas alarsa, nə edərik?»</verse>
        <verse osisID='Gen.50.16'>Buna görə də Yusifə xəbər göndərdilər: «Atan ölümündən qabaq bizə vəsiyyət etdi ki, gedib Yusifə belə deyin:</verse>
        <verse osisID='Gen.50.17'>“Bax səndən xahişim budur ki, qardaşlarının günahını və təqsirini bağışlayasan. Axı onlar sənə pislik ediblər”. Xahiş edirik, sən atanın Allahının qulları olan biz qardaşlarının günahını bağışla». Bu sözlər Yusifə çatanda o ağladı.</verse>
        <verse osisID='Gen.50.18'>Sonra qardaşları özləri Yusifin yanına gedib önündə yerə qapandılar və dedilər: «Biz sənin qullarınıq».</verse>
        <verse osisID='Gen.50.19'>Yusif onlara dedi: «Məgər mən Allaham ki, məndən qorxursunuz?</verse>
        <verse osisID='Gen.50.20'>Baxın siz mənə qarşı pis fikrə düşdünüz, lakin Allah onu yaxşı işə çevirdi ki, bu gün gördüyünüzü etsin və çoxlu adamın həyatını qorusun.</verse>
        <verse osisID='Gen.50.21'>Daha qorxmayın, mən həm sizi, həm də övladlarınızı saxlayacağam». Yusif onlara ürəklərincə olan sözlərlə təsəlli verdi. </verse>
        <verse osisID='Gen.50.22'>Yusifin və atasının nəsli Misirdə sakin oldu. Yusif yüz on il ömür sürdü.</verse>
        <verse osisID='Gen.50.23'>O, Efrayimin üç nəsil övladlarını gördü. Menaşşenin oğlu Makirin övladları da Yusifin yanında doğuldu.</verse>
        <verse osisID='Gen.50.24'>Bir gün Yusif qardaşlarına dedi: «Mən ölürəm, amma Allah mütləq sizə nəzər salacaq. O sizi bu ölkədən İbrahimə, İshaqa və Yaquba and içdiyi torpağa aparacaq».</verse>
        <verse osisID='Gen.50.25'>Sonra Yusif İsrailin övladlarını and içdirib dedi: «Allah mütləq sizə nəzər salacaq. Gedən zaman mənim sümüklərimi də buradan çıxarın». </verse>
        <verse osisID='Gen.50.26'>Yusif yüz on yaşında öldü. Onu Misirdə mumiyalayıb bir tabuta qoydular.  </verse>
      </chapter>
    </div></osisText>
</osis>