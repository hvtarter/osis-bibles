<?xml version='1.0' encoding='UTF-8'?>
<osis xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace'>
  <osisText osisIDWork='NorthernAzeri' osisRefWork='Bible' xml:lang='az'>
    <header>
      <revisionDesc>
        <date>2012-01-07</date>
        <p>initial OSIS 2.1.1 version</p>
      </revisionDesc>
      <work osisWork='NorthernAzeri'>
        <title>Northern Azeri Translation</title>
        <contributor/>
        <creator>Mod2Zef (6)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-07</date>
        <description>Northern Azeri Translation</description>
        <publisher/>
        <type type='OSIS'>Bible</type>
        <identifier type='OSIS'>NorthernAzeri</identifier>
        <source>no entry TextSource in sword.conf found</source>
        <language type='IETF'>az</language>
        <relation/>
        <coverage>provide the bible to the nations of the world</coverage>
        <rights>Copyrighted Kutsul Kitab; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Sam'>
      <chapter osisID='2Sam.1'>
        <verse osisID='2Sam.1.1'>
          Şaulun ölümündən sonra Davud Amaleqliləri məğlub edib qayıdan zaman iki gün Ziqlaqda qaldı.</verse>
        <verse osisID='2Sam.1.2'>Üçüncü gün Şaulun yanından – ordugahdan paltarı cırılmış, başı toz-torpağa batmış bir adam gəldi. O, Davudun yanına çatıb qarşısında üzünü yerə qoyaraq təzim etdi.</verse>
        <verse osisID='2Sam.1.3'>Davud ondan soruşdu: «Haradan gəlirsən?» Həmin adam ona dedi: «Qaçıb canımı İsrail ordugahından qurtardım».</verse>
        <verse osisID='2Sam.1.4'>Davud ona dedi: «Orada nə baş verib? Rica edirəm, mənə de». O dedi: «Ordu döyüş meydanından qaçdı və onların bir çoxu qırılıb öldü. Şaulla oğlu Yonatan da həlak oldu». </verse>
        <verse osisID='2Sam.1.5'>Davud ona xəbər verən cavan adamdan soruşdu: «Bəs sən haradan bildin ki, Şaulla Yonatan da öldü?»</verse>
        <verse osisID='2Sam.1.6'>Davuda xəbər verən cavan belə dedi: «Təsadüfən Gilboa dağında idim və gördüm ki, Şaul nizəsinə söykənərək dayanıb. Atlılar və döyüş arabaları isə artıq ona çatmaqda idi.</verse>
        <verse osisID='2Sam.1.7'>Şaul geriyə baxanda məni görüb çağırdı. Mən dedim: “Buyurun, buradayam”.</verse>
        <verse osisID='2Sam.1.8'>O mənə “Sən kimsən?” dedi. Mən ona dedim ki, mən bir Amaleqliyəm.</verse>
        <verse osisID='2Sam.1.9'>Şaul mənə dedi: “Gəl əyil üzərimə, məni öldür, can üstəyəm, bu ağrılardan qurtarmaq istəyirəm”.</verse>
        <verse osisID='2Sam.1.10'>Elə buna görə də mən onun üstünə əyilib nəfəsini kəsdim. Çünki bilirdim ki, o yıxılandan sonra artıq yaşaya bilməyəcək. Sonra onun başının tacını və qolunun bilərziyini götürdüm və buraya, ağam üçün gətirdim». </verse>
        <verse osisID='2Sam.1.11'>Bunu eşidən Davud dartıb paltarlarını cırdı və yanındakı bütün adamlar da belə etdilər.</verse>
        <verse osisID='2Sam.1.12'>Onlar Şaul üçün, oğlu Yonatan üçün, Rəbbin xalqı və bütün İsrail nəsli üçün axşamacan yas qurub ağladılar və oruc tutdular, çünki onlar qılıncdan keçirilərək həlak olmuşdu.</verse>
        <verse osisID='2Sam.1.13'>Davud əhvalatı ona danışan cavana dedi: «Haralısan?» O cavab verdi: «Mən yadelliyəm, bir Amaleqlinin oğluyam».</verse>
        <verse osisID='2Sam.1.14'>Davud ona dedi: «Bəs niyə qorxmayaraq Rəbbin məsh olunmuş padşahını öldürmək üçün əl qaldırdın?»</verse>
        <verse osisID='2Sam.1.15'>Davud adamlarından birini çağırıb dedi: «Get, onu öldür». O da Amaleqlini vurub öldürdü.</verse>
        <verse osisID='2Sam.1.16'>Davud Amaleqliyə dedi: «Qoy qanın öz başına dönsün! Çünki sənin əleyhinə “mən Rəbbin məsh olunmuş padşahını öldürdüm” deyən ağzın şahidlik etdi». </verse>
        <verse osisID='2Sam.1.17'>Davud Şaul və oğlu Yonatanın yasında bu mərsiyəni oxudu.</verse>
        <verse osisID='2Sam.1.18'>Sonra tapşırdı ki, «Oxatan yay» adlı bu mərsiyəni Yəhuda övladlarına öyrətsinlər. Bu mərsiyə Yaşar kitabında yazılmışdır:</verse>
        <verse osisID='2Sam.1.19'>Ey İsrail, şərəfin öz yüksək yerlərinin üstündə öldürüldü!Necə də igidlər qırıldı!</verse>
        <verse osisID='2Sam.1.20'>Filiştlilərin qızları sevinməsinlər deyə,Sünnətsizlərin qızları fərəhlənməsinlər deyəBunu Qatda bildirməyin,Aşqelon küçələrində yaymayın.</verse>
        <verse osisID='2Sam.1.21'>Ey Gilboa dağları,Üstünə şeh, yağış düşməsin,Qoy zəmilərin məhsul verməsin!Çünki orada ləkələndi igidlərin qalxanı,Şaulun yağ ilə silinməmiş qalxanı.</verse>
        <verse osisID='2Sam.1.22'>Öldürülənlərin qanına, igidlərin piyinə görəYonatanın yayı geri dönməzdi,Şaulun qılıncı boş qayıtmazdı.</verse>
        <verse osisID='2Sam.1.23'>Şaul ilə Yonatan necə sevimli, əziz,Həyatda və ölümdə ayrılmaz oldunuz siz.Onlar qartallardan sürətli idi,Aslanlardan qüvvətli idi.</verse>
        <verse osisID='2Sam.1.24'>Ey İsrail qızları, ağlayın Şaul üçün.O sizə qiymətli al qumaşlar geydirərdi,Geyiminizə qızıl naxışlar vurardı.</verse>
        <verse osisID='2Sam.1.25'>Ah, döyüş meydanında necə də igidlər qırıldı!Yonatan sənin yüksək təpələrində həlak oldu.</verse>
        <verse osisID='2Sam.1.26'>Ey qardaşım Yonatan, sənin üçün ürəyim yanar.Sən mənə çox əziz idin.Sənin sevgin mənim üçün heyranedici idi,Qadın sevgisindən də üstün idi.</verse>
        <verse osisID='2Sam.1.27'>İgidlər necə də qırıldı!Döyüş silahları necə də yox oldu! </verse>
      </chapter>
      <chapter osisID='2Sam.2'>
        <verse osisID='2Sam.2.1'>
          Bundan sonra Davud «Yəhuda şəhərlərindən birinə qalxımmı?» deyə Rəbbə müraciət etdi. Rəbb «ora qalx» deyə cavab verdi. Davud dedi: «Hara qalxım?» Rəbb dedi: «Xevrona».</verse>
        <verse osisID='2Sam.2.2'>Davud iki arvadı – İzreelli Axinoam və Karmelli Navalın dul arvadı Aviqaillə birlikdə Xevrona qalxdı.</verse>
        <verse osisID='2Sam.2.3'>Davudun yanında olan adamları öz külfətlərini götürüb Xevronun ətraf məhəllələrində yaşamağa başladı.</verse>
        <verse osisID='2Sam.2.4'>Yəhuda adamları isə gəlib Davudu orada Yəhuda nəslinin padşahı olaraq məsh etdilər.  O vaxt Davuda bildirdilər ki, Şaulu Yaveş-Gilead əhalisi dəfn edib.</verse>
        <verse osisID='2Sam.2.5'>Davud Yaveş-Gilead sakinlərinin yanına qasidlər göndərib belə dedi: «Rəbb sizə xeyir-dua versin, çünki ağanız Şaula sədaqətli oldunuz və onu dəfn etdiniz.</verse>
        <verse osisID='2Sam.2.6'>Bu işinizin əvəzini indi Rəbb sizə qoy xeyirxahlıq və sədaqətlə versin! Bu işinizin və bu yaxşılığınızın əvəzini mən də sizə ödəyəcəyəm.</verse>
        <verse osisID='2Sam.2.7'>Ağanız Şaul öldüyü üçün qoy indi qollarınız qüvvətdən düşməsin və cəsur olun, çünki Yəhuda nəsli məni öz üzərində padşah olaraq məsh edib». </verse>
        <verse osisID='2Sam.2.8'>Şaulun ordu başçısı Ner oğlu Avner Şaulun oğlu İş-Boşeti götürüb Maxanayimə aparmışdı.</verse>
        <verse osisID='2Sam.2.9'>Orada Avner onu Gilead, Aşuri, İzreel, Efrayim, Binyamin və bütün İsrailin üzərində padşah etdi.</verse>
        <verse osisID='2Sam.2.10'>Şaul oğlu İş-Boşet İsrailin padşahı olan zaman qırx yaşında idi. O, cəmi iki il padşahlıq etdi. Yəhuda nəsli isə Davudun tərəfində idi.</verse>
        <verse osisID='2Sam.2.11'>Davud Xevronda, Yəhuda nəsli üzərində yeddi il altı ay idi ki, padşahlıq edirdi. </verse>
        <verse osisID='2Sam.2.12'>Bir gün Ner oğlu Avner, Şaul oğlu İş-Boşetin əyanları ilə Maxanayimdən Giveona getdi.</verse>
        <verse osisID='2Sam.2.13'>Seruya oğlu Yoav isə Davudun adamları ilə çıxıb Giveon gölməçəsi yanında onları qarşıladı. Yoav adamları ilə gölməçənin bir tərəfində, Avner isə adamları ilə gölməçənin o biri tərəfində əyləşdi. </verse>
        <verse osisID='2Sam.2.14'>Avner Yoava dedi: «Qoy cavanlar qalxıb qarşımızda təkbətək döyüşsün». Yoav dedi: «Qalxsınlar».</verse>
        <verse osisID='2Sam.2.15'>Onlar qalxdılar. Binyamin və Şaul oğlu İş-Boşet tərəfindən on iki nəfər və Davudun adamlarından da on iki nəfər qalxıb sayı-hesabı ilə yerlərinə keçdilər.</verse>
        <verse osisID='2Sam.2.16'>Onlar bir-birinin başından tutub hər biri öz qılıncını qarşısında olanın böyrünə sapladı. Hamısı birlikdə yerə yıxıldı. Buna görə də Giveonda olan o yerə Xelqat-Hassurim  deyilir.</verse>
        <verse osisID='2Sam.2.17'>O gün döyüş çox şiddətli oldu və Avnerlə İsraillilər Davudun adamları qarşısında məğlub oldular. </verse>
        <verse osisID='2Sam.2.18'>Seruyanın üç oğlu Yoav, Avişay və Asahel də orada idi. Asahel çöl ceyranı kimi ayaqdan iti idi.</verse>
        <verse osisID='2Sam.2.19'>O, Avnerin dalınca düşüb onu qovurdu və Avnerin arxasınca qaçarkən düz gedərək nə sağa, nə də sola dönürdü.</verse>
        <verse osisID='2Sam.2.20'>Avner arxaya baxıb dedi: «Asahel, bu sənsənmi?» O dedi: «Bəli, mənəm».</verse>
        <verse osisID='2Sam.2.21'>Avner ona dedi: «Bir sağına yaxud soluna dön. O gənclərdən birini tut, onun silahlarını al». Lakin Asahel əl çəkmədən onu qovurdu.</verse>
        <verse osisID='2Sam.2.22'>Avner Asahelə bir də dedi: «Qayıt, əl çək, məni qovma! Axı niyə səni öldürüb yerə sərim? Sonra qardaşın Yoavın üzünə necə baxaram?»</verse>
        <verse osisID='2Sam.2.23'>Lakin Asahel yolundan dönmək istəmədi. Avner də nizəsinin arxa ucu ilə onun qarnından elə vurdu ki, nizə onun kürəyindən çıxdı. Asahel yerindəcə öldü. Bu hadisədən sonra Asahelin yıxılıb öldüyü yerə gələnlərin hamısı ayaq saxladı. </verse>
        <verse osisID='2Sam.2.24'>Yoavla Avişay Avnerin ardınca qaçdılar və gün batarkən Giveon çölü yolunda Giahla üzbəüz olan Amma təpəsinə çatdılar.</verse>
        <verse osisID='2Sam.2.25'>Binyamin övladları toplanıb Avnerin ardınca getdilər və yığılıb bir təpənin başında dayandılar.</verse>
        <verse osisID='2Sam.2.26'>Avner Yoava üz tutub çığıra-çığıra dedi: «Həmişə bizi qılıncmı yeyib qurtarmalıdır? Bəs bilmirsən ki, bunun sonu acı olacaq? Nə vaxta qədər bu xalqa deməyəcəksən ki, soydaşlarınızdan əl çəkin?»</verse>
        <verse osisID='2Sam.2.27'>Yoav dedi: «Var olan Allaha and olsun, əgər sən bu sözləri deməsəydin, həqiqətən, sabaha qədər döyüşçülər dayanmadan öz soydaşlarını təqib edəcəkdi».</verse>
        <verse osisID='2Sam.2.28'>Sonra Yoav şeypur çaldı, hamı dayandı. Artıq İsrailliləri təqib etmədilər və bir daha döyüşmədilər.</verse>
        <verse osisID='2Sam.2.29'>Avnerlə adamları bütün gecəni Arava vadisindən ötüb İordan çayını keçdilər və bütün Bitron boyunca irəliləyərək Maxanayimə çatdılar. </verse>
        <verse osisID='2Sam.2.30'>Yoav Avnerin ardınca düşməkdən vaz keçib qayıtdı və bütün xalqı topladı. Davudun adamlarından Asaheldən başqa on doqquz nəfər də əskik idi.</verse>
        <verse osisID='2Sam.2.31'>Davudun adamları isə Binyaminliləri və Avnerin adamlarını vurdu və üç yüz altmış nəfəri öldürdü.</verse>
        <verse osisID='2Sam.2.32'>Asaheli götürüb atasının Bet-Lexemdə olan qəbrində dəfn etdilər. Yoavla adamları bütün gecəni yol getdilər və gün doğanda Xevrona çatdılar.  </verse>
      </chapter>
      <chapter osisID='2Sam.3'>
        <verse osisID='2Sam.3.1'/>
        <verse osisID='2Sam.3.2'>Xevronda Davudun oğulları doğuldu. İlk oğlu İzreelli Axinoamdan doğulan Amnon idi.</verse>
        <verse osisID='2Sam.3.3'>İkincisi Karmelli Navalın dul arvadı Aviqaildən doğulan Kilav, üçüncüsü Geşur padşahı Talmayın qızı Maakadan doğulan Avşalom,</verse>
        <verse osisID='2Sam.3.4'>dördüncüsü Haqqitdən doğulan Adoniya, beşincisi Avitaldan doğulan Şefatya,</verse>
        <verse osisID='2Sam.3.5'>altıncısı isə Davudun arvadı Eqladan doğulan İtream idi. Davudun bu oğulları Xevronda doğulmuşdu. </verse>
        <verse osisID='2Sam.3.6'>Şaul nəsli ilə Davud nəsli arasında olan çəkişmə zamanı Şaul nəslini himayə edən Avner qüvvə toplayırdı.</verse>
        <verse osisID='2Sam.3.7'>Şaulun Ayya qızı Rispa adlı bir cariyəsi var idi. İş-Boşet Avnerə dedi: «Niyə atamın cariyəsinin yanına girdin?»</verse>
        <verse osisID='2Sam.3.8'>İş-Boşetin bu sözlərinə görə Avner çox qəzəbləndi və dedi: «Mən Yəhuda tərəfini saxlayan bir köpək başıyammı? Mən bu gün atan Şaulun nəslinə, onun soydaşlarına və dostlarına havadar olub səni Davuda təslim etmədim, lakin indi sən bir qadından ötrü mənim üstümə günah yıxırsan?</verse>
        <verse osisID='2Sam.3.9'>Rəbb padşahlığı Şaul nəslindən alıb Dandan Beer-Şevaya qədər İsraildə Davudun taxtını quracağına and içdi.</verse>
        <verse osisID='2Sam.3.10'>Bunu Davud üçün mən də etməsəm, qoy Allah Avnerə beləsini və bundan betərini etsin!»</verse>
        <verse osisID='2Sam.3.11'>Belə olanda İş-Boşet Avnerdən qorxdu, daha cavab qaytara bilmədi. </verse>
        <verse osisID='2Sam.3.12'>Sonra Avner Davudun yanına öz adından qasidlər göndərib dedi: «Bu torpaq kimindir? Gəl sən mənimlə əhd bağla və sonra mən bütün İsraili sənin tərəfinə çəkmək üçün səninlə əlbir olacağam».</verse>
        <verse osisID='2Sam.3.13'>Davud dedi: «Lap yaxşı, mən səninlə əhd bağlayaram. Ancaq bir şərtlə ki mənimlə görüşməyə gələn zaman əvvəlcə Şaulun qızı Mikalı yanıma gətirməlisən, yoxsa məni görməyəcəksən».</verse>
        <verse osisID='2Sam.3.14'>Davud Şaul oğlu İş-Boşetin yanına qasidlər göndərib dedi: «Yüz Filiştlinin sünnət ətini gətirib nişanlandığım arvadım Mikalı mənə qaytar».</verse>
        <verse osisID='2Sam.3.15'>İş-Boşet adam göndərib qadını əri Layiş oğlu Paltieldən aldı.</verse>
        <verse osisID='2Sam.3.16'>Onun əri ağlaya-ağlaya Baxurimə qədər arvadının dalınca getdi. Burada Avner ona dedi: «Geri qayıt». O da geriyə qayıtdı. </verse>
        <verse osisID='2Sam.3.17'>Avner İsrail ağsaqqallarına müraciət edib dedi: «Xeyli vaxtdır istəyirsiniz ki, Davud padşahınız olsun.</verse>
        <verse osisID='2Sam.3.18'>İndi isə bunu edin! Çünki Rəbb “qulum Davudun əli ilə xalqım İsraili Filiştlilərin və bütün düşmənlərinin əlindən qurtaracağam” sözünü Davud üçün söyləmişdi».</verse>
        <verse osisID='2Sam.3.19'>Avner bunu Binyaminlilərə də söylədi və İsrail ilə bütün Binyamin nəslinin gözündə xoş olan hər şeyi Davuda nəql etmək üçün Xevrona getdi. </verse>
        <verse osisID='2Sam.3.20'>Avner və onunla bərabər iyirmi nəfər Xevrona, Davudun yanına gəldi. Davud Avnerlə adamları üçün ziyafət qurdu.</verse>
        <verse osisID='2Sam.3.21'>Avner Davuda dedi: «Qoy gedim, bütün İsraili ağam padşaha tərəfdar edim ki, onlar da səninlə əhd bağlasın. Sən də ürəyin istəyən kimi bütün ölkəyə padşahlıq et». Davud Avneri buraxdı, o da sağ-salamat çıxıb getdi. </verse>
        <verse osisID='2Sam.3.22'>Bu vaxt Davudun adamları ilə Yoav bir basqından qayıtmışdı. Özləri ilə çoxlu talan malı gətirmişdilər. Avner isə Xevronda Davudun yanında deyildi, çünki Davud onu buraxmışdı, o da sağ-salamat çıxıb getmişdi.</verse>
        <verse osisID='2Sam.3.23'>Yoavla birlikdə bütün ordu gəldi və Yoava bunu xəbər verib dedilər: «Ner oğlu Avner padşahın yanına gəlmişdi və padşah onu buraxdı, o da sağ-salamat çıxıb getdi».</verse>
        <verse osisID='2Sam.3.24'>Yoav padşahın yanına gəlib dedi: «Sən nə etmisən? Bax Avner sənin yanına gəlmişdi, bəs nə üçün onu buraxdın? O getdi.</verse>
        <verse osisID='2Sam.3.25'>Sən Ner oğlu Avneri tanıyırsan, bilirsən ki, o səni aldatmaq, hara gedib-gəldiyini öyrənmək və etdiyin hər şeyi bilmək üçün gəlmişdi».</verse>
        <verse osisID='2Sam.3.26'>Yoav Davudun yanından çıxıb Avnerin arxasınca çaparlar göndərdi və onu Sira quyusunun yanından geri qaytardılar, lakin Davudun bundan xəbəri yox idi. </verse>
        <verse osisID='2Sam.3.27'>Avner Xevrona qayıdanda Yoav təklikdə danışmaq üçün onu darvazanın içinə çəkdi və qardaşı Asahelin qanından ötrü Avneri qarnından vurub öldürdü.</verse>
        <verse osisID='2Sam.3.28'>Sonra Davud bundan xəbər tutanda dedi: «Rəbb qarşısında Ner oğlu Avnerin qanından ötrü əbədi olaraq mən və padşahlığım günahkar deyil.</verse>
        <verse osisID='2Sam.3.29'>Qoy bu günah Yoavın başına və atasının nəslinin üstünə dönsün. Qoy Yoavın nəslindən yara-xoralı, cüzamlı, qoltuq ağacına söykənən, qılıncdan keçən yaxud aclıq çəkən adamlar heç vaxt əskik olmasın».</verse>
        <verse osisID='2Sam.3.30'>Beləcə Yoavla qardaşı Avişay Avneri öldürdülər, çünki onların qardaşı Asaheli Giveondakı döyüşdə o öldürmüşdü. </verse>
        <verse osisID='2Sam.3.31'>Sonra Davud Yoava və yanında olan bütün xalqa belə dedi: «Paltarlarınızı cırın, çula bürünüb Avner üçün yas qurun». Padşah Davud mafənin ardınca gedirdi.</verse>
        <verse osisID='2Sam.3.32'>Avneri Xevronda dəfn etdilər. Padşah Avnerin qəbri üstündə bərkdən ağladı və bütün xalq ona qoşulub ağladı.</verse>
        <verse osisID='2Sam.3.33'>Padşah Avner üçün mərsiyə oxudu:  Avner, bir axmaq kimi ölməli idinmi?</verse>
        <verse osisID='2Sam.3.34'>Əllərin bağlanmamışdı,Ayaqlarına zəncir vurulmamışdı.Şər adamlar qarşısında yerə düşən bir adam kimi yıxıldın.  Bütün xalq bir daha Avner üçün ağladı. </verse>
        <verse osisID='2Sam.3.35'>Bütün xalq hələ gündüz ikən Davudun yanına gəlib onu çörək yeməyə məcbur edirdi. Lakin Davud and içib dedi: «Əgər gün batmazdan əvvəl çörək yaxud başqa bir şey dilimə vursam, qoy Allah mənə beləsini və bundan betərini etsin!»</verse>
        <verse osisID='2Sam.3.36'>Bütün xalq buna fikir verdi, əvvəllər padşahın etdiyi hər şey onlara xoş təsir bağışladığı kimi bu iş də gözlərində o cür yaxşı göründü.</verse>
        <verse osisID='2Sam.3.37'>O gün xalq – bütün İsraillilər başa düşdülər ki, Ner oğlu Avnerin öldürülməsində günahkar padşah deyil.</verse>
        <verse osisID='2Sam.3.38'>Padşah əyanlarına dedi: «Bu gün İsraildə bir rəhbərin, böyük bir adamın həlak olduğunu bilmirsinizmi?</verse>
        <verse osisID='2Sam.3.39'>Mən məsh edilmiş bir padşah olduğum halda bu gün nə qədər acizəm. Bu adamlar – Seruyanın oğulları məndən çox güclüdür. Qoy Rəbb pislik edənə əvəzini versin!»  </verse>
      </chapter>
      <chapter osisID='2Sam.4'>
        <verse osisID='2Sam.4.1'>
          Şaul oğlu İş-Boşet Avnerin Xevronda öldürüldüyünü eşidəndə əlləri sustaldı və bütün İsraili dəhşət bürüdü.</verse>
        <verse osisID='2Sam.4.2'>Şaul oğlu İş-Boşetin dəstə başçısı olan iki adamı var idi. Bunlar Binyamin övladlarından olan Beerotlu Rimmonun oğulları olub, birinin adı Baana, o birinin adı isə Rekav idi. Beerot da Binyaminin bir hissəsi sayılır.</verse>
        <verse osisID='2Sam.4.3'>Beerotlular Gittayimə qaçmışdı və bu günə qədər orada qəriblikdə yaşayırlar. </verse>
        <verse osisID='2Sam.4.4'>Şaul oğlu Yonatanın ayaqdan şikəst bir oğlu var idi. İzreeldən Şaulla Yonatanın ölüm xəbəri çatanda onun beş yaşı var idi. Dayəsi onu götürüb qaçdı. Tələsib qaçanda uşaq əlindən düşüb topal oldu. Bu uşağın adı Mefiboşet idi. </verse>
        <verse osisID='2Sam.4.5'>İş-Boşet günorta vaxtı dincələndə Beerotlu Rimmonun oğulları Rekav və Baana yola çıxıb günortanın isti çağında onun evinə çatdılar.</verse>
        <verse osisID='2Sam.4.6'>Rekav qardaşı Baana ilə buğda daşıyanlar görkəmində evə girdilər və İş-Boşeti qarnından vurub aradan çıxdılar.</verse>
        <verse osisID='2Sam.4.7'>Onlar evə girəndə İş-Boşet yataq otağında, öz yatağında yatırdı. Onu vurub öldürdülər, başını kəsdilər və başını götürüb bütün gecəni Arava yolu ilə getdilər.</verse>
        <verse osisID='2Sam.4.8'>İş-Boşetin başını Xevrona Davudun yanına gətirdilər və padşaha dedilər: «Budur, sənin canına qəsd etmək istəyən düşmənin Şaul oğlu İş-Boşetin başı! Rəbb Şauldan və onun övladlarından ağam padşaha bu gün qisaslar ehsan etdi». </verse>
        <verse osisID='2Sam.4.9'>Davud Beerotlu Rimmonun oğullarına – Rekavla qardaşı Baanaya belə cavab verdi: «Canımı hər cür bəlalardan qurtaran var olan Rəbbə and olsun,</verse>
        <verse osisID='2Sam.4.10'>Ziqlaqda olanda özünə görə guya müjdə verərək “budur, Şaul öldü” deyə birisi mənə xəbər gətirmişdi. Buna görə də onu yaxalayıb öldürdüm. Ona gətirdiyi xəbərə görə mükafatım bu oldu.</verse>
        <verse osisID='2Sam.4.11'>İndi şər adamlar bir günahsızı öz evində, yatağı üstündə öldürərkən sizdən onun qan qisasını alıb sizi yer üzündən yox etməyəcəyəmmi?»</verse>
        <verse osisID='2Sam.4.12'>Sonra Davud nökərlərinə əmr etdi, nökərlər onları öldürdü və əl-ayaqlarını kəsib Xevrondakı gölməçənin yanından asdı. İş-Boşetin başını isə götürüb Xevronda Avnerin qəbrinin yanında basdırdılar.  </verse>
      </chapter>
      <chapter osisID='2Sam.5'>
        <verse osisID='2Sam.5.1'>
          İsrailin bütün qəbilələri Xevrona, Davudun yanına gəlib belə dedi: «Bax biz sənin sümüyündən, sənin ətindənik.</verse>
        <verse osisID='2Sam.5.2'>Əvvəllər – Şaul padşahımız olanda da İsrailliləri yürüşlərə aparan və gətirən sən idin. Rəbb sənə demişdi ki, xalqım İsrailə sən çobanlıq edəcəksən, İsrail üzərində sən hökmdar olacaqsan».</verse>
        <verse osisID='2Sam.5.3'>İsrailin bütün ağsaqqalları Xevrona, padşah Davudun yanına gəldilər və padşah orada Rəbbin önündə onlarla əhd bağladı. Ağsaqqallar Davudu İsrail üzərində padşah olmaq üçün məsh etdilər. </verse>
        <verse osisID='2Sam.5.4'>Davud padşah olanda otuz yaşı var idi və qırx il padşahlıq etdi.</verse>
        <verse osisID='2Sam.5.5'>O, Xevronda Yəhuda üzərində yeddi il altı ay idi ki, padşahlıq etmişdi və Yerusəlimdə, bütün İsrail ilə Yəhuda üzərində isə otuz üç il padşahlıq etdi. </verse>
        <verse osisID='2Sam.5.6'>Padşahla adamları Yerusəlimə gedib o torpağın yerli əhalisi Yevuslulara hücum etdilər. Yevuslular Davuda dedilər: «Sən buraya girə bilməzsən. Əgər buraya gəlsən, səni hətta korlar və topallar da geri ata bilər». Onlar fikirləşdilər ki, Davud bu şəhərə girə bilməz.</verse>
        <verse osisID='2Sam.5.7'>Buna baxmayaraq Davud indi «Davudun şəhəri» adlanan Sion qalasını aldı.</verse>
        <verse osisID='2Sam.5.8'>Davud həmin gün dedi: «Hər kim Yevuslulara hücum edəcəksə, yeraltı keçidlə Davudun canına nifrət edən o topallara və korlara çatmalıdır». Elə buna görə də deyirlər ki, kor və topallar saraya girməyəcək.</verse>
        <verse osisID='2Sam.5.9'>Davud qalada məskən saldı və qalanı Davudun şəhəri adlandırdı. Sonra ətrafda, qala yamacından içəriyə doğru olan sahəni tikdi.</verse>
        <verse osisID='2Sam.5.10'>Davud getdikcə yüksəlirdi, çünki Ordular Allahı Rəbb onunla idi. </verse>
        <verse osisID='2Sam.5.11'>Sur padşahı Xiram Davudun yanına qasidlərlə sidr ağacları, dülgərlər, bənnalar göndərdi. Onlar Davud üçün bir ev tikdilər.</verse>
        <verse osisID='2Sam.5.12'>Onda Davud başa düşdü ki, Rəbb onu İsrail üzərində padşah kimi möhkəmləndirib və xalqı İsrailin xatirinə onun padşahlığını yüksəldib. </verse>
        <verse osisID='2Sam.5.13'>Davud Xevrondan gələndən sonra Yerusəlimdən özünə təzə arvadlarla cariyələr aldı. Onlar Davuda yenə oğul və qızlar doğdu.</verse>
        <verse osisID='2Sam.5.14'>Onun Yerusəlimdə doğulan oğullarının adları belədir: Şammua, Şovav, Natan, Süleyman,</verse>
        <verse osisID='2Sam.5.15'>İvxar, Elişua, Nefeq, Yafia,</verse>
        <verse osisID='2Sam.5.16'>Elişama, Elyada və Elifelet. </verse>
        <verse osisID='2Sam.5.17'>Filiştlilər eşitdilər ki, Davud İsrail üzərində padşah olmaq üçün məsh edilib. Onda hamısı Davudu axtarmağa çıxdı. Davud bunu eşidib qalaya endi.</verse>
        <verse osisID='2Sam.5.18'>Filiştlilər gəlib Refaim vadisinə yayıldı.</verse>
        <verse osisID='2Sam.5.19'>Davud Rəbdən soruşdu: «Mən Filiştlilərə qarşı çıxımmı? Onları mənə təslim edəcəksənmi?» Rəbb Davuda cavab verdi: «Çıx, mütləq Filiştliləri sənə təslim edəcəyəm».</verse>
        <verse osisID='2Sam.5.20'>Davud Baal-Perasimə gəlib Filiştliləri qırdı və belə dedi: «Sellər bəndləri dağıtdığı kimi Rəbb də düşmənlərimi mənim önümdə dağıtdı». Buna görə də o yerin adını Baal-Perasim qoydular.</verse>
        <verse osisID='2Sam.5.21'>Filiştlilər qaçanda bütlərini orada qoydular. Davudla adamları o bütləri götürüb apardı. </verse>
        <verse osisID='2Sam.5.22'>Filiştlilər yenə də Refaim vadisinə çıxaraq yayıldılar.</verse>
        <verse osisID='2Sam.5.23'>Buna görə Davud Rəbdən soruşdu və Rəbb dedi: «Birbaşa onların qarşısına çıxma, arxalarından dolanıb balzam ağaclarının qabağında bu düşmənlərin üstünə gəl.</verse>
        <verse osisID='2Sam.5.24'>Balzam ağaclarının başından addım səslərini eşidəndə cəld hərəkətə keç, çünki o zaman Rəbb sənin qarşınca Filiştlilərin ordusunu məğlub etmək üçün çıxacaq».</verse>
        <verse osisID='2Sam.5.25'>Rəbb Davuda necə buyurmuşdusa, o da elə etdi və Gevadan Gezerə çatana qədər Filiştliləri qırdı.  </verse>
      </chapter>
      <chapter osisID='2Sam.6'>
        <verse osisID='2Sam.6.1'>
          Davud İsraildə yenidən bütün seçmə adamları topladı. Onlar otuz min nəfər idi.</verse>
        <verse osisID='2Sam.6.2'>Davud durub yanındakı xalqla birgə Yəhudanın Baale şəhərinə getdi ki, keruvlar üstündə taxt quran Ordular Rəbbinə aid olan Allahın sandığını oradan çıxartsın.</verse>
        <verse osisID='2Sam.6.3'>Allahın sandığını bir təzə arabaya qoyub Avinadavın təpədəki evindən çıxartdılar. Təzə arabanı Avinadavın oğulları Uzza və Axyo sürürdü.</verse>
        <verse osisID='2Sam.6.4'>Onlar Allahın sandığını Avinadavın təpədəki evindən arabaya qoyub çıxartdılar. Axyo sandığın qabağında gedirdi.</verse>
        <verse osisID='2Sam.6.5'>Davudla bütün İsrail nəsli Rəbbin hüzurunda həvəslə ilahi oxuyur, liralarla, çənglərlə, dəflərlə, şaxşaxlarla və sinclərlə çalıb oynayırdılar. </verse>
        <verse osisID='2Sam.6.6'>Nakonun xırman yerindən keçəndə öküzlər büdrədi. Buna görə də Uzza əl uzadıb Allahın sandığından tutdu.</verse>
        <verse osisID='2Sam.6.7'>Uzzaya qarşı Rəbbin qəzəbi alovlandı və Allah onu hörmətsizlik etdiyinə görə oradaca vurdu. Uzza yerindəcə – Allahın sandığı yanında öldü.</verse>
        <verse osisID='2Sam.6.8'>Davud Rəbbin Uzzanı vurmasından çox məyus oldu. O yerə bu günə qədər Peres-Uzza deyilir.</verse>
        <verse osisID='2Sam.6.9'>Həmin gün Davud Rəbdən qorxub dedi: «Rəbbin sandığı mənim yanımda necə qala bilər?»</verse>
        <verse osisID='2Sam.6.10'>Davud Rəbbin sandığını öz yanına – Davudun şəhərinə aparmaq istəmədi və sandığı yolundan döndərib Qatlı Oved-Edomun evinə qoydu.</verse>
        <verse osisID='2Sam.6.11'>Rəbbin sandığı üç ay Qatlı Oved-Edomun evində qaldı. Rəbb Oved-Edoma və onun bütün külfətinə bərəkət verdi. </verse>
        <verse osisID='2Sam.6.12'>Padşah Davuda «Rəbb Oved-Edomun nəslinə və ona məxsus hər şeyə Allahın sandığına görə bərəkət verdi» deyə xəbər verildi. Davud gedib Oved-Edomun evindən Allahın sandığını sevinclə Davudun adı verilən şəhərə çıxardı.</verse>
        <verse osisID='2Sam.6.13'>Rəbbin sandığını daşıyanlar altı addım gedəndən sonra Davud bir öküzü və kökəldilmiş buğanı qurban kəsdi.</verse>
        <verse osisID='2Sam.6.14'>O, kətan efod geyib Rəbbin önündə var gücü ilə rəqs edirdi.</verse>
        <verse osisID='2Sam.6.15'>Davudla bütün İsrail nəsli Rəbbin sandığını hay-küylə, şeypur səsi ilə çıxartdılar. </verse>
        <verse osisID='2Sam.6.16'>Rəbbin sandığı Davudun şəhərinə gətiriləndə Şaulun qızı Mikal pəncərədən baxıb padşah Davudu Rəbbin önündə atılıb rəqs edərkən gördü və ürəyində ona kinayə etdi. </verse>
        <verse osisID='2Sam.6.17'>Rəbbin sandığını gətirib Davudun bu məqsədlə qurduğu çadırın içərisində onun üçün ayrılan yerə qoydular. Davud Rəbbin önündə yandırma və ünsiyyət qurbanları kəsdi.</verse>
        <verse osisID='2Sam.6.18'>Davud yandırma və ünsiyyət qurbanlarını təqdim edib qurtarandan sonra Ordular Rəbbinin adı ilə xalqa xeyir-dua verdi.</verse>
        <verse osisID='2Sam.6.19'>İstər qadın, istərsə də kişi olsun, xalqın hamısına – İsrail camaatından hərəyə bir kömbə çörək, bir parça ət və bir üzüm lavaşanası payladı. Sonra xalqın hamısı öz evinə qayıtdı. </verse>
        <verse osisID='2Sam.6.20'>Davud öz külfətinə xeyir-dua vermək üçün qayıdanda Şaulun qızı Mikal Davudun qarşısına çıxıb belə dedi: «Gör bu gün İsrailin padşahı necə də şərəf qazanıb! Adi bir təlxək kimi utanmadan bu gün əyanlarının və qarabaşlarının qarşısında soyundu!»</verse>
        <verse osisID='2Sam.6.21'>Davud Mikala dedi: «Mən bunu atanın və onun bütün nəslinin yerinə məni seçib Öz xalqı İsraillilərə hökmdar qoyan Rəbbin qarşısında etmişəm. Bəli, Rəbbin hüzurunda şənlik edəcəyəm.</verse>
        <verse osisID='2Sam.6.22'>Bundan sonra bundan betər alçalıb öz mənliyimi heç edəcəyəm, yalnız sən dediyin qarabaşların qarşısında şərəflənəcəyəm».</verse>
        <verse osisID='2Sam.6.23'>Buna görə də Şaul qızı Mikalın ölənə qədər övladı olmadı.  </verse>
      </chapter>
      <chapter osisID='2Sam.7'>
        <verse osisID='2Sam.7.1'>
          Rəbb padşah Davuda ətrafında olan bütün düşmənlərinin əlindən rahatlıq verən zamanlarda Davud öz evində oturmuşdu.</verse>
        <verse osisID='2Sam.7.2'>O vaxt padşah peyğəmbər Natana belə dedi: «Bax mən sidr ağacından tikilən bir sarayda yaşayıram, lakin Allahın sandığı isə bir çadırda qalır».</verse>
        <verse osisID='2Sam.7.3'>Natan padşaha dedi: «Get, ürəyindəki niyyətini həyata keçir, çünki Rəbb səninlədir». </verse>
        <verse osisID='2Sam.7.4'>Lakin o gecə Natana Rəbbin bu sözü nazil oldu:</verse>
        <verse osisID='2Sam.7.5'>«Get, qulum Davuda söylə ki, Rəbb belə deyir: “Sənmi Mənə yaşamaq üçün ev tikəcəksən?</verse>
        <verse osisID='2Sam.7.6'>İsrail övladlarını Misirdən çıxartdığım gündən ta bu günə qədər Mən heç bir evdə yaşamamışam, ancaq bir səyyar çadırda oraya-buraya köçmüşəm.</verse>
        <verse osisID='2Sam.7.7'>Bütün İsrail övladları ilə birgə gəzdiyim o yerlərdə xalqım İsrailin qayğısına qalmağı buyurduğum İsrail qəbilələrindən birinə ‹Niyə Mənə sidr ağacından bir ev qurmadınız?› deyə bir söz söyləmişəmmi?”</verse>
        <verse osisID='2Sam.7.8'>İndi qulum Davuda söylə ki, Ordular Rəbbi belə deyir: “Mən səni otlaqlarda qoyun otaranda götürüb xalqım İsrailə hökmdar etdim.</verse>
        <verse osisID='2Sam.7.9'>Getdiyin hər yerdə səninlə oldum və qarşından bütün düşmənlərini qırıb atdım. İndi isə adını dünyadakı böyüklərin adı kimi məşhur edəcəyəm.</verse>
        <verse osisID='2Sam.7.10'>Xalqım İsrail üçün bir yer təyin edib onları oraya sakin edəcəyəm ki, öz yurdlarında yaşasınlar və bir daha sarsılmasınlar. Şər adamlar əvvəllər xalqım İsraillilərə hakimlər təyin etdiyim günlərdən bəri etdikləri kimi yenə də onlara zülm etməsinlər.</verse>
        <verse osisID='2Sam.7.11'>Sənə bütün düşmənlərinin əlindən rahatlıq verəcəyəm”. Rəbb sənə bildirir ki, Rəbb Özü sənə ev tikəcək.</verse>
        <verse osisID='2Sam.7.12'>“Ömrün başa çatıb atalarınla uyuyanda yerinə sənin toxumundan – belindən gələn övladını çıxaracağam və onun padşahlığını möhkəmləndirəcəyəm.</verse>
        <verse osisID='2Sam.7.13'>O Mənim ismimə ev tikəcək və onun şahlıq taxtını əbədi möhkəm edəcəyəm.</verse>
        <verse osisID='2Sam.7.14'>Mən ona Ata, o isə Mənə oğul olacaq. Günah edəndə onu insanların dəyənəyi ilə, bəşər övladlarının kötəkləri ilə vuracağam.</verse>
        <verse osisID='2Sam.7.15'>Qarşından götürdüyüm Şauldan lütfümü geri aldığım kimi ondan geri almayacağam.</verse>
        <verse osisID='2Sam.7.16'>Sənin nəslin və padşahlığın Mənim qarşımda əbədi əmin-amanlıqda olacaq, taxtın isə əbədi möhkəm qalacaq”».</verse>
        <verse osisID='2Sam.7.17'>Natan Davuda bütün bu sözləri və bütün bu vəhyi nəql etdi. </verse>
        <verse osisID='2Sam.7.18'>Padşah Davud içəri keçib Rəbbin önündə diz çökərək dedi: «Ya Xudavənd Rəbb, mən kiməm və nəslim kimdir ki, Sən məni bu yerə çıxartdın?</verse>
        <verse osisID='2Sam.7.19'>Ya Xudavənd Rəbb, Sənin gözündə bu da kiçik göründü, hələ bu qulunun nəslinin gələcəyi haqqında xəbər verdin. Bu insanlar üçün bir təlimdirmi, ya Xudavənd Rəbb?</verse>
        <verse osisID='2Sam.7.20'>Davud Sənə daha nə deyə bilər? Ya Xudavənd Rəbb, bu qulunu Sən tanıyırsan!</verse>
        <verse osisID='2Sam.7.21'>Sən bütün bu böyük şeyləri quluna başa salmaq üçün, həm də Öz sözün uğrunda və Öz ürəyincə etdin.</verse>
        <verse osisID='2Sam.7.22'>Bunun üçün, ya Rəbb Allah, Sən böyüksən. Axı qulaqlarımızla eşitdiklərimizin hamısına görə Sənin kimisi heç yoxdur və Səndən başqa Allah yoxdur.</verse>
        <verse osisID='2Sam.7.23'>Yer üzərində xalqın İsrail kimi bir millət varmı? Ey Allah, Sən onu Özünə xalq etmək üçün satın almağa getdin. Sən Misirdən satın aldığın xalqın önündə onlar və Öz ölkən uğrunda böyük və xariqəli işlər gördün. Belə ki millətləri və onların allahlarını qovub Özünə şöhrət qazandın.</verse>
        <verse osisID='2Sam.7.24'>Əbədi olaraq xalqın İsraili Özün üçün xalq olaraq təyin etdin və Sən, ya Rəbb, onların Allahı oldun. </verse>
        <verse osisID='2Sam.7.25'>İndi isə, ya Rəbb Allah, bu qulun və onun nəsli haqqında söylədiyin sözü əbədi saxla və dediyinə əməl et.</verse>
        <verse osisID='2Sam.7.26'>Qoy insanlar “Ordular Rəbbi İsrailə hakim olan Allahdır” deyərək Sənin adını əbədi ucaltsınlar və qulun Davudun nəsli Sənin önündə möhkəm qalsın.</verse>
        <verse osisID='2Sam.7.27'>Çünki Sən Ordular Rəbbi, İsrailin Allahı “sənə ev tikəcəyəm” deyərək bu quluna vəhy göndərdin. Ona görə də qulun Sənə bu duanı etməyə cəsarət tapdı.</verse>
        <verse osisID='2Sam.7.28'>Ya Xudavənd Rəbb, Sən Allahsan, Sənin sözlərin haqdır və indi də quluna bu yaxşı şeyi vəd etdin.</verse>
        <verse osisID='2Sam.7.29'>Əbədi olaraq Sənin önündə olsun deyə qulunun nəslinə xeyir-dua vermək qoy Sənə xoş görünsün! Çünki, ya Xudavənd Rəbb, Sən belə söz verdin. Bu qulunun nəsli Sənin xeyir-duanla əbədilik xeyir-dua alsın!»  </verse>
      </chapter>
      <chapter osisID='2Sam.8'>
        <verse osisID='2Sam.8.1'>
          Bundan sonra Davud Filiştliləri məğlub edib özünə tabe etdi və Meteq-Ammahı Filiştlilərdən aldı.</verse>
        <verse osisID='2Sam.8.2'>Moavlıları da məğlub etdi və yerə uzadaraq ölçü ipi ilə ölçdü, ölçdüyü iki cərgəni öldürdü, bir cərgəni isə sağ buraxdı. Moavlılar Davuda tabe olub xərac verdilər. </verse>
        <verse osisID='2Sam.8.3'>Sova padşahı Rexov oğlu Hadadezer Fərat çayının ətrafında öz hakimiyyətini bərpa etmək üçün gedəndə Davud onu məğlub etdi.</verse>
        <verse osisID='2Sam.8.4'>O, Hadadezerin min yeddi yüz süvarisini və iyirmi min piyada əsgərini əsir etdi və atlardan yüzə qədərini döyüş arabası üçün saxlayaraq qalan atların ayaq vətərini kəsdi.</verse>
        <verse osisID='2Sam.8.5'>Dəməşqdə yaşayan Aramlılar Sova padşahı Hadadezerə kömək etməyə gələndə Davud onlardan iyirmi iki min nəfəri qırdı.</verse>
        <verse osisID='2Sam.8.6'>Davud Dəməşq Aramına hərbi dəstələr yerləşdirdi və Aramlılar ona tabe olub xərac verdilər. Rəbb Davuda getdiyi hər yerdə zəfər qazandırdı.</verse>
        <verse osisID='2Sam.8.7'>O, Hadadezerin zabitlərinin gəzdirdiyi qızıl qalxanları götürüb Yerusəlimə gətirdi.</verse>
        <verse osisID='2Sam.8.8'>Padşah Davud Hadadezerin Betah və Berotay şəhərlərindən çoxlu tunc aldı. </verse>
        <verse osisID='2Sam.8.9'>Xamat padşahı Toi eşitdi ki, Davud Hadadezerin bütün ordusunu məğlub edib.</verse>
        <verse osisID='2Sam.8.10'>Toi padşah Davudu salamlamaq və Hadadezeri döyüşdə məğlub etdiyinə görə təbrik etmək üçün oğlu Yoramı onun yanına göndərdi, çünki Hadadezer Toi ilə həmişə müharibə etmişdi. Yoram Davuda qızıl-gümüş və tunc əşyalar bəxş etdi.</verse>
        <verse osisID='2Sam.8.11'>Padşah Davud bu bəxşişləri də, özünə tabe etdirdiyi bütün millətlərdən –</verse>
        <verse osisID='2Sam.8.12'>Aramlılardan, Moavlılardan, Ammonlulardan, Filiştlilərdən, Amaleqlilərdən əldə etdiyi qızıl-gümüşü də Sova padşahı Rexov oğlu Hadadezerdən əldə edilən talan malı ilə birlikdə Rəbbə həsr etdi. </verse>
        <verse osisID='2Sam.8.13'>Duz vadisində Davud Edomlulardan on səkkiz min nəfəri qırandan sonra geri qayıdan zaman ad qazandı.</verse>
        <verse osisID='2Sam.8.14'>Edoma hərbi dəstələr yerləşdirdi. Edomun hər tərəfinə hərbi dəstələri yerləşdirəndən sonra Edomluların hamısı Davuda tabe oldu. Rəbb Davuda getdiyi hər yerdə zəfər qazandırdı. </verse>
        <verse osisID='2Sam.8.15'>Davud bütün İsrailin padşahı oldu. O bütün xalqına ədalət və salehliklə hökmranlıq edirdi.</verse>
        <verse osisID='2Sam.8.16'>Seruya oğlu Yoav ordu başçısı idi; Axilud oğlu Yehoşafat salnaməçi idi;</verse>
        <verse osisID='2Sam.8.17'>Axituv oğlu Sadoq və Evyatar oğlu Aximelek kahin idi; Seraya mirzə idi;</verse>
        <verse osisID='2Sam.8.18'>Yehoyada oğlu Benaya Keretlilər və Peletlilərin başçısı idi; Davudun oğulları isə vəzir idi.  </verse>
      </chapter>
      <chapter osisID='2Sam.9'>
        <verse osisID='2Sam.9.1'>
            Davud dedi: «Şaul nəslindən sağ qalan kimsə varmı? Yonatanın xatirinə ona yaxşılıq edim».</verse>
        <verse osisID='2Sam.9.2'>Şaulun nəslində Siva adlı bir xidmətçi var idi. Onu Davudun yanına çağırdılar və padşah ona dedi: «Siva sənsənmi?» O dedi: «Qulun özüdür ki, var».</verse>
        <verse osisID='2Sam.9.3'>Padşah dedi: «Şaul nəslindən bir adam qalmayıb ki, ona Allah xatirinə yaxşılıq edim?» Siva padşaha dedi: «Yonatanın iki ayağından şikəst bir oğlu var».</verse>
        <verse osisID='2Sam.9.4'>Padşah ona dedi: «İndi o haradadır?» Siva padşaha dedi: «Budur, indi o, Lo-Devarda Ammielin oğlu Makirin evindədir». </verse>
        <verse osisID='2Sam.9.5'>Padşah Davud adam göndərib Lo-Devardan Ammielin oğlu Makirin evindən Mefiboşeti gətirtdi.</verse>
        <verse osisID='2Sam.9.6'>Şaul oğlu Yonatanın oğlu Mefiboşet Davudun yanına gəldi və üzünü yerə qoyub təzim etdi. Davud dedi: «Mefiboşet!» O «Budur, qulun özüdür ki, var!» dedi.</verse>
        <verse osisID='2Sam.9.7'>Davud ona dedi: «Qorxma, atan Yonatanın xatirinə mütləq sənə yaxşılıq edəcəyəm və baban Şaulun bütün torpağını sənə qaytaracağam. Sən həmişə mənim süfrəmdə yemək yeyəcəksən».</verse>
        <verse osisID='2Sam.9.8'>Mefiboşet təzim edib dedi: «Axı bu qulun kimdir ki? Mənim kimi ölü bir köpəyə tərəf nə üçün üz tutursan?» </verse>
        <verse osisID='2Sam.9.9'>Padşah Şaulun xidmətçisi Sivanı çağırıb dedi: «Şaula və onun nəslinə aid olan hər şeyi sənin ağanın nəvəsinə verdim.</verse>
        <verse osisID='2Sam.9.10'>Ağanızın nəvəsinin torpağını sən, oğulların və qulların becərəcək. Məhsulunu ona verəcəksiniz ki, azuqəsi olsun. Ağanızın nəvəsi Mefiboşet isə həmişə mənim süfrəmdə yemək yeyəcək». Sivanın on beş oğlu və iyirmi qulu var idi.</verse>
        <verse osisID='2Sam.9.11'>Siva padşaha dedi: «Mən ağam padşahın bu quluna əmr etdiyi hər şeyi edəcəyəm». Beləliklə, Mefiboşet padşah oğullarından biri kimi Davudun süfrəsində yemək yeyirdi. </verse>
        <verse osisID='2Sam.9.12'>Mefiboşetin kiçik bir oğlu var idi. Onun adı Mika idi. Sivanın evində yaşayanların hamısı Mefiboşetin xidmətçiləri idi.</verse>
        <verse osisID='2Sam.9.13'>Bundan sonra Mefiboşet Yerusəlimdə qaldı, çünki həmişə padşahın süfrəsində yemək yeyirdi. O, iki ayağından şikəst idi.  </verse>
      </chapter>
      <chapter osisID='2Sam.10'>
        <verse osisID='2Sam.10.1'>
          Bir müddət sonra Ammonluların padşahı öldü və onun yerinə oğlu Xanun padşah oldu.</verse>
        <verse osisID='2Sam.10.2'>Davud dedi: «Atası mənə yaxşılıq etdiyinə görə mən də Naxaşın oğlu Xanuna yaxşılıq edəcəyəm». Davud əyanlarından bir neçəsini Xanunun atası üçün başsağlığı verməyə göndərdi. Lakin Davudun adamları Ammon ölkəsinə çatanda</verse>
        <verse osisID='2Sam.10.3'>Ammonluların başçıları öz ağaları Xanuna dedilər: «Sən elə bilirsən ki, Davud bu başsağlığı verən adamları sənin atana hörməti olduğu üçün göndərib? Davudun sənin yanına adamlarını göndərməsi şəhəri gözdən keçirib araşdırmaq və buranı yıxmaq üçün deyilmi?»</verse>
        <verse osisID='2Sam.10.4'>Xanun Davudun adamlarını tutaraq saqqallarını yarıyacan qırxdırıb paltarlarını oturacaq yerinə qədər aşağıdan kəsdirdi və onları geri göndərdi.</verse>
        <verse osisID='2Sam.10.5'>Bunu Davuda xəbər verdilər, Davud da onları qarşılamaq üçün qasidlər göndərdi, çünki bu adamlar çox utanırdı. Padşah dedi: «Saqqalınız çıxana qədər Yerixoda qalın, sonra qayıdarsınız». </verse>
        <verse osisID='2Sam.10.6'>Ammonlular özlərinə qarşı Davudda nifrət oyatdıqlarını görəndə adam göndərib Bet-Rexov Aramlılarından və Sova Aramlılarından iyirmi min piyada əsgəri, Maaka padşahı ilə min adamı və Tov əhalisindən on iki min nəfəri muzdla tutdular.</verse>
        <verse osisID='2Sam.10.7'>Davud bunu eşidib Yoavla bütün igidlər ordusunu onların üstünə göndərdi.</verse>
        <verse osisID='2Sam.10.8'>Ammonlular çıxıb darvazanın girişində döyüşə düzüldülər. Sova və Rexov Aramlıları ilə Tov və Maaka adamları çöldə ayrıca durmuşdular. </verse>
        <verse osisID='2Sam.10.9'>Yoav öndən və arxadan düşmənlərin ona qarşı düzüldüklərini görəndə bütün İsrailin seçmə döyüşçülərindən bəzilərini ayırıb Aramlılara qarşı düzdü.</verse>
        <verse osisID='2Sam.10.10'>Xalqın qalan hissəsinə isə qardaşı Avişayı başçı qoydu və onları Ammonlulara qarşı düzdü.</verse>
        <verse osisID='2Sam.10.11'>Yoav dedi: «Əgər Aramlılar məndən güclü çıxarsa, sən mənə kömək edərsən, əgər Ammonlular səndən güclü çıxarsa, mən gəlib sənə kömək edərəm.</verse>
        <verse osisID='2Sam.10.12'>Cəsarətli ol. Gəl xalqımız naminə, Allahımızın şəhərləri naminə igidlik göstərək. Qoy Rəbb gözündə xoş olanı etsin».</verse>
        <verse osisID='2Sam.10.13'>Yoav və yanındakı qoşun Aramlılara qarşı döyüşə yaxınlaşarkən düşmənlər Yoavın qabağından qaçdılar.</verse>
        <verse osisID='2Sam.10.14'>Ammonlular Aramlıların qaçdığını görəndə Avişayın qabağından qaçıb şəhərə girdilər. Ammonlular ilə döyüş qurtarandan sonra Yoav Yerusəlimə qayıtdı. </verse>
        <verse osisID='2Sam.10.15'>Aramlılar İsraillilərin önündə məğlub olduqlarını görəndə bir yerə yığıldılar.</verse>
        <verse osisID='2Sam.10.16'>Hadadezer adam göndərib Fərat çayının o tayındakı Aramlıları döyüşə çıxartdı. Hadadezerin ordu başçısı Şovakla birgə Xelama gəldi.</verse>
        <verse osisID='2Sam.10.17'>Bunu Davuda xəbər verdilər. O bütün İsrailliləri toplayıb İordan çayını keçərək Xelama gəldi. Aramlılar Davuda qarşı düzülüb onunla vuruşdular.</verse>
        <verse osisID='2Sam.10.18'>Aramlılar İsraillilərin qarşısından qaçdılar. Davud Aramlılardan yeddi yüz döyüş arabaçısı ilə qırx min süvarini qırdı və orada ordu başçısı Şovakı vurub öldürdü.</verse>
        <verse osisID='2Sam.10.19'>Hadadezerə tabe olan padşahların hamısı İsrail qarşısında məğlub olduqlarını görəndə İsraillilərlə sülh bağlayıb onlara tabe oldular. Artıq Aramlılar Ammonlulara kömək etməyə qorxdular.  </verse>
      </chapter>
      <chapter osisID='2Sam.11'>
        <verse osisID='2Sam.11.1'/>
        <verse osisID='2Sam.11.2'>Bir axşamçağı Davud yatağından qalxıb padşah sarayının damı üstündə gəzişirdi. O, damdan baxıb gördü ki, bir qadın yuyunur. Qadın çox gözəl idi.</verse>
        <verse osisID='2Sam.11.3'>Davud adam göndərib bu qadın barəsində xəbər aldı. Biri belə dedi: «Bu qadın Xetli Uriyanın arvadı, Eliamın qızı Bat-Şevadır».</verse>
        <verse osisID='2Sam.11.4'>Davud qasidlər göndərib onu yanına gətirtdi. Qadın onun yanına gələndə hələ aybaşı murdarlığından təmizlənməkdə idi. Davud onunla yatdı və sonra qadın evinə qayıtdı.</verse>
        <verse osisID='2Sam.11.5'>Qadın bundan boylu olub Davuda «mən hamiləyəm» deyə xəbər göndərdi. </verse>
        <verse osisID='2Sam.11.6'>Davud Yoavın yanına adam göndərib dedi: «Xetli Uriyanı mənim yanıma göndər». Yoav Uriyanı Davudun yanına göndərdi.</verse>
        <verse osisID='2Sam.11.7'>Uriya Davudun yanına gələndə Davud Yoavın, xalqın və döyüşün vəziyyətini soruşdu.</verse>
        <verse osisID='2Sam.11.8'>Sonra Davud Uriyaya dedi: «Get evinə, ayaqlarını yu». Uriya padşahın sarayından çıxanda padşah arxasınca ona hədiyyə də göndərdi.</verse>
        <verse osisID='2Sam.11.9'>Lakin Uriya padşahın sarayının qapısında ağasının bütün mühafizəçiləri ilə birlikdə yatıb evinə getmədi.</verse>
        <verse osisID='2Sam.11.10'>Davuda «Uriya evinə getmədi» deyə bildirdilər. Davud Uriyaya dedi: «Sən yoldan gəlməmisənmi? Niyə evinə getmədin?»</verse>
        <verse osisID='2Sam.11.11'>Uriya Davuda dedi: «Əhd sandığı və İsraillilərlə Yəhudalılar çardaqlarda qalarkən, ağam Yoavla ağamın zabitləri çöllərdə məskən salarkən mən yemək-içmək və arvadım ilə yatmaq üçün evimə gedimmi? Həyatına və canına and olsun, mən belə şey etmərəm».</verse>
        <verse osisID='2Sam.11.12'>Davud Uriyaya dedi: «Bu gün də burada qal, sabah səni yola salaram». Uriya həmin günü və ertəsi günü Yerusəlimdə qaldı.</verse>
        <verse osisID='2Sam.11.13'>Davud onu çağırıb yedirib-içirərək sərxoş etdi. Uriya padşahın yanından axşamüstü çıxdı. O öz hərbi yatağında yatmaq üçün ağasının mühafizəçilərinin yanına gedərək yenə də evinə getmədi. </verse>
        <verse osisID='2Sam.11.14'>Səhər açılanda Davud Yoava məktub yazdı və məktubu Uriyanın əli ilə Yoava göndərdi.</verse>
        <verse osisID='2Sam.11.15'>Məktubunda belə yazılmışdı: «Uriyanı qızğın döyüşlərə göndər. Onu ön xəttə qoy və yanından çəkilin ki, vurulub öldürülsün».</verse>
        <verse osisID='2Sam.11.16'>Yoav şəhəri mühasirə altında saxlayarkən igid adamlar olan yeri bilirdi və Uriyanı oraya göndərdi.</verse>
        <verse osisID='2Sam.11.17'>Şəhərin adamları qalxıb Yoavla döyüşə çıxdılar. Xalqdan, Davudun döyüşçülərindən qırılanlar oldu və Xetli Uriya da ölənlər arasında idi.</verse>
        <verse osisID='2Sam.11.18'>Yoav Davudun yanına adam göndərib döyüş haqqında olan məlumatların hamısını xəbər verdi.</verse>
        <verse osisID='2Sam.11.19'>Qasidə əmr edib dedi: «Döyüş haqqında olan bütün məlumatları padşaha söyləyib bitirərkən</verse>
        <verse osisID='2Sam.11.20'>padşah sənə qəzəblənib “Şəhərə hücum etmək üçün niyə bu qədər yaxınlaşdınız? Divarın üstündən sizə ox atacaqlarını bilmirdinizmi?</verse>
        <verse osisID='2Sam.11.21'>Bax Yerubbeşet oğlu Avimeleki kim vurdu? Divarın üstündən bir qadın dəyirmanın üst daşını onun üstünə atmadımı və o, Tevesdə ölmədimi?” deyərsə, o zaman “qulun Xetli Uriya da öldü” deyərsən». </verse>
        <verse osisID='2Sam.11.22'>Qasid yola düşdü və Davudun yanına gəlib Yoavın göndərdiyi məlumatların hamısını ona xəbər verdi.</verse>
        <verse osisID='2Sam.11.23'>Qasid Davuda dedi: «Adamlar bizə üstün gəldilər. Onlar bizə qarşı döyüşmək üçün çölə çıxdılar və onları darvazanın girişinə qədər qovduq.</verse>
        <verse osisID='2Sam.11.24'>Oxatanlar divardan döyüşçülərin üstünə ox yağdırdılar və padşahın döyüşçülərindən ölənlər də oldu. Qulun Xetli Uriya da ölənlər arasındadır».</verse>
        <verse osisID='2Sam.11.25'>Davud qasidə dedi: «Yoava deyərsən ki, “bu hadisə sənin gözündə pis görünməsin, çünki qılınc gah birinin, gah da başqasının başını yeyir. Şəhərə qarşı döyüşü gücləndirib oranı yıxsın”. Bununla Yoavı sən də ruhlandır». </verse>
        <verse osisID='2Sam.11.26'>Uriyanın arvadı Uriyanın ölümünü eşidib əri üçün yas tutdu.</verse>
        <verse osisID='2Sam.11.27'>Yas qurtarandan sonra Davud adam göndərib Bat-Şevanı öz evinə gətirdi və o, Davudun arvadı oldu. Sonra Davuda bir oğul doğdu. Lakin Davudun gördüyü bu iş Rəbbin gözündə pis idi.  </verse>
      </chapter>
      <chapter osisID='2Sam.12'>
        <verse osisID='2Sam.12.1'>
            Rəbb Natanı Davudun yanına göndərdi. Natan onun yanına gəlib belə nəql etdi: «Bir şəhərdə iki adam var idi. Onlardan biri varlı, o biri isə kasıb idi.</verse>
        <verse osisID='2Sam.12.2'>Varlı adamın çoxlu sürüləri və naxırı var idi.</verse>
        <verse osisID='2Sam.12.3'>Lakin kasıb adamın satın alıb bəslədiyi bir körpə dişi quzudan başqa heç nəyi yox idi. O, quzusunu öz yanında uşaqları ilə bərabər böyütmüş, ona öz yeməyindən yedirtmiş, öz içdiyi qabdan su içirtmiş və qoynunda yatırtmışdı. Quzu ona doğma qızı kimi idi.</verse>
        <verse osisID='2Sam.12.4'>Bir gün varlı adamgilə yadelli bir qonaq gəlir. Varlı adam onlara gələn qonağa yemək hazırlamaq üçün öz sürüsündən və naxırından heyvan götürüb kəsməyə qıymadı. O gedib kasıbın quzusunu götürüb kəsdi və yanına gələn qonağa yemək hazırladı».</verse>
        <verse osisID='2Sam.12.5'>O adama qarşı Davudun qəzəbi alovlandı və Natana dedi: «Var olan Rəbb haqqı, bunu edən adam ölümə layiqdir.</verse>
        <verse osisID='2Sam.12.6'>Bu işi gördüyünə və rəhmsizliyinə görə o, quzunun əvəzini dördqat verəcək». </verse>
        <verse osisID='2Sam.12.7'>Natan Davuda dedi: «O adam sənsən! İsrailin Allahı Rəbb belə deyir: “Mən səni İsrailin üzərində padşah olaraq məsh etdim və səni Şaulun əlindən qurtardım.</verse>
        <verse osisID='2Sam.12.8'>Sənə ağanın evini verdim. Ağanın arvadlarını qoynunda yatırıb İsraillə Yəhuda nəslini sənə verdim. Əgər bu sənə azlıq edirdisə, Mən sənə daha nələri, nələri əlavə edərdim.</verse>
        <verse osisID='2Sam.12.9'>Nə üçün Rəbbin gözündə pis olan işi etdin? Niyə Onun sözünə xor baxdın? Xetli Uriyanın arvadını özünə arvad etmək üçün onu qılıncla öldürtdürdün. Uriyanı Ammon övladlarının qılıncı ilə öldürtdürdün.</verse>
        <verse osisID='2Sam.12.10'>Bundan sonra heç vaxt qılınc sənin evindən ayrılmayacaq, çünki sən Mənə xor baxdın və Xetli Uriyanın arvadını özünə arvad etdin”.</verse>
        <verse osisID='2Sam.12.11'>Rəbb belə deyir: “Bax sənə qarşı pisliyi öz nəslindən çıxaracağam və sənin gözünün önündə arvadlarını götürüb yaxınına verəcəyəm. O da göz görə-görə, gündüzün günorta çağı sənin arvadlarınla yatacaq.</verse>
        <verse osisID='2Sam.12.12'>Bu işi sən gizli etdinsə, Mən bu işi bütün İsraillilərin qarşısında gündüzün günorta çağı etdirəcəyəm”». </verse>
        <verse osisID='2Sam.12.13'>Davud Natana dedi: «Mən Rəbbə qarşı günah etdim». Natan Davuda dedi: «Rəbb sənin günahını sildi, ölməyəcəksən.</verse>
        <verse osisID='2Sam.12.14'>Lakin bunu etməklə Rəbbin düşmənlərinə böyük fürsət verdin ki, Ona küfr etsinlər. Ona görə də mütləq səndən doğulan uşaq öləcək». </verse>
        <verse osisID='2Sam.12.15'>Sonra Natan evinə qayıtdı. Rəbb Davudun Uriyanın dul arvadından olan uşağını vurdu və uşaq xəstələndi.</verse>
        <verse osisID='2Sam.12.16'>Davud uşaq üçün Allaha yalvardı və oruc tutaraq otağına girib bütün gecəni quru yerdə uzandı.</verse>
        <verse osisID='2Sam.12.17'>Evinin ağsaqqalları onu yerdən qaldırmaq üçün yanında dayandılar, lakin o qalxmaq istəmədi və onlarla birgə çörək yemədi.</verse>
        <verse osisID='2Sam.12.18'>Yeddinci gün körpə öldü. Davudun əyanları uşağın öldüyünü ona bildirməyə qorxdular və belə düşündülər: «Uşaq sağ ikən onu dilə tutduq, lakin sözümüzə qulaq asmadı. İndi uşağın öldüyünü ona necə söyləyək? Özünə bir xətər yetirər».</verse>
        <verse osisID='2Sam.12.19'>Davud əyanlarının pıçıldaşmasını görəndə başa düşdü ki, uşaq ölüb və əyanlarına «Uşaq öldümü?» dedi. Onlar «öldü» dedilər. </verse>
        <verse osisID='2Sam.12.20'>Davud yerdən qalxdı, yuyunub başına zeytun yağı sürtdü və paltarlarını dəyişərək Rəbbin evinə gedib səcdə qıldı. Evə qayıdıb yemək istəyəndə qarşısına yemək qoydular və o yedi.</verse>
        <verse osisID='2Sam.12.21'>Əyanları ona dedi: «Bu nə işdir edirsən? Körpə sağ ikən nə üçün oruc tutub ağladın, körpə öləndə isə durub çörək yedin?»</verse>
        <verse osisID='2Sam.12.22'>Davud cavab verdi: «Uşaq sağ olanda oruc tutub ağlayırdım və deyirdim ki, kim bilir, bəlkə Rəbb mənə lütf edər, uşaq sağ qalar.</verse>
        <verse osisID='2Sam.12.23'>Lakin indi uşaq ölüb, nə üçün oruc tutum? Məgər onu geri qaytara bilərəmmi? Mən onun yanına gedəcəyəm, o mənim yanıma qayıtmayacaq». </verse>
        <verse osisID='2Sam.12.24'>Davud arvadı Bat-Şevaya təsəlli verdi və yanına girib onunla yatdı. Bat-Şeva bir oğul doğdu və adını Süleyman qoydu. Rəbb bu uşağı sevdi.</verse>
        <verse osisID='2Sam.12.25'>O, Natan peyğəmbəri göndərdi və o da Rəbbin naminə uşağın adını Yedidyah  qoydu. </verse>
        <verse osisID='2Sam.12.26'>Yoav Ammon övladlarının Rabba şəhərinə hücum edib padşah qalasını aldı.</verse>
        <verse osisID='2Sam.12.27'>Sonra Yoav Davudun yanına qasidlər göndərib belə dedi: «Rabbaya hücum edib ehtiyat su mənbələrini aldım.</verse>
        <verse osisID='2Sam.12.28'>İndi isə sən xalqın qalan hissəsini topla və şəhərə qarşı ordugah qurub oranı al ki, mən gedib oranı almayım və o yer adımla çağırılmasın».</verse>
        <verse osisID='2Sam.12.29'>Davud da bütün xalqı toplayıb Rabbaya getdi və şəhərə hücum edib oranı aldı.</verse>
        <verse osisID='2Sam.12.30'>Davud onların padşahının başından tacını götürdü. Tac qızıldan olub çəkisi bir talant idi. Onun üzərində qiymətli daş var idi. Bu tac Davudun başına qoyuldu. Davud bu şəhərdən çoxlu qənimət apardı.</verse>
        <verse osisID='2Sam.12.31'>O, şəhərdə olan xalqı köçürüb mişar, dəmir külüng, dəmir balta ilə görülən işlərdə və kərpic emalında işlətdi. Davud Ammonluların bütün şəhərlərində belə edəndən sonra bütün xalqla birgə Yerusəlimə qayıtdı.  </verse>
      </chapter>
      <chapter osisID='2Sam.13'>
        <verse osisID='2Sam.13.1'>
          Davudun oğlu Avşalomun Tamar adlı gözəl doğma bacısı var idi. Rabbanın alınmasından bir müddət sonra Davudun oğlu Amnon Tamara vuruldu.</verse>
        <verse osisID='2Sam.13.2'>Amnon ögey bacısı Tamardan ötrü o qədər qüssələndi ki, lap xəstəliyə düşdü. Çünki Tamar bakirə qız olduğuna görə Amnona onunla bir şey etmək çətin gəlirdi.</verse>
        <verse osisID='2Sam.13.3'>Amnonun Yonadav adlı bir dostu var idi. Yonadav Davudun qardaşı Şimanın oğlu idi və özü də çox hiyləgər idi.</verse>
        <verse osisID='2Sam.13.4'>Yonadav Amnona dedi: «Ey şahzadə, niyə gündən-günə pərişansan? Bunu mənə bildirməzsənmi?» Amnon ona dedi: «Qardaşım Avşalomun doğma bacısı Tamara vurulmuşam».</verse>
        <verse osisID='2Sam.13.5'>Yonadav ona dedi: «Yatağına girib özünü xəstə göstər və atan səni görməyə gələndə ona belə de: “Rica edirəm, bacım Tamar gəlib mənə çörək yedirtsin və gözümün qarşısında yemək hazırlasın, mən də onu görüm, bişirdiyi yeməyi onun əlindən alıb yeyim”».</verse>
        <verse osisID='2Sam.13.6'>Amnon yatağa girib özünü xəstə göstərdi. Padşah onu görməyə gələndə Amnon padşaha dedi: «Rica edirəm, bacım Tamar gəlsin və gözümün qarşısında iki kökə bişirsin, mən də o kökələri onun əlindən alıb yeyim». </verse>
        <verse osisID='2Sam.13.7'>Davud evə adam göndərib Tamara dedi: «İndi qardaşın Amnonun evinə get, ona yemək hazırla».</verse>
        <verse osisID='2Sam.13.8'>Tamar qardaşı Amnonun evinə gedəndə o uzanmışdı. Tamar xəmir yoğurdu və onun gözü önündə kökələr düzəldib bişirdi.</verse>
        <verse osisID='2Sam.13.9'>Tavanı götürüb onun qarşısına boşaltdı. Lakin o yemək istəmədi. Amnon dedi: «Qoy hamı yanımdan çıxsın». Hamı onun yanından çıxdı.</verse>
        <verse osisID='2Sam.13.10'>Amnon Tamara dedi: «Yeməyi içəri otağa apar və orada sənin əlindən alıb yeyim». Tamar qardaşı Amnon üçün bişirdiyi kökələri götürüb içəri otağa apardı.</verse>
        <verse osisID='2Sam.13.11'>Kökələri yemək üçün Amnonun yanına gətirəndə Amnon Tamardan yapışıb dedi: «Gəl mənimlə yat, bacım».</verse>
        <verse osisID='2Sam.13.12'>Tamar isə ona dedi: «Yox, qardaşım, mənim namusuma toxunma, çünki İsraildə belə işlər etmək olmaz. Belə iyrənc iş görmə.</verse>
        <verse osisID='2Sam.13.13'>Mən bu rüsvayçılıqdan necə qurtara bilərəm? Səni isə İsraildə binamus kimi tanıyacaqlar. İndi isə rica edirəm, get padşahla danış, o məni sənə verər, yox deməz».</verse>
        <verse osisID='2Sam.13.14'>Lakin Amnon onun sözünü dinləmək istəmədi və qızdan qüvvətli olduğu üçün qızı zorlayaraq onunla yatdı. </verse>
        <verse osisID='2Sam.13.15'>Bundan sonra Amnonda Tamara qarşı həddən çox nifrət yarandı. Ona olan nifrəti əvvəlki sevgi hissindən daha güclü idi. Amnon ona «dur, buradan rədd ol» dedi.</verse>
        <verse osisID='2Sam.13.16'>Tamar isə dedi: «Yox! Axı indi məni qovmaqla etdiyin bu pislik mənə etdiyin o biri pislikdən daha böyükdür».</verse>
        <verse osisID='2Sam.13.17'>Amma Amnon ona qulaq asmaq istəməyib öz nökərini yanına çağırıb dedi: «Bunu yanımdan rədd edib bayıra at və arxasınca da qapını qıfılla».</verse>
        <verse osisID='2Sam.13.18'>Qızın əynində əlvan paltar var idi, çünki padşahın bakirə qızları belə paltar geyərdilər. Amnonun nökəri Tamarı bayıra atıb arxasınca qapını qıfılladı.</verse>
        <verse osisID='2Sam.13.19'>Tamar da başına kül tökdü. Əynindəki əlvan paltarını cırıb əlləri ilə başını tutaraq getdi. O gedə-gedə hönkürürdü. </verse>
        <verse osisID='2Sam.13.20'>Qardaşı Avşalom ona dedi: «Sənə toxunan qardaşın Amnon idimi? Hələlik sus, bacım, axı o sənin qardaşındır, bunu qəlbinə salma». Tamar tənha və qəm içində qardaşı Avşalomun evində yaşadı.</verse>
        <verse osisID='2Sam.13.21'>Padşah Davud bu hadisəni eşidərkən çox qəzəbləndi.</verse>
        <verse osisID='2Sam.13.22'>Avşalom isə Amnona nə yaxşı, nə də yaman bir söz dedi, çünki bacısı Tamarı zorladığına görə Avşalom Amnona nifrət edirdi. </verse>
        <verse osisID='2Sam.13.23'>İki il tamam olandan sonra Efrayimə yaxın Baal-Xasorda Avşalom qoyun qırxımı keçirirdi. Avşalom padşahın bütün oğullarını oraya dəvət etdi.</verse>
        <verse osisID='2Sam.13.24'>O, padşahın yanına gəlib dedi: «Bax bu qulun qoyun qırxımı keçirir. Rica edirəm, qoy padşah və əyanları bu qulunun yanına gəlsin».</verse>
        <verse osisID='2Sam.13.25'>Padşah Avşaloma dedi: «Yox, ay oğul, qoy hamımız getməyək, sənə ağırlıq düşər». Avşalom nə qədər təkid etsə də, padşah getmək istəmədi, lakin ona xeyir-dua verdi.</verse>
        <verse osisID='2Sam.13.26'>Sonra Avşalom dedi: «Heç olmasa qardaşım Amnon bizimlə getsin». Padşah ona dedi: «Axı nə üçün o səninlə getsin?»</verse>
        <verse osisID='2Sam.13.27'>Avşalom isə təkid etdi. Davud Amnonu və bütün şahzadələri onunla göndərdi.</verse>
        <verse osisID='2Sam.13.28'>Avşalom nökərlərinə belə əmr etmişdi: «Baxın Amnonun ürəyi şərabla nəşələnəndə sizə “Amnonu vurun!” deyəcəyəm, o zaman onu öldürün, qorxmayın. Sizə əmri verən mən deyiləmmi? Cəsur və igid olun».</verse>
        <verse osisID='2Sam.13.29'>Avşalom necə buyurmuşdusa, nökərləri elə edib Amnonu vurdular. Bunu görən bütün şahzadələr qalxıb hər biri öz qatırına minərək qaçdı. </verse>
        <verse osisID='2Sam.13.30'>Hələ onlar yolda ikən Davuda belə xəbər çatdı: «Avşalom bütün şahzadələri qırıb, onlardan heç birini sağ qoymayıb».</verse>
        <verse osisID='2Sam.13.31'>Padşah qalxıb paltarını cırdı və yerə sərildi. Yanındakı əyanların hamısı öz paltarını cırdılar.</verse>
        <verse osisID='2Sam.13.32'>Davudun qardaşı Şimanın oğlu Yonadav belə dedi: «Ağam bütün gəncləri, şahzadələri ölmüş zənn etməsin, təkcə Amnon ölüb. Ona görə ki o, ögey bacısı Tamarı zorladığı gündən bəri Avşalom bu niyyətdə idi.</verse>
        <verse osisID='2Sam.13.33'>Onun üçün də ağam padşahın bütün şahzadələrin ölüm xəbərindən ürəyi narahat olmasın, çünki təkcə Amnon ölüb». </verse>
        <verse osisID='2Sam.13.34'>Avşalom isə qaçmışdı. Növbətçi nökər başını qaldırıb baxdı və budur, arxa yoldan dağın yamacından böyük bir qələbəlik gəlirdi.</verse>
        <verse osisID='2Sam.13.35'>Yonadav padşaha dedi: «Budur, şahzadələr gəlir, qulun necə dedisə, elə də oldu».</verse>
        <verse osisID='2Sam.13.36'>O, sözünü qurtaran kimi şahzadələr içəri girib bərkdən ağladılar və padşahla bütün əyanları da acı göz yaşları tökdülər. </verse>
        <verse osisID='2Sam.13.37'>Avşalom qaçıb Geşur padşahı Ammihud oğlu Talmayın yanına getdi. Davud isə oğlu Amnon üçün hər gün yas tuturdu.</verse>
        <verse osisID='2Sam.13.38'>Geşura qaçan Avşalom üç il orada qaldı.</verse>
        <verse osisID='2Sam.13.39'>Avşalom üçün padşah Davud ürəyində həsrət çəkirdi, çünki Amnonun ölümünə görə artıq təsəlli tapmışdı.  </verse>
      </chapter>
      <chapter osisID='2Sam.14'>
        <verse osisID='2Sam.14.1'>
          Seruya oğlu Yoav başa düşdü ki, padşah Avşalomun həsrətini çəkir.</verse>
        <verse osisID='2Sam.14.2'>Yoav Teqoaya adam göndərib oradan müdrik bir qadın gətirtdi və ona dedi: «Rica edirəm, özünü yaslı adam kimi göstər. Yas paltarı geyin, başına zeytun yağı sürtmə, özünü çoxdan bəridir ki, ölən üçün yas tutan bir qadına bənzət.</verse>
        <verse osisID='2Sam.14.3'>Padşahın yanına gedib ona belə söyləyərsən». Yoav qadına nə demək lazım olduğunu öyrətdi. </verse>
        <verse osisID='2Sam.14.4'>Teqoalı qadın padşahın hüzurunda üzüstə yerə döşəndi və ona müraciət edib belə dedi: «Kömək et, ey padşah!»</verse>
        <verse osisID='2Sam.14.5'>Padşah da ona dedi: «Dərdin nədir?» Qadın dedi: «Həqiqətən, mən dul bir qadınam, ərim ölüb.</verse>
        <verse osisID='2Sam.14.6'>Kənizinin iki oğlu var idi. Bir gün onların ikisi də çöldə bir-biri ilə dalaşdı. Orada onları ayıran heç kim yox idi və biri o birini vurub öldürdü.</verse>
        <verse osisID='2Sam.14.7'>Bax bütün nəsil mənə – kənizinə qarşı çıxdı və “qardaş qatilini bizə ver, öldürdüyü qardaşının canının əvəzinə onu öldürək, qoy mirasa varis olan qardaş da həlak olsun” dedilər. Onlar ocağımın qalan közünü də söndürəcəklər və ərimin yer üzündə nə adı, nə də yadigarı qalacaq». </verse>
        <verse osisID='2Sam.14.8'>Padşah qadına dedi: «Evinə qayıt. Mən sənin haqqında əmr verərəm».</verse>
        <verse osisID='2Sam.14.9'>Teqoalı qadın padşaha dedi: «Ağam padşah, günahın qoy mənim və atamın nəsli üzərinə düşsün! Qoy padşahla taxtı günahsız qalsın!»</verse>
        <verse osisID='2Sam.14.10'>Padşah dedi: «Kim sənə bir söz desə, onu mənim yanıma gətir, heç kim sənə toxuna bilməz».</verse>
        <verse osisID='2Sam.14.11'>Qadın dedi: «Rica edirəm, padşah Allahı Rəbbi xatırlasın ki, qan qisasını alaraq qırğını davam etdirməsin, yoxsa onlar mənim oğlumu həlak edəcək». Davud dedi: «Var olan Rəbb haqqı, oğlunun başından bir tük belə, əskik olmayacaq». </verse>
        <verse osisID='2Sam.14.12'>Qadın dedi: «Rica edirəm, izin ver, kənizin ağam padşaha bir söz söyləsin». O «söylə» dedi.</verse>
        <verse osisID='2Sam.14.13'>Qadın dedi: «Əgər belə olarsa, nə üçün Allahın xalqına qarşı bu cür iş gördün? Çünki padşahın bu sözü onun özünü də mühakimə edir. Ona görə ki sürgün etdiyi adamı qaytarıb geri gətirtmir.</verse>
        <verse osisID='2Sam.14.14'>Axı hamımız öləcəyik, yerə dağılan və yenidən bir yerə yığılmayan su kimiyik. Allah da canı insandan çəkib almaz, lakin bir çarə düşünər ki, sürgündə olan adam Özündən uzaq düşməsin.</verse>
        <verse osisID='2Sam.14.15'>İndi ağam padşaha bu sözü söyləmək üçün gəlməyimin səbəbi budur ki, xalq məni qorxutdu və bu kənizin dedi: “Qoy indi gedib bunu padşaha söyləyim, bəlkə padşah kənizinin xahişini yerinə yetirər.</verse>
        <verse osisID='2Sam.14.16'>Ona görə ki padşah bu kənizini eşidəcək və oğlunu Allahın irs olaraq verdiyi torpaqdan qoparıb atmaq istəyənin əlindən qurtaracaq”.</verse>
        <verse osisID='2Sam.14.17'>Ona görə kənizin belə düşündü. Rica edirəm, ağam padşah, sözünlə mənə təskinlik ver, çünki yaxşını-pisi başa düşməkdə Allahın mələyi necədirsə, ağam padşah da elədir. Qoy Allahın Rəbb sənə yar olsun!» </verse>
        <verse osisID='2Sam.14.18'>Bu sözdən sonra padşah qadına belə dedi: «Səndən bir şey soruşacağam, cavabını məndən gizlətmə». Qadın dedi: «Ağam padşah, söylə, rica edirəm».</verse>
        <verse osisID='2Sam.14.19'>Padşah dedi: «Sənin bu işlərinin hamısında Yoavın da əli varmı?» Qadın cavab verdi: «Ağam padşah sağ olsun, padşahın sözündən heç kim nə sağa, nə də sola dönə bilməz. Qulun Yoav mənə əmr etdi və bu sözlərin hamısını kənizinə o öyrətdi.</verse>
        <verse osisID='2Sam.14.20'>Qulun Yoav bunu işin istiqamətini dəyişmək üçün etdi. Ağam Allahın mələyi qədər müdrikdir, ölkədə olub-keçən hər şeyi bilir». </verse>
        <verse osisID='2Sam.14.21'>Padşah Yoava dedi: «Yaxşı, bu işi görərəm. Get, o cavanı – Avşalomu geri qaytar».</verse>
        <verse osisID='2Sam.14.22'>Yoav üzüstə düşüb yerə döşəndi və padşahı alqışladı. Sonra Yoav dedi: «Ağam padşah, bu gün sənin gözündə lütf tapdığını bu qulun bilir, çünki padşah qulunun ricasına əməl etdi».</verse>
        <verse osisID='2Sam.14.23'>Yoav durub Geşura gedib Avşalomu Yerusəlimə gətirdi.</verse>
        <verse osisID='2Sam.14.24'>Lakin padşah dedi: «Qoy o öz evinə qayıtsın, mənim gözümə görünməsin». Avşalom evinə qayıtdı və padşahın gözünə görünmədi. </verse>
        <verse osisID='2Sam.14.25'>Bütün İsraildə Avşalom qədər gözəlliyi mədh olunan heç kim yox idi. Təpədən dırnağa qədər onda bir eyib yox idi.</verse>
        <verse osisID='2Sam.14.26'>Hər ilin sonunda saçı ona ağırlıq etdiyi üçün kəsərdi, başından saçını kəsəndə saçı padşah tərəzisi ilə iki yüz şekel  gələrdi.</verse>
        <verse osisID='2Sam.14.27'>Avşalomun üç oğlu və Tamar adında bir qızı vardı. Tamar çox gözəl bir qadın olmuşdu. </verse>
        <verse osisID='2Sam.14.28'>Avşalom tam iki il Yerusəlimdə qaldı və padşahın gözünə görünmədi.</verse>
        <verse osisID='2Sam.14.29'>O, Yoavı padşahın yanına göndərmək üçün onun yanına adam göndərdi, amma Yoav onun yanına gəlmək istəmədi. Avşalom ikinci dəfə Yoavın yanına adam göndərdi və o yenə də gəlmək istəmədi.</verse>
        <verse osisID='2Sam.14.30'>Sonra Avşalom qullarına dedi: «Baxın Yoavın tarlası mənimkinə bitişikdir və orada onun arpası var. Gedib ora od vurun». Avşalomun qulları gedib tarlaya od vurdular.</verse>
        <verse osisID='2Sam.14.31'>Yoav durub Avşalomun evinə gəlib dedi: «Niyə sənin qulların gəlib mənim tarlama od vurdular?»</verse>
        <verse osisID='2Sam.14.32'>Avşalom Yoava dedi: «Bax sənin yanına adam göndərdim, dedim ki, buraya gələsən. “Söylə, mən Geşurdan buraya nə üçün gəlmişəm? Orada qalsaydım, mənim üçün bundan daha yaxşı olardı” deyərək səni padşahın yanına göndərmək istəyirdim. İndi gedib padşahın gözünə görünüm, günahım varsa, qoy məni öldürsün».</verse>
        <verse osisID='2Sam.14.33'>Yoav da padşahın yanına gəlib bunu ona bildirdi və padşah Avşalomu çağırdı. Avşalom padşahın yanına gedib onun qarşısında üzüstə yerə təzim etdi və padşah onu öpdü.  </verse>
      </chapter>
      <chapter osisID='2Sam.15'>
        <verse osisID='2Sam.15.1'>
          Bir müddət keçəndən sonra Avşalom özü üçün bir döyüş arabası ilə atlar və onun qabağında qaçmaq üçün əlli adam hazırladı.</verse>
        <verse osisID='2Sam.15.2'>Avşalom tezdən durub darvaza yolunun kənarında dayanardı. O, hökm almaq üçün padşahın yanına aparılacaq davası olan hər adamı öz yanına çağırar, «Sən hansı şəhərdənsən?» deyə ondan soruşardı. O adam da deyərdi ki, qulun İsrailin filan qəbiləsindəndir.</verse>
        <verse osisID='2Sam.15.3'>Avşalom ona belə deyərdi: «Bax sənin işin yaxşı və düzgündür, lakin padşah tərəfindən heç kim sənə qulaq asmayacaq».</verse>
        <verse osisID='2Sam.15.4'>Avşalom deyərdi: «Kaş bu ölkəyə məni hakim qoyaydılar. O zaman mənim yanıma davası və yaxud da iddiası olub gələn hər adamın işinə ədalətlə baxardım».</verse>
        <verse osisID='2Sam.15.5'>Bir nəfər ona təzim etmək üçün yaxınlaşanda o əl uzadıb onu qucaqlayar və öpərdi.</verse>
        <verse osisID='2Sam.15.6'>Avşalom hökm üçün padşahın yanına gələn bütün İsraillilərlə belə rəftar edərdi. İsraillilərin könlünü bu surətdə ələ alardı. </verse>
        <verse osisID='2Sam.15.7'>Dörd il keçəndən sonra Avşalom padşaha dedi: «Rica edirəm, izin ver, gedib Xevronda Rəbbə əhd etdiyim qurbanı təqdim edim.</verse>
        <verse osisID='2Sam.15.8'>Çünki qulun Aram torpağının Geşur şəhərində qalanda belə əhd etmişdi: “Əgər Rəbb məni Yerusəlimə geri qaytarsa, Ona qulluq edəcəyəm”».</verse>
        <verse osisID='2Sam.15.9'>Padşah ona «salamat get» dedi. Avşalom qalxıb Xevrona getdi. </verse>
        <verse osisID='2Sam.15.10'>Avşalom İsrail qəbilələrinin hamısına gizli qasidlər göndərərək onlara tapşırdı: «Şeypur səsini eşidəndə “Avşalom Xevronda padşah oldu” deyin».</verse>
        <verse osisID='2Sam.15.11'>Yerusəlimdən çağırdığı iki yüz nəfər də Avşalomla getdi. Onlar pak niyyətlə onun arxasınca gedirdi və heç bir şeydən xəbərləri yox idi.</verse>
        <verse osisID='2Sam.15.12'>Avşalom qurbanları təqdim edərkən Davudun müşaviri Gilolu Axitofeli öz şəhərindən – Gilodan öz yanına gətirtdi. Fitnəkar dəstə qüvvətli idi, çünki Avşalomun yanında olan xalq get-gedə çoxalırdı. </verse>
        <verse osisID='2Sam.15.13'>Bir adam gəlib Davuda xəbər verərək dedi: «İsraillilər Avşaloma rəğbət bəsləyir».</verse>
        <verse osisID='2Sam.15.14'>Davud Yerusəlimdə – yanında olan bütün əyanlarına dedi: «Durun qaçaq, yoxsa Avşalomun qarşısından heç kim qaçıb qurtula bilməz. Cəld olun, gedək, yoxsa o tez gəlib bizə çatar, başımıza bəla açar və şəhəri qılıncdan keçirər».</verse>
        <verse osisID='2Sam.15.15'>Padşahın əyanları dedilər: «Ağam padşahın istədiyi kimi olsun, bax biz sənin qullarınıq».</verse>
        <verse osisID='2Sam.15.16'>Padşah və onun ardınca bütün külfəti çıxdı. Lakin padşah cariyələrindən on qadını evə nəzarət etmək üçün qoydu.</verse>
        <verse osisID='2Sam.15.17'>Padşah və ardınca bütün xalq çıxıb şəhərin sonuncu evində dayandı.</verse>
        <verse osisID='2Sam.15.18'>Bütün əyanları onun qarşısından keçdilər və bütün Keretlilər, Peletlilər və Qatdan onun ardınca gəlmiş altı yüz nəfər Qatlı da padşahın qarşısından keçdi. </verse>
        <verse osisID='2Sam.15.19'>Padşah Qatlı Yettaya dedi: «Sən niyə bizimlə gedirsən? Qayıt təzə padşahla qal. Sən ki yadellisən və öz yurdundan sürgünə aparılmış adamsan, qayıt öz yerinə.</verse>
        <verse osisID='2Sam.15.20'>Sən bura hələ dünən gəlmisən. Bu gün səni özümüzlə getməyəmi məcbur edim? Mən hara gedə bilsəm, ora gedəcəyəm. Sən isə qayıt, öz soydaşlarını da geri qaytar. Xeyirxahlıq və sədaqət sənə yar olsun!»</verse>
        <verse osisID='2Sam.15.21'>Yettay padşaha cavab verdi: «Var olan Rəbbə və ağam padşahımın canına and olsun, padşahım harada olsa, mütləq bu qulun ölsə də, qalsa da, orada olacaq».</verse>
        <verse osisID='2Sam.15.22'>Davud Yettaya dedi: «Onda gəl, keç». Qatlı Yettay ilə bütün adamları və yanında olan bütün uşaqlar gəlib onların tərəfinə keçdi.</verse>
        <verse osisID='2Sam.15.23'>Camaat keçərkən bütün bölgə əhalisi bərkdən ağlayırdı. Padşah da Qidron vadisini keçdi və bütün camaat çölə tərəf irəlilədi. </verse>
        <verse osisID='2Sam.15.24'>Sonra Sadoq Allahın Əhd sandığını daşıyan bütün Levililərlə bərabər gəldi. Allahın sandığını yerə qoydular. Bütün xalq şəhərdən tamamilə çıxandan sonra Evyatar da çıxdı.</verse>
        <verse osisID='2Sam.15.25'>Padşah Sadoqa yenə dedi: «Allahın sandığını şəhərə qaytar. Əgər mən Rəbbin gözündə lütf tapsam, O məni geri qaytarıb Öz sandığını və məskənini yenə mənə göstərər.</verse>
        <verse osisID='2Sam.15.26'>Lakin “səndən razı deyiləm” desə, budur, qoy gözündə nə yaxşı görünsə, mənim üçün elə etsin. Mən hazıram».</verse>
        <verse osisID='2Sam.15.27'>Padşah kahin Sadoqa dedi: «Sən görücü deyilsənmi? Sən oğlun Aximaas və Evyatarın oğlu Yonatanla bərabər salamat şəhərə qayıt. Sən və Evyatar iki oğlunuzu da özünüzlə aparın.</verse>
        <verse osisID='2Sam.15.28'>Baxın sizdən mənə hal-əhval bildirən söz çatana qədər mən çöldə – çayın dayaz yerində gözləyəcəyəm».</verse>
        <verse osisID='2Sam.15.29'>Sadoqla Evyatar Allahın sandığını Yerusəlimə geri qaytardı və orada qaldı. </verse>
        <verse osisID='2Sam.15.30'>Davud Zeytun dağının yoxuşu ilə çıxır və çıxarkən ağlayırdı. Başıörtülü, ayaqyalın gedirdi. Onunla bərabər gedən bütün xalq da başıörtülü dağı çıxır və gedə-gedə ağlayırdı.</verse>
        <verse osisID='2Sam.15.31'>Kimsə «Axitofel Avşalomun yanında – qiyamçılar arasındadır» deyə Davuda xəbər verdi. Davud dedi: «Ya Rəbb, Səndən diləyirəm, Axitofelin məsləhətlərini boşa çıxar».</verse>
        <verse osisID='2Sam.15.32'>Davud xalqın Allaha səcdə etdiyi təpənin başına çatanda, budur, Arklı Xuşay paltarı cırılmış və başı toz-torpaq içində onu qarşılamağa gəldi.</verse>
        <verse osisID='2Sam.15.33'>Davud ona dedi: «Əgər sən də mənimlə bərabər getsən, mənə yük olarsan.</verse>
        <verse osisID='2Sam.15.34'>Lakin əgər şəhərə qayıdıb Avşaloma “ey padşah, mən də sənin qulun olacağam. Keçmişdə necə atana qul oldumsa, sənə də indi elə qul olacağam” desən, o zaman mənim xeyrimə Axitofelin məsləhətini poza bilərsən.</verse>
        <verse osisID='2Sam.15.35'>Kahin Sadoq və kahin Evyatar orada səninlə deyilmi? Padşah sarayından eşidəcəyin hər şeyi kahinlərə – Sadoq və Evyatara bildirəcəksən.</verse>
        <verse osisID='2Sam.15.36'>Budur, iki oğlu – Sadoqun oğlu Aximaas, Evyatarın oğlu Yonatan onların yanındadır və eşidəcəyiniz hər şeyi onların əli ilə mənə çatdıracaqsınız».</verse>
        <verse osisID='2Sam.15.37'>Avşalom Yerusəlimə girərkən Davudun dostu Xuşay da şəhərə girdi.  </verse>
      </chapter>
      <chapter osisID='2Sam.16'>
        <verse osisID='2Sam.16.1'>
            Davud təpə başından bir az yana keçərkən Mefiboşetin xidmətçisi Siva iki yüz kömbə çörək, yüz salxım quru üzüm, yüz ədəd yay meyvəsi və bir tuluq şərab yüklənmiş bir sürü palanlı eşşəklə onu qarşıladı.</verse>
        <verse osisID='2Sam.16.2'>Padşah Sivaya dedi: «Bunları hara aparırsan?» Siva dedi: «Eşşəkləri padşahın külfətinin minməsi, çörəklə yay meyvələrini nökərlərin yeməsi və bu şərabı isə çöldə olan yorğunların içməsi üçün gətirmişəm».</verse>
        <verse osisID='2Sam.16.3'>Padşah Sivaya dedi: «Bəs sənin ağanın oğlu haradadır?» Siva padşaha dedi: «Bax o “bu gün İsrail nəsli atamın padşahlığını mənə geri qaytaracaq” deyərək Yerusəlimdə qaldı».</verse>
        <verse osisID='2Sam.16.4'>Padşah Sivaya dedi: «Belə isə, onda Mefiboşetin hər şeyi sənindir». Siva cavab verdi: «Ayağının torpağı olum, ağam padşah, təki sənin gözündə lütf tapım». </verse>
        <verse osisID='2Sam.16.5'>Padşah Davud Baxurimə gəldi və oradan Şaulun nəslindən olan Gera oğlu Şimey adlı bir nəfər çıxdı. Şimey Davuda lənət edə-edə çıxırdı.</verse>
        <verse osisID='2Sam.16.6'>Davuda və Davudun adamlarına daş atırdı. Bütün xalq və igidlərin hamısı Davudun sağında və solunda idi.</verse>
        <verse osisID='2Sam.16.7'>Şimey Davuda lənət edərkən belə deyirdi: «Rədd ol, rədd ol, ey əliqanlı, yaramaz adam!</verse>
        <verse osisID='2Sam.16.8'>Yerinə padşah olduğun Şaul nəslinin tökülən qan qisasını Rəbb səndən alır. Rəbb padşahlığı oğlun Avşaloma verdi. Budur, sən öz şərinin qurbanısan, çünki sən əliqanlı insansan». </verse>
        <verse osisID='2Sam.16.9'>Seruya oğlu Avişay padşaha dedi: «Axı nə üçün bu köpək leşi ağam padşaha belə lənət etsin? İzin ver gedim, onun başını üzüm».</verse>
        <verse osisID='2Sam.16.10'>Padşah dedi: «Ey Seruya oğulları, axı məndən sizə nə? Madam ki lənət edir, demək Rəbb ona “Davuda lənət et” deyib. Elə isə kim ona “belə etmə” deyə bilər?»</verse>
        <verse osisID='2Sam.16.11'>Davud Avişaya və bütün əyanlarına dedi: «Bax əgər öz belimdən gələn oğlum canımı almaq istəyirsə, bu Binyaminli bundan daha betərini etməzmi? Buraxın onu, qoy o, lənətini etsin, çünki ona Rəbb belə əmr etmişdir.</verse>
        <verse osisID='2Sam.16.12'>Bəlkə Rəbb çəkdiyim əzabı görüb bu gün onun etdiyi lənətlərin əvəzinə mənə yaxşılıq edər».</verse>
        <verse osisID='2Sam.16.13'>Davud və adamları yolla gedirdi, Şimey isə onun qarşısında dağın yamacı ilə gedir və gedə-gedə lənət edir, ona daş-torpaq atırdı.</verse>
        <verse osisID='2Sam.16.14'>Padşahla yanındakı bütün xalq yorulmuşdu və bu yerdə dinclərini aldı. </verse>
        <verse osisID='2Sam.16.15'>Avşalom ilə bütün xalq – İsrail adamları Yerusəlimə gəldilər, Axitofel də onunla idi.</verse>
        <verse osisID='2Sam.16.16'>Davudun dostu Arklı Xuşay Avşalomun yanına gəlib «Yaşasın padşah! Yaşasın padşah!» dedi.</verse>
        <verse osisID='2Sam.16.17'>Avşalom Xuşaya dedi: «Dostuna etibarın budurmu? Niyə dostunla bərabər getmədin?»</verse>
        <verse osisID='2Sam.16.18'>Xuşay Avşaloma dedi: «Xeyr, mən ancaq Rəbbin, bu xalqın və bütün İsrail adamlarının seçdiyi adamın tərəfində olacağam və onunla da qalacağam.</verse>
        <verse osisID='2Sam.16.19'>Bir de görüm, axı mən kimə xidmət edəcəyəm, dostumun oğluna deyilmi? Atana necə qulluq etdimsə, sənə də elə qulluq edəcəyəm». </verse>
        <verse osisID='2Sam.16.20'>Avşalom Axitofelə dedi: «Məsləhətinizi verin görək, nə etməliyik?»</verse>
        <verse osisID='2Sam.16.21'>Axitofel Avşaloma dedi: «Evə nəzarət etmək üçün atanın qoyub getdiyi cariyələrin yanına gir. Onda atanın nifrətini qazandığını bütün İsraillilər eşidəcək və sənin tərəfində olanların hamısının əl-qolu qüvvətlənəcək».</verse>
        <verse osisID='2Sam.16.22'>Dam üstündə Avşalom üçün çadır qurdular və bütün İsraillilərin gözü qarşısında Avşalom atasının cariyələrinin yanına girdi.</verse>
        <verse osisID='2Sam.16.23'>O zamanlar Axitofelin verdiyi məsləhət Allah kəlamına müraciət edən şəxsin aldığı məsləhətlərlə bərabər sayılırdı. Axitofelin hər məsləhəti Davud üçün də, Avşalom üçün də bu cür idi.  </verse>
      </chapter>
      <chapter osisID='2Sam.17'>
        <verse osisID='2Sam.17.1'>
          Axitofel Avşaloma dedi: «İndi seçəcəyim on iki min nəfərlə çıxıb bu gecə Davudu təqib edəcəyəm.</verse>
        <verse osisID='2Sam.17.2'>Gərək onu yorğun və qol-qanadı qırılmış ikən dəhşətə gətirim. Onda yanında olan bütün xalq qaçar və mən də yalnız padşahı öldürərəm.</verse>
        <verse osisID='2Sam.17.3'>Bütün xalqı isə sənə qaytararam. Hamının sənə tərəf dönməsi üçün axtardığın adamın öldürülməsi vacibdir. O zaman bütün xalq salamat qalar».</verse>
        <verse osisID='2Sam.17.4'>Bu söz Avşalomun və bütün İsrail ağsaqqallarının nəzərində doğru göründü. </verse>
        <verse osisID='2Sam.17.5'>Avşalom dedi: «İndi isə Arklı Xuşayı da çağır, bir onun da dediyinə qulaq asaq».</verse>
        <verse osisID='2Sam.17.6'>Xuşay Avşalomun yanına gəldi. Avşalom ona müraciət edib dedi: «Axitofel belə bir məsləhət verdi. Onun təklifinə əməl edəkmi? Əgər belə etməyəcəyiksə, sən məsləhətini ver».</verse>
        <verse osisID='2Sam.17.7'>Xuşay dedi: «Axitofelin bu dəfə verdiyi məsləhət yaxşı deyil».</verse>
        <verse osisID='2Sam.17.8'>Sonra Xuşay sözünə davam etdi: «Bilirsən ki, atan və adamları igiddir. Onlar çöldə balalarından məhrum olan ayı kimi qəzəbli adamlardır. Atan isə təcrübəli cəngavərdir, o xalqla bir yerdə gecələməz.</verse>
        <verse osisID='2Sam.17.9'>Bax indi mağaraların birində yaxud başqa bir yerdə gizlənmişdir. İlk həmlədə sizlərdən qırılanlar olsa, hər eşidən “Avşalomun ardınca gedən xalqın arasında qırğın var” deyəcək.</verse>
        <verse osisID='2Sam.17.10'>Aslan ürəyi kimi ürəyi olan igid oğul da bundan tamamilə yumşalıb əriyəcək. Çünki bütün İsrail bilir ki, atan qoçaqdır və onunla əlbir olan adamlar da igiddir.</verse>
        <verse osisID='2Sam.17.11'>Lakin mən belə məsləhət verirəm: Dandan Beer-Şevaya qədər bütün İsraillilər dəniz kənarında qum kimi yanına yığılsın və döyüşə şəxsən sən gedəsən.</verse>
        <verse osisID='2Sam.17.12'>Davudun qaldığı yerlərin birində onun üstünə gedərək torpağa düşən şeh kimi onların üstünə elə səpələnərik ki, nə özü, nə də ki yanındakı adamlardan biri belə, sağ qalmaz.</verse>
        <verse osisID='2Sam.17.13'>Əgər o bir şəhərə çəkilibsə, o zaman bütün İsraillilər oraya iplər gətirər və yerdə kiçik bir çınqıl belə, qalmayana qədər şəhəri vadiyə çəkib atarıq».</verse>
        <verse osisID='2Sam.17.14'>Avşalomla bütün İsrail adamları dedilər: «Arklı Xuşayın məsləhəti Axitofelin məsləhətindən yaxşıdır». Çünki Rəbb Avşalomun başına fəlakət gətirmək üçün Axitofelin yaxşı məsləhətinin pozulmasına qərar vermişdir. </verse>
        <verse osisID='2Sam.17.15'>Xuşay kahin Sadoqa və kahin Evyatara dedi: «Axitofel Avşaloma və İsrail ağsaqqallarına bu cür məsləhət verdi, mən də başqa cür məsləhət verdim.</verse>
        <verse osisID='2Sam.17.16'>İndi cəld Davudun yanına adam göndərin və ona belə deyin: “Bu gecə çöldə, çayın dayaz yerində qalma, mütləq qarşı tərəfə keç, yoxsa padşah və onunla birlikdə bütün xalq məhv olacaq”».</verse>
        <verse osisID='2Sam.17.17'>Yonatanla Aximaas En-Rogeldə qalırdılar. Bir qulluqçu qız gedib onlara məlumat gətirir, onlar da gedib bunu padşah Davuda çatdırırdılar. Ona görə ki şəhər içərisində görünə bilməzdilər.</verse>
        <verse osisID='2Sam.17.18'>Lakin bir gənc onları görüb Avşaloma xəbər verdi. Ona görə də Yonatanla Aximaas cəld gedib Baxurimdə bir adamın evinə girdilər. Bu adamın həyətində bir quyu var idi. Onlar quyunun içinə girdilər.</verse>
        <verse osisID='2Sam.17.19'>Ev sahibəsi bir örtük götürüb quyunun üstünə döşəyib ora yarma sərdi və heç bir şey bilinmədi.</verse>
        <verse osisID='2Sam.17.20'>Avşalomun adamları bu evə – qadının yanına gəlib dedilər: «Aximaas və Yonatan haradadır?» Qadın onlara dedi: «Çayı keçdilər». Onlar axtarmağa başladılar, lakin heç kəsi tapa bilməyib Yerusəlimə qayıtdılar. </verse>
        <verse osisID='2Sam.17.21'>Avşalomun adamları gedəndən sonra Yonatanla Aximaas quyudan çıxdı və gedib padşah Davuda xəbər verərək dedi: «Qalxın, tez axar sulardan keçin, çünki Axitofel sizə qarşı bu cür məsləhət verib».</verse>
        <verse osisID='2Sam.17.22'>Davud və yanında olan bütün xalq qalxıb İordan çayını keçdilər və səhər açılana qədər çayı keçməmiş adam qalmadı.</verse>
        <verse osisID='2Sam.17.23'>Axitofel görəndə ki işlər onun məsləhətinə görə edilməyib, eşşəyinin üstünə palan vuraraq yola çıxdı və öz şəhərinə, öz evinə getdi. Ev işlərini nizama salandan sonra özünü asıb öldürdü və onu atasının qəbri yanında basdırdılar. </verse>
        <verse osisID='2Sam.17.24'>Davud Maxanayimə gəldi. Avşalomla yanında olan bütün İsraillilərsə İordan çayını keçdilər.</verse>
        <verse osisID='2Sam.17.25'>Avşalom Amasanı Yoavın yerinə ordu başçısı qoymuşdu. Amasa Yoavın anası Seruyanın bacısı, Naxaşın qızı Aviqailin yanına girmiş olan İsrailli Yetra adlanan bir adamın oğlu idi.</verse>
        <verse osisID='2Sam.17.26'>İsraillilərlə Avşalom Gilead torpağında ordugah qurdu. </verse>
        <verse osisID='2Sam.17.27'>Belə oldu ki, Davud Maxanayimə gələndə Ammon oğullarının Rabba şəhərindən Naxaş oğlu Şovi, Lo-Devardan Ammiel oğlu Makir və Rogelimdən Gileadlı Barzillay</verse>
        <verse osisID='2Sam.17.28'>Davudla yanındakı camaata döşəklər, ləyənlər, gil qablar, yemək üçün buğda, arpa, un, qovurğa, paxla, mərci və qovrulmuş dən,</verse>
        <verse osisID='2Sam.17.29'>bal və kəsmik, qoyun və inək pendiri gətirdilər. Çünki düşünürdülər ki, xalq çöldə ac, yorğun və susuzdur.  </verse>
      </chapter>
      <chapter osisID='2Sam.18'>
        <verse osisID='2Sam.18.1'>
          Davud yanındakı xalqı saydı. Onların üzərinə minbaşılar və yüzbaşılar təyin etdi.</verse>
        <verse osisID='2Sam.18.2'>Davud xalqı üç dəstəyə böldü. Birincisinə Yoavı, ikincisinə Yoavın qardaşını – Seruya oğlu Avişayı, üçüncüsünə isə Qatlı Yettayı başçı etdi. Padşah xalqa dedi: «Mütləq mən də sizinlə bərabər döyüşə çıxacağam».</verse>
        <verse osisID='2Sam.18.3'>Lakin xalq ona dedi: «Yox, sən döyüşə çıxmayacaqsan, çünki əgər biz qaçsaq, bizə əhəmiyyət verməzlər, yarımız ölsək belə, yenə də əhəmiyyəti olmaz. Ancaq sən bizim on minimizdən də qiymətlisən və indi şəhərdə qalıb bizə kömək etməyə hazır olmağın daha yaxşıdır».</verse>
        <verse osisID='2Sam.18.4'>Padşah onlara dedi: «Sizin gözünüzdə yaxşı sayılan nədirsə, onu edəcəyəm». Padşah darvazanın yanında dayandı və bütün xalq yüz-yüz, min-min şəhərdən çıxdı.</verse>
        <verse osisID='2Sam.18.5'>Padşah Yoava, Avişaya və Yettaya müraciətlə əmr edib dedi: «Mənim xatirimə o cavanla – Avşalomla mülayim davranın!» Padşahın Avşalomla əlaqədar bütün bu rəislərə müraciətlə əmrini bütün xalq eşitdi. </verse>
        <verse osisID='2Sam.18.6'>Ordu çölə, İsrail xalqına qarşı döyüşə çıxdı və döyüş Efrayim meşəsində oldu.</verse>
        <verse osisID='2Sam.18.7'>İsrail xalqı orada Davudun adamları qarşısında məğlub oldu. O gün o yerdə böyük qırğın oldu, iyirmi min nəfər qırıldı.</verse>
        <verse osisID='2Sam.18.8'>Orada olan döyüş bütün ətrafa yayıldı və həmin gün qılıncla qırılanlardan çox meşədə qırılanlar oldu. </verse>
        <verse osisID='2Sam.18.9'>Avşalom Davudun adamlarına rast gəldi. O, qatıra minmişdi və qatır böyük bir palıd ağacının sıx budaqları altından keçəndə Avşalomun saçı palıd ağacına ilişdi. O, göylə yer arasında asılı qaldı, altındakı qatır isə yoluna davam etdi. </verse>
        <verse osisID='2Sam.18.10'>Bir nəfər bunu görüb Yoava xəbər verdi: «Bax Avşalomun bir palıd ağacından asıldığını gördüm».</verse>
        <verse osisID='2Sam.18.11'>Yoav ona xəbər verən adama dedi: «Bəs sən gördünsə, nə üçün onu oradaca vurub yerə sərmədin? Onda mən sənə on şekel gümüş və bir kəmər verərdim».</verse>
        <verse osisID='2Sam.18.12'>Həmin adam Yoava dedi: «Ovcuma min gümüş alsam belə, padşahın oğluna əl qaldırmaram. Çünki sənə, Avişaya və Yettaya “mənim xatirimə o cavana – Avşaloma qıymayın” deyə əmr etdiyini qulaqlarımızla eşitdik.</verse>
        <verse osisID='2Sam.18.13'>Əgər mən xəyanət edib onun canını almış olsaydım, heç bir şey padşah üçün gizli qalmazdı və sən də mənə kömək etməzdin».</verse>
        <verse osisID='2Sam.18.14'>Yoav «səninlə belə vaxt itirə bilmərəm» dedi. Avşalom palıd ağacının içində hələ sağ ikən Yoav əlinə üç mizraq alıb onun sinəsinə sapladı.</verse>
        <verse osisID='2Sam.18.15'>Yoavın silahlarını daşıyan on nəfər cavan adam Avşalomu əhatə edərək onu vurub öldürdü. </verse>
        <verse osisID='2Sam.18.16'>Yoav şeypur çaldı və ordu İsrailliləri təqib etməkdən əl çəkdi, çünki Yoav buna mane oldu.</verse>
        <verse osisID='2Sam.18.17'>Avşalomu isə götürüb meşədəki dərin çuxura atdılar və üstünə böyük daş qalağı yığdılar. Sonra İsraillilər öz evlərinə dağılışdılar.</verse>
        <verse osisID='2Sam.18.18'>Avşalom hələ sağ ikən bir sütunu götürüb özü üçün tikdirmişdi, çünki «adımı yaşadan bir oğlum olmadı» deyərək həmin sütuna öz adını qoymuşdu. Bu sütun Padşah Vadisindədir və bu günə qədər ona Avşalomun abidəsi deyilir. </verse>
        <verse osisID='2Sam.18.19'>Sadoq oğlu Aximaas dedi: «Qoy qaçım, padşahın haqqını düşmənlərin əlindən Rəbbin necə aldığını padşaha müjdələyim».</verse>
        <verse osisID='2Sam.18.20'>Yoav ona dedi: «Sən bu gün müjdəçi olmayacaqsan, müjdəni başqa gün verəcəksən. Bu gün vermə, ona görə ki padşahın oğlu ölüb».</verse>
        <verse osisID='2Sam.18.21'>Yoav Kuşlu kişiyə dedi: «Get, bütün gördüklərini padşaha xəbər ver». Kuşlu kişi Yoavın qarşısında baş əydi və qaçdı.</verse>
        <verse osisID='2Sam.18.22'>Sadoq oğlu Aximaas yenə Yoava dedi: «Nə olursa-olsun, qoy mən də Kuşlu kişinin ardınca qaçım». Yoav dedi: «Axı nə üçün qaçırsan, oğlum? Getdiyin üçün mükafat almayacaqsan».</verse>
        <verse osisID='2Sam.18.23'>O dedi: «Nə olursa-olsun, qaçacağam». Yoav ona «Yaxşı, qaç» dedi. Aximaas hövzə yolu ilə qaçıb Kuşlu kişini ötdü. </verse>
        <verse osisID='2Sam.18.24'>Davud içəri və çöl darvazaların arasında oturmuşdu. Növbətçi divara, darvazanın üstünə çıxdı, başını qaldırıb gördü ki, bir adam təkbaşına qaçır.</verse>
        <verse osisID='2Sam.18.25'>Növbətçi qışqıraraq padşaha xəbər verdi. Padşah dedi: «Əgər o tək gəlirsə, müjdə gətirir». Həmin adam getdikcə yaxınlaşırdı.</verse>
        <verse osisID='2Sam.18.26'>Növbətçi qaçan başqa bir adam gördü və qapıçıya qışqırıb «bax təkbaşına qaçan daha bir adam da gəlir» dedi. Padşah dedi: «O da müjdəçidir».</verse>
        <verse osisID='2Sam.18.27'>Növbətçi dedi: «Baxıram, birincisinin qaçışı Sadoq oğlu Aximaasın qaçışına bənzəyir». Padşah dedi: «O yaxşı adamdır, müjdə ilə gəlir». </verse>
        <verse osisID='2Sam.18.28'>Aximaas bərkdən padşaha belə dedi: «Salamatlıqdır». Sonra padşaha təzim edib üzüstə yerə döşəndi və dedi: «Allahın Rəbbə alqış olsun ki, ağam padşaha əl qaldıranları Rəbb ona təslim etdi».</verse>
        <verse osisID='2Sam.18.29'>Padşah dedi: «O cavan – Avşalom salamatdırmı?» Aximaas dedi: «Yoav padşahın bir qulunu və mən qulunu göndərən zaman gördüm ki, orada böyük bir qarışıqlıq var, lakin nə olduğunu bilmədim».</verse>
        <verse osisID='2Sam.18.30'>Padşah dedi: «Çəkil, bir yanda dayan». O da çəkilib bir yanda dayandı. </verse>
        <verse osisID='2Sam.18.31'>Budur, Kuşlu gəldi və dedi: «Ağam padşaha müjdə var! Rəbb bu gün sənə qarşı qalxanların hamısının əlindən səni qurtardı».</verse>
        <verse osisID='2Sam.18.32'>Padşah Kuşluya dedi: «O cavan – Avşalom salamatdırmı?» Kuşlu dedi: «Ağam padşahın düşmənləri, pis niyyətlə sənə qarşı qalxanların hamısı qoy o cavan kimi olsun».</verse>
        <verse osisID='2Sam.18.33'>Padşah həyəcandan titrəyərək darvazanın üstündəki otağa qalxdı və ağladı. Gedə-gedə belə deyirdi: «Oğlum Avşalom, oğlum, oğlum Avşalom! Kaş sənin yerinə mən öləydim, oğlum! Oğlum, Avşalom!»  </verse>
      </chapter>
      <chapter osisID='2Sam.19'>
        <verse osisID='2Sam.19.1'>
          Yoava «budur, padşah Avşalom üçün ağlayır və yas tutur» deyə bildirildi.</verse>
        <verse osisID='2Sam.19.2'>O gün qələbə xalq üçün yasa çevrildi, çünki bütün xalq eşitdi ki, padşah oğlu üçün kədərlidir.</verse>
        <verse osisID='2Sam.19.3'>Fərari döyüşdən qaçandan sonra utanan oğru kimi necə geri qayıdırsa, o gün ordu da şəhərə o cür oğru kimi qayıtdı.</verse>
        <verse osisID='2Sam.19.4'>Padşah üzünü örtüb fəryadla çığırırdı: «Oğlum Avşalom, ey Avşalom, oğlum, oğlum!» </verse>
        <verse osisID='2Sam.19.5'>Yoav saraya – padşahın yanına gəlib dedi: «Bu gün sənin canını, oğullarının, qızlarının və cariyələrinin canlarını xilas edən bütün qullarını xəcalətli etdin.</verse>
        <verse osisID='2Sam.19.6'>Çünki sənə nifrət edənləri sevib, səni sevənlərə isə nifrət edirsən. Bu gün sən aşkar etdin ki, başçıların və zabitlərin sənin gözündə əhəmiyyətsizdir. Mən bu gün başa düşdüm ki, əgər Avşalom sağ qalıb, biz hamımız bu gün ölsəydik, bundan razı qalardın.</verse>
        <verse osisID='2Sam.19.7'>İndi isə qalx ayağa, xalqın qarşısına çıx, adamlarının könlünü al. Çünki mən Rəbbin haqqı üçün and içirəm, xalqın qarşısına çıxmasan, bu gecə səninlə bir nəfər belə, qalmayacaq. Bu da sənin üçün uşaqlıqdan indiyədək başına gələn müsibətlərin hamısından betər olacaq».</verse>
        <verse osisID='2Sam.19.8'>Padşah qalxıb darvazada oturdu. Bütün xalqa «budur, padşah darvaza ağzında oturub» deyə bildirdilər və bütün camaat padşahın qarşısına gəldi. Bu vaxt İsraillilərin hamısı öz evlərinə dağılmışdı. </verse>
        <verse osisID='2Sam.19.9'>İsrailin bütün qəbilələrində hər kəs mübahisə edib deyirdi: «Padşah bizi düşmənlərimizin əlindən qurtardı və Filiştlilərin əlindən xilas etdi. İndi isə Avşaloma görə o bu ölkədən qaçdı.</verse>
        <verse osisID='2Sam.19.10'>Bizə hakim olmaq üçün məsh etdiyimiz Avşalom isə döyüşdə öldü. İndi padşahı geri qaytarmaq barədə niyə susursunuz?» </verse>
        <verse osisID='2Sam.19.11'>Padşah Davud kahin Sadoq və kahin Evyatara bu xəbəri göndərib dedi: «Yəhuda ağsaqqallarına belə deyin: “Padşahı evinə qaytarmaqda siz niyə axıra qalırsınız? Bütün İsraildə gəzən söz-söhbət padşahın qulağına çatmışdır.</verse>
        <verse osisID='2Sam.19.12'>Siz mənim qardaşlarım, ətimdən, sümüyümdənsiniz. Niyə padşahı geri qaytarmaqda axıra qalmısınız?”</verse>
        <verse osisID='2Sam.19.13'>Amasaya da deyin ki, məgər sən də mənim ətimdən, sümüyümdən deyilsənmi? Daim mənim qarşımda Yoavın yerinə ordu başçısı olmasan, qoy Allah mənə beləsini və bundan betərini etsin».</verse>
        <verse osisID='2Sam.19.14'>Beləliklə o, bir nəfər kimi bütün Yəhudalıların könlünü aldı və onlar padşahın yanına adam göndərib dedilər: «Ey padşah, sən bütün qullarınla bərabər geri qayıt».</verse>
        <verse osisID='2Sam.19.15'>Padşah geri qayıtdı və İordan çayına çatdı. Yəhudalılar padşahı qarşılamaq və onu İordan çayından keçirmək üçün Qilqala gəldilər. </verse>
        <verse osisID='2Sam.19.16'>Baxurimdən olan Binyaminli Geranın oğlu Şimey də Yəhuda adamları ilə birgə padşah Davudu qarşılamaq üçün cəld tərpənib aşağı endi.</verse>
        <verse osisID='2Sam.19.17'>Onun yanında Binyamindən min nəfər və Şaul evinin xidmətçisi Siva ilə on beş oğlu və iyirmi qulu var idi. Onlar İordan çayına tərəf – padşahın qarşısına çıxmağa tələsdilər.</verse>
        <verse osisID='2Sam.19.18'>Padşahın külfətini çaydan keçirmək və onu razı salmaq üçün qayıqla o tay-bu taya keçirtdilər. Gera oğlu Şimey padşah İordan çayını keçən kimi onun qabağında yerə sərildi.</verse>
        <verse osisID='2Sam.19.19'>O, padşaha dedi: «Qoy ağam məni günahkar saymasın və ağam padşah Yerusəlimdən çıxdığı gün bu qulunun etdiyi azğınlığı ürəyinə salıb xatırlamasın.</verse>
        <verse osisID='2Sam.19.20'>Çünki günah etdiyimi bu qulun özü də bilir və budur, ağam padşahı qarşılamaq üçün bütün Yusif nəslindən hamıdan əvvəl bu gün mən gəlmişəm». </verse>
        <verse osisID='2Sam.19.21'>Lakin Seruya oğlu Avişay cavab verib dedi: «Sən Rəbbin məsh etdiyinə lənət yağdırdın. Ona görə sən Şimey öldürülməlisən».</verse>
        <verse osisID='2Sam.19.22'>Davud dedi: «Ey Seruya oğulları, məndən sizə nə? Niyə mənə düşmənçilik edirsiniz? Heç bu gün də İsraildə kimi isə öldürmək olarmı? Məgər mən bilmirəm ki, bu gün İsrailin padşahı mənəm?»</verse>
        <verse osisID='2Sam.19.23'>Padşah sonra Şimeyə dedi: «Sənə ölüm yoxdur». Buna görə padşah ona and içdi. </verse>
        <verse osisID='2Sam.19.24'>Şaulun nəvəsi Mefiboşet padşahı qarşılamağa gəldi. Padşah gedən gündən evinə sağ-salamat qayıdan günə qədər o, ayaqlarına baxmamış, bığlarını kəsməmiş və paltarlarını yumamışdı.</verse>
        <verse osisID='2Sam.19.25'>Padşahı qarşılamaq üçün Yerusəlimə gələn zaman padşah ona dedi: «Mefiboşet, bəs niyə sən də mənimlə getmədin?»</verse>
        <verse osisID='2Sam.19.26'>O isə cavab verib dedi: «Ey ağam padşah, xidmətçim məni aldatdı, çünki bu qulun demişdi ki, padşahla bərabər getmək üçün eşşəyə palan vurub üstünə minim. Axı qulun şikəstdir.</verse>
        <verse osisID='2Sam.19.27'>Lakin xidmətçim ağam padşahın qarşısında quluna böhtan atdı. Ağam padşah Allahın mələyi kimidir. İndi sənin gözündə nə xoşdursa, mənə et.</verse>
        <verse osisID='2Sam.19.28'>Atamın bütün evi ağam padşahın önündə ölümdən başqa bir şeyə layiq deyilkən sən bu qulunu öz süfrəndə yemək yeyənlər arasında qoydun. Artıq padşahdan bir şey istəməyə nə haqqım var ki?»</verse>
        <verse osisID='2Sam.19.29'>Padşah ona dedi: «Öz işlərin haqqında nə üçün sözü uzadırsan? Sən və Siva torpağı öz aranızda bölün, deyirəm».</verse>
        <verse osisID='2Sam.19.30'>Mefiboşet padşaha dedi: «İndi ki padşah öz sarayına salamat gəldi, qoy hər şeyi o götürsün». </verse>
        <verse osisID='2Sam.19.31'>Gileadlı Barzillay Rogelimdən gəlmişdi. Padşahı İordan çayından keçirmək üçün onunla bərabər o da İordan çayına qədər getdi.</verse>
        <verse osisID='2Sam.19.32'>Barzillay səksən yaşına çatmış, yaşlanmışdı. Padşah Maxanayimdə qalan zaman Barzillay onun dolanacağını təmin etmişdi, çünki o çox böyük adam idi.</verse>
        <verse osisID='2Sam.19.33'>Padşah Barzillaya dedi: «Mənimlə bərabər çayı keç, səni Yerusəlimdə öz yanımda dolandırım».</verse>
        <verse osisID='2Sam.19.34'>Barzillay padşaha dedi: «Ömrümün illəri və günlərinin tamamına nə qalıb ki, padşahla bərabər Yerusəlimə qalxım?</verse>
        <verse osisID='2Sam.19.35'>Mənim bu gün səksən yaşım var, yaxşını pisdən ayıra bilirəmmi? Bu qulun heç yediyinin, içdiyinin dadını bilirmi? Kişi və qadın xanəndələrinin səsini eşidə bilərəmmi? Belə isə, nə üçün bu qulun ağam padşaha artıq yük olsun?</verse>
        <verse osisID='2Sam.19.36'>Bu qulun ancaq padşahla İordan çayını keçib bir az yol getmək istəyir. Axı niyə görə padşah mənə belə mükafat versin?</verse>
        <verse osisID='2Sam.19.37'>Qoy mən qulun qayıdıb öz şəhərimdə – ata-anamın qəbrinin yanında ölüm. Lakin budur, qulun Kimham, qoy o, ağam padşahla çayı keçsin və sən də gözündə xoş görünəni onun üçün et».</verse>
        <verse osisID='2Sam.19.38'>Padşah dedi: «Kimham mənimlə bərabər o taya keçəcək, sənin gözündə xoş olanı onun üçün edəcəyəm. Məndən umduğun hər şeyi sənin üçün edəcəyəm».</verse>
        <verse osisID='2Sam.19.39'>Bütün xalq İordan çayını keçdi. Padşah da çayı keçdi. Sonra padşah Barzillayı öpdü və ona xeyir-dua verdi. O da öz yerinə qayıtdı. </verse>
        <verse osisID='2Sam.19.40'>Padşah Qilqala tərəf yolunu davam etdirdi və Kimham da onunla bir getdi. Bütün Yəhuda xalqı və İsrail xalqının yarısı padşahı müşayiət edirdi.</verse>
        <verse osisID='2Sam.19.41'>Bütün İsraillilər padşahın yanına gəlib və padşaha dedi: «Nə üçün qardaşımız Yəhudalılar səni oğurladılar? Nə üçün padşah Davudla külfətini və yanındakı bütün adamları İordan çayından keçirtdilər?»</verse>
        <verse osisID='2Sam.19.42'>Bütün Yəhudalılar İsraillilərə cavab verdilər: «Çünki padşah qohumumuzdur. Belə isə nə üçün bundan qəzəblənirsiniz? Biz padşah kasasından bir şey yedikmi? Yaxud padşah bizə bir hədiyyə verdimi?»</verse>
        <verse osisID='2Sam.19.43'>İsraillilər Yəhudalılara cavab verib dedilər: «Padşah bizə sizdən on qat artıq yaxındır. Davudda bizim sizdən də artıq haqqımız var. Axı niyə bizə xor baxırsınız? Padşahı geri qaytarmaqdan ilk bəhs edən biz deyildikmi?» Lakin Yəhudalılar İsraillilərdən daha ötkəm danışırdılar.  </verse>
      </chapter>
      <chapter osisID='2Sam.20'>
        <verse osisID='2Sam.20.1'>
            Elə bu zamanlar Binyaminli Bikri oğlu Şeva adında yaramaz bir adam təsadüfən Qilqalda idi. O, şeypur çalıb dedi:  «Bizim Davudla şərikliyimiz yoxdur.Yesseyin oğlu ilə heç bir irsimiz yoxdur!Ey İsraillilər, hərə öz çadırına!»</verse>
        <verse osisID='2Sam.20.2'>Bütün İsraillilər də Davudu atıb Bikri oğlu Şevanın ardınca getdi. Lakin Yəhudalılar padşahları Davuda sadiq qalaraq İordan çayından Yerusəlimə qədər onu müşayiət etdi. </verse>
        <verse osisID='2Sam.20.3'>Padşah Davud Yerusəlimdəki evinə gedib on qadını – sarayı qorumaq üçün saxladığı cariyələri götürərək öz nəzarəti altında saxladı və onların yaşayışını təmin etdi, lakin yanlarına girmədi. Ölənə qədər bu qadınlar dul kimi qalaraq qapalı saxlandılar. </verse>
        <verse osisID='2Sam.20.4'>Padşah Amasaya dedi: «Üç gün ərzində Yəhudalıları mənim yanıma çağır və özün də burada ol».</verse>
        <verse osisID='2Sam.20.5'>Amasa Yəhudalıları bir yerə çağırmaq üçün getdi, lakin onun üçün təyin olunan vaxtda geri qayıtmadı.</verse>
        <verse osisID='2Sam.20.6'>Davud Avişaya dedi: «İndi Bikri oğlu Şeva bizə Avşalomdan daha çox ziyan vuracaq. Sən ağanın qullarını götür, onu təqib etməyə get. Yoxsa o özünə qala divarlı şəhərlər tapar və gözümüzdən qaçar».</verse>
        <verse osisID='2Sam.20.7'>Beləcə Yoavın adamları, Keretlilərlə Peletlilər və bütün cəngavərlər Bikri oğlu Şevanı təqib etmək üçün Avişayın başçılığı altında Yerusəlimdən çıxdılar. </verse>
        <verse osisID='2Sam.20.8'>Onlar Giveondakı böyük qayanın yanında olanda Amasa onları qarşılamağa gəldi. Yoav döyüş libasını geymişdi və paltarının üstündə kəməri var idi. Kəmərinə bağlı qınında olan bir qılınc belində idi. O irəliyərkən qılınc qınından çıxdı.</verse>
        <verse osisID='2Sam.20.9'>Yoav Amasaya dedi: «Qardaşım, yaxşısanmı?» Sonra Yoav onu öpmək üçün sağ əli ilə Amasanın saqqalından yapışdı.</verse>
        <verse osisID='2Sam.20.10'>Amasa isə Yoavın sol əlindəki qılınca əhəmiyyət vermədi. Yoav qılıncı ilə Amasanın qarnından vurub bağırsaqlarını yerə elə tökdü ki, ikinci zərbəyə ehtiyac qalmadan Amasa öldü. Yoavla qardaşı Avişay Bikri oğlu Şevanı təqib etdilər.</verse>
        <verse osisID='2Sam.20.11'>Yoavın adamlarından biri onun yanında durub dedi: «Kim Yoavdan razıdırsa, kim Davudun tərəfindədirsə, Yoavın ardınca gəlsin».</verse>
        <verse osisID='2Sam.20.12'>Amasa əsas yolun ortasında qan içində üzürdü. Yoavın tərəfdarı həmin adam gördü ki, Amasanın cəsədinin yanına gələn hər kəs dayanır. Xalqın dayandığını gördüyü üçün cəsədi böyük yoldan götürüb çölə apararaq üstünə bir paltar atdı.</verse>
        <verse osisID='2Sam.20.13'>Amasa böyük yoldan götürüləndən sonra hamı Bikri oğlu Şevanı təqib etmək üçün Yoavın ardınca getdi. </verse>
        <verse osisID='2Sam.20.14'>Şeva Avel-Bet-Maaka və bütün Berim diyarlarına qədər bütün İsrail qəbilələrinin içərisindən keçdi və bütün camaat yığılıb onun ardınca getdi.</verse>
        <verse osisID='2Sam.20.15'>Yoavın yanındakı bütün xalq gəlib Şevanın qaldığı Avel-Bet-Maaka şəhərini mühasirəyə aldı və şəhərin qarşısında bir torpaq qalağı tökdü. Onlar divarı uçurtmaq üçün lağım atarkən</verse>
        <verse osisID='2Sam.20.16'>bir ağıllı qadın şəhərdən qışqırıb dedi: «Qulaq asın! Qulaq asın! Rica edirəm, Yoava söyləyin ki, buraya yaxınlaşsın, ona sözüm var».</verse>
        <verse osisID='2Sam.20.17'>Yoav ona yaxınlaşanda qadın «Yoav sənsən?» dedi. O «bəli, mənəm» dedi. Qadın ona dedi: «Sən bu kənizinin sözünə qulaq as». Yoav «eşidirəm səni» dedi.</verse>
        <verse osisID='2Sam.20.18'>Qadın sözünə davam etdi «Qədim zamanlarda “Aveldə məsləhət alın” deyərdilər və işləri belə həll edərdilər.</verse>
        <verse osisID='2Sam.20.19'>Mən İsrailin rifahını istəyən sadiq adamlardan biriyəm. Sən İsraildə şəhərlərin anası olan bir şəhəri dağıtmaq istəyirsən. Axı nə üçün Rəbbin irsini məhv etmək istəyirsən?»</verse>
        <verse osisID='2Sam.20.20'>Yoav cavab verdi: «Dağıtmaq yaxud məhv etmək niyyəti məndən uzaq, qoy uzaq olsun!</verse>
        <verse osisID='2Sam.20.21'>İş burasındadır ki, Efrayimin dağlıq bölgəsindən Bikri oğlu Şeva adlı bir adam padşah Davuda qarşı üsyan qaldırıb. Yalnız onu bizə verin, mən də bu şəhərdən çəkilim». Qadın Yoava dedi: «Onun başı şəhər divarından sənə atılacaq».</verse>
        <verse osisID='2Sam.20.22'>Qadın ağıllı tərpənib xalqının yanına getdi. Onlar da Bikri oğlu Şevanın başını kəsib Yoava atdı. Bundan sonra Yoav şeypur çaldı və ordu şəhərin mühasirəsindən çəkildi. Hamı öz evinə qayıtdı. Yoav isə Yerusəlimə – padşahın yanına qayıtdı. </verse>
        <verse osisID='2Sam.20.23'>Yoav bütün İsrail ordusunun başçısı idi. Yehoyadanın oğlu Benaya Keretlilərin və Peletlilərin qabağında idi.</verse>
        <verse osisID='2Sam.20.24'>Adoram mükəlləfiyyətçilərin başçısı və Axilud oğlu Yehoşafat salnaməçi idi.</verse>
        <verse osisID='2Sam.20.25'>Şeva mirzə, Sadoqla Evyatar kahin,</verse>
        <verse osisID='2Sam.20.26'>Yairli İra isə Davudun kahini idi.  </verse>
      </chapter>
      <chapter osisID='2Sam.21'>
        <verse osisID='2Sam.21.1'>
          Davudun dövründə üç il dalbadal qıtlıq oldu. Davud buna görə Rəbbə müraciət edəndə Rəbb dedi ki, bu qıtlıq Şaula və onun qan tökən nəslinə görədir. Çünki o, Giveonluları öldürmüşdü.</verse>
        <verse osisID='2Sam.21.2'>Padşah Giveonluları çağırdı və onlarla danışdı. Giveonlular İsrail övladları deyildi. Emorlulardan sağ qalan bir xalq idi ki, İsraillilər onları sağ buraxacaqlarına and içmişdilər. Lakin Şaul İsrail və Yəhuda övladları naminə onları ciddi-cəhdlə yox etməyə çalışmışdı.</verse>
        <verse osisID='2Sam.21.3'>Davud Giveonlulara dedi: «Sizin üçün mən nə edə bilərəm? Edilən bu günahı nə ilə təmizləyə bilərəm ki, siz Rəbbin irsinə xeyir-dua verəsiniz?»</verse>
        <verse osisID='2Sam.21.4'>Giveonlular ona dedi: «Şaulla onun nəslindən qızıl-gümüş istəmək fikrində deyilik. İsraildə adam öldürmək niyyətində də deyilik». Davud dedi: «Siz nə istəsəniz, onu edərəm».</verse>
        <verse osisID='2Sam.21.5'>Onlar padşaha dedi: «Bizi qırıb məhv edən və İsrail ərazisində qalmamaq üçün bizə qəsd quran adamın övladlarından yeddi nəfər bizə verilsin.</verse>
        <verse osisID='2Sam.21.6'>Rəbbin seçdiyi Şaulun Givea şəhərində onları Rəbbin önündə asaq». Padşah dedi: «Yaxşı, mən onları sizə verərəm». </verse>
        <verse osisID='2Sam.21.7'>Lakin padşah Davud Rəbbin önündə and içdiyi Şaul oğlu Yonatan oğlu Mefiboşetə qıymadı.</verse>
        <verse osisID='2Sam.21.8'>Ayya qızı Rispanın Şauldan doğulan iki oğlunu – Armoni ilə Mefiboşeti, bir də Şaulun qızı Meravın Mexolalı Barzillay oğlu Adrieldən doğduğu beş oğlunu padşah götürüb</verse>
        <verse osisID='2Sam.21.9'>Giveonlulara təslim etdi. Giveonlular onları Rəbbin önündə, dağın üstündə asdılar və yeddisi də birlikdə öldü. Onlar biçin vaxtının ilk günlərində, arpa biçini başlanğıcında öldürüldü. </verse>
        <verse osisID='2Sam.21.10'>Ayyanın qızı Rispa çul götürüb özü üçün qayaya sərdi. Biçin başlanandan cəsədlərin üstünə yağış yağanadək Rispa orada qalaraq onların meyitlərini gündüz göydəki quşlardan, gecə vəhşi heyvanlardan qorudu.</verse>
        <verse osisID='2Sam.21.11'>Şaulun cariyəsi Ayya qızı Rispanın etdiyi bu işi Davuda xəbər verdilər.</verse>
        <verse osisID='2Sam.21.12'>Davud gedib Şaulun sümüklərini və oğlu Yonatanın sümüklərini Yaveş-Gilead əhalisindən aldı. Filiştlilər Gilboada Şaulu öldürdükləri gün onların cəsədlərini Bet-Şean meydanında asmışdılar, Yaveş-Gilead əhalisi də gəlib cəsədləri oradan oğurlamışdı.</verse>
        <verse osisID='2Sam.21.13'>Davud Şaulun və oğlu Yonatanın sümüklərini həmin yerdən çıxartdırdı və asılanların da sümüklərini topladılar.</verse>
        <verse osisID='2Sam.21.14'>Onlar Şaulun və oğlu Yonatanın sümüklərini Binyamin torpağında – Selada, Şaulun atası Qişin məqbərəsində basdırdılar, padşahın onlara əmr etdiyi hər şeyə əməl etdilər. Bundan sonra Allah ölkə üçün duaları qəbul etdi. </verse>
        <verse osisID='2Sam.21.15'>Yenə Filiştlilərin İsraillilərlə döyüşü oldu. Davud adamları ilə birgə döyüşə getdi və onlar Filiştlilərlə döyüşərkən Davud yoruldu.</verse>
        <verse osisID='2Sam.21.16'>Rafa övladlarından  İşbi-Benov Davudu öldürmək istədi. Onun nizəsinin başı üç yüz şekel ağırlığında tuncdan idi və belinə təzə qılınc bağlamışdı.</verse>
        <verse osisID='2Sam.21.17'>Seruya oğlu Avişay Davudun köməyinə çatıb həmin Filiştlini vurub öldürdü. O zaman Davudun adamları ona and verib dedilər: «Bir daha sən bizimlə bərabər döyüşə çıxma ki, İsrailin çırağını söndürməyəsən». </verse>
        <verse osisID='2Sam.21.18'>Bundan sonra yenə Filiştlilərlə Qovda döyüş oldu. O zaman Xuşalı Sibbekay Rafa övladlarından Safı öldürdü.</verse>
        <verse osisID='2Sam.21.19'>Yenə Filiştlilərlə Qovda döyüş oldu və Bet-Lexemli Yaare-Orgimin oğlu Elxanan Qatlı Qolyatı öldürdü. Qolyatın nizəsinin sapı toxucu dəzgahının əriş ağacı boyda idi.</verse>
        <verse osisID='2Sam.21.20'>Qatda bir də döyüş oldu. Orada Rafa övladlarından digər ucaboy bir adam var idi. Bu adamın əlləri və ayaqları altı barmaqlı idi və cəmi iyirmi dörd barmağı var idi.</verse>
        <verse osisID='2Sam.21.21'>O, İsrailə meydan oxudu. Onu Davudun qardaşı Şimanın oğlu Yonatan öldürdü.</verse>
        <verse osisID='2Sam.21.22'>Bu dörd kişi Rafa övladlarından olub Qatda doğulmuşdu. Onlar Davudun və onun adamlarının əli ilə qırıldı.  </verse>
      </chapter>
      <chapter osisID='2Sam.22'>
        <verse osisID='2Sam.22.1'/>
        <verse osisID='2Sam.22.2'>O belə oxudu:  Rəbb qayam, qalamdır, xilaskarımdır,</verse>
        <verse osisID='2Sam.22.3'>Allahım qayamdır, Ona pənah gətirəcəyəm,Odur qalxanım, qüvvətli qurtarıcım, qülləm,Sığınacaq yerim, xilaskarım!Sən məni zalımların əlindən qurtarırsan!</verse>
        <verse osisID='2Sam.22.4'>Həmdə layiq olan Rəbbi çağıracağam,Düşmənlərimin əlindən qurtulacağam.</verse>
        <verse osisID='2Sam.22.5'>Çünki ətrafımı ölüm dalğaları bürümüşdü,Məni əcəl selləri ürkütmüşdü,</verse>
        <verse osisID='2Sam.22.6'>Ölülər diyarının ipləri mənə sarılmışdı,Ölüm kəməndləri məni qarşılamışdı.</verse>
        <verse osisID='2Sam.22.7'>Əzab içində Rəbbə yalvardım,Allahımı köməyə çağırdım.O, məbədindən səsimi eşitdi,Fəryadımsa Onun qulağına yetdi.</verse>
        <verse osisID='2Sam.22.8'>O zaman sarsılıb dünya titrədi,Göylər təməllərindən sarsılıb lərzəyə gəldi.Çünki O qəzəbləndi.</verse>
        <verse osisID='2Sam.22.9'>Burnundan tüstü çıxıb yüksəldi,Ağzından yandırıb-yaxan alov püskürdü,Bundan közlər tutuşdu.</verse>
        <verse osisID='2Sam.22.10'>O, göyləri yarıb yerədək endi.Qatı zülmət ayaqları altında idi.</verse>
        <verse osisID='2Sam.22.11'>Bir keruva minib uçdu,Yel qanadları üstündə şığıdı.</verse>
        <verse osisID='2Sam.22.12'>Ətrafını zülmətə bürüdü,Tufan qoparan qara buludlardan Özünə çardaqlar qurdu.</verse>
        <verse osisID='2Sam.22.13'>Hüzurunun nuru şəfəq saçdı,Oradan odlu közlər düşüb alovlandı.</verse>
        <verse osisID='2Sam.22.14'>Rəbb göylərdən gurladı,Haqq-Taala səs saldı.</verse>
        <verse osisID='2Sam.22.15'>Oxlar atıb düşmənləri darmadağın etdi,Şimşəyini çaxdırıb onları dağıtdı.</verse>
        <verse osisID='2Sam.22.16'>Rəbbin məzəmmətindən,Burnundakı nəfəsinin şiddətindənDənizin dərinlikləri göründü,Dünyanın bünövrələri açıq qaldı.</verse>
        <verse osisID='2Sam.22.17'>O, ucalardan əl uzadıb məni tutdu,Məni dərin suların içindən çıxartdı.</verse>
        <verse osisID='2Sam.22.18'>Məni qüvvətli düşmənimdən azad etdi,Çünki yağılarım məndən güclü idi.</verse>
        <verse osisID='2Sam.22.19'>Fəlakətli günümdə qarşıma çıxdılar,Lakin Rəbb mənə dayaq oldu.</verse>
        <verse osisID='2Sam.22.20'>O məni geniş yerə çıxartdı,Məndən razı qalıb məni qurtardı.</verse>
        <verse osisID='2Sam.22.21'>Rəbb mənə salehliyim naminə ənam verdi,Mənə əlitəmizliyimin əvəzini verdi.</verse>
        <verse osisID='2Sam.22.22'>Çünki Rəbbin yolunu tutmuşam,Pis olub Allahımın yolundan azmamışam.</verse>
        <verse osisID='2Sam.22.23'>Onun bütün hökmləri önümdədir,Qaydalarından imtina etməmişəm.</verse>
        <verse osisID='2Sam.22.24'>Onun önündə kamilliyə çatmışam,Özümü günahdan qorumuşam.</verse>
        <verse osisID='2Sam.22.25'>Rəbb mənə salehliyimin əvəzini verdi,Gözünün önündə təmizliyimin əvəzini verdi.</verse>
        <verse osisID='2Sam.22.26'>Sədaqətlilərlə sədaqətlisən,Kamillərlə kamilsən.</verse>
        <verse osisID='2Sam.22.27'>Təmizlərlə təmizsən,Əyrilərlə əyriliklərinə görə davranırsan.</verse>
        <verse osisID='2Sam.22.28'>İtaətkar insanları qurtarırsan,Lovğalara göz qoyursan, onları alçaldırsan.</verse>
        <verse osisID='2Sam.22.29'>Ya Rəbb, Sən mənim çırağımsan,Rəbb zülmətimi nura çevirir.</verse>
        <verse osisID='2Sam.22.30'>Səninlə qoşun üstünə hücum çəkirəm,Allahımla sədlər keçirəm.</verse>
        <verse osisID='2Sam.22.31'>Allahın yolu kamildir,Rəbbin kəlamı safdır,Rəbb ona sığınanların sipəridir.</verse>
        <verse osisID='2Sam.22.32'>Rəbdən başqa Allah kimdir ki?Allahımızdan başqa qaya kimdir ki?</verse>
        <verse osisID='2Sam.22.33'>Allah qalamdır, mənə qüvvət verər,Yolumu kamil edər.</verse>
        <verse osisID='2Sam.22.34'>Ayaqlarımı maral ayaqları kimi çevik edər,  Məni zirvələrdə saxlar.</verse>
        <verse osisID='2Sam.22.35'>Əllərimə döyüş təlimi verər,Qollarım tunc kamanı dartar.</verse>
        <verse osisID='2Sam.22.36'>Sən mənə qurtuluş qalxanını verdin,Etdiyin köməklə Sən məni yüksəltdin.</verse>
        <verse osisID='2Sam.22.37'>Geniş yer açdın ki, addımlayım,Büdrəməsin ayaqlarım.</verse>
        <verse osisID='2Sam.22.38'>Düşmənlərimi qovdum, onları qırdım,Onlar məhv olanadək geriyə qayıtmadım.</verse>
        <verse osisID='2Sam.22.39'>Onları əzib qurtardım, qalxa bilmədilər,Ayaqlarımın altına sərildilər.</verse>
        <verse osisID='2Sam.22.40'>Döyüş üçün məni qüvvə ilə bürüdün,Əleyhdarlarımı ayağımın altına saldın,</verse>
        <verse osisID='2Sam.22.41'>Düşmənlərimin kürəyini mənə sarı çevirdin,Mənə nifrət edən yağıları məhv etdim.</verse>
        <verse osisID='2Sam.22.42'>Gözləsələr də, onları qurtaran olmadı,Rəbbə baxsalar da, Ondan cavab gəlmədi.</verse>
        <verse osisID='2Sam.22.43'>Onları yerdəki toz kimi əzdim,Küçələrin palçığı kimi tapdaladım.</verse>
        <verse osisID='2Sam.22.44'>Sən məni xalqımın çəkişmələrindən qurtardın,Məni millətlərə başçı qoydun,Tanımadığım xalqları mənə tabe etdirdin.</verse>
        <verse osisID='2Sam.22.45'>Yadellilər mənə boyun əyirlər.Səsimi eşidəndə mənə itaət edirlər.</verse>
        <verse osisID='2Sam.22.46'>Yadellilərin cəsarəti qırıldı,Titrəyərək sığınacaqlarından çıxdılar.</verse>
        <verse osisID='2Sam.22.47'>Rəbb əbədi yaşayır, Qayama alqış olsun!Məni qurtaran Qayam, Allahım ucalsın!</verse>
        <verse osisID='2Sam.22.48'>O Allahdır, mənə görə qisas alır,Xalqları mənə tabe etdirir.</verse>
        <verse osisID='2Sam.22.49'>O məni düşmən içindən çıxarır,Məni yağılar üstündə ucaldır,Məni zalımların əlindən qurtarır.</verse>
        <verse osisID='2Sam.22.50'>Buna görə, ya Rəbb,  Millətlər arasında Sənə şükür edəcəyəm,İsminə tərənnüm söyləyəcəyəm!</verse>
        <verse osisID='2Sam.22.51'>Rəbb padşahına böyük zəfərlər verər,Məsh etdiyi Davuda və nəslinə əbədi məhəbbət göstərər. </verse>
      </chapter>
      <chapter osisID='2Sam.23'>
        <verse osisID='2Sam.23.1'>
          Davudun son sözləri bunlardır:  Yessey oğlu Davud deyir,Allahın ucaltdığı adam,Yaqubun Allahının məsh etdiyi,İsrailin sevimli məzmur şairi belə söyləyir:</verse>
        <verse osisID='2Sam.23.2'>Rəbbin Ruhu mənim vasitəmlə söylədi,Onun sözü dilimin ucundadır.</verse>
        <verse osisID='2Sam.23.3'>İsrailin Allahı belə dedi,İsrailin Qayası mənə belə söylədi:İnsanlar üstündə doğruluqla hökm edən,Allah qorxusu ilə səltənət sürən şəxs</verse>
        <verse osisID='2Sam.23.4'>Buludsuz bir səmada gün doğarkən sübh şəfəqi kimidir,Şüası yağışdan sonra yerdən təzə ot bitirir.</verse>
        <verse osisID='2Sam.23.5'>Həqiqətən, mənim evim Allahla belə deyilmi?Çünki O mənimlə əbədi əhd bağladı,Kamil və tam təminatlı əhd bağladı,Qurtuluşumu və arzumu tam həyata keçirməzmi?</verse>
        <verse osisID='2Sam.23.6'>Bütün yaramazlar tikanlar kimi atılacaq.Onlara heç kim əl vurmayacaq.</verse>
        <verse osisID='2Sam.23.7'>Lakin onlara toxunanlarDəmirlə və nizə sapı ilə silahlanmalıdırlar.Yaramazlar yerindəcə tamamilə yandırılacaqlar. </verse>
        <verse osisID='2Sam.23.8'>Davudun igid döyüşçülərinin adları belədir: Taxkemonlu Yoşev-Başşevet «üç igid»in  başçısı idi. O, nizəsini qaldırıb  bir hücumda səkkiz yüz nəfəri vurub öldürmüşdü. </verse>
        <verse osisID='2Sam.23.9'>Ondan sonra Axoah nəslindən Dodo oğlu Eleazar idi. O, döyüş üçün orada yığılan Filiştlilərə meydan oxunanda Davudun yanındakı «üç igid»dən biri idi. İsraillilər döyüş meydanından geriyə çəkiləndə</verse>
        <verse osisID='2Sam.23.10'>Eleazar möhkəm dayandı və qılınc çəkib əlləri taqətdən düşənə qədər Filiştliləri qırdı. Rəbb o gün İsraillilərə böyük qələbə bəxş etdi. İsraillilər onun ardınca yalnız talan malı götürmək üçün qayıtdılar. </verse>
        <verse osisID='2Sam.23.11'>Ondan sonra Hararlı Age oğlu Şamma idi. Filiştlilər Laxidə yığılmışdılar. Orada mərci əkilən bir tarla sahəsi vardı. Xalq Filiştlilərin önündən qaçdı.</verse>
        <verse osisID='2Sam.23.12'>Lakin Şamma tarlanın ortasında durub oranı qorudu və Filiştliləri qırdı. Rəbb İsraillilərə böyük bir zəfər verdi. </verse>
        <verse osisID='2Sam.23.13'>Biçin zamanı otuz başçı arasından «üç igid» Davudun yanına – Adullam mağarasına getdi. Filiştlilərin bir döyüş dəstəsi Refaim vadisində ordugah qurmuşdu.</verse>
        <verse osisID='2Sam.23.14'>Bu zaman Davud qalada idi. Filiştlilərin bir keşikçi dəstəsi isə Bet-Lexemdə idi.</verse>
        <verse osisID='2Sam.23.15'>Davud həsrət çəkərək dedi: «Kaş ki biri Bet-Lexem darvazası yanındakı quyudan mənə içmək üçün su gətirəydi!»</verse>
        <verse osisID='2Sam.23.16'>Bu «üç igid» Filiştlilərin ordugahını yararaq darvazanın yanında olan Bet-Lexem quyusundan su çəkdi və onu götürüb Davuda gətirdi. Lakin Davud bu suyu içmək istəmədi və onu Rəbbə təqdim olaraq yerə tökdü.</verse>
        <verse osisID='2Sam.23.17'>O dedi: «Ya Rəbb, bunu etmək qoy məndən uzaq olsun, canlarını təhlükəyə salaraq gedən adamların qanındanmı içəcəyəm?» Buna görə də bu suyu içmək istəmədi. Bunları «üç igid» etmişdi. </verse>
        <verse osisID='2Sam.23.18'>Yoavın qardaşı Seruya oğlu Avişay bu «üç igid»in başçısı idi. O, nizəsini qaldırıb üç yüz nəfəri qırdı. Buna görə də onun adı «üç igid»in adı qədər şöhrətləndi.</verse>
        <verse osisID='2Sam.23.19'>Əslində «üç igid»dən daha şöhrətli idi və onlara başçı oldu, lakin «üç igid» kimi deyildi. </verse>
        <verse osisID='2Sam.23.20'>Yehoyada oğlu Benaya da böyük işlər görən igid adam idi. O, Qavseeldən gəlmişdi. Benaya iki Moavlı igidi öldürdü. O, qarlı gündə çuxura enib bir şir öldürdü.</verse>
        <verse osisID='2Sam.23.21'>O həm də qədd-qamətli bir Misirlini vurub öldürdü. Misirlinin əlində nizə vardı. Benaya onun üstünə dəyənəklə getdi və Misirlinin əlindən nizəsini çəkib aldı, onu öz nizəsi ilə öldürdü.</verse>
        <verse osisID='2Sam.23.22'>Bunları Yehoyada oğlu Benaya etdi. Buna görə də onun «üç igid» qədər şöhrəti var idi.</verse>
        <verse osisID='2Sam.23.23'>O, «otuz igid»dən daha məşhur idi, lakin «üç igid» kimi deyildi. Davud onu öz mühafizəçilərinə başçı qoydu. </verse>
        <verse osisID='2Sam.23.24'>«Otuz igid»in arasında olanlar: Yoavın qardaşı Asahel, Bet-Lexemli Dodo oğlu Elxanan,</verse>
        <verse osisID='2Sam.23.25'>Xarodlu Şamma və Eliqa,</verse>
        <verse osisID='2Sam.23.26'>Peletli Xeles, Teqoalı İqqeş oğlu İra,</verse>
        <verse osisID='2Sam.23.27'>Anatotlu Aviezer, Xuşalı Mevunnay,</verse>
        <verse osisID='2Sam.23.28'>Axoahlı Salmon, Netofalı Mahray,</verse>
        <verse osisID='2Sam.23.29'>Netofalı Baana oğlu Xelev, Binyamin övladlarından Givealı Rivay oğlu Yettay,</verse>
        <verse osisID='2Sam.23.30'>Piratonlu Benaya, Qaaş vadilərindən Hidday,</verse>
        <verse osisID='2Sam.23.31'>Aravalı Avi-Alvon, Barxumlu Azmavet,</verse>
        <verse osisID='2Sam.23.32'>Şaalvonlu Elyaxba, Yaşenin oğulları Yonatan,</verse>
        <verse osisID='2Sam.23.33'>Hararlı Şamma, Ararlı Şarar oğlu Axiam,</verse>
        <verse osisID='2Sam.23.34'>Maakalı Axasbay oğlu Elifelet, Gilolu Axitofel oğlu Eliam,</verse>
        <verse osisID='2Sam.23.35'>Karmelli Xesro, Aravalı Paaray,</verse>
        <verse osisID='2Sam.23.36'>Sovalı Natan oğlu İqal, Qadlı Bani,</verse>
        <verse osisID='2Sam.23.37'>Ammonlu Seleq, Seruya oğlu Yoavın silahdarı olan Beerotlu Naxray,</verse>
        <verse osisID='2Sam.23.38'>Yeterli İra və Yeterli Qarev,</verse>
        <verse osisID='2Sam.23.39'>Xetli Uriya. Hamısı birlikdə otuz yeddi nəfər idi.  </verse>
      </chapter>
      <chapter osisID='2Sam.24'>
        <verse osisID='2Sam.24.1'>
          İsrailə qarşı Rəbbin qəzəbi yenə də alovlandı və «get, İsraillilərlə Yəhudalıları say» deyə Davudu onlara qarşı təhrik etdi.</verse>
        <verse osisID='2Sam.24.2'>Padşah yanındakı ordu başçısı Yoava dedi: «İndi Dandan Beer-Şevaya qədər İsrailin bütün qəbilələri arasında dolanın və xalqı siyahıya alın ki, sayını bilim».</verse>
        <verse osisID='2Sam.24.3'>Yoav padşaha dedi: «Xalqın nə qədərdirsə, qoy Allahın Rəbb onu yüz qat artıq etsin və ağam padşah bunu gözləri ilə görsün. Axı niyə belə şeylər ağam padşahın xoşuna gəlir?»</verse>
        <verse osisID='2Sam.24.4'>Lakin padşahın sözü Yoava və onun ordu başçılarına üstün gəldi. Yoavla ordu başçıları İsrail xalqını siyahıya almaq üçün padşahın hüzurundan çıxdı.</verse>
        <verse osisID='2Sam.24.5'>İordan çayını keçdilər və Qad vadisinin ortasında olan şəhərin cənubunda – Aroerdə düşərgə qurdular.</verse>
        <verse osisID='2Sam.24.6'>Sonra Yazerə, Gileada və Taxtim-Xodşi torpağına getdilər və Dan-Yaanı keçib Sidona çatdılar.</verse>
        <verse osisID='2Sam.24.7'>Sur qalasına və Xivlilərlə Kənanlıların bütün şəhərlərinə yetişib, nəhayət, Yəhudanın cənubunda olan Beer-Şevaya gəldilər.</verse>
        <verse osisID='2Sam.24.8'>Bütün ölkəni dolandılar və doqquz ay iyirmi gün keçəndən sonra Yerusəlimə qayıtdılar.</verse>
        <verse osisID='2Sam.24.9'>Yoav xalqın siyahısını padşaha verdi. İsraildə qılınc çəkən səkkiz yüz min igid, Yəhudada isə beş yüz min igid var idi. </verse>
        <verse osisID='2Sam.24.10'>Lakin xalqı sayandan sonra Davud vicdan əzabı çəkdi. O, Rəbbə dedi: «Bu işi görməklə böyük günah etdim. İndi isə, ya Rəbb, yalvarıram, qulunun bu təqsirindən keç, çünki çox ağılsızlıq etmişəm».</verse>
        <verse osisID='2Sam.24.11'>Davud ertəsi gün səhər qalxanda Rəbb Davudun görücüsü Qad peyğəmbərə sözünü bildirib dedi:</verse>
        <verse osisID='2Sam.24.12'>«Get, Davuda söylə ki, Rəbb belə deyir: “Sənin qarşına üç şey qoyuram, özün üçün bunların birini seç ki, sənə edim”».</verse>
        <verse osisID='2Sam.24.13'>Qad Davudun yanına gəlib bunu bildirdi: «Sənin ölkəndə yeddi il aclıq olsun, yoxsa səni təqib edən düşmənlərin önündə üç ay qaçasan yaxud da ölkəndə üç gün vəba olsun? İndi yaxşı fikirləş və qərar ver, məni Göndərənə mən nə cavab verim?»</verse>
        <verse osisID='2Sam.24.14'>Davud Qada dedi: «Mənim üçün çox çətindir. İnsan əlinə düşməkdənsə qoy Rəbbin əlinə düşək, çünki Onun rəhmi çoxdur». </verse>
        <verse osisID='2Sam.24.15'>Beləcə Rəbb sabahdan təyin olunan vaxta qədər İsrailin üzərinə vəba göndərdi. Dandan Beer-Şevaya qədər xalqdan yetmiş min nəfər öldü.</verse>
        <verse osisID='2Sam.24.16'>Xalqı həlak edən mələk Yerusəlimi məhv etmək üçün oraya doğru əlini uzadanda Rəbb verəcəyi bəladan vaz keçib mələyə dedi: «Bəsdir, əl saxla!» Rəbbin mələyi Yevuslu Aravnanın xırmanının yanında idi.</verse>
        <verse osisID='2Sam.24.17'>Davud xalqı qıran mələyi görən zaman Rəbbə belə dedi: «Budur, günah edən mənəm, mən təqsirkaram. Bəs bu yazıq xalq nə edib? Qoy Sənin əlin mənim və ata nəslimin əleyhinə qalxsın». </verse>
        <verse osisID='2Sam.24.18'>O gün Qad Davudun yanına gəlib dedi: «Çıx, Yevuslu Aravnanın xırmanında Rəbbə bir qurbangah düzəlt».</verse>
        <verse osisID='2Sam.24.19'>Qadın sözü ilə Davud Rəbbin əmr etdiyi kimi çıxdı.</verse>
        <verse osisID='2Sam.24.20'>Aravna aşağı baxıb gördü ki, padşahla əyanları onlara tərəf gəlir. O bayıra çıxıb padşahın qarşısında yerə qədər təzim etdi və dedi:</verse>
        <verse osisID='2Sam.24.21'>«Ağam padşah nə əcəb bu qulunun yanına gəlib?» Davud dedi: «Rəbbə qurbangah qurmaq üçün səndən bu xırmanını satın almağa gəldim ki, xalqın üzərinə gələn vəba dayansın».</verse>
        <verse osisID='2Sam.24.22'>Aravna Davuda dedi: «Qoy ağam padşah öz gözünə xoş görünəni götürsün və Rəbbə təqdim etsin. Budur yandırma qurbanı üçün öküzlər, yandırmağa odun yerinə vəllər və öküzlərin boyunduruqları.</verse>
        <verse osisID='2Sam.24.23'>Ey padşah, Aravna bunların hamısını sənə verir». Aravna padşaha yenə dedi: «Qoy Allahın Rəbb səndən razı olsun».</verse>
        <verse osisID='2Sam.24.24'>Lakin padşah Aravnaya dedi: «Belə yox, amma səndən bunu mütləq qiymət qoyub satın alacağam. Çünki mən havayı malı Allahım Rəbbə yandırma qurbanı vermərəm». Beləliklə, Davud xırmanı və öküzləri əlli şekel gümüşə satın aldı.</verse>
        <verse osisID='2Sam.24.25'>Davud orada Rəbbə bir qurbangah düzəldib yandırma qurbanları və ünsiyyət qurbanları təqdim etdi. Rəbb ölkə üçün edilən duaları qəbul etdi və İsrailin üzərinə gələn vəbanı dayandırdı.  </verse>
      </chapter>
    </div></osisText>
</osis>