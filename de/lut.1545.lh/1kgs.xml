<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Kgs'>
      <chapter osisID='1Kgs.1'>
        <verse osisID='1Kgs.1.1'>VNd da der König Dauid alt war vnd wol betaget / kund er nicht warm werden / ob man jn gleich mit Kleidern bedeckt.</verse>
        <verse osisID='1Kgs.1.2'>Da sprachen seine Knechte zu jm / Lasst sie meinem Herrn könige eine Dirne ein Jungfraw suchen / die fur dem Könige stehe vnd sein pflege / vnd schlaffe in seinen armen / vnd werme meinen Herrn den König.</verse>
        <verse osisID='1Kgs.1.3'>Vnd sie suchten eine schöne Dirne in allen grentzen Jsrael / vnd funden Abisag von Sunem / vnd brachten sie dem Könige.</verse>
        <verse osisID='1Kgs.1.4'>Vnd sie war ein seer schöne Dirne / vnd pflegt des Königs vnd dienet jm / Aber der König erkand sie nicht.</verse>
        <verse osisID='1Kgs.1.5'>Adonia aber der son hagith erhub sich / vnd sprach / Jch wil König werden. Vnd macht jm Wagen vnd Reuter / vnd funffzig Man zu Drabanten fur jm her.</verse>
        <verse osisID='1Kgs.1.6'>Vnd sein Vater wolt jn nicht bekümmern bey seiner zeit / das er hette gesagt / Warumb thustu also? Vnd er war auch ein seer schöner Man / vnd er hatte jn gezeuget nehest nach Absalom.</verse>
        <verse osisID='1Kgs.1.7'>Vnd hatte seinen Rat / mit Joab dem son ZeruJa / vnd mit AbJathar dem Priester / die hulffen Adonia.</verse>
        <verse osisID='1Kgs.1.8'>Aber Zadok der Priester / vnd Benaia der son Joiada / vnd Nathan der Prophet / vnd Simei vnd Rei / vnd die Helden Dauid waren nicht mit Adonia.</verse>
        <verse osisID='1Kgs.1.9'>Vnd da Adonia Schaf vnd Rinder vnd gemestet Vieh opfferte bey dem stein Soheleth / der neben dem brun Rogel ligt / lud er alle seine Brüder des Königes Söne / vnd alle menner Juda des Königs knechte.</verse>
        <verse osisID='1Kgs.1.10'>Aber den Propheten Nathan vnd Benaia vnd die Helden vnd Salomo seinen Bruder lud er nicht.</verse>
        <verse osisID='1Kgs.1.11'>DA sprach Nathan zu BathSeba Salomons mutter / Hastu nicht gehöret / das Adonia der son Hagith ist König worden / vnd vnser Herr Dauid weis nichts drumb?</verse>
        <verse osisID='1Kgs.1.12'>So kom nu / Jch wil dir einen Rat geben / das du deine seele vnd deines sons Salomo seele errettest.</verse>
        <verse osisID='1Kgs.1.13'>Hin / vnd gehe zum könige Dauid hin ein / vnd sprich zu jm / Hastu nicht / mein Herr König / deiner Magd geschworen vnd geredt / Dein son Salomo sol nach mir König sein vnd er sol auff meinem Stuel sitzen? Warumb ist denn Adonia König worden?</verse>
        <verse osisID='1Kgs.1.14'>Sihe / weil du noch da bist vnd mit dem Könige redest / wil ich dir nach hin ein komen vnd vollend dein wort ausreden.</verse>
        <verse osisID='1Kgs.1.15'>VND BathSeba gieng hin ein zum Könige in die kamer / vnd der König war seer alt / vnd Abisag von Sunem dienet dem Könige.</verse>
        <verse osisID='1Kgs.1.16'>Vnd BathSeba neiget sich / vnd bettet den König an. Der König aber sprach / Was ist dir?</verse>
        <verse osisID='1Kgs.1.17'>Sie sprach zu jm / Mein Herr / Du hast deiner Magd geschworen / bey dem HERRN deinem Gott / Dein son Salomo sol König sein nach mir / vnd auff meinem Stuel sitzen.</verse>
        <verse osisID='1Kgs.1.18'>Nu aber sihe / Adonia ist König worden / vnd mein Herr König du weisst nichts drumb.</verse>
        <verse osisID='1Kgs.1.19'>Er hat Ochsen vnd gemestet Vieh vnd viel Schaf geopffert / vnd hat geladen alle Söne des Königs / Da zu AbJathar den Priester / vnd Joab den Feldheubtman / Aber deinen knecht Salomo hat er nicht geladen.</verse>
        <verse osisID='1Kgs.1.20'>Du bist aber mein Herr König / die augen des gantzen Jsrael sehen auff dich / das du jnen anzeigest / wer auff dem Stuel meines Herrn königs nach jm sitzen sol.</verse>
        <verse osisID='1Kgs.1.21'>Wenn aber mein Herr könig mit seinen Vetern entschlaffen ist / so werden ich vnd mein son Salomo müssen Sünder sein.</verse>
        <verse osisID='1Kgs.1.22'>WEil sie aber noch redet mit dem Könige / kam der Prophet Nathan.</verse>
        <verse osisID='1Kgs.1.23'>Vnd sie sagtens dem Könige an / Sihe / da ist der Prophet Nathan / Vnd als er hinein fur den König kam / bettet er an den König auff sein angesicht zur erden</verse>
        <verse osisID='1Kgs.1.24'>vnd sprach / Mein Herr könig / Hastu gesaget / Adonia sol nach mir König sein / vnd auff meinem Stuel sitzen?</verse>
        <verse osisID='1Kgs.1.25'>Denn er ist heute hin ab gegangen / vnd hat geopffert ochsen vnd Mastvieh / vnd viel Schaf / vnd hat alle Söne des Königes geladen / vnd die Heubtleute / dazu den Priester AbJathar / Vnd sihe / sie essen vnd trincken fur jm / vnd sagen / Glück zu dem Könige Adonia.</verse>
        <verse osisID='1Kgs.1.26'>Aber mich deinen knecht vnd Zadok den Priester / vnd Benaia den son Joiada / vnd deinen knecht Salomo hat er nicht geladen.</verse>
        <verse osisID='1Kgs.1.27'>Jst das von meinem Herrn König befolhen / vnd hasts deine Knechte nicht wissen lassen / wer auff dem Stuel meins Herrn Königs nach jm sitzen sol?</verse>
        <verse osisID='1Kgs.1.28'>DEr König Dauid antwortet vnd sprach / Rufft mir BathSeba. Vnd sie kam hin ein fur dem König / Vnd da sie fur dem Könige stund /</verse>
        <verse osisID='1Kgs.1.29'>schwur der könig / vnd sprach / So war der HERR lebt / der meine Seele erlöset hat aus aller not /</verse>
        <verse osisID='1Kgs.1.30'>Jch wil heute thun / wie ich dir geschworen habe bey dem HERRN / dem Gott Jsrael / vnd geredt / Das Salomo dein Son sol nach mir König sein / vnd er sol auff meinem Stuel sitzen fur mich.</verse>
        <verse osisID='1Kgs.1.31'>Da neiget sich BathSeba mit jrem andlitz zur erden vnd bettet den König an / vnd sprach / Glück meinem Herrn könig Dauid ewiglich.</verse>
        <verse osisID='1Kgs.1.32'>VND der könig Dauid sprach / Ruffet mir den Priester Zadok / vnd den Propheten Nathan / vnd Benaia den son Joiada. Vnd da sie hin ein kamen fur den König /</verse>
        <verse osisID='1Kgs.1.33'>sprach der König zu jnen / Nemet mit euch ewrs Herrn Knechte / vnd setzt meinen son Salomo auff mein Maul / vnd füret jn hin ab gen Gihon.</verse>
        <verse osisID='1Kgs.1.34'>Vnd der Priester Zadok sampt dem Propheten Nathan / salbe jn daselbs zum Könige vber Jsrael / vnd blaset mit den Posaunen / vnd sprecht / Glück dem könige Salomo.</verse>
        <verse osisID='1Kgs.1.35'>Vnd ziehet jm nach er auff / vnd kompt / So sol er sitzen auff meinem Stuel vnd König sein fur mich / Vnd ich wil jm gebieten / das er Fürst sey vber Jsrael vnd Juda.</verse>
        <verse osisID='1Kgs.1.36'>Da antwortet Benaia der son Joiada dem Könige / vnd sprach / Amen / Es sage der HERR der Gott meines Herrn königs auch also.</verse>
        <verse osisID='1Kgs.1.37'>Wie der HERR mit meinem Herrn könige gewesen ist / So sey er auch mit Salomo / das sein Stuel grosser werde denn der Stuel meins Herrn königs Dauid.</verse>
        <verse osisID='1Kgs.1.38'>DA giengen hin ab / der Priester Zadok / vnd der Prophet Nathan / vnd Benaia der son Joiada / vnd Crethi vnd Plethi / vnd satzten Salomo auff das Maul des königs Dauid / vnd füreten jn gen Gihon.</verse>
        <verse osisID='1Kgs.1.39'>Vnd der Priester Zadok nam das Olehorn aus der Hütten vnd salbete Salomo / Vnd sie bliesen mit der Posaunen / vnd alles volck sprach / Glück dem könige Salomo.</verse>
        <verse osisID='1Kgs.1.40'>Vnd alles Volck zoch im nach er auff / vnd das volck pfeiff mit Pfeiffen / vnd war seer frölich / das die Erde von jrem geschrey erschall.</verse>
        <verse osisID='1Kgs.1.41'>VND Adonia höret es vnd alle die er geladen hatte / die bey jm waren / vnd sie hatten schon gessen. Vnd da Joab der Posaunen schall höret / sprach er / Was wil das geschrey vnd getümel der Stad?</verse>
        <verse osisID='1Kgs.1.42'>Da er aber noch redet / sihe / da kam Jonathan der son AbJathar des Priesters. Vnd Adonia sprach / Kom er ein / Denn du bist ein redlicher Man / vnd bringest gute Bottschafft.</verse>
        <verse osisID='1Kgs.1.43'>Jonathan antwort / vnd sprach zu Adonia / Ja / vnser Herr der könig Dauid hat Salomo zum Könige gemacht</verse>
        <verse osisID='1Kgs.1.44'>vnd hat mit jm gesand den Priester Zadok / vnd den Propheten Nathan / vnd Benaia den son Joiada / vnd Crethi vnd Plethi / vnd sie haben jn auffs Königs Maul gesetzt.</verse>
        <verse osisID='1Kgs.1.45'>Vnd Zadok der Priester / sampt dem Propheten Nathan / hat jn gesalbet zum König zu Gihon / vnd sind von dannen er auff gezogen mit freuden / das die Stad tummelt / Das ist das geschrey / das jr gehöret habt.</verse>
        <verse osisID='1Kgs.1.46'>DAzu sitzt Salomo auff dem königlichem Stuel.</verse>
        <verse osisID='1Kgs.1.47'>Vnd die knecht des Königs sind hin ein gegangen zusegenen vnsern Herrn den könig Dauid / vnd haben gesagt / Dein Gott mache Salomo einen bessern namen / denn dein name ist / vnd mache seinen Stuel grösser denn deinen Stuel. Vnd der König hat angebetet auff dem Lager.</verse>
        <verse osisID='1Kgs.1.48'>Auch hat der König also gesagt / Gelobet sey der HERR der Got Jsrael / der heute hat gelassen einen sitzen auff meinem Stuel / das meine augen gesehen haben.</verse>
        <verse osisID='1Kgs.1.49'>DA erschrocken vnd machten sich auff alle die bey Adonia geladen waren / vnd giengen hin / ein jglicher seinen weg.</verse>
        <verse osisID='1Kgs.1.50'>Aber Adonia furcht sich fur Salomo vnd macht sich auff / gieng hin vnd fasset die hörner des Altars.</verse>
        <verse osisID='1Kgs.1.51'>Vnd es ward Salomo angesagt / sihe Adonia fürchtet den könig Salomo / vnd sihe / er fasset die hörner des Altars / vnd spricht / der könig Salomo schwere mir heute / das er seinen Knecht nicht tödte mit dem schwert.</verse>
        <verse osisID='1Kgs.1.52'>Salomo sprach / Wird er redlich sein / so sol kein har von jm auff erden fallen / Wird aber böses an jm funden / so sol er sterben.</verse>
        <verse osisID='1Kgs.1.53'>Vnd der könig Salomo sandte hin / vnd lies jn er ab vom Altar holen / Vnd da er kam / betet er den könig Salomo an / Salomo aber sprach zu jm / Gehe in dein haus.</verse>
      </chapter>
      <chapter osisID='1Kgs.2'>
        <verse osisID='1Kgs.2.1'>ALS nu die zeit er bey kam / das Dauid sterben solt / gebot er seinem son Salomo / vnd sprach /</verse>
        <verse osisID='1Kgs.2.2'>Jch gehe hin den weg aller Welt. So sey getrost / vnd sey ein Man /</verse>
        <verse osisID='1Kgs.2.3'>vnd warte auff die Hut des HERRN deines Gottes / das du wandelst in seinen wegen vnd haltest seine Sitten / Gebot / Rechte / Zeugnisse / wie geschrieben stehet im gesetze Mose / Auff das du klug seiest in allem das du thust / vnd wo du dich hin wendest.</verse>
        <verse osisID='1Kgs.2.4'>Auff das der HERR sein wort erwecke / das er vber mich geredt hat / vnd gesagt / Werden deine Kinder jre wege behüten / da sie fur mir trewlich vnd von gantzem hertzen vnd von gantzer seelen wandeln / So sol von dir nimer gebrechen ein Man auff dem Stuel Jsrael. Deut. 17.</verse>
        <verse osisID='1Kgs.2.5'>5AVch weistu wol / was mir gethan hat Joab der son ZeruJa / was er thet den zweyen Feldheubtmenner Jsrael / Abner der son Ner / vnd Amasa dem son Jether / die er erwürget hat / vnd vergos Kriegsblut im frieden / vnd thet Kriegsblut an seinen gürtel / der vmb seine Lenden war / vnd an seine schuch die an seinen füssen waren.</verse>
        <verse osisID='1Kgs.2.6'>Thu nach deiner weisheit / das du seine grawe Har nicht mit frieden hinunter zur Helle bringest. 2. Reg. 3.; 2. Reg. 20.</verse>
        <verse osisID='1Kgs.2.7'>AVch den kindern Barsillai des Gileaditers soltu barmhertzigkeit beweisen das sie auff deinem Tisch essen / Denn also theten sie sich zu mir / da ich fur Absalom deinem Bruder floh. 2. Reg. 17.; 2. Reg. 19.</verse>
        <verse osisID='1Kgs.2.8'>VND sihe / Du hast bey dir Simei den son Gera des sons Jemini von Bahurim / Der mir schendlich flucht zur zeit / da ich gen Mahanaim gieng. Er aber kam er ab mir entgegen am Jordan / Da schwur ich jm bey dem HERRN / vnd sprach / Jch wil dich nicht tödten mit dem Schwert.</verse>
        <verse osisID='1Kgs.2.9'>Du aber las jn nicht vnschüldig sein / Denn du bist ein weiser Man / vnd wirst wol wissen / was du jm thun solt / Das du seine grawe Har mit blut hinunter in die Helle bringest. 2. Reg. 16.; 2. Reg. 19.</verse>
        <verse osisID='1Kgs.2.10'>ALso entschlieff Dauid mit seinen Vetern / vnd ward begraben in der Stad Dauid.</verse>
        <verse osisID='1Kgs.2.11'>Die zeit aber die Dauid könig gewesen ist vber Jsrael / ist vierzig jar / Sieben jar war er König zu Hebron / vnd drey vnd dreissig jar zu Jerusalem.</verse>
        <verse osisID='1Kgs.2.12'>Vnd Salomo sas auff dem Stuel seines vaters Dauid / vnd sein Königreich ward seer bestendig. 1. Par. 3.</verse>
        <verse osisID='1Kgs.2.13'>Aber adonia der son hagith kam hin ein zu BathSeba der mutter Salomo. Vnd sie sprach / Kompstu auch mit frieden? Er sprach / Ja.</verse>
        <verse osisID='1Kgs.2.14'>Vnd sprach / Jch hab mit dir zu reden. Sie sprach / Sage her.</verse>
        <verse osisID='1Kgs.2.15'>Er sprach / Du weissest / das das Königreich mein war / vnd gantz Jsrael hatte sich auff mich gericht / das ich König sein solt / Aber nu ist das Königreich gewand vnd meines Bruders worden / von dem HERRN ists jm worden.</verse>
        <verse osisID='1Kgs.2.16'>Nu bitte ich eine bitte von dir / du woltest mein angesicht nicht beschemen. Sie sprach zu jm / Sage her.</verse>
        <verse osisID='1Kgs.2.17'>Er sprach / Rede mit dem könige Salomo / denn er wird dein angesicht nicht beschemen / das er mir gebe Abisag von Sunem zum weibe.</verse>
        <verse osisID='1Kgs.2.18'>BathSeba sprach / Wol / Jch wil mit dem Könige deinet halben reden.</verse>
        <verse osisID='1Kgs.2.19'>VND BathSeba kam hin ein zum könige Salomo mit jm zu reden Adonias halben. Vnd der König stund auff vnd gieng jr entgegen / vnd betet sie an / vnd satzt sich auff seinen Stuel / Vnd es ward des Königs mutter ein Stuel gesetzt / das sie sich satzt zu seiner Rechten.</verse>
        <verse osisID='1Kgs.2.20'>Vnd sie sprach / Jch bitte eine kleine bitte von dir / du woltest mein angesicht nicht beschemen. Der König sprach zu jr / Bitte meine mutter / Jch wil dein angesicht nicht beschemen. Sie sprach /</verse>
        <verse osisID='1Kgs.2.21'>21Las Abisag von Sunem deinem bruder Adonia zum weibe geben.</verse>
        <verse osisID='1Kgs.2.22'>Da antworet der könig Salomo / vnd sprach zu seiner Mutter / Warumb bittestu vmb Abisag von Sunem dem Adonia? Bitte jm das Königreich auch / Denn er ist mein gröster Bruder / vnd hat den Priester AbJathar vnd Joab den son ZeruJa.</verse>
        <verse osisID='1Kgs.2.23'>Vnd der könig Salomo schwur bey dem HERRN / vnd sprach / Gott thu mir dis vnd das / Adonia sol das wider sein Leben geredt haben.</verse>
        <verse osisID='1Kgs.2.24'>Vnd nu / so war der HERR lebt / der mich bestetigt hat / vnd sitzen lassen auff dem Stuel meins vaters Dauid / vnd der mir ein Haus gemacht hat / wie er geredt hat / heute sol Adonia sterben.</verse>
        <verse osisID='1Kgs.2.25'>Vnd der König Salomo sandte hin durch Benaia den son Joiada / der schlug jn das er starb.</verse>
        <verse osisID='1Kgs.2.26'>VND zu dem Priester AbJathar sprach der König / Gehe hin gen Anathot zu deinem Acker / denn du bist des tods. Aber ich wil dich heute nicht tödten / Denn du hast die Lade des HErrn HERRN fur meinem vater Dauid getragen / vnd hast mit gelidden wo mein Vater gelidden hat.</verse>
        <verse osisID='1Kgs.2.27'>Also versties Salomo den AbJathar / das er nicht muste Priester des HERRN sein / Auff das erfüllet würde des HERRN wort / das er vber das Haus Eli geredt hatte zu Silo. 1. Reg. 2.</verse>
        <verse osisID='1Kgs.2.28'>VND dis gerüchte kam fur Joab / Denn Joab hatte an Adonia gehangen wiewol nicht an Absalom. Da floh Joab in die Hütten des HERRN vnd fasset die hörner des Altars.</verse>
        <verse osisID='1Kgs.2.29'>Vnd es ward dem könige Salomo angesagt / das Joab zur Hütten des HERRN geflohen were / vnd sihe / er stehet am Altar. Da sandte Salomo hin Benaia den son Joiada / vnd sprach / Gehe / schlahe jn.</verse>
        <verse osisID='1Kgs.2.30'>Vnd da Benaia zur Hütten des HERRN kam / sprach er zu jm / So sagt der König / Gehe er aus. Er sprach / Nein / hie wil ich sterben. Vnd Benaia sagt solchs dem Könige wider / vnd sprach / So hat Jacob geredt / vnd so hat er mir geantwortet.</verse>
        <verse osisID='1Kgs.2.31'>DEr König sprach zu jm / Thue wie er geredt hat / vnd schlag jn vnd begrabe jn / Das du das blut / das Joab vmb sonst vergossen hat / von mir thust vnd von meines Vaters hause /</verse>
        <verse osisID='1Kgs.2.32'>vnd der HERR jm bezale sein Blut auff seinen Kopff / Das er zween Menner geschlagen hat / die gerechter vnd besser waren denn er / vnd hat sie erwürget mit dem Schwert / das mein vater Dauid nichts drumb wuste / nemlich / Abner den son Ner / den Feldheubtman vber Jsrael / vnd Amasa den son Jether / den Feldheubtman vber Juda /</verse>
        <verse osisID='1Kgs.2.33'>das jr blut bezalet werde auff den kopff Joab vnd seins samens ewiglich / Aber Dauid vnd sein same / sein Haus vnd sein Stuel Friede habe ewiglich von dem HERRN.</verse>
        <verse osisID='1Kgs.2.34'>VND Benaia der son Joiada gieng hin auff / vnd schlug jn vnd tödtet jn. Vnd er ward begraben in seinem hause in der wüsten.</verse>
        <verse osisID='1Kgs.2.35'>Vnd der König setzet Benaia den son Joiada an seine stat vbers Heer / vnd Zadock den Priester setzet der König an die stat AbJathar.</verse>
        <verse osisID='1Kgs.2.36'>VNd der König sandte hin vnd lies Simei ruffen / vnd sprach zu jm / Bawe dir ein haus zu Jerusalem / vnd wone daselbs / vnd gehe von dannen nicht eraus / weder hie noch da her.</verse>
        <verse osisID='1Kgs.2.37'>Welches tags du wirst hin aus gehen vnd vber den bach Kidron gehen / So wisse / das du des tods sterben must / dein Blut sey auff deinem kopff.</verse>
        <verse osisID='1Kgs.2.38'>Simei sprach zum Könige / Das ist eine gute meinung / wie mein Herr der könig geredt hat / so sol dein knecht thun / Also wonet Simei zu Jerusalem lange zeit.</verse>
        <verse osisID='1Kgs.2.39'>ES begab sich aber vber drey jar / das zween knechte dem Simei entlieffen zu Achis dem son Maecha dem könige zu Gath / Vnd es ward Simei angesagt / Sihe / deine knechte sind zu Gath.</verse>
        <verse osisID='1Kgs.2.40'>Da macht sich Simei auff vnd sattelt seinen Esel / vnd zoch hin gen Gath zu Achis / das er seine knechte suchet / Vnd da er hin kam / bracht er seine knechte von Gath.</verse>
        <verse osisID='1Kgs.2.41'>VND es ward Salomo angesagt / das Simei hin gezogen were von Jerusalem gen Gath / vnd widerkomen.</verse>
        <verse osisID='1Kgs.2.42'>Da sandte der König hin vnd lies Simei ruffen / vnd sprach zu jm / Hab ich dir nicht geschworen bey dem HERRN / vnd dir bezeuget vnd gesagt / Welchs tages du würdest ausziehen / vnd hie oder dahin gehen / Das du wissen soltest / du müsstest des tods sterben? Vnd du sprachst zu mir / Jch hab eine gute meinung gehöret.</verse>
        <verse osisID='1Kgs.2.43'>Warumb hastu denn nicht dich gehalten nach dem Eid des HERRN vnd Gebot / das ich dir geboten habe?</verse>
        <verse osisID='1Kgs.2.44'>VND der König sprach zu Simei / Du weist alle die bosheit / der dir dein hertz bewust ist / die du meinem vater Dauid gethan hast / Der HERR hat deine bosheit bezalet auff deinem Kopff.</verse>
        <verse osisID='1Kgs.2.45'>Vnd der könig Salomo ist gesegenet vnd der Stuel Dauid wird bestendig sein fur dem HERRN ewiglich.</verse>
        <verse osisID='1Kgs.2.46'>Vnd der König gebot Benaia dem son Joiada / Der gieng hin aus vnd schlug jn / das er starb / Vnd das Königreich ward bestetigt durch Salomo hand. 2. Reg. 16.</verse>
      </chapter>
      <chapter osisID='1Kgs.3'>
        <verse osisID='1Kgs.3.1'>VND Salomo befreundte sich mit Pharao dem könig in Egypten / vnd nam Pharao tochter / vnd bracht sie in die Stad Dauids / bis er ausbawet sein Haus / vnd des HERRN Haus / vnd die mauren vmb Jerusalem her.</verse>
        <verse osisID='1Kgs.3.2'>Aber das Volck opfferte noch auff den Höhen / Denn es war noch kein Haus gebawet dem Namen des HERRN bis auff die zeit.</verse>
        <verse osisID='1Kgs.3.3'>Salomo aber hatte den HERRN lieb / vnd wandelt nach den Sitten seins vaters Dauid / On das er auff den Höhen opfferte vnd reucherte.</verse>
        <verse osisID='1Kgs.3.4'>Vnd der könig gieng hin gen gibeon / daselbs zu opffern / Denn das war eine herrliche Höhe / vnd Salomo opfferte tausent Brandopffer auff dem selben Altar.</verse>
        <verse osisID='1Kgs.3.5'>Vnd der HERR erschein Salomo zu Gibeon im trawm des nachts / vnd Gott sprach / Bitte / was ich dir geben sol. 2. Par. 1.</verse>
        <verse osisID='1Kgs.3.6'>SAlomo sprach / Du hast an meinem vater Dauid deinem Knecht grosse Barmhertzigkeit gethan / wie er denn fur dir gewandelt hat in Warheit vnd Gerechtigkeit / vnd mit richtigem Hertzen fur dir / Vnd hast jm diese grosse Barmhertzigkeit gehalten / vnd jm einen Son gegeben / der auff seinem Stuel sesse / wie es denn jtzt gehet.</verse>
        <verse osisID='1Kgs.3.7'>Nu HERR mein Gott / du hast deinen Knecht zum Könige gemacht an meines vaters Dauids stat / So bin ich ein kleiner Knabe / weis nicht / weder mein ausgang noch eingang.</verse>
        <verse osisID='1Kgs.3.8'>Vnd dein Knecht ist vnter dem Volck / das du erwelet hast so gros / das niemand zelen noch beschreiben kan / fur der menge.</verse>
        <verse osisID='1Kgs.3.9'>So woltestu deinem Knecht geben ein gehorsam hertz / das er dein Volck richten müge / vnd verstehen / was gut vnd böse ist / Denn wer vermag dis dein mechtig Volck zurichten?</verse>
        <verse osisID='1Kgs.3.10'>DAS gefiel dem HERRN wol / das Salomo vmb ein solchs bat.</verse>
        <verse osisID='1Kgs.3.11'>Vnd Gott sprach zu jm / Weil du solchs bittest / vnd bittest nicht vmb langes Leben / noch vmb Reichthum / noch vmb deiner Feinde seele / sondern vmb verstand Gericht zu hören /</verse>
        <verse osisID='1Kgs.3.12'>Sihe / so habe ich gethan nach deinen worten. Sihe / Jch hab dir ein weises vnd verstendiges Hertz gegeben / Das deines gleichen vor dir nicht gewesen ist / vnd nach dir nicht auffkomen wird.</verse>
        <verse osisID='1Kgs.3.13'>Dazu / das du nicht gebeten hast / hab ich dir auch gegeben / nemlich / Reichthum vnd Ehre / Das deines gleichen keiner vnter den Königen ist zu deinen zeiten.</verse>
        <verse osisID='1Kgs.3.14'>Vnd so du wirst in meinen wegen wandeln / das du heltest meine Sitten vnd Gebot / wie dein vater Dauid gewandelt hat / So wil ich dir geben ein langes Leben.</verse>
        <verse osisID='1Kgs.3.15'>VND da Salomo erwachet / sihe / da war es ein Trawm / Vnd kam gen Jerusalem / vnd trat fur die Lade des Bunds des HERRN / vnd opfferte Brandopffer vnd Danckopffer / vnd macht ein grosses Mal allen seinen knechten.</verse>
        <verse osisID='1Kgs.3.16'>Zv der zeit kamen zwo huren zum könige / vnd tratten fur jn.</verse>
        <verse osisID='1Kgs.3.17'>Vnd das eine Weib sprach / Ah mein Herr / Jch vnd dis Weib woneten in einem Hause / vnd ich gelag bey jr im hause.</verse>
        <verse osisID='1Kgs.3.18'>Vnd vber drey tage da ich geborn hatte / gebar sie auch / Vnd wir waren bey einander / das kein Frembder mit vns war im hause / on wir beide.</verse>
        <verse osisID='1Kgs.3.19'>Vnd dieses weibs Son starb in der nacht / Denn sie hatte jn im schlaff erdrückt.</verse>
        <verse osisID='1Kgs.3.20'>Vnd sie stund in der nacht auff / vnd nam meinen Son von meiner seiten / da deine Magd schlieff / vnd legt jn an jren arm / vnd jren todten Son legt sie an meinen arm.</verse>
        <verse osisID='1Kgs.3.21'>Vnd da ich des morgens auff stund meinen Son zu seugen / sihe / da war er tod / Aber am morgen sahe ich jn eben an / vnd sihe / es war nicht mein son den ich geboren hatte.</verse>
        <verse osisID='1Kgs.3.22'>Das ander Weib sprach / Nicht also / Mein son lebt / vnd dein son ist tod. Jene aber sprach / Nicht also / dein son ist tod / vnd mein son lebet / vnd redten also fur dem Könige.</verse>
        <verse osisID='1Kgs.3.23'>VND der König sprach / Diese spricht / Mein son lebt vnd dein son ist tod / Jene spricht / nicht also / Dein son ist tod vnd mein son lebt.</verse>
        <verse osisID='1Kgs.3.24'>Vnd der König sprach / Holet mir ein Schwert her. Vnd da das Schwert fur den König bracht ward /</verse>
        <verse osisID='1Kgs.3.25'>sprach der König / Teilet das lebendige Kind in zwey teil / vnd gebt dieser die helffte / vnd jener die helffte.</verse>
        <verse osisID='1Kgs.3.26'>Da sprach das weib des Son lebete / zum Könige (Denn jr mütterlich hertz entbrand vber jren son) Ah mein Herr / Gebet jr das Kind lebendig / vnd tödtet es nicht. Jene aber sprach / Es sey weder mein noch dein / Lasst es teilen.</verse>
        <verse osisID='1Kgs.3.27'>Da antwortet der König / vnd sprach / Gebt dieser das Kind lebendig vnd tödtets nicht / die ist seine Mutter.</verse>
        <verse osisID='1Kgs.3.28'>Vnd das Vrteil erschall fur dem gantzen Jsrael / das der König gefellet hatte / Vnd furchten sich fur dem Könige / Denn sie sahen / das die weisheit Gottes in jm war / Gericht zu halten.</verse>
      </chapter>
      <chapter osisID='1Kgs.4'>
        <verse osisID='1Kgs.4.1'>ALso war Salomo könig vber gantz Jsrael.</verse>
        <verse osisID='1Kgs.4.2'>Vnd dis waren seine Fürsten / AsarJa / der son Zadok des Priesters.</verse>
        <verse osisID='1Kgs.4.3'>Elihoreph vnd AhiJa die söne Sisa waren Schreiber. Josaphat der son Ahilud war Cantzler.</verse>
        <verse osisID='1Kgs.4.4'>Benaia der son Joiada war Feldheubtman. Zadok vnd AbJathar waren Priester.</verse>
        <verse osisID='1Kgs.4.5'>AsarJa der son Nathan war vber die Amptleute. Sabud der son Nathan des Priesters war des Königs freund.</verse>
        <verse osisID='1Kgs.4.6'>Ahisar war Hoffmeister. Adoniram der son Abda war Rentmeister.</verse>
        <verse osisID='1Kgs.4.7'>VND Salomo hatte zwelff Amptleute vber gantz Jsrael / die den König vnd sein Haus versorgeten / Einer hatte des jars ein mondlang zu versorgen.</verse>
        <verse osisID='1Kgs.4.8'>Vnd hiessen also / Der son Hur auff dem gebirge Ephraim.</verse>
        <verse osisID='1Kgs.4.9'>Der son Deker zu Makaz vnd zu Saalbim vnd zu BethSemes vnd zu Elon vnd BethHanan.</verse>
        <verse osisID='1Kgs.4.10'>Der son Hesed zu Aruboth / vnd hatte dazu Socho vnd das gantze land Hepher.</verse>
        <verse osisID='1Kgs.4.11'>Der son AbiNadab / die gantze Herrschafft zu Dor / vnd hatte Taphath Salomos tochter zum weibe.</verse>
        <verse osisID='1Kgs.4.12'>Baena der son Ahilud zu Thaenach vnd zu Megiddo / vnd vber gantzes BethSean / welche ligt neben Zarthana / vnter Jesreel / von BethSean bis an den plan Mehola / bis jenseid Jakmeam.</verse>
        <verse osisID='1Kgs.4.13'>Der son Geber zu Ramoth in Gilead / vnd hatte die Flecken Jair des sons Manasse in Gilead / vnd hatte die gegend Argob / die in Basan ligt / sechzig grosser Stedte vermauret vnd mit ehrnen Rigeln.</verse>
        <verse osisID='1Kgs.4.14'>AHiNadab der son Jddo zu Mahanaim</verse>
        <verse osisID='1Kgs.4.15'>Ahimaaz in Naphthali / Vnd der nam auch Salomos tochter Basmath zum weibe.</verse>
        <verse osisID='1Kgs.4.16'>Baena der son Husai in Asser / vnd zu Aloth.</verse>
        <verse osisID='1Kgs.4.17'>Josaphat der son Parnah in Jsaschar.</verse>
        <verse osisID='1Kgs.4.18'>Simei der son Ela in BenJamin.</verse>
        <verse osisID='1Kgs.4.19'>Geber der son Vri im lande Gilead / im lande Sihon des königes der Amoriter / vnd Og des königes in Basan / ein Amptman war in dem selbigen Lande.</verse>
        <verse osisID='1Kgs.4.20'>Juda aber vnd Jsrael des war viel / wie der sand am meer / vnd assen vnd truncken vnd waren frölich.</verse>
      </chapter>
      <chapter osisID='1Kgs.5'>
        <verse osisID='1Kgs.5.1'>Also war Salomo ein Herr vber alle Königreich / von dem wasser an in der Philisterlande / bis an die grentze Egypti / die jm geschencke zubrachten / vnd dieneten jm sein leben lang.</verse>
        <verse osisID='1Kgs.5.2'>VNd Salomo muste teglich zur speissung haben / dreissig Cor Semelmelh / sechzig Cor ander Melh /</verse>
        <verse osisID='1Kgs.5.3'>zehen gemeste Rinder / vnd zwenzig weide Rinder / vnd hundert Schaf / Ausgenomen Hirs vnd Rehe vnd Gemse / vnd gemestet Vieh.</verse>
        <verse osisID='1Kgs.5.4'>Denn er herrschete im gantzen Lande disseid des wassers / von Tiphsah bis gen Gasa / vber alle Könige disseid des wassers / Vnd hatte Friede von allen seinen Vnterthanen vmbher.</verse>
        <verse osisID='1Kgs.5.5'>Das Juda vnd Jsrael sicher woneten / ein jglicher vnter seinem Weinstock / vnd vnter seinem Feigenbawm / von Dan bis gen BerSeba / so lang Salomo lebt.</verse>
        <verse osisID='1Kgs.5.6'>VND Salomo hatte vierzig tausent Wagenpferde / vnd zwelff tausent Reisigen.</verse>
        <verse osisID='1Kgs.5.7'>Vnd die Amptleute versorgeten den könig Salomo / vnd alles was zum Tisch des Königs gehörte / ein jglicher in seinem monden / vnd liessen nichts feilen.</verse>
        <verse osisID='1Kgs.5.8'>Auch gersten vnd stro fur die Ros vnd Leuffer / brachten sie an den Ort da er war / ein jglicher nach seinem befelh.</verse>
        <verse osisID='1Kgs.5.9'>VND Gott gab Salomo seer grosse Weisheit vnd Verstand / vnd getrost hertz / wie sand der am vfer des Meers ligt.</verse>
        <verse osisID='1Kgs.5.10'>Das die Weisheit Salomo grösser war / denn aller Kinder gegen morgen / vnd aller Egypter weisheit /</verse>
        <verse osisID='1Kgs.5.11'>Vnd war weiser / denn alle Menschen / auch weiser denn die Tichter / Ethan der Esrahiter / Heman / Chalchal vnd Darda / Vnd war berümbt vnter allen Heiden vmbher.</verse>
        <verse osisID='1Kgs.5.12'>Vnd er redet drey tausent Sprüche / vnd seiner Liede waren tausent vnd fünff.</verse>
        <verse osisID='1Kgs.5.13'>Vnd er redet von Bewmen / vom Ceder an zu Libanon bis an den Jsop / der aus der wand wechst. Auch redet er von vieh / von vogeln / von gewürm / von fischen.</verse>
        <verse osisID='1Kgs.5.14'>Vnd es kamen aus allen Völckern zu hören die weisheit Salomo von allen Königen auff Erden / die von seiner weisheit gehöret hatten. Ecc. 47.</verse>
        <verse osisID='1Kgs.5.15'>VND Hiram der könig zu Tyro sandte seine knechte zu Salomo / denn er hatte gehöret / das sie jn zum Könige gesalbet hatten an seins Vaters stat / Denn Hiram liebte Dauid sein leben lang.</verse>
        <verse osisID='1Kgs.5.16'>VND Salomo sandte zu Hiram vnd lies jm sagen /</verse>
        <verse osisID='1Kgs.5.17'>Du weissest / das mein vater Dauid nicht kundte bawen ein Haus dem Namen des HERRN seines Gottes / vmb des Kriegs willen / der vmb jn her war / Bis sie der HERR vnter seiner fussolen gab.</verse>
        <verse osisID='1Kgs.5.18'>Nu aber hat mir der HERR mein Gott ruge gegeben vmbher / das kein Widersacher / noch böse hindernis mehr ist.</verse>
        <verse osisID='1Kgs.5.19'>Sihe / so hab ich gedacht ein Haus zu bawen dem Namen des HERRN meines Gottes / wie der HERR geredt hat zu meinem vater Dauid / vnd gesagt / Dein Son / den ich an deine stat setzen werde / auff deinen Stuel / der sol meinem Namen ein Haus bawen.</verse>
        <verse osisID='1Kgs.5.20'>So befilh nu / das man mir Cedern aus Libanon hawe / vnd das deine knechte mit meinen knechten seien / Vnd das Lohn deiner knechte wil ich dir geben alles wie du sagest / Denn du weissest / das bey vns niemand ist / der holtz zu hawen wisse wie die Zidonier.</verse>
        <verse osisID='1Kgs.5.21'>DA Hiram aber höret die wort Salomo / frewet er sich hoch / vnd sprach / Gelobet sey der HERR heute / der Dauid einen weisen Son gegeben hat vber dis grosse Volck.</verse>
        <verse osisID='1Kgs.5.22'>Vnd Hiram sandte zu Salomo vnd lies jm sagen / Jch habe gehöret / was du zu mir gesand hast / Jch wil thun nach alle deinem beger / mit Cedern vnd tennen holtz.</verse>
        <verse osisID='1Kgs.5.23'>Meine knechte sollen sie von Libanon hin ab bringen ans Meer / vnd wil sie in Flössen legen lassen auff dem meer / bis an den Ort / den du mir wirst ansagen lassen / vnd wil sie daselbs abbinden / vnd du solts holen lassen. Aber du solt auch mein beger thun / vnd Speise geben meinem Gesinde.</verse>
        <verse osisID='1Kgs.5.24'>ALso gab Hiram Salomo Cedern vnd tennen holtz nach alle seinem beger.</verse>
        <verse osisID='1Kgs.5.25'>Salomo aber gab Hiram zwenzig tausent Cor weitzen zu essen fur sein Gesinde / vnd zwenzig Cor gestossen öles / Solchs gab Salomo jerlich dem Hiram.</verse>
        <verse osisID='1Kgs.5.26'>Vnd der HERR gab Salomo Weisheit / wie er jm geredt hatte / Vnd war friede zwisschen Hiram vnd Salomo / vnd sie machten beide einen Bund mit ein ander.</verse>
        <verse osisID='1Kgs.5.27'>VND Salomo legt einen anzal auff gantzes Jsrael / vnd der anzal war dreissig tausent Man.</verse>
        <verse osisID='1Kgs.5.28'>Vnd sandte sie auff den Libanon / ja einen monden zehen tausent / das sie einen monden auff dem Libanon waren / vnd zween monden da heime / Vnd Adoniram war vber solchen anzal.</verse>
        <verse osisID='1Kgs.5.29'>VND Salomo hatte siebenzig tausent die last trugen / vnd achzig tausent die da zimmerten auff dem berge /</verse>
        <verse osisID='1Kgs.5.30'>On die öbersten Amptleute Salomo / die vber das werck gesetzt waren / nemlich / drey tausent vnd drey hundert / welche vber das Volck herrscheten / das da am werck erbeitet.</verse>
        <verse osisID='1Kgs.5.31'>Vnd der König gebot / das sie grosse vnd köstliche Steine ausbrechen / nemlich gehawene Steine zum grund des Hauses.</verse>
        <verse osisID='1Kgs.5.32'>Vnd die Bawleute Salomo vnd die Bawleute Hiram / vnd die Giblim hieben aus / vnd bereiten zu Holtz vnd Steine zu bawen das Haus.</verse>
      </chapter>
      <chapter osisID='1Kgs.6'>
        <verse osisID='1Kgs.6.1'>IM vier hundert vnd achzigsten jar nach dem Ausgang der kinder Jsrael aus Egyptenland / im vierden jar des Königreichs Salomo vber Jsrael / im monden Sif / das ist der ander mond / ward das Haus dem HERRN gebawet.</verse>
        <verse osisID='1Kgs.6.2'>Das Haus aber / das der könig Salomo dem HERRN bawet / war sechzig ellen lang / zwenzig ellen breit / vnd dreissig ellen hochJm andern teil der Chronica cap. 3 spricht der text. Das Haus sey hundert vnd zwenzig ellen hoch gewesen / welchs ist von des gantzen Hauses höhe geredt. Hie aber redet er vom vntersten gemach alleine welchs dreissig ellen hoch war. .</verse>
        <verse osisID='1Kgs.6.3'>VND bawet eine Halle fur den Tempel / zwenzig ellen lang / nach der breite des Hauses / vnd zehen ellen breit fur dem Hause her.</verse>
        <verse osisID='1Kgs.6.4'>Vnd er machte an das Haus Fenster / inwendig weit / auswendig engeDie Fenster so inwendig weit vnd auswendig enge sind / da kan man nicht wol noch viel hin ein sehen / Aber seer wol vnd viel heraus sehen. Solches reimet sich fein mit dem mysterio / Spiritualis homo omnia iudicat / et ipse a nemine iudicatur. Ein geistlicher Mensch kennet alles / vnd sihet wol aus / aber niemand kennet jn. Das ist meines achtens / das der Text spricht / Die fenster am Hause waren offen vnd zu / Mir hinnen sind sie offen / dir draussen sind sie zu..</verse>
        <verse osisID='1Kgs.6.5'>Vnd er bawet einen Vmbgang an der wand des Hauses rings vmbher / das er beide vmb den Tempel vnd Chor her gieng / vnd machet sein eusserwand vmbher.</verse>
        <verse osisID='1Kgs.6.6'>Der vnterst Gang war fünff ellen weit / vnd der mittelst sechs ellen weit / vnd der dritte sieben ellen weit / Denn er legte Thramen aussen am hause vmbher / das sie nicht an der wand des Hauses sich hielten.</verse>
        <verse osisID='1Kgs.6.7'>VND da das Haus gesetzt ward / waren die Stein zuuor gantz zugericht das man kein Hamer noch Beil / noch jrgend ein eisen Gezeug im bawen hörete.</verse>
        <verse osisID='1Kgs.6.8'>EJne Thür aber war zur rechten seiten mitten am Hause / das man durch Wendelstein hinauff gieng auff den Mittelgang / vnd vom mittelgang auff den dritten.</verse>
        <verse osisID='1Kgs.6.9'>Also bawet er das Haus vnd volendets / Vnd spündet das Haus mit Cedern / beide oben vnd an wenden.</verse>
        <verse osisID='1Kgs.6.10'>Er bawet auch einen Gang oben auff dem gantzen Hause herumb / fünff ellen hoch vnd decket das Haus mit Cedernholtz.</verse>
        <verse osisID='1Kgs.6.11'>Vnd es geschach des HERRN wort zu salomo / vnd sprach /</verse>
        <verse osisID='1Kgs.6.12'>Das sey das Haus das du bawest. Wirstu in meinen Geboten wandeln / vnd nach meinen Rechten thun / vnd alle meine Gebot halten / drinnen zuwandeln / So wil ich mein wort mit dir bestetigen / wie ich deinem vater Dauid geredt habe /</verse>
        <verse osisID='1Kgs.6.13'>vnd wil wonen vnter den kindern Jsrael / vnd wil mein volck Jsrael nicht verlassen. 2. Reg. 7.</verse>
        <verse osisID='1Kgs.6.14'>ALso bawet Salomo das Haus vnd volendets.</verse>
        <verse osisID='1Kgs.6.15'>Vnd bawet die wende des Hauses inwendig an den seiten von Cedern / von des Hauses boden an bis an die decke / vnd spündets mit Holtz inwendig / vnd teffelt den Boden des Hauses mit tennen bretter. Act. 7.</verse>
        <verse osisID='1Kgs.6.16'>VND er bawet hinden im Hause zwenzig ellen lang ein Cedern wand / vom boden an bis an die decke / vnd bawet daselbst inwendig den Chor vnd das Allerheiligst.</verse>
        <verse osisID='1Kgs.6.17'>Aber das Haus des Tempels (fur dem Chor) war vierzig ellen lang.</verse>
        <verse osisID='1Kgs.6.18'>Jnwendig war das gantze Haus eitel Cedern / mit gedreten Knoten vnd Blumwerg / das man keinen Stein sahe.</verse>
        <verse osisID='1Kgs.6.19'>Aber den Chor bereitet er inwendig im Haus / das man die Lade des Bunds des HERRN daselbs hin thet.</verse>
        <verse osisID='1Kgs.6.20'>Vnd fur dem Chor der zwenzig ellen lang / zwenzig ellen weit / vnd zwenzig ellen hoch war / vnd vberzogen mit lauterm Golde / spündet er den Altar mit Cedern.</verse>
        <verse osisID='1Kgs.6.21'>VND Salomo vberzog das Haus inwendig mit lauterm Golde / vnd zog güldene Riegel fur dem Chor her / den er mit golde vberzogen hatte /</verse>
        <verse osisID='1Kgs.6.22'>Also / das das gantze Haus gar mit golde vberzogen war / Dazu auch den gantzen Altar fur dem Chor / vberzog er mit golde.</verse>
        <verse osisID='1Kgs.6.23'>ER macht auch im Chor zween Cherubim zehen ellen hoch von Olebawmholtz.</verse>
        <verse osisID='1Kgs.6.24'>Fünff ellen hatte ein Flügel eins jglichen Cherub / das zehen ellen waren von dem ende seines einen flügels / zum ende seines andern flügels.</verse>
        <verse osisID='1Kgs.6.25'>Also hatte der ander Cherub auch zehen ellen / vnd war einerley masse vnd einerley raum beider Cherubim /</verse>
        <verse osisID='1Kgs.6.26'>das also ein jglicher Cherub zehen ellen hoch war.</verse>
        <verse osisID='1Kgs.6.27'>Vnd er thet die Cherubim inwendig ins Haus / Vnd die Cherubim breiten jre Flügel aus / das eins flügel rüret an diese wand / vnd des andern Cherub flügel rüret an die ander wand / Aber mitten im Hause rürete ein flügel den andern.</verse>
        <verse osisID='1Kgs.6.28'>Vnd er vberzog die Cherubim mit golde. Exod. 25.; Exod. 37.</verse>
        <verse osisID='1Kgs.6.29'>VND an allen wenden des Hauses vmb vnd vmb lies er Schnitzwerg machen von ausgehöleten Cherubim / Palmen vnd Blumwerg inwendig vnd auswendig.</verse>
        <verse osisID='1Kgs.6.30'>Auch vberzog er den boden des Hauses mit gülden Blechen inwendig vnd auswendig.</verse>
        <verse osisID='1Kgs.6.31'>Vnd im eingang des Chors macht er zwo Thür von ölebawm holtz / mit fünffecketen pfosten /</verse>
        <verse osisID='1Kgs.6.32'>vnd lies Schnitzwerg darauff machen von Cherubim / Palmen vnd Blumwerg / vnd vberzog sie mit gülden Blechen.</verse>
        <verse osisID='1Kgs.6.33'>Also macht er auch im eingang des Tempels / viereckete pfosten von ölebawmholtz /</verse>
        <verse osisID='1Kgs.6.34'>vnd zwo Thür von tennenholtz / das ein jgliche Thür zwey Blat hatte an einander hangen in jren angeln /</verse>
        <verse osisID='1Kgs.6.35'>vnd macht Schnitzwerg drauff von Cherubim / Palmen vnd Blumwerg / vnd vberzog sie mit golde / recht wie es befolhen war.</verse>
        <verse osisID='1Kgs.6.36'>VND er bawet auch einen Hof drinnen / von dreien riegen gehawen Steinen / vnd von einer riegen gehöffelter Cedern.</verse>
        <verse osisID='1Kgs.6.37'>JM vierden jar im monden Sif / ward der Grund geleget am Hause des HERRN /</verse>
        <verse osisID='1Kgs.6.38'>vnd im eilfften jar im monden Bul (das ist der acht mond) ward das Haus bereitet / wie es sein solte / Das sie sieben jar dran baweten.</verse>
      </chapter>
      <chapter osisID='1Kgs.7'>
        <verse osisID='1Kgs.7.1'>Aber an seinem Hause bawete Salomo dreizehen jar / das ers gantz ausbawet /</verse>
        <verse osisID='1Kgs.7.2'>nemlich / Er bawet ein Haus vom wald Libanon / hundert ellen lang / funffzig ellen weit / vnd dreissig ellen hoch. AVff das selbige geuierde / leget er den Boden von Cedern brettern / auff Cedern seulen nach den riegen hin.</verse>
        <verse osisID='1Kgs.7.3'>Vnd oben drauff ein Gezimer von Cedern / auff dieselben Seulen / welcher waren fünff vnd vierzig / ja funffzehen in einer riege.</verse>
        <verse osisID='1Kgs.7.4'>VND waren Fenster gegen die drey riegen gegen ander vber / drey gegen drey /</verse>
        <verse osisID='1Kgs.7.5'>vnd waren in jren pfosten vierecket.</verse>
        <verse osisID='1Kgs.7.6'>ER bawet auch eine Halle von seulen / funffzig ellen lang vnd dreissig ellen breit. Vnd noch eine Halle fur diese / mit seulen vnd dicken balcken.</verse>
        <verse osisID='1Kgs.7.7'>VND bawet auch eine Halle zum Richtstuel / darin man gericht hielt vnd teffelt beide boden mit Cedern.</verse>
        <verse osisID='1Kgs.7.8'>DAzu sein Haus / darinnen er wonet / im hinder Hof / hinden an der Hall / gemacht wie die andern. VND macht auch ein Haus / wie die Halle der tochter Pharao / die Salomo zum Weibe genomen hatte.</verse>
        <verse osisID='1Kgs.7.9'>SOlchs alles waren köstliche Steine nach dem Winckeleisen gehawen / mit segen geschnitten auff allen seiten / von grund bis an das dach / Dazu auch haussen der grosse Hof.</verse>
        <verse osisID='1Kgs.7.10'>Die Grundfeste aber waren auch köstliche vnd grosse Steine / zehen vnd acht ellen gros /</verse>
        <verse osisID='1Kgs.7.11'>vnd darauff köstliche gehawene Steine nach dem Winckeleisen / vnd Cedern.</verse>
        <verse osisID='1Kgs.7.12'>Aber der grosse Hof vmbher hatte drey riegen gehawen Stein / vnd ein riege von Cedern brettern / Also auch der Hof am Hause des HERRN inwendig / vnd die Halle am Hause.</verse>
        <verse osisID='1Kgs.7.13'>VND der könig Salomo sandte hin vnd lies holen Hiram von Tyro</verse>
        <verse osisID='1Kgs.7.14'>einer widwen Son / aus dem stam Naphthali / vnd sein Vater war ein man von Tyro gewesen / Der war ein Meister im ertz / vol weisheit / verstand vnd kunst zu erbeiten allerley Ertzwerck. Da der zum könige Salomo kam / machet er alle seine werck.</verse>
        <verse osisID='1Kgs.7.15'>VND machet zwo eherne Seulen / eine jgliche achzehen ellen hoch / vnd ein faden von zwelff ellen war das mas vmb jgliche seulen her.</verse>
        <verse osisID='1Kgs.7.16'>Vnd machet zween Kneuff von ertz gegossen / oben auff die seulen zusetzen / vnd ein jglicher knauff war fünff ellen hoch.</verse>
        <verse osisID='1Kgs.7.17'>Vnd es waren an jglichem Knauff oben auff der seulen sieben geflochten Reiffe / wie keten.</verse>
        <verse osisID='1Kgs.7.18'>Vnd macht an jglichem knauff zwo riegen Granatepffel vmbher / an einem reiffe / da mit der knauff bedeckt ward.</verse>
        <verse osisID='1Kgs.7.19'>Vnd die kneuffe waren wie die Rosen fur der Halle / vier ellen gros.</verse>
        <verse osisID='1Kgs.7.20'>Vnd der Granatepffel in den riegen vmbher waren zwey hundert / oben vnd vnten an dem reiffe der vmb den bauch des knauffs hergieng / an jglichem knauff auff beiden seulen.</verse>
        <verse osisID='1Kgs.7.21'>Vnd er richtet die seulen auff / fur der Halle des Tempels / Vnd die er zur rechten hand setzet / hies er Jachin / vnd die er zur lincken hand setzet / hies er Boas.</verse>
        <verse osisID='1Kgs.7.22'>Vnd es stund also oben auff den seulen wie Rosen / Also ward volendet das werck der Seulen.</verse>
        <verse osisID='1Kgs.7.23'>VND er machet ein Meer gegossen / zehen ellen weit von einem rand zum andern / rund vmbher / vnd fünff ellen hoch / vnd eine Schnur dreissig ellen lang war das mas rings vmb.</verse>
        <verse osisID='1Kgs.7.24'>Vnd vmb dasselb Meer das zehen ellen weit war / giegen knoten an seinem rande / rings vmbs meer her / der knoten aber waren zwo riegen gegossen.</verse>
        <verse osisID='1Kgs.7.25'>Vnd es stund auff zwelff Rindern / welcher drey gegen Mitternacht gewand waren / drey gegen Abend / drey gegen Mittag / vnd drey gegen Morgen / vnd das Meer oben drauff / das alle jr hinder teil inwendig war.</verse>
        <verse osisID='1Kgs.7.26'>Seine dicke aber war ein hand breit / vnd sein rand war wie eines Bechers rand / wie ein auffgegangen Rosen / Vnd gieng drein zwey tausent Bath.</verse>
        <verse osisID='1Kgs.7.27'>ER machet auch zehen eherne Gestüle / ein jglichen vier ellen lang vnd breit / vnd drey ellen hoch.</verse>
        <verse osisID='1Kgs.7.28'>Es war aber das gestüle also gemacht / das es seiten hatte zwisschen leisten /</verse>
        <verse osisID='1Kgs.7.29'>vnd an den seiten zwisschen den leisten / waren Lewen / Ochsen vnd Cherubim / Vnd die seiten / daran die Lewen vnd Ochsen waren / hatten leisten oben vnd vnten / vnd füsslin dran.</verse>
        <verse osisID='1Kgs.7.30'>Vnd ein jglich gestüle hatte vier eherne Reder / mit ehernem gestell. Vnd auff den vier ecken waren achseln gegossen / ein jgliche gegen der andern vber / vnten an den Kessel gelehnet.</verse>
        <verse osisID='1Kgs.7.31'>ABer der Hals mitten auff dem Gestüle war einer ellen hoch vnd rund / ander halb ellen weit / vnd waren Pockeln an dem Hals in felden / die vierecket waren vnd nicht rund.</verse>
        <verse osisID='1Kgs.7.32'>Die vier Reder aber stunden vnten an den seiten / vnd die achsen der reder waren am gestüle / ein jglich rad war anderhalb ellen hoch.</verse>
        <verse osisID='1Kgs.7.33'>Vnd waren reder wie wagenreder / vnd jr achsen / naben / speichen vnd felgen / war alles gegossen.</verse>
        <verse osisID='1Kgs.7.34'>Vnd die vier achseln auff den vier ecken eins jglichen gestüls waren auch am gestüle.</verse>
        <verse osisID='1Kgs.7.35'>VND am Hals oben auff dem Gestüle einer halben ellen hoch rund vmb her / waren leisten vnd seiten am gestüle.</verse>
        <verse osisID='1Kgs.7.36'>Vnd er lies auff die fleche der selben seiten vnd leisten graben Cherubim / Lewen vnd Palmenbewm / ein jglichs am andern rings vmb her dran.</verse>
        <verse osisID='1Kgs.7.37'>Auff die weise machet er zehen gestüle gegossen / einerley mas vnd raum war an allen.</verse>
        <verse osisID='1Kgs.7.38'>VND er macht zehen ehernen Kessel / das vierzig Bath in einen kessel gieng / vnd war vier ellen gros / vnd auff jglichem Gestüle war ein Kessel.</verse>
        <verse osisID='1Kgs.7.39'>Vnd setzt fünff gestül an die rechten ecken des Hauses / vnd die andern fünffe an die lincken ecken / Aber das Meer setzet er zur rechten forn an gegen mittag.</verse>
        <verse osisID='1Kgs.7.40'>VND Hiram machet auch Töpffe / Schauffeln / Becken / vnd volendet also alle Werck / die der könig Salomo am Hause des HERRN machen lies /</verse>
        <verse osisID='1Kgs.7.41'>nemlich / die zwo Seulen / vnd die keuliche Kneuffe oben auff den zwo seulen / vnd die zween geflochten Reiffe / zu bedecken die zween keuliche kneuffe auff den seulen.</verse>
        <verse osisID='1Kgs.7.42'>Vnd die vierhundert Granatepffel an den zween geflochten reiffen / ja zwo riegen granatepffel an einem reiffe / zu bedecken die zween keuliche kneuffe / auff den seulen.</verse>
        <verse osisID='1Kgs.7.43'>Dazu die zehen Gestüle / vnd zehen Kessel oben drauff.</verse>
        <verse osisID='1Kgs.7.44'>Vnd das Meer vnd zwelff Rinder vnter dem meer.</verse>
        <verse osisID='1Kgs.7.45'>Vnd die töpffen / schauffel / vnd becken. Vnd alle diese Gefess die Hiram dem könige Salomo machet zum Hause des HERRN / waren von lauterm Ertz.</verse>
        <verse osisID='1Kgs.7.46'>Jn der gegend am Jordan lies sie der König giessen in dicker erden / zwisschen Suchoth vnd Zarthan.</verse>
        <verse osisID='1Kgs.7.47'>Vnd Salomo lies alle gefess vngewogen fur der seer grossen menge des ertzs.</verse>
        <verse osisID='1Kgs.7.48'>AVch machet Salomo allen Gezeug der zum Hause des HERRN gehöret / nemlich / einen gülden Altar / einen gülden Tisch / darauff die schawbrot ligen.</verse>
        <verse osisID='1Kgs.7.49'>Fünff Leuchter zur rechten hand / vnd fünff Leuchter zur lincken / fur dem Chor von lauterm golde / mit gülden blumen / lampen vnd schnautzen.</verse>
        <verse osisID='1Kgs.7.50'>Dazu Schalen / Schüssel / Becken / Leffel / vnd Pfannen von lauterm golde. Auch waren die angel an der thür am Hause inwendig im Allerheiligsten / vnd an der thür des Hauses des Tempels gülden.</verse>
        <verse osisID='1Kgs.7.51'>ALso ward volendet alles Werck / das der könig Salomo macht am Hause des HERRN / Vnd Salomo bracht hin ein was sein vater Dauid geheiliget hatte / von Silber vnd Golde vnd Gefessen / vnd legts in den schatz des Hauses des HERRN. 2. Par. 5.</verse>
      </chapter>
      <chapter osisID='1Kgs.8'>
        <verse osisID='1Kgs.8.1'>DA versamlet der könig Salomo zu sich die Eltesten in Jsrael / alle Obersten der Stemme vnd Fürsten der Veter vnter den kindern Jsrael / gen Jerusalem / die Lade des Bunds des HERRN erauff zubringen aus der stad Dauid / das ist Zion.</verse>
        <verse osisID='1Kgs.8.2'>Vnd es versamlet sich zum könige Salomo alle man in Jsrael / im monden Ethanim am fest / das ist der siebende mond. 2. Par. 5.</verse>
        <verse osisID='1Kgs.8.3'>VND da alle Eltesten Jsrael kamen / huben die Priester die Laden des HERRN</verse>
        <verse osisID='1Kgs.8.4'>auff vnd brachten sie hin auff / dazu die Hütten des Stiffts / vnd alle gerete des Heiligthums / das in der Hütten war / das theten die Priester vnd Leuiten.</verse>
        <verse osisID='1Kgs.8.5'>Vnd der könig Salomo vnd die gantze gemeine Jsrael / die zu jm sich versamlet hatte / giengen mit jm fur der Laden her / vnd opfferten Schafe vnd Rinder / so viel das mans nicht zelen noch rechnen kund.</verse>
        <verse osisID='1Kgs.8.6'>ALso brachten die Priester die Lade des Bunds des HERRN an jren ort in den Chor des Hauses / in das Allerheiligst vnter die flügel der Cherubim.</verse>
        <verse osisID='1Kgs.8.7'>Denn die Cherubim breiten die flügel aus an dem ort da die Laden stund vnd bedeckten die Lade vnd jre stangen von oben her.</verse>
        <verse osisID='1Kgs.8.8'>Vnd die stangen waren so lang / das jre kneuffe gesehen wurden in dem Heiligthum fur dem Chor / Aber haussen wurden sie nicht gesehen / vnd waren daselbs bis auff diesen tag.</verse>
        <verse osisID='1Kgs.8.9'>Vnd war nichts in der Lade / denn nur die zwo steinern tafeln Mose / die er daselbs lies in Horeb / da der HERR mit den kindern Jsrael einen Bund machte / da sie aus Egyptenland gezogen waren.</verse>
        <verse osisID='1Kgs.8.10'>DA aber die Priester aus dem Heiligthum giengen / erfüllet ein wolcke das Haus des HERRN /</verse>
        <verse osisID='1Kgs.8.11'>das die Priester nicht kundten stehen vnd Ampts pflegen fur der wolcken / Denn die Herrligkeit des HERRN erfüllet das Haus des HERRN.</verse>
        <verse osisID='1Kgs.8.12'>DA sprach Salomo / Der HERR hat geredt / er wolle im tunckel wonen.</verse>
        <verse osisID='1Kgs.8.13'>Jch habe zwar ein Haus gebawet dir zur Wonung / einen Sitz / das du ewiglich da wonest.</verse>
        <verse osisID='1Kgs.8.14'>Vnd der König wand sein angesicht / vnd segenet die gantze gemeine Jsrael / vnd die gantze gemeine Jsrael stund /</verse>
        <verse osisID='1Kgs.8.15'>Vnd er sprach. 2. Par. 6. GElobt sey der HERR der Gott Jsrael / der durch seinen Mund meinem vater Dauid geredt / vnd durch seine Hand erfüllet hat / vnd gesagt /</verse>
        <verse osisID='1Kgs.8.16'>Von dem tage an / da ich mein volck Jsrael aus Egypten füret / hab ich nie keine Stad erwelet vnter jrgent einem stam Jsrael / das mir ein Haus gebawet würde / das mein Name da were / Dauid aber hab ich erwelet / das er vber mein volck Jsrael sein solt.</verse>
        <verse osisID='1Kgs.8.17'>Vnd mein vater Dauid hatte es zwar im sinn / das er ein Haus bawete dem Namen des HERRN des Gottes Jsrael /</verse>
        <verse osisID='1Kgs.8.18'>Aber der HERR sprach zu meinem vater Dauid / Das du im sinn hast meinem Namen ein Haus zu bawen / hastu wol gethan / das du solchs furnamest.</verse>
        <verse osisID='1Kgs.8.19'>Doch du solt nicht das Haus bawen / sondern dein Son / der aus deinen Lenden komen wird / der sol meinem Namen ein Haus bawen.</verse>
        <verse osisID='1Kgs.8.20'>Vnd der HERR hat sein wort bestetiget / das er geredt hat / Denn ich bin auffkomen an meines vaters Dauids stat / vnd sitze auff dem stuel Jsrael / wie der HERR geredt hat / vnd hab gebawet ein Haus dem Namen des HERRN des Gottes Jsrael.</verse>
        <verse osisID='1Kgs.8.21'>Vnd habe daselbs eine Stete zugericht der Laden / darin der Bund des HERRN ist / den er gemacht hat mit vnsern Vetern / da er sie aus Egyptenland füret. 2. Reg. 7.</verse>
        <verse osisID='1Kgs.8.22'>Vnd salomo trat fur den altar des HERRN gegen der gantzen gemeine Jsrael / vnd breitet seine hende aus gen Himel /</verse>
        <verse osisID='1Kgs.8.23'>vnd sprach / HERR Gott Jsrael / Es ist kein Gott / weder droben im Himel / noch hunden auff Erden / dir gleich / Der du heltest den Bund vnd Barmhertzigkeit deinen Knechten / die fur dir wandeln von gantzem hertzen.</verse>
        <verse osisID='1Kgs.8.24'>Der du hast gehalten deinem Knecht / meinem vater Dauid / was du jm geredt hast / Mit deinem Mund hastu es geredt / vnd mit deiner Hand hastu es erfüllet / wie es stehet an diesem tage.</verse>
        <verse osisID='1Kgs.8.25'>Nu HERR Jsrael / halt deinem Knecht / meinem vater Dauid / was du jm geredt hast / vnd gesagt / Es sol dir nicht gebrechen an einem Man fur mir / der da sitze auff dem stuel Jsrael / So doch / das deine Kinder jren weg bewaren / das sie fur mir wandeln / wie du fur mir gewandelt hast.</verse>
        <verse osisID='1Kgs.8.26'>Nu Gott Jsrael / Las deine wort war werden / die du deinem Knecht / meinem vater Dauid geredt hast. 2. Reg. 7.</verse>
        <verse osisID='1Kgs.8.27'>DEnn meinestu auch / das Gott auff Erden wonet Sihe / der Himel vnd aller himel himel mügen dich nicht versorgen / Wie solts denn dis haus thun / das ich gebawet hab?</verse>
        <verse osisID='1Kgs.8.28'>Wende dich aber zum Gebet deines Knechts vnd zu seinem flehen / HERR mein Gott / Auff das du hörest das Lob vnd Gebet / das dein Knecht heute fur dir thut.</verse>
        <verse osisID='1Kgs.8.29'>Das deine Augen offen stehen vber dis Haus nacht vnd tag / vber die Stedte / dauon du gesagt hast / Mein Name sol da sein. Du woltest hören das Gebet / das dein Knecht an dieser Stedte thut /</verse>
        <verse osisID='1Kgs.8.30'>vnd woltest erhören / das flehen deines Knechts vnd deines volcks Jsrael / das sie hie thun werden an dieser Stete deiner Wonung im Himel / Vnd wenn du es hörest gnedig sein. Deut. 12.</verse>
        <verse osisID='1Kgs.8.31'>WEnn jemand wider seinen Nehesten sündigt / vnd nimpt des einen Eid auff sich / da mit er sich verpflicht / vnd der eid kompt fur deinen Altar in diesem Hause.</verse>
        <verse osisID='1Kgs.8.32'>So wollestu hören im Himel / vnd Recht schaffen deinen Knechten / den Gottlosen zu verdammen / vnd seinen weg auff seinen Kopff bringen / vnd den Gerechten recht zu sprechen / jm zu geben nach seiner gerechtigkeit.</verse>
        <verse osisID='1Kgs.8.33'>WEnn dein volck Jsrael fur seinen Feinden geschlagen wird / weil sie an dir gesündigt haben / Vnd bekeren sich zu dir vnd bekennen deinen Namen / vnd beten vnd flehen zu dir in diesem Hause.</verse>
        <verse osisID='1Kgs.8.34'>So wollestu hören im Himel / vnd der sünde deins volcks Jsrael gnedig sein / Vnd sie wider bringen ins Land / das du jren Vetern gegeben hast.</verse>
        <verse osisID='1Kgs.8.35'>WEnn der Himel verschlossen wird / das nicht regent / weil sie an dir gesündigt haben / vnd werden beten an diesem Ort vnd deinen Namen bekennen / vnd sich von jren sünden bekeren / weil du sie drengest.</verse>
        <verse osisID='1Kgs.8.36'>So wollestu hören im Himel / vnd gnedig sein der sünde deiner Knechte / vnd deins volcks Jsrael / Das du jnen den guten weg weisest / darinnen sie wandeln / vnd lassest regen auff das Land / das du deinem Volck zum Erbe gegeben hast.</verse>
        <verse osisID='1Kgs.8.37'>WEnn ein Thewrung / oder Pestilentz / oder Dürre / oder BrandWenn das Getreide verschienen / oder von der Sonnen verbrand ist. oder Hewschrecken / oder Raupen im Lande sein wird / oder sein Feind im Lande seine Thore belagert / oder jrgend eine Plage oder Kranckheit /</verse>
        <verse osisID='1Kgs.8.38'>Wer denn bittet vnd flehet / es seien sonst Menschen / oder dein volck Jsrael / die da gewar werden jrer Plage / ein jglicher in seinem hertzen / vnd breitet seine hende aus zu diesem Hause.</verse>
        <verse osisID='1Kgs.8.39'>So wollestu hören im Himel / in dem Sitz da du wonest / vnd gnedig sein / vnd schaffen / das du gebest einem jglichen / wie er gewandelt hat / wie du sein hertz erkennest / Denn du alleine kennest das hertz aller Kinder der Menschen /</verse>
        <verse osisID='1Kgs.8.40'>Auff das sie dich fürchten allezeit / so lange sie auff dem Lande leben / das du vnsern Vetern gegeben hast.</verse>
        <verse osisID='1Kgs.8.41'>WEnn auch ein FrembderDis hause sol ein Bethaus sein allen Völckern.  / der nicht deins volcks Jsrael ist / kompt aus fernem Lande / vmb deines Namen willen</verse>
        <verse osisID='1Kgs.8.42'>(Denn sie werden hören von deinem grossen Namen / vnd von deiner mechtigen Hand / vnd von deinem ausgerecktem Arm) vnd kompt das er bete fur diesem Hause.</verse>
        <verse osisID='1Kgs.8.43'>So wollestu hören im Himel / im Sitz deiner Wonung / vnd thun alles / darumb der Frembde dich anrüfft / Auff das alle Völcker auff Erden deinen Namen erkennen / das sie auch dich fürchten / wie dein volck Jsrael / Vnd das sie innen werden / wie dis Haus nach deinem Namen genennet sey / das ich gebawet habe. Jesa. 56.; Mat. 21.</verse>
        <verse osisID='1Kgs.8.44'>WEnn dein Volck auszeucht in streit wider seine Feinde / des weges den du sie senden wirst / vnd werden beten zum HERRN / gegen den weg zur stad die du erwelet hast / vnd zum hause / das ich deinen Namen gebawet habe.</verse>
        <verse osisID='1Kgs.8.45'>So wollestu jr gebet vnd flehen hören im Himel vnd Recht schaffen.</verse>
        <verse osisID='1Kgs.8.46'>WEnn sie an dir sündigen werden (Denn es ist kein Mensch / der nicht sündiget) / vnd du erzürnest vnd gibst sie fur jren Feinden / das sie sie gefangen füren in der Feinde land fern oder nahe /</verse>
        <verse osisID='1Kgs.8.47'>vnd sie in jr hertz schlahen im Lande da sie gefangen sind / vnd bekeren sich vnd flehen dir / im Lande jres Gefengnis / vnd sprechen / Wir haben gesündigt vnd missethan / vnd Gottlos gewesen /</verse>
        <verse osisID='1Kgs.8.48'>vnd bekeren sich also zu dir von gantzem hertzen / vnd von gantzer seelen / in jrer Feinde lande / die sie weggefürt haben / vnd beten zu dir gegen den weg zu jrem Lande / das du jren Vetern gegeben hast / zur Stad die du erwelet hast / vnd zum Hause das ich deinem Namen gebawet habe. 2. Par. 6.</verse>
        <verse osisID='1Kgs.8.49'>SO wollestu jr gebet vnd flehen hören im Himel / vom Sitz deiner wonung / vnd Recht schaffen /</verse>
        <verse osisID='1Kgs.8.50'>vnd deinem Volck gnedig sein / das an dir gesündigt hat / vnd alle jren vbertrettung / da mit sie wider dich vbertretten haben / vnd barmhertzigkeit geben fur denen die sie gefangen halten / vnd dich jrer erbarmen.</verse>
        <verse osisID='1Kgs.8.51'>Denn sie sind dein Volck vnd dein Erbe / die du aus Egypten / aus dem eisern Ofen gefürt hast.</verse>
        <verse osisID='1Kgs.8.52'>Das deine Augen offen seien auff das flehen deines Knechts vnd deines volcks Jsrael / das du sie hörest in allem / darumb sie dich anruffen.</verse>
        <verse osisID='1Kgs.8.53'>Denn du hast sie dir abgesondert zum Erbe aus allen Völckern auff Erden / wie du geredt hast durch Mosen deinen Knecht / Da du vnsere Veter aus Egypten füretest HErr HERR.</verse>
        <verse osisID='1Kgs.8.54'>VND da Salomo alle dis gebet vnd flehen hatte fur dem HERRN aus gebettet / stund er auff von dem Altar des HERRN / vnd lies ab von knien vnd hende ausbreiten gen Himel.</verse>
        <verse osisID='1Kgs.8.55'>Vnd trat da hin vnd segenet die gantze gemeine Jsrael mit lauter stim / vnd sprach /</verse>
        <verse osisID='1Kgs.8.56'>Gelobet sey der HERR / der seinem volck Jsrael ruge gegeben hat / wie er geredt hat / Es ist nicht eins verfallen aus allen seinen guten worten / die er geredt hat durch seinen Knecht Mose.</verse>
        <verse osisID='1Kgs.8.57'>Der HERR vnser Gott sey mit vns / wie er gewesen ist mit vnsern Vetern. Er verlas vns nicht / vnd ziehe die hand nicht ab von vns /</verse>
        <verse osisID='1Kgs.8.58'>zu neigen vnser Hertz zu jm / das wir wandeln in allen seinen Wegen / vnd halten seine Gebot / Sitten vnd Rechte / die er vnsern Vetern geboten hat.</verse>
        <verse osisID='1Kgs.8.59'>VND diese wort / die ich fur dem HERRN geflehet habe / müssen nahe komen dem HERRN vnserm Gott / tag vnd nacht / das er Recht schaffe seinem Knecht / vnd seinem volck Jsrael / ein jglichs zu seiner zeit /</verse>
        <verse osisID='1Kgs.8.60'>Auff das alle Völcker auff Erden erkennen / das der HERR Gott ist / vnd keiner mehr /</verse>
        <verse osisID='1Kgs.8.61'>Vnd ewr hertz sey rechtschaffen mit dem HERRN vnserm Gott / zu wandeln in seinen Sitten / vnd zu halten seine Gebot / wie es heute gehet.</verse>
        <verse osisID='1Kgs.8.62'>VND der König sampt dem gantzen Jsrael opfferten fur dem HERRN Opffer.</verse>
        <verse osisID='1Kgs.8.63'>Vnd Salomo opfferte Danckopffer (die er dem HERRN opffert) zwey vnd zwenzig tausent Ochsen / vnd hundert vnd zwenzig tausent Schaf / Also weiheten sie das Haus des HERRN ein / der König vnd alle kinder Jsrael.</verse>
        <verse osisID='1Kgs.8.64'>Desselbigen tags weihete der König den Mittelhof / der fur dem Hause des HERRN war / da mit / das er Brandopffer / Speisopffer vnd das fett der Danckopffer / daselbs ausrichtet / Denn der eherne Altar der fur dem HERRN stund / war zu klein zu dem Brandopffer / Speisopffer / vnd zum fetten der Danckopffer.</verse>
        <verse osisID='1Kgs.8.65'>VND Salomo machte zu der zeit ein Fest / vnd alles Jsrael mit jm ein grosse Versamlungen / von der grentze Hemath an bis an den bach Egypti / fur dem HERRN vnserm Gott / sieben tage / vnd aber sieben tage / das waren vierzehen tage /</verse>
        <verse osisID='1Kgs.8.66'>vnd lies das Volck des achten tages gehen. Vnd sie segeneten den König / vnd giengen hin zu jren Hütten frölich vnd guts muts / vber alle dem Guten / das der HERR an Dauid seinem Knecht / vnd an seinem volck Jsrael gethan hatte.</verse>
      </chapter>
      <chapter osisID='1Kgs.9'>
        <verse osisID='1Kgs.9.1'>VND da Salomo hatte ausgebawet des HERRN Haus / vnd des Königes haus / vnd alles was er begert vnd lust hatte zu machen /</verse>
        <verse osisID='1Kgs.9.2'>Erschein jm der HERR zum andern mal / wie er jm erschienen war zu Gibeon.</verse>
        <verse osisID='1Kgs.9.3'>Vnd der HERR sprach zu jm / Jch habe dein Gebet vnd flehen gehöret / das du fur mir geflehet hast / vnd habe dis Haus geheiliget / das du gebawet hast / das ich meinen Namen daselbs hin setze ewiglich / vnd meine Augen vnd mein Hertz sollen da sein alle wege.</verse>
        <verse osisID='1Kgs.9.4'>Vnd du / so du fur mir wandelst / wie dein vater Dauid gewandelt hat / mit rechtschaffenem hertzen vnd auffrichtig / das du thust alles / was ich dir geboten habe / vnd meine Gebot vnd meine Rechte heltest /</verse>
        <verse osisID='1Kgs.9.5'>So wil ich bestetigen den Stuel deines königreichs vber Jsrael ewiglich / wie ich deinem vater Dauid geredt habe / vnd gesagt / Es sol dir nicht gebrechen an einem Man vom stuel Jsrael. 2. Par. 7.; Sup. 3.; 2. Reg. 7.</verse>
        <verse osisID='1Kgs.9.6'>WErdet jr euch aber von mir hinden abwenden / jr vnd ewre Kinder / vnd nicht halten meine Gebot vnd Rechte / die ich euch furgelegt habe / vnd hin gehet vnd andern Göttern dienet vnd sie anbetet.</verse>
        <verse osisID='1Kgs.9.7'>So werde ich Jsrael ausrotten von dem Lande / das ich jnen gegeben habe. Vnd das Haus / das ich geheiliget habe meinem Namen / wil ich verlassen von meinem Angesicht / Vnd Jsrael wird ein Sprichwort vnd Fabel sein vnter allen Völckern.</verse>
        <verse osisID='1Kgs.9.8'>Vnd das Haus wird eingerissen werden / das alle die fur vbergehen / werden sich entsetzen vnd blasen / vnd sagen / Warumb hat der HERR diesem Lande vnd diesem Hause also gethan?</verse>
        <verse osisID='1Kgs.9.9'>So wird man antworten / Darumb / das sie den HERRN jren Gott verlassen haben / der jre Veter aus Egyptenland fürete / vnd haben angenomen andere Götter / vnd sie angebetet vnd jnen gedienet / Darumb hat der HERR alle dis vbel vber sie gebracht. Deut. 29.; Jere. 22.</verse>
        <verse osisID='1Kgs.9.10'>Da nu die zwenzig jar vmb waren in welchen Salomo die zwey Heuser bawet / des HERRN Haus / vnd des Königs haus /</verse>
        <verse osisID='1Kgs.9.11'>dazu Hiram der könig zu Tyro Salomo Cedernbewm vnd Tennenbewm / vnd Gold nach alle seinem beger brachte / Da gab der könig Salomo Hiram zwenzig Stedte im lande Galilea.</verse>
        <verse osisID='1Kgs.9.12'>Vnd Hiram zoch aus von Tyro die Stedte zu besehen / die jm Salomo gegeben hatte / Vnd sie gefielen jm nicht /</verse>
        <verse osisID='1Kgs.9.13'>vnd sprach / Was sind das fur Stedte / mein Bruder / die du mir gegeben hast / Vnd hies sie das land Cabul bis auff diesen tag. 2. Par. 8.</verse>
        <verse osisID='1Kgs.9.14'>VND Hiram hatte dem König gesand hundert vnd zwenzig Centner goldes.</verse>
        <verse osisID='1Kgs.9.15'>Vnd das selb ist die summa der Zinse / die der könig Salomo auffhub / zu bawen des HERRN Haus / vnd sein Haus / vnd Millo / vnd die mauren Jerusalem / vnd Hazor vnd Megiddo vnd Gaser.</verse>
        <verse osisID='1Kgs.9.16'>DEnn Pharao der könig in Egypten war er auff komen vnd hatte Gaser gewonnen / vnd mit fewr verbrand / vnd die Cananiter erwürget / die in der stad woneten / vnd hatte sie seiner tochter Salomos weib zum geschenck gegeben.</verse>
        <verse osisID='1Kgs.9.17'>Also bawet Salomo Gaser / vnd das nider BethHoron</verse>
        <verse osisID='1Kgs.9.18'>vnd Baleath vnd Thamar in der wüsten im lande /</verse>
        <verse osisID='1Kgs.9.19'>vnd alle stedte der Kornheuser die Salomo hatte / vnd alle stedte der Wagen / und die stedte der Reuter / vnd wo zu er lust hatte zu bawen zu Jerusalem / im Libanon / vnd im gantzen Lande seiner herrschafft.</verse>
        <verse osisID='1Kgs.9.20'>VND alles vbrige volck von den Amoritern / Hethitern / Pheresitern / Heuitern vnd Jebusitern / die nicht von den kindern Jsrael waren /</verse>
        <verse osisID='1Kgs.9.21'>derselben kinder die sie hinder sich vberbleiben liessen im Lande / die die kinder Jsrael nicht kundten verbannen / die macht Salomo zinsbar bis auff diesen tag.</verse>
        <verse osisID='1Kgs.9.22'>Aber von den kindern Jsrael macht er nicht knechte / sondern lies sie Kriegsleute / vnd seine knechte / vnd Fürsten vnd Ritter / vnd vber seine Wagen vnd Reutter sein.</verse>
        <verse osisID='1Kgs.9.23'>Vnd der Amptleute die vber Salomos gescheffte waren / der war fünff hundert vnd funffzig / die vber das Volck herrscheten / vnd die geschefft ausrichten.</verse>
        <verse osisID='1Kgs.9.24'>VND die tochter Pharao zoch er auff von der stad Dauid / in jr Haus / das er fur sie gebawet hatte / Da bawet er auch Millo.</verse>
        <verse osisID='1Kgs.9.25'>Vnd Salomo opfferte des jars drey mal Brandopffer vnd Danckopffer auff dem Altar / den er dem HERRN gebawet hatte / vnd reucherte vber jm fur dem HERRN / vnd ward also das Haus fertig.</verse>
        <verse osisID='1Kgs.9.26'>VND Salomo macht auch Schiffe zu EzeonGeber / die bey Eloth ligt am vfer des Schilffmeers im lande der Edomiter.</verse>
        <verse osisID='1Kgs.9.27'>Vnd Hiram sandte seine Knechte im Schiff / die gute Schiffleute / vnd auff dem Meer erfaren waren / mit den knechten Salomo /</verse>
        <verse osisID='1Kgs.9.28'>vnd kamen gen Ophir / vnd holeten daselbs vier hundert vnd zwenzig Centner golds / vnd brachtens dem könige Salomo.</verse>
      </chapter>
      <chapter osisID='1Kgs.10'>
        <verse osisID='1Kgs.10.1'>VND da das Gerücht Salomo von dem Namen des HERRN kam fur die Königin von Reicharabien / kam sie jn zu versuchen mit Retzelen.</verse>
        <verse osisID='1Kgs.10.2'>Vnd sie kam gen Jerusalem mit einem seer grossen Zeug / mit Kamelen die Specerey trugen / vnd viel Golds vnd Edelgesteine / Vnd da sie zum könige Salomo hin ein kam / redet sie mit jm / alles was sie furgenomen hatte.</verse>
        <verse osisID='1Kgs.10.3'>Vnd Salomo sagts jr alles / vnd war dem Könige nichts verborgen / das er jr nicht sagete.</verse>
        <verse osisID='1Kgs.10.4'>DA aber die Königin von Reicharabien sahe alle weisheit Salomo / vnd das Haus das er gebawet hatte /</verse>
        <verse osisID='1Kgs.10.5'>vnd die Speise fur seinen Tisch / vnd seiner Knechte wonung / vnd seiner Diener ampt / vnd jre Kleider / vnd seine Schencken / vnd seine Brandopffer / die er in dem Hause des HERRN opfferte / kund sie sich nicht mehr enthalten /</verse>
        <verse osisID='1Kgs.10.6'>vnd sprach zum Könige / Es ist war / was ich in meinem Lande gehöret habe von deinem wesen / vnd von deiner weisheit /</verse>
        <verse osisID='1Kgs.10.7'>Vnd ich habs nicht wollen gleuben / bis ich komen bin / vnd habs mit meinen augen gesehen. Vnd sihe / Es ist mir nicht die helfft gesagt / Du hast mehr weisheit vnd guts / denn das gerücht ist / das ich gehört habe.</verse>
        <verse osisID='1Kgs.10.8'>Selig sind deine Leute vnd deine Knechte / die allzeit fur dir stehen / vnd deine weisheit hören.</verse>
        <verse osisID='1Kgs.10.9'>Gelobt sey der HERR dein Gott / der zu dir lust hat / das er dich auff den stuel Jsrael gesetzt hat / darumb / das der HERR Jsrael lieb hat ewiglich / vnd dich zum Könige gesetzt hat / das du Gericht vnd Recht haltest. Math. 12.</verse>
        <verse osisID='1Kgs.10.10'>VND sie gab dem Könige hundert vnd zwenzig Centner golds / vnd seer viel Specerey / vnd Edelgesteine / Es kam nicht mehr so viel Specerey / als die Königin von Reicharabien dem könige Salomo gab.</verse>
        <verse osisID='1Kgs.10.11'>Dazu die schiffe Hiram / die gold aus Ophir füreten / brachten seer viel HebenholtzJst ein Bawm in Jndienland. / vnd Edelgesteine.</verse>
        <verse osisID='1Kgs.10.12'>Vnd der König lies machen von Hebenholtz pfeiler im Hause des HERRN vnd im Hause des Königes / vnd Harffen vnd Psalter fur die Senger / Es kam nicht mehr solch Hebenholtz / ward auch nicht gesehen / bis auff diesen tag.</verse>
        <verse osisID='1Kgs.10.13'>Vnd der könig Salomo gab der Königin von Reicharabien / alles was sie begert vnd bat / on was er jr gab von jm selbs / Vnd sie wand sich vnd zoch in jr Land sampt jren Knechten.</verse>
        <verse osisID='1Kgs.10.14'>DES golds aber das Salomo in einem jar kam / war am gewicht sechs hundert vnd sechs vnd sechzig Centner /</verse>
        <verse osisID='1Kgs.10.15'>On was von Kremern vnd Kauffleuten vnd Apotekern / vnd von allen Königen Arabie / vnd von den Gewaltigen in Lendern kam.</verse>
        <verse osisID='1Kgs.10.16'>Vnd der könig Salomo lies machen zwey hundert Schilde vom besten golde / sechs hundert stück goldes thet er zu einem Schilde /</verse>
        <verse osisID='1Kgs.10.17'>vnd drey hundert Tartschen vom besten golde / ja drey pfund goldes zu einer Tartschen / Vnd der König thet sie in das haus vom wald Libanon. Jnf. 14.</verse>
        <verse osisID='1Kgs.10.18'>Vnd der könig macht einen grossen stuel von Elffenbein / vnd vberzog jn mit dem edelsten Golde.</verse>
        <verse osisID='1Kgs.10.19'>Vnd der Stuel hatte sechs stuffen / vnd das heubt am Stuel war hinden rund / Vnd waren Lehnen auff beiden seiten vmb das gesesse / vnd zwo Lewin stunden an den Lehnen /</verse>
        <verse osisID='1Kgs.10.20'>Vnd zwelff Lewen stunden auff den sechs stuffen auff beiden seiten / Solchs ist nie gemacht in keinen Königreichen. 2. Par. 9.</verse>
        <verse osisID='1Kgs.10.21'>ALle Trinckgefesse des königs Salomo waren gülden / vnd alle Gefesse im Hause vom wald Libanon waren auch lauter gold / Denn des Silbers acht man zun zeiten Salomo nichts.</verse>
        <verse osisID='1Kgs.10.22'>Denn das Meerschiff des Königs / das auff dem meer mit dem schiff Hiram fuhr / kam in dreien jaren ein mal / vnd bracht Gold / Silber / Elffenbein / Affen vnd Pfawen.</verse>
        <verse osisID='1Kgs.10.23'>ALso ward der könig Salomo grösser mit reichthum vnd weisheit / denn alle Könige auff Erden.</verse>
        <verse osisID='1Kgs.10.24'>Vnd alle welt begert Salomo zusehen / das sie die weisheit höreten / die jm Gott in sein hertz gegeben hatte.</verse>
        <verse osisID='1Kgs.10.25'>Vnd jederman bracht jm Geschencke / silbern vnd gülden Gerete / Kleider vnd Harnisch / Würtz / Rosse / Meuler / jerlich.</verse>
        <verse osisID='1Kgs.10.26'>Vnd Salomo bracht zu hauffen / Wagen vnd Reuter / das er hatte tausent vnd vier hundert Wagen / vnd zwelff tausent Reuter / vnd lies sie in den Wagenstedten / vnd bey dem Könige zu Jerusalem. 2. Par. 1.</verse>
        <verse osisID='1Kgs.10.27'>VNd der König macht / das des Silbers zu Jerusalem so viel war / wie die Steine / vnd Cedernholtz so viel / wie die wilden Feigenbewme in den gründen.</verse>
        <verse osisID='1Kgs.10.28'>Vnd man brachte dem Salomo pferde aus Egypten vnd allerley wahr. Vnd die Kauffleute des Königs kaufften die selbige wahr /</verse>
        <verse osisID='1Kgs.10.29'>vnd brachtens aus Egypten er aus / ja einen wagen vmb sechs hundert silberlinge / vnd ein pferd vmb hundert vnd funffzig. Also bracht man sie auch allen Königen der Hethiter vnd den Königen zu Syrien / durch jre hand.</verse>
      </chapter>
      <chapter osisID='1Kgs.11'>
        <verse osisID='1Kgs.11.1'>ABer der König Salomo liebete viel auslendischer Weiber / die tochter Pharao / vnd Moabitische / Ammonitische / Edomitische / Zidonitische vnd Hethitische /</verse>
        <verse osisID='1Kgs.11.2'>Von solchen Völckern / dauon der HERR gesagt hatte den kindern Jsrael / GEhet nicht zu jnen / vnd lasst sie nicht zu euch komen / Sie werden gewis ewre hertzen neigen jren Göttern nach / An diesen hieng Salomo mit liebe.</verse>
        <verse osisID='1Kgs.11.3'>Vnd er hatte sieben hundert Weiber zu Frawen / vnd drey hundert Kebsweiber / Vnd seine Weiber neigeten sein hertz. Exo. 34.; Deut. 7.</verse>
        <verse osisID='1Kgs.11.4'>VNd da er nu alt war / neigeten seine Weiber sein hertz frembden Göttern nach / das sein hertz nicht gantz war mit dem HERRN seinem Gott / wie das hertz seines vaters Dauids.</verse>
        <verse osisID='1Kgs.11.5'>Also wandelt Salomo Asthoreth dem Gott der von Zidon nach / vnd Milcom dem grewel der Ammoniter.</verse>
        <verse osisID='1Kgs.11.6'>Vnd Salomo thet das dem HERRN vbel gefiel / vnd folget nicht gentzlich dem HERRN / wie sein vater Dauid.</verse>
        <verse osisID='1Kgs.11.7'>Da bawete Salomo ein Höhe Chamos dem Grewel der Moabiter / auff dem Berge der fur Jerusalem ligt / vnd Molech dem Grewel der Ammoniter.</verse>
        <verse osisID='1Kgs.11.8'>Also thet Salomo allen seinen auslendischen Weibern / die jren Göttern reucherten vnd opfferten.</verse>
        <verse osisID='1Kgs.11.9'>DEr HERR aber ward zornig vber Salomo / das sein hertz von dem HERRN dem Gott Jsrael geneigt war / der jm zwey mal erschienen war /</verse>
        <verse osisID='1Kgs.11.10'>vnd jm solchs geboten hatte / Das er nicht andern Göttern nachwandelte / vnd doch er nicht gehalten hatte / was jm der HERR geboten hatte.</verse>
        <verse osisID='1Kgs.11.11'>Darumb sprach der HERR zu Salomo / Weil solchs bey dir geschehen ist / vnd hast meinen Bund vnd meine Gebot nicht gehalten / die ich dir geboten habe / So wil ich auch das Königreich von dir reissen / vnd deinem Knecht geben.</verse>
        <verse osisID='1Kgs.11.12'>Doch bey deiner zeit wil ichs nicht thun / vmb deines vaters Dauids willen / sondern von der hand deines Sons wil ichs reissen.</verse>
        <verse osisID='1Kgs.11.13'>Doch wil ich nicht das gantze Reich abreissen / Einen stam wil ich deinem Son geben / vmb Dauids willen meines Knechts / vnd vmb Jerusalem willen / die ich erwelet habe. Sup. 3.; Sup. 9.</verse>
        <verse osisID='1Kgs.11.14'>VND der HERR erwecket Salomo einen Widersacher / Hadad den Edomiter von königlichem Samen / welcher war in Edom.</verse>
        <verse osisID='1Kgs.11.15'>Denn da Dauid in Edom war / vnd Joab der Feldheubtman hinauff zoch die Erschlagenen zu begraben / schlug er was Mansbilde war in Edom.</verse>
        <verse osisID='1Kgs.11.16'>Denn Joab bleib sechs monden daselbs vnd das gantze Jsrael / bis er ausrottet alles was Mansbilde war in Edom.</verse>
        <verse osisID='1Kgs.11.17'>Da floh Hadad / vnd mit jm etliche Menner der Edomiter von seines Vaters knechten / das sie in Egypten kemen / Hadad aber war ein junger Knabe.</verse>
        <verse osisID='1Kgs.11.18'>Vnd sie machten sich auff von Midian vnd kamen gen Paran / vnd namen Leute mit sich aus Paran / vnd kamen in Egypten zu Pharao dem könige in Egypten / der gab jm ein Haus vnd Narung / vnd gab jm ein Land ein. 2. Reg. 8.</verse>
        <verse osisID='1Kgs.11.19'>VND Hadad fand grosse gnade fur dem Pharao / das er jm auch seines weibs Thaphenes der königin Schwester zum weibe gab.</verse>
        <verse osisID='1Kgs.11.20'>Vnd die schwester Thaphenes gebar jm Genubath seinen Son / Vnd Thaphenes zog jn auff im hause Pharao / das Genubath war im hause Pharao vnter den kindern Pharao.</verse>
        <verse osisID='1Kgs.11.21'>Da nu Hadad höret in Egypten / das Dauid entschlaffen war mit seinen Vetern / vnd das Joab der Feldheubtman tod war / sprach er zu Pharao / Las mich in mein Land ziehen.</verse>
        <verse osisID='1Kgs.11.22'>Pharao sprach zu jm / Was feilet dir bey mir / das du wilt in dein Land ziehen? Er sprach / Nichts / Aber las mich ziehen.</verse>
        <verse osisID='1Kgs.11.23'>AVch erwecket jm Gott einen widersacher Reson / den son ElJada / der von seinem Herrn HadadEser dem könige zu Zoba geflohen war /</verse>
        <verse osisID='1Kgs.11.24'>Vnd samlet wider jn Menner / vnd ward ein Heubtman der Kriegsknecht / da sie Dauid erwürget / vnd zogen gen Damascon / vnd woneten daselbs / vnd regierten zu Damasco /</verse>
        <verse osisID='1Kgs.11.25'>Vnd er war Jsraels / widersacher / so lange Salomo lebet. Das ist der schade den Hadad leid / darumb hatte er einen ekel wider Jsrael / vnd ward König vber Syrien.</verse>
        <verse osisID='1Kgs.11.26'>DA zu Jerobeam der son Nebat ein Ephrater von Zareda Salomo knecht / vnd seine mutter hies Zeruga ein Widwin / Der hub auch die hand auff wider den König.</verse>
        <verse osisID='1Kgs.11.27'>Vnd das ist die sache / darumb er die hand wider den König auff hub / Da Salomo Millo bawet / verschlos er eine lücke an der stad Dauids seines vaters.</verse>
        <verse osisID='1Kgs.11.28'>Vnd Jerobeam war ein streitbar Man / Vnd da Salomo sahe / das der Knabe ausrichtig war / satzt er jn vber alle Last des Hauses Joseph.</verse>
        <verse osisID='1Kgs.11.29'>Es begab sich aber zu der zeit / das jerobeam ausgieng von Jerusalem / vnd es traff jn an der Prophet Ahia von Silo auff dem wege / vnd hatte einen newen Mantel an / vnd waren die beide allein im felde.</verse>
        <verse osisID='1Kgs.11.30'>Vnd Ahia fasset den newen Mantel den er anhatte / vnd reiss jn in zwelff Stück.</verse>
        <verse osisID='1Kgs.11.31'>Vnd sprach zu Jerobeam / Nim zehen stück zu dir / Denn so spricht der HERR der Gott Jsrael / Sihe / Jch wil das Königreich von der hand Salomo reissen / vnd dir zehen Stemme geben.</verse>
        <verse osisID='1Kgs.11.32'>Einen stam sol er haben vmb meines knechts Dauids willen / vnd vmb der stad Jerusalem willen / die ich erwelet habe aus allen stemmen Jsrael.</verse>
        <verse osisID='1Kgs.11.33'>Darumb / das sie mich verlassen / vnd angebetet haben Asthoreth den Gott der Zidonier / Chamos den Gott der Moabiter / vnd Milcom den Gott der kinder Ammon / vnd nicht gewandelt haben in meinen wegen / das sie theten was mir wolgefellet / meine Gebot vnd Rechte / wie Dauid sein Vater.</verse>
        <verse osisID='1Kgs.11.34'>JCH wil auch nicht das gantze Reich aus seiner hand nemen / Sondern ich wil jn zum Fürsten machen sein Leben lang / vmb Dauid meines Knechts willen / den ich erwelet habe / der meine Gebot vnd Rechte gehalten hat.</verse>
        <verse osisID='1Kgs.11.35'>Aus der hand seines Sons wil ich das Königreich nemen / vnd wil dir zehen Stemme /</verse>
        <verse osisID='1Kgs.11.36'>vnd seinem Son einen stam geben / Auff das Dauid mein Knecht fur mir ein Liecht habe allewege / in der stad Jerusalem / die ich mir erwelet habe / das ich meinen Namen dahin stellet.</verse>
        <verse osisID='1Kgs.11.37'>SO wil ich nu dich nemen / das du regirest vber alles was dein hertz begert / vnd solt König sein vber Jsrael.</verse>
        <verse osisID='1Kgs.11.38'>Wirstu nu gehorchen allem / das ich dir gebieten werde / vnd in meinen wegen wandeln / vnd thun was mir gefellet / das du haltest meine Rechte vnd Gebot / wie mein knecht Dauid gethan hat / So wil ich mit dir sein / vnd dir ein bestendig Haus bawen / wie ich Dauid gebawet habe / Vnd wil dir Jsrael geben /</verse>
        <verse osisID='1Kgs.11.39'>vnd wil den samen Dauid vmb des willen demütigen / doch nicht ewiglich.</verse>
        <verse osisID='1Kgs.11.40'>SAlomo aber trachtet Jerobeam zu tödten / Da macht sich Jerobeam auff / vnd floh in Egypten zu Sisak dem könige in Egypten / Vnd bleib in Egypten / bis das Salomo starb.</verse>
        <verse osisID='1Kgs.11.41'>WAs mehr von Salomo zu sagen ist / vnd alles was er gethan hat / vnd seine Weisheit / das ist geschrieben in der Chronica von Salomo.</verse>
        <verse osisID='1Kgs.11.42'>Die zeit aber die Salomo könig war zu Jerusalem vber gantz Jsrael ist vierzig jar.</verse>
        <verse osisID='1Kgs.11.43'>Vnd Salomo entschlieff mit seinen Vetern / vnd ward begraben in der stad Dauid seines Vaters / Vnd sein son Rehabeam ward König an seine stat. 2. Par. 9.</verse>
      </chapter>
      <chapter osisID='1Kgs.12'>
        <verse osisID='1Kgs.12.1'>VND Rehabeam zoch gen Sichem / Denn das gantz Jsrael war gen Sichem komen jn zum König zumachen.</verse>
        <verse osisID='1Kgs.12.2'>Vnd Jerobeam der son Nebat höret / da er noch in Egypten war (dahin er fur dem könige Salomo geflohen war) vnd bleib in Egypten.</verse>
        <verse osisID='1Kgs.12.3'>Vnd sie sandten hin vnd liessen jm ruffen / Vnd Jerobeam sampt der gantzen gemeine Jsrael kamen vnd redeten mit Rehabeam / vnd sprachen /</verse>
        <verse osisID='1Kgs.12.4'>Dein Vater hat vnser Joch zu hart gemacht / So mache du nu den harten Dienst vnd das schwere Joch leichter / das er vns auffgeleget hat / So wollen wir dir vnterthenig sein.</verse>
        <verse osisID='1Kgs.12.5'>Er aber sprach zu jnen / Gehet hin bis an den dritten tag / so kompt wider zu mir. Vnd das volck gieng hin. 2. Par. 10.</verse>
        <verse osisID='1Kgs.12.6'>VND der könig Rehabeam hielt einen rat mit den Eltesten die fur seinem vater Salomo stunden / da er lebet / vnd sprach / Wie ratet jr / das wir diesem Volck ein antwort geben?</verse>
        <verse osisID='1Kgs.12.7'>Sie sprachen zu jm / Wirstu heute diesem Volck einen dienst thun / vnd jnen zu willen sein vnd sie erhören / vnd jnen gute wort geben / So werden sie dir vnterthenig sein dein leben lang.</verse>
        <verse osisID='1Kgs.12.8'>Aber er verlies der Eltesten rat / den sie jm gegeben hatten / vnd hielt einen Rat mit den Jungen die mit jm auff gewachsen waren vnd fur jm stunden. Eccl. 47.</verse>
        <verse osisID='1Kgs.12.9'>VND er sprach zu jnen / Was ratet jr / das wir antworten diesem Volck die zu mir gesagt haben / Mache das Joch leichter / das dein Vater auff vns gelegt hat?</verse>
        <verse osisID='1Kgs.12.10'>Vnd die Jungen die mit jm auffgewachsen waren / sprachen zu jm Du solt zu dem Volck / das zu dir sagt / Dein Vater hat vnser Joch zu schweer gemacht / mache du es vns leichter / also sagen / Mein kleinester finger sol dicker sein / denn meines Vaters lenden.</verse>
        <verse osisID='1Kgs.12.11'>Nu mein vater hat auff euch ein schweer Joch geladen / Jch aber wils noch mehr vber euch machen. Mein Vater hat euch mit Peitzschen gezüchtiget / Jch wil euch mit Scorpion züchtigen.</verse>
        <verse osisID='1Kgs.12.12'>ALso kam Jerobeam sampt dem gantzen volck zu Rehabeam am dritten tage / wie der König gesagt hatte / vnd gesprochen / Kompt wider zu mir am dritten tage.</verse>
        <verse osisID='1Kgs.12.13'>Vnd der König gab dem Volck eine harte antwort / vnd verlies den Rat / den jm die Eltesten gegeben hatten /</verse>
        <verse osisID='1Kgs.12.14'>vnd redet mit jnen nach dem Rat der Jungen / vnd sprach / Mein Vater hat ewer Joch schweer gemacht / Jch aber wils noch mehr vber euch machen / Mein Vater hat euch mit Peitzschen gezüchtiget / Jch aber wil euch mit Scorpion züchtigen.</verse>
        <verse osisID='1Kgs.12.15'>Also gehorcht der König dem volck nicht / Denn es war also gewand von dem HERRN / Auff das er sein wort bekrefftiget / das er durch Ahia von Silo geredt hatte zu Jerobeam dem son Nebat. Sup. 11.</verse>
        <verse osisID='1Kgs.12.16'>DA aber das gantz Jsrael sahe / das der König sie nicht hören wolt / gab das volck dem König ein antwort / vnd sprach / Was haben wir denn teils an Dauid / oder erbe am son Jsai? Jsrael heb dich zu deinen hütten / So sihe nu du zu deinem hause Dauid. Also gieng Jsrael in seine hütten /</verse>
        <verse osisID='1Kgs.12.17'>Das Rehabeam regierte nur vber die kinder Jsrael in den stedten Juda woneten.</verse>
        <verse osisID='1Kgs.12.18'>Vnd da der könig Rehabeam hin sandte Adoram den Rentmeister / warff jn gantz Jsrael mit steinen zu tod / Aber der könig Rehabeam steig frisch auff einen wagen / das er flöhe gen Jerusalem.</verse>
        <verse osisID='1Kgs.12.19'>Also fiel ab Jsrael vom Hause Dauid / bis auff diesen tag.</verse>
        <verse osisID='1Kgs.12.20'>DA nu gantz Jsrael höret / das Jerobeam war widerkomen / sandten sie hin vnd liessen jn ruffen zu der gantzen Gemeine / vnd machten jn zum Könige vber das gantze Jsrael Vnd folget niemand dem hause Dauid / on der stam Juda alleine.</verse>
        <verse osisID='1Kgs.12.21'>VND da Rehabeam gen Jerusalem kam / samlet er das gantze haus Juda / vnd den stam BenJamin hundert vnd achzig tausent junge streitbare Manschafft wider das haus Jsrael zu streitten / vnd das Königreich wider an Rehabeam den son Salomo zu bringen.</verse>
        <verse osisID='1Kgs.12.22'>Es kam aber Gottes wort zu Semaja dem man Gottes / vnd sprach /</verse>
        <verse osisID='1Kgs.12.23'>Sage Rehabeam dem son Salomo / dem könige Juda / vnd zum gantzen hause Juda vnd BenJamin / vnd dem andern Volck / vnd sprich /</verse>
        <verse osisID='1Kgs.12.24'>So spricht der HERR / Jr solt nicht hin auff ziehen vnd streitten wider ewre Brüder die kinder Jsrael / Ein jederman gehe wider heim / Denn solchs ist von mir geschehen. Vnd sie gehorchten dem wort des HERRN / vnd kereten vmb / das sie hin giengen / wie der HERR gesagt hatte.</verse>
        <verse osisID='1Kgs.12.25'>JErobeam aber bawete Sichem auff dem gebirge Ephraim / vnd wonete drinnen / vnd zoch von dannen eraus / vnd bawete Pnuel.</verse>
        <verse osisID='1Kgs.12.26'>JErobeam aber gedacht in seinem hertzen / Das Königreich wird nu wider zum hause Dauid fallen /</verse>
        <verse osisID='1Kgs.12.27'>so dis Volck sol hin auff gehen Opffer zu thun in des HERRN Hause zu Jerusalem / Vnd wird sich das hertz des volcks wenden zu jrem Herrn Rehabeam dem könige Juda / vnd wird mich erwürgen / vnd wider zu Rehabeam dem könige Juda fallen.</verse>
        <verse osisID='1Kgs.12.28'>Vnd der König hielt einen Rat / vnd macht zwey güldene Kelber / vnd sprach zu jnen / Es ist euch zu viel hin auff gen Jerusalem zu gehen / Sihe / Da sind deine Götter Jsrael / die dich aus Egyptenlande gefürt haben.</verse>
        <verse osisID='1Kgs.12.29'>Vnd setzet eins zu BethEl / vnd das ander thet er gen Dan /</verse>
        <verse osisID='1Kgs.12.30'>Vnd das geriet zur sunde / Denn das Volck gieng hin fur dem einen bis gen Dan.</verse>
        <verse osisID='1Kgs.12.31'>ER macht auch ein haus der Höhen / vnd machet Priester von den geringsten im Volck / die nicht von den kindern Leui waren.</verse>
        <verse osisID='1Kgs.12.32'>Vnd er macht ein Fest am funffzehenden tag des achten monden / wie das Fest in Juda / vnd opfferte auff dem Altar / So thet er zu BethEl / das man den Kelbern opfferte die er gemacht hatte / Vnd stifftet zu BethEl die Priester der Höhen / die er gemacht hatte.</verse>
        <verse osisID='1Kgs.12.33'>Vnd opfferte auff dem Altar (den er gemacht hatte) zu BethEl / am fünffzehenden tage des achten monden / welchen er aus seinem hertzen erdacht hatte / Vnd macht den kindern Jsrael Feste / vnd opfferte auff den Altar das man reuchern solt.</verse>
      </chapter>
      <chapter osisID='1Kgs.13'>
        <verse osisID='1Kgs.13.1'>VND sihe / ein Man Gottes kam von Juda / durch das wort des HERRN gen BethEl / vnd Jerobeam stund bey dem Altar zu reuchern.</verse>
        <verse osisID='1Kgs.13.2'>Vnd er rieff wider den Altar durch das wort des HERRN / vnd sprach / Altar / Altar / so spricht der HERR / Sihe / es wird ein Son dem hause Dauid geborn werden / mit namen Josia / der wird auff dir opffern die Priester der Höhe / die auff dir reuchern / vnd wird Menschen bein auff dir verbrennen.</verse>
        <verse osisID='1Kgs.13.3'>Vnd er gab des tages ein Wunder vnd sprach / Das ist das Wunder / das solchs der HERR geredt hat / Sihe / der Altar wird reissen / vnd die asschen verschüttet werden die drauff ist. 4. Reg. 23.</verse>
        <verse osisID='1Kgs.13.4'>DA aber der König das wort von dem man Gottes höret / der wider den Altar zu BethEl rieff / recket er seine hand aus bey dem Altar / vnd sprach / Greifft jn. Vnd seine hand verdorret / die er wider jn aus gereckt hatte / vnd kund sie nicht wider zu sich ziehen.</verse>
        <verse osisID='1Kgs.13.5'>Vnd der Altar reis / vnd die assche ward verschüttet vom Altar / nach dem Wunder / das der man Gottes gegeben hatte / durch das wort des HERRN.</verse>
        <verse osisID='1Kgs.13.6'>Vnd der König antwortet / vnd sprach zu dem man Gottes / Bitte das angesicht des HERRN deines Gottes / vnd bitte fur mich / das meine hand wider zu mir kome. Da bat der man Gottes das Angesicht des HERRN / Vnd dem Könige ward seine hand wider zu jm bracht / vnd ward wie sie vor hin war.</verse>
        <verse osisID='1Kgs.13.7'>VND der König redet mit dem man Gottes / Kom mit mir heim / vnd labe dich / ich wil dir ein Geschenck geben.</verse>
        <verse osisID='1Kgs.13.8'>Aber der man Gottes sprach zum Könige / Wenn du mir auch dein halbes Haus gebest / so keme ich doch nicht mit dir / Denn ich wil an diesem Ort kein Brot essen noch Wasser trincken.</verse>
        <verse osisID='1Kgs.13.9'>Denn also ist mir geboten durch des HERRN wort / vnd gesagt / Du solt kein Brot essen / vnd kein Wasser trincken / vnd nicht wider durch den weg komen den du gegangen bist.</verse>
        <verse osisID='1Kgs.13.10'>Vnd er gieng weg durch einen andern weg / vnd kam nicht wider durch den weg / den er gen BethEl komen war.</verse>
        <verse osisID='1Kgs.13.11'>ES wonet aber ein alter Prophet zu BethEl / zu dem kam sein Son vnd erzelet jm alle werck / die der man Gottes gethan hatte des tages zu BethEl / vnd die wort die er zum Könige geredt hatte.</verse>
        <verse osisID='1Kgs.13.12'>Vnd jr Vater sprach zu jnen / Wo ist der weg den er gezogen ist? Vnd seine Söne zeigten jm den weg / den der man Gottes gezogen war / der von Juda komen war.</verse>
        <verse osisID='1Kgs.13.13'>Er aber sprach zu seinen Sönen / Sattelt mir den Esel. Vnd da sie jm den esel sattelten / reit er drauff /</verse>
        <verse osisID='1Kgs.13.14'>vnd zoch dem man Gottes nach / vnd fand jn vnter einer Eichen sitzen / Vnd sprach zu jm / Bistu der man Gottes der von Juda komen ist? Er sprach / Ja.</verse>
        <verse osisID='1Kgs.13.15'>ER sprach zu jm / Kom mit mir heim vnd iss Brot.</verse>
        <verse osisID='1Kgs.13.16'>Er aber sprach / Jch kan nicht mit dir vmbkeren vnd mit dir komen / Jch wil auch nicht brot essen noch wasser trincken mit dir / an diesem ort.</verse>
        <verse osisID='1Kgs.13.17'>Denn es ist mit mir geredt worden durch das wort des HERRN / Du solt daselbs weder brot essen noch wasser trincken / Du solt nicht wider durch den weg gehen / den du gegangen bist.</verse>
        <verse osisID='1Kgs.13.18'>Er sprach zu jm / Jch bin auch ein Prophet wie du / vnd ein Engel hat mit mir geredt / durch des HERRN wort / vnd gesagt / Füre jn wider mit dir heim das er brot esse vnd wasser trincke. Er log jm aber</verse>
        <verse osisID='1Kgs.13.19'>vnd füret jn widerumb / das er brot ass / vnd wasser tranck in seinem hause.</verse>
        <verse osisID='1Kgs.13.20'>VND da sie zu tisch sassen / kam das wort des HERRN zum Propheten der jn widerumb gefürt hatte /</verse>
        <verse osisID='1Kgs.13.21'>Vnd schrey den man Gottes an / der von Juda komen war / vnd sprach / So spricht der HERR / Darumb / das du dem Munde des HERRN bist vngehorsam gewest / vnd hast nicht gehalten das Gebot / das dir der HERR dein Gott geboten hat /</verse>
        <verse osisID='1Kgs.13.22'>vnd bist vmbkeret / hast brot gessen vnd wasser getruncken an dem ort / dauon er dir sagete / Du solt weder brot essen noch wasser trincken / Sol dein Leichnam nicht in deiner Veter grab komen.</verse>
        <verse osisID='1Kgs.13.23'>VND nach dem er brot gessen vnd getruncken hatte / sattelt man den Esel dem Propheten / den er widerumb gefürt hatte.</verse>
        <verse osisID='1Kgs.13.24'>Vnd da er weg zoch / fand jn ein Lewe auff dem wege vnd tödtet jn / Vnd sein Leichnam lag geworffen in dem wege / vnd der Esel stund neben jm / vnd der Lewe stund neben dem Leichnam.</verse>
        <verse osisID='1Kgs.13.25'>Vnd da Leute fur vber giengen / sahen sie den Leichnam in den weg geworffen / vnd den Lewen bey dem Leichnam stehen / Vnd kamen vnd sagten es in der Stad / da der alte Prophet innen wonet.</verse>
        <verse osisID='1Kgs.13.26'>DA das der Prophet höret / der jn widerumb gefürt hatte / sprach er / Es ist der man Gottes der dem Munde des HERRN ist vngehorsam gewest / darumb hat jn der HERR dem Lewen gegeben / der hat jn zubrochen vnd getödtet / nach dem wort / das jm der HERR gesagt hat.</verse>
        <verse osisID='1Kgs.13.27'>Vnd sprach zu seinen sönen / Sattelt mir den Esel. Vnd da sie jn gesattelt hatten /</verse>
        <verse osisID='1Kgs.13.28'>zoch er hin vnd fand seinen Leichnam in den weg geworffen / vnd den Esel vnd den Lewen neben dem Leichnam stehen. Der Lewe hatte nichts gefressen vom Leichnam / vnd den Esel nicht zu brochen.</verse>
        <verse osisID='1Kgs.13.29'>DA hub der Prophet den Leichnam des mans Gottes auff / vnd legt jn auff den Esel / vnd füret jn widerumb / vnd kam in die Stad des alten Propheten / das sie jn klagten vnd begruben.</verse>
        <verse osisID='1Kgs.13.30'>Vnd er legt den Leichnam in sein Grab / vnd klagten jn / Ah Bruder.</verse>
        <verse osisID='1Kgs.13.31'>Vnd da sie jn begraben hatten / sprach er zu seinen Sönen / Wenn ich sterbe / so begrabet mich in dem Grabe / da der man Gottes in begraben ist / vnd legt meine beine neben seinen Beinen.</verse>
        <verse osisID='1Kgs.13.32'>Denn es wird geschehen / was er geschrien hat wider den Altar zu BethEl / durch das wort des HERRN / vnd wider alle Heuser der Höhen / die in den stedten Samaria sind.</verse>
        <verse osisID='1Kgs.13.33'>ABer nach diesem Geschicht keret sich Jerobeam nicht von seinem bösen wege / Sondern verkeret sich / vnd macht Priester der Höhen von den Geringsten des volcks / Zu wem er lust hatte / des hand füllet er / vnd der ward Priester der Höhe.</verse>
        <verse osisID='1Kgs.13.34'>Vnd dis geriet zur sünde dem hause Jerobeam / das er verderbet vnd von der Erden vertilget ward.</verse>
      </chapter>
      <chapter osisID='1Kgs.14'>
        <verse osisID='1Kgs.14.1'>ZV der zeit war Abia der son Jerobeam kranck.</verse>
        <verse osisID='1Kgs.14.2'>Vnd Jerobeam sprach zu seinem Weibe / Mache dich auff vnd verstelle dich / das niemand mercke / das du Jerobeam weib seiest / vnd gehe hin gen Silo / Sihe / daselbst ist der Prophet Ahia / der mir geredt hat / das ich solt König sein vber dis volck.</verse>
        <verse osisID='1Kgs.14.3'>Vnd nim mit dir zehen Brot vnd Kuchen / vnd ein krug mit Honig / vnd kome zu jm / das er dir sage / wie es dem Knaben gehen wird.</verse>
        <verse osisID='1Kgs.14.4'>Vnd das weib Jerobeam thet also / vnd macht sich auff / vnd gieng hin gen Silo / vnd kam ins haus Ahia / Ahia aber kund nicht sehen / denn seine augen starreten fur alter. Sup. 11.</verse>
        <verse osisID='1Kgs.14.5'>ABer der HERR sprach zu Ahia / Sihe / das weib Jerobeam kompt / das sie von dir eine sache frage vmb jren Son / denn er ist kranck / So rede nu mit jr / so vnd so. Da sie nu hin ein kam / stellet sie sich frembde.</verse>
        <verse osisID='1Kgs.14.6'>Als aber Ahia höret das rausschen jrer füsse zur thür hin ein gehen / sprach er / Kom her ein du weib Jerobeam / Warumb stellestu dich so frembd? Jch bin zu dir gesand ein harter Bote.</verse>
        <verse osisID='1Kgs.14.7'>GEhe hin vnd sage Jerobeam / So spricht der HERR der Gott Jsrael. Jch hab dich erhaben aus dem Volck vnd zum Fürsten vber mein volck Jsrael gesetzt /</verse>
        <verse osisID='1Kgs.14.8'>vnd habe das Königreich von Dauids hause gerissen / vnd dir gegeben / Du aber bist nicht gewesen / wie mein knecht Dauid / der mein Gebot hielt / vnd wandelt mir nach von gantzem hertzen / das er thet was mir nur wolgefiel.</verse>
        <verse osisID='1Kgs.14.9'>Vnd hast vbel gethan vber alle die vor dir gewesen sind / Bist hin gegangen / vnd hast dir ander Götter gemacht vnd gegossene Bilder / das du mich zu zorn reitzest / vnd hast mich hinder deinen rücken geworffen.</verse>
        <verse osisID='1Kgs.14.10'>DArumb sihe / Jch wil vnglück vber das haus Jerobeam füren / vnd ausrotten an dem Jerobeam / auch den / der an die wand pisset / den verschlossen vnd verlassen in Jsrael / Vnd wil die Nachkomen des hauses Jerobeam ausfegen / wie man kot ausfeget / bis gantz mit jm aus sey.</verse>
        <verse osisID='1Kgs.14.11'>Wer von Jerobeam stirbt in der Stad / den sollen die Hund fressen / Wer aber auff dem felde stirbt / den sollen die Vogel des Himels fressen / denn der HERR hats geredt.</verse>
        <verse osisID='1Kgs.14.12'>So mache du dich auff vnd gehe heim / vnd wenn dein fus zur Stad eintrit / wird das Kind sterben.</verse>
        <verse osisID='1Kgs.14.13'>Vnd es wird jn das gantze Jsrael klagen / vnd werden jn begraben / Denn dieser allein von Jerobeam wird zu Grabe komen / darumb / das etwas guts an jm erfunden ist fur dem HERRN dem Gott Jsrael / im hause Jerobeam.</verse>
        <verse osisID='1Kgs.14.14'>DEr HERR aber wird jm einen König vber Jsrael erwecken / Der wird das haus Jerobeam ausrotten des tages. Vnd was ist nu gemachtMimesis / Jn futuro dicetur his impletis. Was hat Jerobeam nu gemacht? ?</verse>
        <verse osisID='1Kgs.14.15'>Vnd der HERR wird Jsrael schlahen / gleich wie das Rhor im wasser bewegt wird vnd wird Jsrael ausreissen von diesem guten Lande / das er jren Vetern gegeben hat / vnd wird sie strewen vber das Wasser / Darumb / das sie jre Hayne gemacht haben / den HERRN zu erzürnen.</verse>
        <verse osisID='1Kgs.14.16'>Vnd wird Jsrael vbergeben vmb der sünde willen Jerobeam / der da gesündigt hat / vnd Jsrael hat sündigen gemacht. 4. Reg. 17.</verse>
        <verse osisID='1Kgs.14.17'>VND das weib Jerobeam macht sich auff / gieng hin vnd kam gen Thirza / Vnd da sie auff die schwelle des Hauses kam / starb der Knabe.</verse>
        <verse osisID='1Kgs.14.18'>Vnd sie begruben jn / vnd gantz Jsrael klaget jn / nach dem wort des HERRN / das er geredt hatte durch seinen knecht Ahia den Propheten.</verse>
        <verse osisID='1Kgs.14.19'>Was mehr von Jerobeam zusagen ist / wie er gestritten vnd regiert hat / sihe / das ist geschrieben in der Chronica der könige Jsrael.</verse>
        <verse osisID='1Kgs.14.20'>Die zeit aber die Jerobeam regierte / sind zwey vnd zwenzig jar / vnd entschlieff mit seinen Vetern / Vnd sein son Nadab ward König an seine stat.</verse>
        <verse osisID='1Kgs.14.21'>So war rehabeam der son salomo / könig in Juda / vierzig jar alt / war Rehabeam da er König ward / vnd regierte siebenzehen jar zu Jerusalem in der Stad / die der HERR erwelet hatte aus allen stemmen Jsrael / das er seinen Namen daselbs hin stellete. Seine mutter hies Naema ein Ammonitin.</verse>
        <verse osisID='1Kgs.14.22'>Vnd Juda thet das dem HERRN vbel gefiel / vnd reitzeten jn zu Eiuer mehr / denn alles das jre Veter gethan hatten mit jren sünden die sie thaten.</verse>
        <verse osisID='1Kgs.14.23'>Denn sie baweten jnen auch Höhe / Seulen / vnd Hayne auff allen hohen Hügeln / vnd vnter allen grünen bewmen.</verse>
        <verse osisID='1Kgs.14.24'>Es waren auch Hurer im Lande / vnd sie theten alle die grewel der Heiden / die der HERR fur den kindern Jsrael vertrieben hatte.</verse>
        <verse osisID='1Kgs.14.25'>ABer im fünfften jar des königs Rehabeam zoch Sisak der könig in Egypten er auff wider Jerusalem /</verse>
        <verse osisID='1Kgs.14.26'>vnd nam die Schetze aus dem Hause des HERRN / vnd aus dem hause des Königes / vnd alles was zu nemen war / vnd nam alle güldene Schilde / die Salomo hatte lassen machen.</verse>
        <verse osisID='1Kgs.14.27'>An welcher stat / lies der könig Rehabeam eherne schilde machen / vnd befalh sie vnter die hand der öbersten Drabanten / die der thür hutten am hause des Königes.</verse>
        <verse osisID='1Kgs.14.28'>Vnd so offt der König in das Haus des HERRN gieng / trugen sie die Drabanten / vnd brachten sie wider in der Drabanten kamer.</verse>
        <verse osisID='1Kgs.14.29'>WAS aber mehr von Rehabeam zusagen ist / vnd alles was er gethan hat / Sihe / das ist geschrieben in der Chronica der könige Juda.</verse>
        <verse osisID='1Kgs.14.30'>Es war aber Krieg zwisschen Rehabeam vnd Jerobeam jr leben lang.</verse>
        <verse osisID='1Kgs.14.31'>Vnd Rehabeam entschlieff mit seinen Vetern / vnd ward begraben mit seinen Vetern in der stad Dauid / Vnd seine mutter hies Naema ein Ammonitin / Vnd sein son Abiam ward König an seine stat. 2. Par. 12.</verse>
      </chapter>
      <chapter osisID='1Kgs.15'>
        <verse osisID='1Kgs.15.1'>JM achzehenden jar des königs Jerobeam das sons Nebat / ward Abiam könig in Juda /</verse>
        <verse osisID='1Kgs.15.2'>vnd regierte drey jar zu Jerusalem. Seine mutter hies Maecha eine tochter Abisalom.</verse>
        <verse osisID='1Kgs.15.3'>Vnd er wandelt in allen sünden seines Vaters / die er vor jm gethan hatte / vnd sein Hertz war nicht rechtschaffen an dem HERRN seinem Gott / wie das hertz seines vaters Dauids.</verse>
        <verse osisID='1Kgs.15.4'>Denn vmb Dauids willen / gab der HERR sein Gott jm ein Liecht zu Jerusalem / das er seinen Son nach jm erwecket vnd erhielt zu Jerusalem /</verse>
        <verse osisID='1Kgs.15.5'>darumb / das Dauid gethan hatte das dem HERRN wolgefiel / vnd nicht gewichen war / von allem das er jm gebot / sein lebenlang / On in dem handel mit Vria dem Hethiter.</verse>
        <verse osisID='1Kgs.15.6'>Es war aber ein Krieg zwisschen Rehabeam vnd Jerobeam sein lebenlang.</verse>
        <verse osisID='1Kgs.15.7'>WAS aber mehr von Abiam zu sagen ist / vnd alles was er gethan hat / Sihe / das ist geschrieben in der Chronica der könige Juda. Es war aber Krieg zwisschen Abiam vnd Jerobeam.</verse>
        <verse osisID='1Kgs.15.8'>Vnd Abiam entschlieff mit seinen Vetern / vnd sie begruben jn in der stad Dauid / Vnd Assa sein son ward König an seine stat.</verse>
        <verse osisID='1Kgs.15.9'>Jm zwenzigsten jar des königs jerobeam vber Jsrael / ward Assa könig in Juda /</verse>
        <verse osisID='1Kgs.15.10'>vnd regiert ein vnd vierzig jar zu Jerusalem. Seine mutter hies Maecha eine tochter Abisalom.</verse>
        <verse osisID='1Kgs.15.11'>Vnd Assa thet das dem HERRN wolgefiel / wie sein vater Dauid /</verse>
        <verse osisID='1Kgs.15.12'>Vnd thet die Hurer aus dem Lande / vnd thet ab alle Götzen / die seine Veter gemacht hatten.</verse>
        <verse osisID='1Kgs.15.13'>Dazu setzt er auch seine mutter Maecha ab / vom Ampt / das sie dem MiplezethWer der Miplezeth gewesen sey / ist vngewis. Etliche sagen / es sey der Abgott Priapus gewesen. gemacht hatte im Hayne / vnd Assa rottet aus jren Miplezeth / vnd verbrands im bach Kidron.</verse>
        <verse osisID='1Kgs.15.14'>Aber die Höhen theten sie nicht abe / Doch war das hertz Assa rechtschaffen an dem HERRN / sein leben lang.</verse>
        <verse osisID='1Kgs.15.15'>Vnd das silber vnd gold vnd gefess das sein Vater geheiliget hatte / vnd was geheiliget war zum Hause des HERRN / bracht er ein.</verse>
        <verse osisID='1Kgs.15.16'>Vnd es war streit zwisschen Assa vnd Baesa dem Könige Jsrael jr leben lang. 2. Par. 14.</verse>
        <verse osisID='1Kgs.15.17'>BAesa aber der könig Jsrael zoch er auff wider Juda / vnd bawet Rama / das niemand solt aus vnd einziehen auff Assa seiten des königs Juda.</verse>
        <verse osisID='1Kgs.15.18'>Da nam Assa alles silber vnd gold das vbrig war im schatz des Haus des HERRN / vnd im schatz des haus des Königes / vnd gabs in seiner Knechte hende / vnd sand sie zu Benhadad dem son Tabrimon / des sons Hesion / dem könige in Syrien / der zu Damasco wonet / vnd lies jm sagen.</verse>
        <verse osisID='1Kgs.15.19'>Es ist ein Bund zwisschen mir vnd dir / vnd zwisschen meinem Vater vnd deinem vater / Drumb schicke ich dir ein Geschencke / silber vnd gold / das du fahren lassest den Bund / den du mit Baesa dem könige Jsrael hast / das er von mir abziehe. 2. Par. 16.</verse>
        <verse osisID='1Kgs.15.20'>BEnhadad gehorchet dem könige Assa / vnd sandte seine Heubtleute wider die stedte Jsrael / vnd schlug Jion vnd Dan vnd Abel BethMaecha / das gantz Cineroth / an dem gantzen lande Naphthali.</verse>
        <verse osisID='1Kgs.15.21'>Da das Baesa höret / lies er ab zu bawen Rama / vnd zoch wider gen Thirza.</verse>
        <verse osisID='1Kgs.15.22'>Der könig Assa aber lies erschallen im gantzen Juda / Hie sol niemand vngestrafft bleiben. Vnd sie namen die stein vnd holtz von Rama weg / da mit Baesa gebawet hatte / Vnd der könig Assa bawete da mit Geba BenJamin vnd Mizpa.</verse>
        <verse osisID='1Kgs.15.23'>WAS aber mehr von Assa zu sagen ist / vnd alle seine macht vnd alles was er gethan hat / vnd die Stedte die er gebawet hat / Sihe / das ist geschrieben in der Chronica der könige Juda / On das er in seinem Alter an seinen füssen kranck war.</verse>
        <verse osisID='1Kgs.15.24'>Vnd Assa entschlieff mit seinen Vetern / vnd ward begraben mit seinen Vetern in der stad Dauid seines Vaters / Vnd Josaphat sein son ward König an seine stat.</verse>
        <verse osisID='1Kgs.15.25'>NAdab aber der son Jerobeam ward könig vber Jsrael im andern jar Assa des königs Juda / vnd regiert vber Jsrael zwey jar.</verse>
        <verse osisID='1Kgs.15.26'>Vnd thet das dem HERRN vbel gefiel / vnd wandelt in dem wege seines Vaters vnd in seiner sunde / da mit er Jsrael hatte sündigen gemacht.</verse>
        <verse osisID='1Kgs.15.27'>ABer Baesa der son Ahia aus dem hause Jsaschar macht einen Bund wider jn / vnd schlug jn zu Gibethon / welche war der Philister / Denn Nadab vnd das gantze Jsrael belagerten Gibethon.</verse>
        <verse osisID='1Kgs.15.28'>Also tödtet jn Baesa im dritten jar vnd Assa des königs Juda / vnd ward König an seine stat.</verse>
        <verse osisID='1Kgs.15.29'>Als er nu König war / schlug er das gantze haus Jerobeam / vnd lies nicht vber etwas das den odem hatte von Jerobeam / bis er jn vertilget / Nach dem wort des HERRN / das er geredt hatte durch seinen knecht Ahia von Silo.</verse>
        <verse osisID='1Kgs.15.30'>Vmb der sünde willen Jerobeam die er thet / vnd da mit Jsrael sündigen macht / mit dem reitzen / da mit erden HERRN den Gott Jsrael erzürnet. Sup. 14.</verse>
        <verse osisID='1Kgs.15.31'>WAs aber mehr von Nadab zu sagen ist / vnd alles was er gethan hat / Sihe / das ist geschrieben in der Chronica der könige Jsrael.</verse>
        <verse osisID='1Kgs.15.32'>Vnd es war krieg zwischen Assa vnd Baesa dem könige Jsrael jr leben lang.</verse>
        <verse osisID='1Kgs.15.33'>JM dritten jar Assa des köngs Juda / ward Baesa der son Ahia könig vber das gantze Jsrael zu Thirza / vier vnd zwenzig jar /</verse>
        <verse osisID='1Kgs.15.34'>Vnd thet das dem HERRN vbel gefiel / vnd wandelt in dem wege Jerobeam vnd in seiner sünde da mit er Jsrael hatte sündigen gemacht.</verse>
      </chapter>
      <chapter osisID='1Kgs.16'>
        <verse osisID='1Kgs.16.1'>ES kam aber das wort des HERRN zu Jehu dem son Hanani wider Baesa / vnd sprach /</verse>
        <verse osisID='1Kgs.16.2'>Darumb / das ich dich aus dem staub erhaben habe / vnd zum Fürsten gemacht vber mein volck Jsrael / Vnd du wandelst in dem wege Jerobeam / vnd machest mein volck Jsrael sündigen / das du mich erzürnest durch jre sünde /</verse>
        <verse osisID='1Kgs.16.3'>Sihe / so wil ich die nachkomen Basea / vnd die Nachkomen seines hauses wegnemen / vnd wil dein haus setzen / wie das haus Jerobeam des sons Nebat.</verse>
        <verse osisID='1Kgs.16.4'>Wer von Baesa stirbt in der Stad / den sollen die Hunde fressen / vnd wer von jm stirbt auff dem felde / den sollen die Vogel des Himels fressen. Sup. 14.</verse>
        <verse osisID='1Kgs.16.5'>WAs aber mehr von Baesa zu sagen ist / vnd was er gethan hat / vnd seine macht / Sihe / das ist geschrieben in der Chronica der könige Jsrael.</verse>
        <verse osisID='1Kgs.16.6'>Vnd Baesa entschlieff mit seinen Vetern / vnd ward begraben zu Thirza / vnd sein son Ella ward König an seine stat.</verse>
        <verse osisID='1Kgs.16.7'>Auch das wort des HERRN kam durch den Propheten Jehu / den son Hanani / vber Baesa vnd vber sein Haus / vnd wider alles vbel das er thet fur dem HERRN / jn erzürnen durch die werck seiner hende / das er würde wie das haus Jerobeam / vnd darumb / das er diesen erschlagen hatte.</verse>
        <verse osisID='1Kgs.16.8'>JM sechs vnd zwenzigsten jar Assa des Königs Juda / ward Ella der son Baesa könig vber Jsrael zu Thirza zwey jar.</verse>
        <verse osisID='1Kgs.16.9'>Aber sein knecht Simri der öberst vber die helfft der Wagen / macht einen Bund wider jn / Er aber war zu Thirza / tranck vnd war truncken im hause Arza des Vogts zu Thirza.</verse>
        <verse osisID='1Kgs.16.10'>Vnd Simri kam hin ein vnd schlug jn tod / im sieben vnd zwenzigsten jar Assa des königs Juda / vnd ward König an seine stat.</verse>
        <verse osisID='1Kgs.16.11'>VND da er König war / vnd auff seinem Stuel sass / schlug er das gantze haus Baesa / vnd lies nicht vber auch der an die wand pisset / dazu seine Erben vnd seine Freunde.</verse>
        <verse osisID='1Kgs.16.12'>Also vertilget Simri das gantze haus Baesa / nach dem wort des HERRN / das er vber Baesa geredt hatte / durch den Propheten Jehu /</verse>
        <verse osisID='1Kgs.16.13'>vmb aller sunde willen Baesa vnd seines sons Ella / die sie theten / vnd Jsrael sündigen machten / den HERRN den Gott Jsrael zu erzürnen durch jre Abgötterey.</verse>
        <verse osisID='1Kgs.16.14'>Was aber mehr von Ella zu sagen ist / vnd alles was er gethan hat / Sihe / das ist geschrieben in der Chronica der könige Jsrael. Sup. 15.</verse>
        <verse osisID='1Kgs.16.15'>JM sieben vnd zwenzigsten jar Assa des königs Juda / ward Simri König sieben tage zu Thirza / Denn das volck lag fur Gibbethon der Philister.</verse>
        <verse osisID='1Kgs.16.16'>Da aber das volck im Lager höret sagen / das Simri einen Bund gemacht vnd auch den König erschlagen hette / Da machte gantz Jsrael desselben tags Amri den Feldheubtman zum Könige vber Jsrael im Lager.</verse>
        <verse osisID='1Kgs.16.17'>VND Amri zoch er auff vnd das gantze Jsrael mit jm von Gibbethon / vnd belagerten Thirza.</verse>
        <verse osisID='1Kgs.16.18'>Da aber Simri sahe / das die Stad solt gewonnen werden / gieng er in den Pallast im hause des Königs / vnd verbrand sich mit dem hause des Königs / vnd starb</verse>
        <verse osisID='1Kgs.16.19'>vmb seiner sünde willen / die er gethan hatte / das er thet das dem HERRN vbel gefiel / vnd wandelt in dem wege Jerobeam / vnd in seiner sünde / die er thet das er Jsrael sündigen machte.</verse>
        <verse osisID='1Kgs.16.20'>Was aber mehr von Simri zu sagen ist / vnd wie er einen Bund machte / Sihe / das ist geschrieben in der Chronica der könige Jsrael.</verse>
        <verse osisID='1Kgs.16.21'>DAzumal teilet sich das volck Jsrael in zwey teil / Eine helffte hieng an Thibni dem son Ginath / das sie jn zum Könige machten / Die ander helfft aber hieng an Amri.</verse>
        <verse osisID='1Kgs.16.22'>Aber das volck das an Amri hieng / ward stercker denn das volck das an Thibni hieng dem son Ginath / vnd Thibni starb / da ward Amri könig.</verse>
        <verse osisID='1Kgs.16.23'>JM ein vnd dreissigsten jar Assa des königs Juda / ward Amri könig vber Jsrael zwelff jar / vnd regiert zu Thirza sechs jar.</verse>
        <verse osisID='1Kgs.16.24'>Er kaufft den berg Samaria von Semer vmb zween Centner silbers / vnd bawet auff den Berg / vnd hies die Stad / die er bawet nach dem namen Semer / des berges Herrn / Samaria.</verse>
        <verse osisID='1Kgs.16.25'>Vnd Amri thet das dem HERRN vbel gefiel / vnd war erger / denn alle die vor jm gewesen waren /</verse>
        <verse osisID='1Kgs.16.26'>vnd wandelt in allen wegen Jerobeam des sons Nebat / vnd in seinen sünden / damit er Jsrael sündigen machte / das sie den HERRN den Gott Jsrael erzürneten in jrer Abgötterey.</verse>
        <verse osisID='1Kgs.16.27'>WAS aber mehr von Amri zu sagen ist / vnd alles was er gethan hat / vnd seine macht die er geübet hat / sihe / das ist geschrieben in der Chronica der könige Jsrael.</verse>
        <verse osisID='1Kgs.16.28'>Vnd Amri entschlieff mit seinen Vetern / vnd ward begraben zu Samaria / Vnd Ahab sein son ward König an seine stat.</verse>
        <verse osisID='1Kgs.16.29'>JM acht vnd dreissigsten jar Assa des königs Juda / ward Ahab der son Amri könig vber Jsrael / vnd regiert vber Jsrael zu Samaria zwey vnd zwenzig jar.</verse>
        <verse osisID='1Kgs.16.30'>Vnd thet das dem HERRN vbel gefiel / vber alle die vor jm gewesen waren.</verse>
        <verse osisID='1Kgs.16.31'>Vnd war jm ein gerings / das er wandelt in der sünde Jerobeam des sons Nebat / Vnd nam da zu Jsebel die tochter EthBaal des königs zu Zidon zum weibe. Vnd gieng hin vnd dienet Baal vnd betet jn an /</verse>
        <verse osisID='1Kgs.16.32'>Vnd richtet Baal einen Altar auff im hause Baal / das er jm bawete zu Samaria /</verse>
        <verse osisID='1Kgs.16.33'>vnd machet einen Hayn / Das Ahab mehr thet den HERRN den Gott Jsrael zu erzürnen / denn alle könige Jsrael die vor jm gewesen waren.</verse>
        <verse osisID='1Kgs.16.34'>ZVR selben zeit bawet Hiel von BethEl Jeriho / Es kostet jn seinen ersten son Abiram / da er den grund leget / vnd seinen jüngsten son Segub / da er die thüren setzet / Nach dem wort des HERRN / das er geredt hatte durch Josua den son Nun. Josu. 6.</verse>
      </chapter>
      <chapter osisID='1Kgs.17'>
        <verse osisID='1Kgs.17.1'>VNd es sprach Elia der Thisbiter aus den bürgern Gilead zu Ahab / So war der HERR der Gott Jsrael lebet fur dem ich stehe / Es sol diese jar weder Taw noch Regen komen / ich sage es denn. Eccl. 48.</verse>
        <verse osisID='1Kgs.17.2'>VND das wort des HERRN kam zu jm / vnd sprach /</verse>
        <verse osisID='1Kgs.17.3'>Gehe weg von hinnen / vnd wende dich gegen morgen / vnd verbirge dich am bach Crith / der gegen dem Jordan fleusst /</verse>
        <verse osisID='1Kgs.17.4'>Vnd solt vom Bach trincken / vnd ich hab den Raben geboten / das sie dich daselbs sollen versorgen.</verse>
        <verse osisID='1Kgs.17.5'>Er aber gieng hin / vnd thet nach dem wort des HERRN / vnd gieng weg / vnd setzt sich am bach Crith / der gegen dem Jordan fleusst.</verse>
        <verse osisID='1Kgs.17.6'>Vnd die Raben brachten jm Brot vnd Fleisch / des morgens vnd des abends / Vnd er tranck des bachs.</verse>
        <verse osisID='1Kgs.17.7'>VVD es geschach nach etlichen tagen / das der Bach vertrocknet / denn es war kein Regen im Lande.</verse>
        <verse osisID='1Kgs.17.8'>Da kam das wort des HERRN zu jm / vnd sprach /</verse>
        <verse osisID='1Kgs.17.9'>Mach dich auff vnd gehe gen Zarpath / welche bey Zidon ligt / vnd bleibe daselbs / Denn ich habe daselbs einer Widwen geboten / das sie dich versorge. Luc. 4.</verse>
        <verse osisID='1Kgs.17.10'>VND er macht sich auff / vnd gieng gen Zarpath. Vnd da er kam an die thur der Stad / Sihe / da war eine Widwen / vnd las holtz auff / Vnd er rieff jr / vnd sprach / Hole mir ein wenig wasser im Gefesse das ich trincke.</verse>
        <verse osisID='1Kgs.17.11'>Da sie aber hin gieng zu holen / rieff er jr / vnd sprach / Bringe mir auch einen bissen brots mit.</verse>
        <verse osisID='1Kgs.17.12'>Sie sprach / So war der HERR dein Gott lebet / ich habe nichts gebackens / On ein hand vol melhs im Cad / vnd ein wenig öle im Kruge / Vnd sihe / ich hab ein holtz oder zwey auffgelesen / vnd gehe hin ein / vnd wil mir vnd meinem Son zurichten / das wir essen / vnd sterben.</verse>
        <verse osisID='1Kgs.17.13'>ELia sprach zu jr / fürchte dich nicht / Gehe hin vnd machs / wie du gesagt hast / Doch mache mir am ersten ein kleines gebackens dauon / vnd bringe mirs er aus / Dir aber vnd deinem Son soltu darnach auch machen.</verse>
        <verse osisID='1Kgs.17.14'>Denn also spricht der HERR der Gott Jsrael / Das melh im Cad sol nicht verzeret werden / vnd dem Olekrug sol nichts mangeln / Bis auff den tag / da der HERR regen lassen wird auff Erden.</verse>
        <verse osisID='1Kgs.17.15'>Sie gieng hin vnd machet / wie Elia gesagt hatte / Vnd er ass / vnd sie auch vnd jr Haus / eine zeit lang.</verse>
        <verse osisID='1Kgs.17.16'>Das melh im Cad ward nicht verzeret / vnd dem Olekrug mangelte nichts / nach dem wort des HERRN / das er geredt hatte durch Elia.</verse>
        <verse osisID='1Kgs.17.17'>Vnd nach diesen geschichten ward des Weibs / seiner Hauswirtin Son kranck / vnd seine kranckheit war so seer hart / das kein odem mehr in jm bleib.</verse>
        <verse osisID='1Kgs.17.18'>Vnd sie sprach zu Elia / Was hab ich mit dir zu schaffen du man Gottes? Du bist zu mir her ein komen / das meiner missethat gedacht / vnd mein Son getödtet würde.</verse>
        <verse osisID='1Kgs.17.19'>Er sprach zu jr / Gib mir her deinen Son. Vnd er nam jn von jrer schos / vnd gieng hin auff auff den Saal da er wonet / vnd legt jn auff sein Bette /</verse>
        <verse osisID='1Kgs.17.20'>vnd rieff den HERRN an / vnd sprach / HERR mein Gott / Hastu auch der Widwen bey der ich ein Gast bin / so vbel gethan / das du jren Son tödtest?</verse>
        <verse osisID='1Kgs.17.21'>VND er mas sich vber dem Kinde drey mal / vnd rieff den HERRN an / vnd sprach / HERR mein Gott / las die seele dieses Kindes wider zu jm komen.</verse>
        <verse osisID='1Kgs.17.22'>Vnd der HERR erhöret die stim Elia / Vnd die seele des Kinds kam wider zu jm / vnd ward lebendig.</verse>
        <verse osisID='1Kgs.17.23'>Vnd Elia nam das Kind vnd brachts hin ab vom Saal ins haus / vnd gabs seiner Mutter / vnd sprach / Sihe da / dein Son lebt.</verse>
        <verse osisID='1Kgs.17.24'>Vnd das Weib sprach zu Elia / Nu erkenne ich / das du ein man Gottes bist / vnd des HERRN wort in deinem munde ist warheit.</verse>
      </chapter>
      <chapter osisID='1Kgs.18'>
        <verse osisID='1Kgs.18.1'>VND vber eine lange zeit / kam das wort des HERRN zu Elia im dritten jar / vnd sprach / Gehe hin vnd zeige dich Ahab / das ich regen lasse auff Erden.</verse>
        <verse osisID='1Kgs.18.2'>Vnd Elia gieng hin das er sich Ahab zeigete / Es war aber eine grosse Tewrung zu Samaria.</verse>
        <verse osisID='1Kgs.18.3'>VND Ahab rieff ObadJa seinem Hofmeister (ObadJa aber furchte den HERRN seer /</verse>
        <verse osisID='1Kgs.18.4'>Denn da Jsebel die Propheten des HERRN ausrottet / nam ObadJa hundert Propheten / vnd versteckt sie in der Hölen / hie funffzig / vnd da funffzig / vnd versorget sie mit brot vnd wasser)</verse>
        <verse osisID='1Kgs.18.5'>So sprach nu Ahab zu ObadJa / Zeuch durchs Land zu allen Wasserbrunnen vnd Bechen / ob wir möchten hew finden / vnd die Ross vnd Meuler erhalten / das nicht das Vieh alles vmbkome.</verse>
        <verse osisID='1Kgs.18.6'>Vnd sie teileten sich ins Land / das sie es durchzogen / Ahab zoch allein auff einen weg / vnd ObadJa auch allein den andern weg.</verse>
        <verse osisID='1Kgs.18.7'>DA nu ObadJa auff dem wege war / Sihe / da begegenet jm Elia / Vnd da er jn kennet / fiel er auff sein andlitz / vnd sprach / Bistu nicht mein Herr Elia?</verse>
        <verse osisID='1Kgs.18.8'>Er sprach / Ja. Gehe hin vnd sage deinem Herrn / Sihe / Elia ist hie.</verse>
        <verse osisID='1Kgs.18.9'>Er aber sprach / Was hab ich gesündiget / das du deinen Knecht wilt in die hende Ahab geben / das er mich tödte?</verse>
        <verse osisID='1Kgs.18.10'>So war der HERR dein Gott lebt / Es ist kein Volck noch Königreich da hin mein Herr nicht gesand hat / dich zu suchen / Vnd wenn sie sprachen / Er ist nicht hie / Nam er einen Eid von dem Königreich vnd Volck / das man dich nicht funden hette.</verse>
        <verse osisID='1Kgs.18.11'>VND du sprichst nu / Gehe hin / sage deinem Herrn / Sihe / Elia ist hie.</verse>
        <verse osisID='1Kgs.18.12'>Wenn ich nu hin gienge von dir / so würde dich der Geist des HERRN wegnemen / weis nicht wo hin / vnd ich denn keme vnd sagets Ahab an / vnd fünde dich nicht / so erwürgete er mich. Aber dein Knecht fürcht den HERRN von seiner jugent auff.</verse>
        <verse osisID='1Kgs.18.13'>Jsts meinem Herrn nicht angesagt / was ich gethan habe / da Jsebel die Propheten des HERRN erwürget? Das ich der Propheten des HERRN hundert versteckt / hie funffzig vnd da funffzig / in der Höle / vnd versorget sie mit brot vnd wasser?</verse>
        <verse osisID='1Kgs.18.14'>Vnd du sprichst / Nu gehe hin / sage deinem Herrn / Elia ist hie / das er mich erwürge.</verse>
        <verse osisID='1Kgs.18.15'>Elia sprach / So war der HERR Zebaoth lebet / fur dem ich stehe / Jch wil mich jm heute zeigen.</verse>
        <verse osisID='1Kgs.18.16'>DA gieng ObadJa hin Ahab entgegen / vnd sagts jm an / Vnd Ahab gieng hin Elia entgegen.</verse>
        <verse osisID='1Kgs.18.17'>Vnd da Ahab Elia sahe / sprach Ahab zu jm / Bistu der Jsrael verwirret?</verse>
        <verse osisID='1Kgs.18.18'>Er aber sprach / Jch verwirre Jsrael nicht / Sondern du vnd deins vaters Haus / da mit / das jr des HERRN Gebot verlassen habt / vnd wandelt Baalim nach.</verse>
        <verse osisID='1Kgs.18.19'>Wolan / So sende nu hin / vnd versamle zu mir das gantze Jsrael auff den berg Carmel / vnd die vier hundert vnd funffzig Propheten Baal / Auch die vier hundert Propheten des Hayns / die vom tisch Jsebel essen.</verse>
        <verse osisID='1Kgs.18.20'>Also sandte Ahab hin vnter alle kinder Jsrael / vnd versamlet die Propheten auff dem berg Carmel.</verse>
        <verse osisID='1Kgs.18.21'>DA trat Elia zu allem volck / vnd sprach / Wie lange hincket jr auff beiden seiten? Jst der HERR Gott / so wandelt jm nach / Jsts aber Baal / so wandelt jm nach / Vnd das Volck antwortet jm nichts.</verse>
        <verse osisID='1Kgs.18.22'>Da sprach Elia zum volck / Jch bin allein vberblieben ein Prophet des HERRN / Aber der Propheten Baal sind vier hundert vnd funffzig man.</verse>
        <verse osisID='1Kgs.18.23'>So gebt vns nu zween Farren / vnd lasst sie erwelen einen Farren / vnd jn zustücken vnd auffs holtz legen / vnd kein fewr dran legen / So wil ich den andern Farren nemen / vnd auffs holtz legen / vnd auch kein fewr dran legen.</verse>
        <verse osisID='1Kgs.18.24'>So ruffet jr an den namen ewrs Gottes / vnd ich wil den Namen des HERRN anruffen / Welcher Gott nu mit fewr antworten wird / der sey Gott. Vnd das gantze volck antwortet / vnd sprach / Das ist recht.</verse>
        <verse osisID='1Kgs.18.25'>VND Elia sprach zu den Propheten Baal / Erwelet jr einen Farren / vnd macht am ersten / Denn ewr ist viel / vnd ruffet ewrs Gottes namen an / vnd legt kein fewr dran.</verse>
        <verse osisID='1Kgs.18.26'>Vnd sie namen den Farren / den er jnen gab / vnd richten zu / vnd rieffen an den namen Baal / von morgen an bis an den mittag / vnd sprachen / Baal erhöre vns. Aber es war da kein stimme noch antwort / Vnd sie hincketenDie falschen Heiligen wenn sie andechtig sein wöllen / werffen sie den Kopff zu beiden seiten / wie eine Gans gehet / das es scheinet / wie ein Hinckender zu beiden seiten hin vnd her wackelt. Da her auch das Passah kompt / Exo. 12. Da Gott in Egypten durchgieng vnd hincket / das er schlug tod zu beiden seiten hie vnd da / wie ein truncken man gehet. Sic supra / Vt quid claudicatis in duas partes? Significat impios esse vagos et duplices animo / nihil certi habere / Eph. 4. Jnde etiam saltare dicuntur tales / quia motu capitum similes sunt saltantibus et vere capitibus saltant.vmb den Altar den sie gemacht hatten.</verse>
        <verse osisID='1Kgs.18.27'>Da es nu mittag ward / spottet jr Elia / vnd sprach / Rufft laut / denn er ist ein Gott / Er tichtet oder hat zu schaffen / oder ist vber feld / oder schlefft vieleicht / das er auffwache.</verse>
        <verse osisID='1Kgs.18.28'>Vnd sie rieffen laut / vnd ritzeten sich mit Messern vnd Pfrümen / nach jrer weise / bis das jr blut her nach gieng.</verse>
        <verse osisID='1Kgs.18.29'>Da aber der mittag vergangen war / weissagten sie / bis das man das Speisopffer thun solt / vnd war da keine stimme / noch antwort / noch Auffmercker.</verse>
        <verse osisID='1Kgs.18.30'>DA sprach Elia zu allem volck / Kompt her alles volck zu mir / Vnd da alles Volck zu jm trat / heilet er den Altar des HERRN der zubrochen war.</verse>
        <verse osisID='1Kgs.18.31'>Vnd nam zwelff Steine / nach der zal der Stemme der kinder Jacob (zu welchem das wort des HERRN redet / vnd sprach / Du solt Jsrael heissen)</verse>
        <verse osisID='1Kgs.18.32'>vnd bawet von den steinen einen Altar im Namen des HERRN / Vnd macht vmb den Altar her eine gruben / zwey Kornmas weit.</verse>
        <verse osisID='1Kgs.18.33'>Vnd richtet das holtz zu / vnd zustücket den Farren / vnd legt jn auffs holtz.</verse>
        <verse osisID='1Kgs.18.34'>Vnd sprach / Holet vier Cad wasser vol / vnd giesset es auff das Brandopffer vnd auffs holtz. Vnd sprach / Thuts noch ein mal / Vnd sie thetens noch ein mal. Vnd er sprach / Thuts zum dritten mal / Vnd sie thetens zum dritten mal /</verse>
        <verse osisID='1Kgs.18.35'>Vnd das Wasser lieff vmb den Altar her / vnd die grube ward auch vol wassers. Gen. 32.</verse>
        <verse osisID='1Kgs.18.36'>VND da die zeit war Speisopffer zu opffern / trat Elia der Prophet erzu / vnd sprach / HERR Gott Abraham / Jsaac vnd Jsrael / Las heute kund werden / das du Gott in Jsrael bist / vnd ich dein Knecht / vnd das ich solchs alles nach deinem wort gethan habe.</verse>
        <verse osisID='1Kgs.18.37'>Erhöre mich HERR / erhöre mich / Das dis Volck wisse / das du HERR Gott bist / das du jr hertz darnach bekerest.</verse>
        <verse osisID='1Kgs.18.38'>Da fiel das fewr des HERRN erab / vnd frass / Brandopffer / holtz / stein vnd erden / vnd lecket das wasser auff jn der gruben.</verse>
        <verse osisID='1Kgs.18.39'>Da das alles Volck sahe / fiel es auff sein angesicht / vnd sprachen / Der HERR ist Gott / Der HERR ist Gott.</verse>
        <verse osisID='1Kgs.18.40'>ELia aber sprach zu jnen / Greifft die Propheten Baal / das jr keiner entrinne / Vnd sie griffen sie. Vnd Elia füret sie hin ab an den bach Kison / vnd schlachtet sie daselbs.</verse>
        <verse osisID='1Kgs.18.41'>VND Elia sprach zu Ahab / Zeuch hin auff / iss vnd trinck / denn es rausschet als wolts seer regen.</verse>
        <verse osisID='1Kgs.18.42'>Vnd da Ahab hin auff zoch zu essen vnd zu trincken / gieng Elia auff des Carmels spitzen / vnd bücket sich zur erden / vnd thet sein Heubt zwisschen seine knie.</verse>
        <verse osisID='1Kgs.18.43'>Vnd sprach zu seinem Knaben / Gehe hin auff / vnd schawe zum Meer zu. Er gieng hin auff vnd schawet / vnd sprach Es ist nichts da. Er sprach / Gehe wider hin sieben mal.</verse>
        <verse osisID='1Kgs.18.44'>Vnd im siebenden mal sprach er / Sihe / Es gehet eine kleine Wolcke auff aus dem Meer / wie eins Mans hand. Er sprach / Gehe hin auff vnd sage Ahab / Span an / vnd fahre hin ab / das dich der Regen nicht ergreiffe.</verse>
        <verse osisID='1Kgs.18.45'>Vnd ehe man zusahe / ward der Himel schwartz von wolcken vnd wind / vnd kam ein grosser regen / Ahab aber fuhr vnd zoch gen Jsreel.</verse>
        <verse osisID='1Kgs.18.46'>Vnd die hand des HERRN kam vber Elia / vnd er gürtet seine Lenden vnd lieff fur Ahab hin / bis er kam gen Jesreel.</verse>
      </chapter>
      <chapter osisID='1Kgs.19'>
        <verse osisID='1Kgs.19.1'>VND Ahab saget Jsebel an / alles was Elia gethan hatte / vnd wie er hatte alle Propheten Baal mit dem Schwert erwürget.</verse>
        <verse osisID='1Kgs.19.2'>Da sandte Jsebel einen Boten zu Elia / vnd lies jm sagen / Die Götter thun mir dis vnd das / wo ich nicht morgen vmb diese zeit / deiner Seele thu / wie dieser seele eine.</verse>
        <verse osisID='1Kgs.19.3'>DA er das saheAlij / Timuit. / macht er sich auff / vnd gieng wo er hin wolt / vnd kam gen BerSeba in Juda / vnd lies seinen Knaben daselbs.</verse>
        <verse osisID='1Kgs.19.4'>Er aber gieng hin in die wüsten eine Tagreise / vnd kam hin ein vnd setzet sich vnter eine Wacholdern / vnd bat / das seine Seele stürbe / vnd sprach / Es ist gnug / So nim nu HERR meine Seele / Jch bin nicht besser / denn meine Veter.</verse>
        <verse osisID='1Kgs.19.5'>Vnd legt sich vnd schlieff vnter der Wacholdern. Vnd sihe / der Engel rüret jn / vnd sprach zu jm / Stehe auff / vnd iss.</verse>
        <verse osisID='1Kgs.19.6'>Vnd er sahe sich vmb / Vnd sihe / zu seinen heubten lag ein geröstet Brot / vnd eine kanne mit Wasser / Vnd da er gessen vnd getruncken hatte / legt er sich wider schlaffen.</verse>
        <verse osisID='1Kgs.19.7'>Vnd der Engel des HERRN kam zum andern mal wider / vnd rüret jn / vnd sprach / Stehe auff vnd iss / denn du hast einen grossen weg fur dir.</verse>
        <verse osisID='1Kgs.19.8'>Vnd er stund auff vnd ass vnd tranck / vnd gieng durch krafft der selben selben speise vierzig tage vnd vierzig nacht bis an den berg Gottes Horeb.</verse>
        <verse osisID='1Kgs.19.9'>VND kam daselbs in eine Höle / vnd bleib daselbs vber nacht / Vnd sihe / das wort des HERRN kam zu jm / vnd sprach zu jm / Was machstu hie Elia?</verse>
        <verse osisID='1Kgs.19.10'>Er sprach / Jch hab geeiuert vmb den HERRN den Gott Zebaoth / Denn die kinder Jsrael haben deinen Bund verlassen / vnd deine Altar zubrochen / vnd deine Propheten mit dem Schwert erwürget / vnd ich bin alleine vberblieben / vnd sie stehen darnach / das sie mit mein Leben nemen.</verse>
        <verse osisID='1Kgs.19.11'>Er sprach / Gehe er aus / vnd trit auff den Berg fur dem HERRN / vnd sihe / Der HERR gieng fur vber / vnd ein grosser starcker Wind / der die Berge zureis vnd die Felsen zubrach fur dem HERRN her / Der HERR aber war nicht im winde. Nach dem winde aber kam ein Erdbeben / Aber der HERR war nicht im erdbeben.</verse>
        <verse osisID='1Kgs.19.12'>Vnd nach dem Erdbeben kam ein Fewr / Aber der HERR war nicht im fewr. Vnd nach dem Fewr kam ein still sanfftes Sausen. Rom. 11.</verse>
        <verse osisID='1Kgs.19.13'>DA das Elia höret / verhüllet er sein andlitz mit seinem Mantel / vnd gieng er aus vnd trat in die thür der Hölen / vnd sihe / da kam eine stim zu jm / vnd sprach / Was hastu hie zu thun Elia?</verse>
        <verse osisID='1Kgs.19.14'>Er sprach / Jch hab vmb den HERRN den Gott Zebaoth geeiuert / Denn die kinder Jsrael haben deinen Bund verlassen / Deine Altar zubrochen / deine Propheten mit dem Schwert erwürget / vnd ich bin allein vberblieben / vnd sie stehen darnach das sie mir das Leben nemen. Rom. 11.</verse>
        <verse osisID='1Kgs.19.15'>ABer der HERR sprach zu jm / Gehe widerumb deines weges durch die wüsten gen Damascon / vnd gehe hin ein vnd salbe Hasael zum könige vber Syrien /</verse>
        <verse osisID='1Kgs.19.16'>vnd Jehu den son Nimsi zum könige vber Jsrael / vnd Elisa den son Saphat von Abel Mehola zum Propheten an deine stat.</verse>
        <verse osisID='1Kgs.19.17'>Vnd sol geschehen / das / wer dem schwert Hasael entrinnet / den sol Jehu tödten / Vnd wer dem schwert Jehu entrinnet / den sol Elisa tödten.</verse>
        <verse osisID='1Kgs.19.18'>Vnd ich wil lassen vber bleiben sieben tausent in Jsrael / nemlich / alle knie die sich nicht gebeuget haben fur Baal / vnd allen mund der jn nicht geküsset hat. Eccl. 48.; 4. Reg. 9.; Rom. 11.</verse>
        <verse osisID='1Kgs.19.19'>VND er gieng von dannen / vnd fand Elisa den son Saphat / das er pflüget mit zwelff Jochen fur sich hin / vnd er war selbs vnter den zwelffen / vnd Elia gieng zu jm / vnd warff seinen Mantel auff jn.</verse>
        <verse osisID='1Kgs.19.20'>Er aber lies die Rinder / vnd lieff Elia nach / vnd sprach / Las mich meinen Vater vnd meine Mutter küssen / so wil ich dir nachfolgen. Er sprach zu jm / Gehe hin vnd kom wider / denn ich hab etwas mit dir zu thun.</verse>
        <verse osisID='1Kgs.19.21'>Vnd er lieff wider von jm vnd nam ein joch Rinder vnd opffert es / vnd kochet das fleisch mit dem holtzwerg an den rindern / vnd gabs dem Volck das sie assen / Vnd macht sich auff vnd folgete Elia nach / vnd dienete jm.</verse>
      </chapter>
      <chapter osisID='1Kgs.20'>
        <verse osisID='1Kgs.20.1'>VND Benhadad der könig zu Syrien versamlet alle seine macht / vnd waren zwey vnd dreissig Könige mit jm vnd ross vnd wagen / vnd zoch erauff vnd belagert Samariam / vnd streit wider sie.</verse>
        <verse osisID='1Kgs.20.2'>Vnd sandte Boten zu Ahab dem könige Jsrael in die stad /</verse>
        <verse osisID='1Kgs.20.3'>vnd lies jm sagen / So spricht Benhadad / Dein silber vnd dein gold ist mein / vnd deine Weiber vnd deine besten Kinder sind auch mein.</verse>
        <verse osisID='1Kgs.20.4'>Der könig Jsrael antwortet / vnd sprach / Mein Herr könig / wie du geredt hast / Jch bin dein / vnd alles was ich hab.</verse>
        <verse osisID='1Kgs.20.5'>VND die Boten kamen wider / vnd sprachen / So spricht Benhadad / Weil ich zu dir gesand habe / vnd lassen sagen / Dein silber vnd dein gold / deine Weiber vnd deine Kinder soltu mir geben /</verse>
        <verse osisID='1Kgs.20.6'>So wil ich morgen vmb diese zeit meine Knechte zu dir senden / das sie dein Haus / vnd deiner Vnterthanen heuser besuchen / vnd was dir lieblich ist / sollen sie in jre hende nemen vnd wegtragen.</verse>
        <verse osisID='1Kgs.20.7'>DA rieff der könig Jsrael allen Eltesten des Lands / vnd sprach / Merckt vnd sehet / wie böse ers furnimpt. Er hat zu mir gesand vmb meine Weiber vnd Kinder / silber vnd gold / vnd ich hab jm des nicht geweret.</verse>
        <verse osisID='1Kgs.20.8'>Da sprachen zu jm alle Alten / vnd alles volck / Du solt nicht gehorchen noch bewilligen.</verse>
        <verse osisID='1Kgs.20.9'>Vnd er sprach zu den Boten Benhadad / Saget meinem Herrn dem könige / Alles was du am ersten deinem knecht entboten hast / wil ich thun / Aber dis kan ich nicht thun. Vnd die Boten giengen hin vnd sagten solchs wider.</verse>
        <verse osisID='1Kgs.20.10'>Da sandte Benhadad zu jm / vnd lies jm sagen / Die Götter thun mir dis vnd das / wo der staub Samaria gnug sein sol / das alles Volck vnter mir ein handuol dauon bringe.</verse>
        <verse osisID='1Kgs.20.11'>Aber der könig Jsrael antwortet / vnd sprach / Saget / der den Harnisch anlegt / sol sich nicht rhümenDas ist / Er sprech nicht hui / ehe er vber den berg komet / Denn wer gewonnen hat / der legt den Harnisch ab / vnd mag sich rhümen. Wer jn aber anlegt / hat drumb noch nicht gewonnen.  / als der jn hat abgelegt.</verse>
        <verse osisID='1Kgs.20.12'>Da das Benhadad höret (vnd er eben tranck mit den Königen in den Gezelten) sprach er zu seinen Knechten / Schicket euch / Vnd sie schickten sich wider die Stad.</verse>
        <verse osisID='1Kgs.20.13'>VND / sihe / ein Prophet trat zu Ahab dem könige Jsrael / vnd sprach / So spricht der HERR / Du hast je gesehen alle diesen grossen Hauffen? Sihe / Jch wil jn heute in deine hand geben / Das du wissen solt / Jch sey der HERR.</verse>
        <verse osisID='1Kgs.20.14'>Ahab sprach / Durch wen? Er sprach / so spricht der HERR / Durch die knaben der Landuögte. Er sprach / Wer sol den streit anspannen? Er sprach / Du.</verse>
        <verse osisID='1Kgs.20.15'>Da zelet er die knaben der Landuögte / vnd jr war zwey hundert vnd zween vnd dreissig / Vnd zelet nach jnen das gantze volck aller kinder Jsrael / sieben tausent Man /</verse>
        <verse osisID='1Kgs.20.16'>vnd zogen aus im mittage. Benhadad aber tranck vnd war truncken im Gezelt / sampt den zwey vnd dreissig Königen / die jm zu hülff komen waren.</verse>
        <verse osisID='1Kgs.20.17'>Vnd die knaben der Landuögte zogen am ersten aus. BEnhadad aber sandte aus / vnd die sagten jm an / vnd sprachen / Es ziehen menner aus Samaria.</verse>
        <verse osisID='1Kgs.20.18'>Er sprach / Greiffet sie lebendig / sie seien vmb friede oder vmb streit willen ausgezogen.</verse>
        <verse osisID='1Kgs.20.19'>Da aber die knaben der Landuögte waren ausgezogen vnd das Heer jnen nach /</verse>
        <verse osisID='1Kgs.20.20'>schlug ein jglicher wer jm fur kam. Vnd die Syrer flohen / Vnd Jsrael jaget jnen nach. Vnd Benhadad der könig zu Syrien entran mit rossen vnd reutern.</verse>
        <verse osisID='1Kgs.20.21'>Vnd der könig Jsrael zoch aus vnd schlug ross vnd wagen / das er an den Syrern eine grosse schlacht thet.</verse>
        <verse osisID='1Kgs.20.22'>DA trat ein Prophet zum könige Jsrael / vnd sprach zu jm / Gehe hin vnd stercke dich / vnd mercke vnd sihe / was du thust / Denn der könig zu Syrien wird wider dich er auff ziehen / wenn das jar vmb ist.</verse>
        <verse osisID='1Kgs.20.23'>Denn die knechte des königs zu Syrien sprachen zu jm / Jre Götter sind berge Götter / darumb haben sie vns angewunnen / O das wir mit jnen auff der Ebene streitten müsten / Was gilts / wir wolten jnen angewinnen?</verse>
        <verse osisID='1Kgs.20.24'>Thu jm also / thu die Könige weg / ein jglichen von seinem ort / vnd stelle Herrn an jre stete /</verse>
        <verse osisID='1Kgs.20.25'>vnd ordene dir ein Heer wie das Heer war / das du verloren hast / vnd ross vnd wagen / wie jene waren / vnd las vns wider sie streitten auff der Ebene / Was gilts / wir wöllen jnen obligen? Er gehorchet jrer stimme / vnd thet also.</verse>
        <verse osisID='1Kgs.20.26'>ALs nu das jar vmb war / ordenet Benhadad die Syrer / vnd zoch er auff gen Aphek wider Jsrael zu streitten.</verse>
        <verse osisID='1Kgs.20.27'>Vnd die kinder Jsrael ordenten sich auch / vnd versorgeten sich / vnd zogen hin / jnen entgegen / vnd lagerten sich gegen sie wie zwo klein Herde zigen / Der Syrer aber war das Land vol.</verse>
        <verse osisID='1Kgs.20.28'>VND es trat ein man Gottes erzu / vnd sprach zum könige Jsrael / So spricht der HERR / Darumb / das die Syrer haben gesagt / Der HERR sey ein Gott der berge / vnd nicht ein Gott der gründe / So hab ich alle diesen grossen Hauffen in deine hand gegeben / Das jr wisset / Jch sey der HERR.</verse>
        <verse osisID='1Kgs.20.29'>Vnd sie lagerten sich stracks gegen jene sieben tage. Am siebenden tage zogen sie zu hauff im streit / Vnd die kinder Jsrael schlugen der Syrer hundert tausent Fussuolcks auff einen tag.</verse>
        <verse osisID='1Kgs.20.30'>Vnd die vbrigen flohen gen Aphek in die Stad / vnd die maur fiel auff die vbrigen sieben vnd zwenzig tausent man. Vnd Benhadad floch auch in die Stad von einer Kamer in die ander.</verse>
        <verse osisID='1Kgs.20.31'>DA sprachen seine Knechte zu jm / Sihe / Wir haben gehöret / das die Könige des hauses Jsrael barmhertzige könige sind / So last vns secke vmb vnser Lenden thun / vnd stricke vmb vnser Heubte vnd zum könige Jsrael hinaus gehen / vieleicht lesst er deine Seele leben.</verse>
        <verse osisID='1Kgs.20.32'>Vnd sie gürteten secke vmb jre Lenden / vnd stricke vmb jre Heubter / vnd kamen zum könige Jsrael / vnd sprachen / Benhadad dein Knecht lest dir sagen / Lieber / las meine Seele leben. Er aber sprach / Lebt er noch / so ist er mein Bruder.</verse>
        <verse osisID='1Kgs.20.33'>Vnd die Menner namen eilend das wort von jm / vnd deutens fur sich vnd sprachen / Ja dein bruder Benhadad. Er sprach / Kompt / vnd bringet jn. Da gieng Benhadad zu jm er aus. Vnd lies jn auff den Wagen sitzen.</verse>
        <verse osisID='1Kgs.20.34'>Vnd sprach zu jm / Die Stedte die mein Vater deinem Vater genomen hat / wil ich dir widergeben / vnd mache dir Gassen zu Damasco / wie mein Vater zu Samaria gethan hat / So wil ich mit einem Bund dich lassen / Vnd er macht mit jm einen Bund / vnd lies jn ziehen.</verse>
        <verse osisID='1Kgs.20.35'>DA sprach ein Man vnter den kindern der Propheten zu seinem Nehesten / durch das wort des HERRN / Lieber / schlahe mich / Er aber wegert sich jn zu schlahen.</verse>
        <verse osisID='1Kgs.20.36'>Da sprach er zu jm / Darumb / das du der stim des HERRN nicht hast gehorcht / Sihe / so wird dich ein Lewe schlahen / wenn du von mir gehest / Vnd da er von jm abgieng fand jn ein Lewe vnd schluge jn.</verse>
        <verse osisID='1Kgs.20.37'>Vnd er fand einen andern Man / vnd sprach / Lieber schlahe mich / Vnd der man schlug jn wund.</verse>
        <verse osisID='1Kgs.20.38'>Da gieng der Prophet hin / vnd trat zum Könige an den weg / vnd verstellet sein angesicht mit asschen.</verse>
        <verse osisID='1Kgs.20.39'>Vnd da der König fur vberzoch / schrey er den König an / vnd sprach / Dein Knecht war ausgezogen mitten im streit / vnd sihe / ein Man war gewichen / vnd bracht einen Man zu mir / vnd sprach / Verware diesen Man / wo man sein wird missen / So sol deine Seele an stat seiner seele sein / Oder solt ein Centner silbers darwegen.</verse>
        <verse osisID='1Kgs.20.40'>Vnd da dein Knecht hie vnd da zuthun hatte / war der nicht mehr da. Der könig Jsrael sprach zu jm / das ist dein Vrteil / du hasts selbs gefellet.</verse>
        <verse osisID='1Kgs.20.41'>DA thet er eilend die asschen von seinem angesicht / Vnd der könig Jsrael kennet jn / das er der Propheten einer war.</verse>
        <verse osisID='1Kgs.20.42'>Vnd er sprach zu jm / So spricht der HERR / Darumb / das du hast den verbanten Man von dir gelassen / wird deine Seele fur seine seele sein / vnd dein Volck fur sein volck.</verse>
        <verse osisID='1Kgs.20.43'>Aber der könig Jsrael zoch hin / vnmuts vnd zornig in sein haus / vnd kam gen Samaria. Jnfr. 22.</verse>
      </chapter>
      <chapter osisID='1Kgs.21'>
        <verse osisID='1Kgs.21.1'>NAch diesen Geschichten begab sichs / das Naboth ein Jesreeliter einen Weinberg hatte zu Jesreel bey dem Pallast Ahab des königes / zu Samaria.</verse>
        <verse osisID='1Kgs.21.2'>Vnd Ahab redet mit Naboth / vnd sprach / Gib mir deinen Weinberg / Jch wil mir einen Kolgarten draus machen / weil er so nahe an meinem Hause ligt / Jch wil dir einen bessern Weinberg dafür geben / Oder so dirs gefelt / wil ich dir Silber dafür geben / so viel er gilt.</verse>
        <verse osisID='1Kgs.21.3'>Aber Naboth sprach zu Ahab / das las der HERR fern von mir sein / das ich dir meiner Veter erbe solt geben.</verse>
        <verse osisID='1Kgs.21.4'>DA kam Ahab heim vnmuts vnd zornig vmb des worts willen / das Naboth der Jesreeliter zu jm hatte gesagt / vnd gesprochen / Jch wil dir meiner Veter erbe nicht geben / Vnd er leget sich auff sein Bette / vnd wand sein andlitz vnd ass kein Brot.</verse>
        <verse osisID='1Kgs.21.5'>DA kam zu jm hin ein Jsebel sein weib / vnd redet mit jm / Was ists / das dein geist so vnmuts ist / vnd das du nicht brot issest?</verse>
        <verse osisID='1Kgs.21.6'>Er sprach zu jr / Jch habe mit Naboth dem Jesreeliten geredt / vnd gesagt / Gib mir deinen Weinberg vmb geld / Oder so du lust dazu hast / wil ich dir einen andern dafür geben / Er aber sprach / Jch wil dir meinen Weinberg nicht geben.</verse>
        <verse osisID='1Kgs.21.7'>Da sprach Jsebel sein weib zu jm / Was were fur ein Königreich in Jsrael wenn duTu nunc facis regnum super Jsrael / id est / Bistus doch ders macht das Jsrael ein Königreich ist / On dich were es ein Nichts.thetest? Stehe auff vnd iss brot / vnd sey gutes muts / Jch wil dir den weinberg Naboth des Jesreeliten verschaffen.</verse>
        <verse osisID='1Kgs.21.8'>VNd sie schreib brieue vnter Ahabs namen / vnd versiegelt sie mit seinem Pitschir / vnd sandte sie zu den Eltesten vnd Obersten in seiner Stad / die vmb Naboth woneten.</verse>
        <verse osisID='1Kgs.21.9'>Vnd schreib also in den brieuen / Lasst eine Fasten ausschreien / vnd setzt Naboth oben an im Volck /</verse>
        <verse osisID='1Kgs.21.10'>vnd stellet zween loser Buben fur jn / die da zeugen / vnd sprechen / Du hast Gott vnd dem König gesegenetDas ist / Er hat gelestert / denn die schrifft das grausame Laster / das Gott lestern heisst an diesem ort auffs züchtigest nennet / wie auch Hiob am 3. ste het. Gott lestern aber hatte Mose bey dem tod verboten. So war das Königreich Jsrael von Gott eingesetzt / das den König lestern auch Gott betraff.  / Vnd füret jn hin aus / vnd steiniget jn / das er sterbe.</verse>
        <verse osisID='1Kgs.21.11'>VND die Eltesten vnd Obersten in seiner Stad / die in seiner stad woneten theten wie jnen Jsebel entboten hatte / wie sie in den Brieuen geschrieben hatte / die sie zu jnen sandte.</verse>
        <verse osisID='1Kgs.21.12'>Vnd liessen ein Fasten ausschreien / vnd liessen Naboth oben an vnter dem Volck sitzen.</verse>
        <verse osisID='1Kgs.21.13'>Da kamen die zween lose Buben / vnd stelleten sich fur jm / vnd zeugeten wider Naboth fur dem volck / vnd sprachen / Naboth hat Gott vnd dem Könige gesegenet / Da füreten sie jn fur die Stad hin aus / vnd steinigeten jn / das er starb.</verse>
        <verse osisID='1Kgs.21.14'>VND sie entboten Jsebel vnd liessen jr sagen / Naboth ist gesteiniget vnd tod.</verse>
        <verse osisID='1Kgs.21.15'>Da aber Jsebel höret / das Naboth gesteiniget vnd tod war / sprach sie zu Ahab / Stehe auff vnd nim ein den weinberg Naboth des Jesreeliten / welchen er sich wegert dir vmb geld zu geben / Denn Naboth lebt nimer / sondern ist tod.</verse>
        <verse osisID='1Kgs.21.16'>Da Ahab höret / das Naboth tod war / stund er auff das er hin ab gienge zum weinberge Naboth des Jesreeliten / vnd jn einneme.</verse>
        <verse osisID='1Kgs.21.17'>ABer das wort des HERRN kam zu Elia dem Thisbiten / vnd sprach /</verse>
        <verse osisID='1Kgs.21.18'>Mach dich auff vnd gehe hin ab Ahab dem könige Jsrael entgegen / der zu Samaria ist (Sihe / er ist jm weinberge Naboth / da hin er ist hin ab gegangen / das er jn einneme)</verse>
        <verse osisID='1Kgs.21.19'>vnd rede mit jm / vnd sprich / So spricht der HERR / Du hast todgeschlagen / da zu auch eingenomen. Vnd solt mit jm reden / vnd sagen / So spricht der HERR / An der Stete / da Hunde das blut Naboth geleckt haben / sollen auch hunde dein Blut lecken.</verse>
        <verse osisID='1Kgs.21.20'>Vnd Ahab sprach zu Elia / Hastu mich je deinen Feinden erfunden? Er aber sprach / Ja / Jch hab dich funden / Darumb / das du verkaufft bist nur vbels zu thun fur dem HERRN.</verse>
        <verse osisID='1Kgs.21.21'>Sihe / ich wil vnglück vber dich bringen / vnd deine Nachkomen wegnemen / vnd wil von Ahab ausrotten / auch den / der an die wand pisset / vnd der verschlossen vnd vbergelassen ist in Jsrael.</verse>
        <verse osisID='1Kgs.21.22'>Vnd wil dein Haus machen / wie das haus Jerobeam des sons Nebat / vnd wil das haus Baesa des sons Ahia / vmb des reitzens willen / da mit du erzürnet vnd Jsrael sündigen gemacht hast. 4. Reg. 9.; Sup. 15.; Sup. 16.</verse>
        <verse osisID='1Kgs.21.23'>VND vber Jsebel redet der HERR auch / vnd sprach / Die Hunde sollen Jsebel fressen an der mauren Jesreel.</verse>
        <verse osisID='1Kgs.21.24'>Wer von Ahab stirbt in der Stad / den sollen die Hunde fressen / vnd wer auff dem Felde stirbet / den sollen die Vogel vnter dem Himel fressen.</verse>
        <verse osisID='1Kgs.21.25'>Also war niemand / der so gar verkaufft were vbel zu thun fur dem HERRN / als Ahab / Denn sein weib Jsebel vberredt jn also /</verse>
        <verse osisID='1Kgs.21.26'>vnd er macht sich zum grossen Grewel / das er den Götzen nachwandelt aller dinge / wie die Amoriter gethan hatten / die der HERR fur den kindern Jsrael vertrieben hatte.</verse>
        <verse osisID='1Kgs.21.27'>DA aber Ahab solche wort höret / zureis er seine Kleider / vnd legt einen SackDas ist / betrübte geringe Kleider / Als wenn man leide tregt / oder erbeitet. an seinen Leib / vnd fastet / vnd schlieff im Sack / vnd gieng jemerlich her.</verse>
        <verse osisID='1Kgs.21.28'>Vnd das wort des HERRN kam zu Elia dem Thisbiten / vnd sprach /</verse>
        <verse osisID='1Kgs.21.29'>Hastu nicht gesehen / wie sich Ahab fur mir bücket? Weil er sich nu fur mir bücket / wil ich das vnglück nicht einfüren bey seinem leben / Aber bey seines Sons leben wil ich vnglück vber sein haus füren.</verse>
      </chapter>
      <chapter osisID='1Kgs.22'>
        <verse osisID='1Kgs.22.1'>VND es kamen drey jar vmb / das kein Krieg war zwisschen den Syrern vnd Jsrael.</verse>
        <verse osisID='1Kgs.22.2'>Jm dritten jar aber zoch Josaphat der könig Juda hin ab zum könige Jsrael.</verse>
        <verse osisID='1Kgs.22.3'>Vnd der könig Jsrael sprach zu seinen Knechten / Wisset jr nicht / das Ramoth in Gilead vnser ist / vnd wir sitzen stille / vnd nemen sie nicht von der hand des königs zu Syrien?</verse>
        <verse osisID='1Kgs.22.4'>Vnd sprach zu Josaphat / Wiltu mit mir ziehen in den streit gen Ramoth in Gilead? Josaphat sprach zum könige Jsrael / Jch wil sein / wie du / vnd mein volck / wie dein volck / vnd meine ross / wie deine ross. 2. Par. 18.</verse>
        <verse osisID='1Kgs.22.5'>VND Josaphat sprach zum könige Jsrael / Frage doch heute vmb das wort des HERRN.</verse>
        <verse osisID='1Kgs.22.6'>Da samlet der könig Jsrael Propheten bey vier hundert Man / vnd sprach zu jnen / Sol ich gen Ramoth in Gilead ziehen zu streitten / Oder sol ichs lassen anstehen? Sie sprachen / Zeug hin auff / der HERR wirds in die hand des Königs geben.</verse>
        <verse osisID='1Kgs.22.7'>JOsaphat aber sprach / Jst hie kein Prophet mehr des HERRN / das wir von jm fragen?</verse>
        <verse osisID='1Kgs.22.8'>Der könig Jsrael sprach zu Josaphat / Es ist noch ein man Micha der son Jemla / von dem man den HERRN fragen mag / Aber ich bin jm gram / denn er weissaget mir kein guts sondern eitel böses. Josaphat sprach / Der König rede nicht also.</verse>
        <verse osisID='1Kgs.22.9'>Da rieff der könig Jsrael einem Kemerer / vnd sprach / Bringe eilend her Micha den son Jemla.</verse>
        <verse osisID='1Kgs.22.10'>DER König aber Jsrael / vnd Josaphat der könig Juda / sassen ein jglicher auff seinem Stuel / angezogen mit Kleidern / auffm platz fur der thür am thor Samaria / vnd alle Propheten weissagten fur jnen.</verse>
        <verse osisID='1Kgs.22.11'>Vnd Zedekia der son Cnaena hatte jm eisern Horner gemacht / vnd sprach / so spricht der HERR / Hie mit wirstu die Syrer stossen / bis du sie auffreumest.</verse>
        <verse osisID='1Kgs.22.12'>Vnd alle Propheten weissagten also / vnd sprachen / Zeuch hin auff gen Ramoth in Gilead / vnd fahr glückselig / Der HERR wirds in die hand des Königs geben.</verse>
        <verse osisID='1Kgs.22.13'>VNd der Bote / der hin gegangen war Micha zu ruffen / sprach zu jm / Sihe / der Propheten rede sind eintrechtlich gut fur den König / So las nu dein wort auch sein / wie das wort der selben / vnd rede gutes.</verse>
        <verse osisID='1Kgs.22.14'>Micha sprach / So war der HERR lebt / ich wil reden was der HERR mir sagen wird.</verse>
        <verse osisID='1Kgs.22.15'>VNd da er zum Könige kam / sprach der könig zu jm / Micha / Sollen wir gen Ramoth in Gilead ziehen zu streitten / Oder sollen wirs lassen anstehen? Er sprach zu jm / Ja / zeuch hin auff / vnd fare glückselig / der HERR wirds in die hand des Königs geben.</verse>
        <verse osisID='1Kgs.22.16'>Der König sprach abermal zu jm / Jch beschwere dich / das du mir nicht anders sagest / denn die warheit im Namen des HERRN.</verse>
        <verse osisID='1Kgs.22.17'>Er sprach / Jch sahe gantz Jsrael zurstrewet auff den Bergen / wie die schaf die keinen Hirten haben / Vnd der HERR der sprach / Haben diese keinen Herrn? Ein jglicher kere wider heim mit frieden.</verse>
        <verse osisID='1Kgs.22.18'>Da sprach der könig Jsrael zu Josaphat / Hab ich dir nicht gesagt / das er mir nichts guts weissaget / sondern eitel böses.</verse>
        <verse osisID='1Kgs.22.19'>ER sprach / Darumb höre nu das wort des HERRN / Jch sahe den HERRN sitzen auff seinem Stuel / vnd alles himelisch Heer neben jm stehen zu seiner rechten vnd lincken.</verse>
        <verse osisID='1Kgs.22.20'>Vnd der HERR sprach / Wer wil Ahab vberreden das er hin auffziehe / vnd falle zu Ramoth in Gilead? Vnd einer saget dis / der ander das.</verse>
        <verse osisID='1Kgs.22.21'>Da gieng ein Geist er aus vnd trat fur den HERRN / vnd sprach / Jch wil jn vberreden. Der HERR sprach zu jm / Wo mit?</verse>
        <verse osisID='1Kgs.22.22'>Er sprach / Jch wil ausgehen / vnd wil ein falscher Geist sein in aller seiner Propheten munde. Er sprach / Du solt jn vberreden / vnd solts ausrichten / Gehe aus vnd thu also.</verse>
        <verse osisID='1Kgs.22.23'>Nu sihe / der HERR hat einen falschen Geist gegeben in aller dieser deiner Propheten mund / vnd der HERR hat böses vber dich geredt.</verse>
        <verse osisID='1Kgs.22.24'>DA trat er zu Zedekia der son Cnaena / vnd schlug Micha auff den backen / vnd sprach / Wie / Jst der geist des HERRN von mir gewichen / das er mit dir redet?</verse>
        <verse osisID='1Kgs.22.25'>Micha sprach / Sihe / du wirsts sehen an dem tage wenn du von einer Kamer in die andern gehen wirst / das du dich verkriechest.</verse>
        <verse osisID='1Kgs.22.26'>Der könig Jsrael sprach / Nim Micha vnd las jn bleiben bey Amon dem Burgermeister / vnd bey Joas dem son des Königes /</verse>
        <verse osisID='1Kgs.22.27'>vnd sprich / So spricht der König / Diesen setzet ein in den Kercker / vnd speiset jn mit brot vnd wasser des trübsals / bis ich mit frieden wider kome.</verse>
        <verse osisID='1Kgs.22.28'>Micha sprach / Kompstu mit frieden wider / so hat der HERR nicht durch mich geredt / Vnd sprach / Höret zu alles Volck.</verse>
        <verse osisID='1Kgs.22.29'>ALso zoch der könig Jsrael / vnd Josaphat der könig Juda hin auff gen Ramoth in Gilead.</verse>
        <verse osisID='1Kgs.22.30'>Vnd der könig Jsrael sprach zu Josaphat / Verstelle dich / vnd kom in den streit mit deinen Kleidern angethan / Der könig Jsrael aber verstellet sich auch / vnd zoch in den streit.</verse>
        <verse osisID='1Kgs.22.31'>Aber der König zu Syrien gebot den Obersten vber seine wagen / der waren zween vnd dreissig / vnd sprach / Jr solt nicht streitten wider kleine noch grosse / Sondern wider den könig Jsrael alleine.</verse>
        <verse osisID='1Kgs.22.32'>Vnd da die Obersten der wagen Josaphat sahen / meineten sie / er were der könig Jsrael / vnd fielen auff jn mit streitten / Aber Josaphat schrey.</verse>
        <verse osisID='1Kgs.22.33'>Da aber die Obersten der wagen sahen das er nicht der könig Jsrael war / wandten sie sich hinden von jm.</verse>
        <verse osisID='1Kgs.22.34'>EJn Man aber spannet den Bogen on gefehr / vnd schos den könig Jsrael zwisschen dem Pantzer vnd HengelDa das Schwert anhengt von der Achseln vber her bis auff die Hüffte.. Vnd er sprach zu seinem Fuhrman / wende deine hand / vnd füre mich aus dem Heer / denn ich bin wund.</verse>
        <verse osisID='1Kgs.22.35'>Vnd der streit nam vber hand desselben tages / vnd der König stund auff dem wagen gegen die Syrer / vnd starb des abends / Vnd das Blut flos von den wunden mitten in den wagen.</verse>
        <verse osisID='1Kgs.22.36'>Vnd man lies ausruffen im Heer / da die Sonne vntergieng / vnd sagen / Ein jglicher gehe in seine Stad vnd in sein Land.</verse>
        <verse osisID='1Kgs.22.37'>Also starb der König / vnd ward gen Samaria gebracht / vnd sie begruben jn zu Samaria /</verse>
        <verse osisID='1Kgs.22.38'>Vnd da sie den wagen wusschen bey dem teiche Samaria / lecketen die Hunde sein blut / Es wusschen jn aber die HurenDa die Huren wasschen / id est / Cauponae iderices. / nach dem wort des HERRN das er geredt hatte.</verse>
        <verse osisID='1Kgs.22.39'>WAS mehr von Ahab zu sagen ist / vnd alles was er gethan hat / vnd das Elffenbeinen haus das er bawet / vnd alle Stedte die er gebawet hat / Sihe / das ist geschrieben in der Chronica der könige Jsrael.</verse>
        <verse osisID='1Kgs.22.40'>Also entschlieff Ahab mit seinen Vetern / Vnd sein son Ahasia ward König an seine stat.</verse>
        <verse osisID='1Kgs.22.41'>Vnd Josaphat der son Assa ward könig vber Juda im vierden jar Ahab des königes Jsrael.</verse>
        <verse osisID='1Kgs.22.42'>Vnd war fünff vnd dreissig jar alt / da er König ward / vnd regierte fünff vnd zwenzig jar zu Jerusalem / Seine mutter hies Asuba eine tochter Silhi.</verse>
        <verse osisID='1Kgs.22.43'>Vnd wandelt in allem wege seines vaters Assa / vnd weich nicht dauon / vnd er thet das dem HERRN wolgefiel.</verse>
        <verse osisID='1Kgs.22.44'>Doch thet er die Höhen nicht weg / vnd das Volck opfferte vnd reucherte noch auff den Höhen /</verse>
        <verse osisID='1Kgs.22.45'>Vnd hatte friede mit dem könige Jsrael.</verse>
        <verse osisID='1Kgs.22.46'>WAs aber mehr von Josaphat zu sagen ist / vnd die macht / was er gethan / vnd wie er gestritten hat / Sihe / das ist geschrieben in der Chronica der könige Juda.</verse>
        <verse osisID='1Kgs.22.47'>Auch thet er aus dem Lande was noch vbriger Hurer waren / die zu der zeit seines vaters Assa waren vberblieben. 2. Par. 20.; 2. Par. 18.</verse>
        <verse osisID='1Kgs.22.48'>VND es war kein Könige in Edom.</verse>
        <verse osisID='1Kgs.22.49'>Vnd Josaphat hatte Schiffe lassen machen auffs meer / die in Ophir gehen solten / gold zu holen. Aber sie giengen nicht / Denn sie worden zubrochen zu Ezeon Geber.</verse>
        <verse osisID='1Kgs.22.50'>Dazu mal sprach Ahasia der son Ahab zu Josaphat / Las meine knechte mit deinen knechten in Schiffen faren / Josaphat aber wolt nicht.</verse>
        <verse osisID='1Kgs.22.51'>Vnd Josaphat entschlieff / mit seinen Vetern / vnd ward begraben mit seinen Vetern in der stad Dauid seines vaters / Vnd Joram sein son ward König an seine stat.</verse>
        <verse osisID='1Kgs.22.52'>Ahasia der son Ahab ward König vber Jsrael zu Samaria im siebenzehenden jar Josaphat des königs Juda / vnd regierte vber Jsrael zwey jar.</verse>
        <verse osisID='1Kgs.22.53'>Vnd thet das dem HERRN vbel gefiel / vnd wandelt in dem wege seines Vaters vnd seiner Mutter / vnd in dem wege Jerobeam des sons Nebat / der Jsrael sündigen machet.</verse>
        <verse osisID='1Kgs.22.54'>Vnd dienete Baal vnd betet jn an / Vnd erzürnete den HERRN den Gott Jsrael / wie sein Vater thet. - Ende des Ersten Buchs / von den Königen. -</verse>
      </chapter>
    </div></osisText>
</osis>