<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>DJs ist das Buch von der geburt Jhesu Christi / Der da ist ein son Dauids / des sons AbrahamAbraham vnd Dauid werden fürnemlich angezogen / Darumb / Das den selbigen Christus sonderlich verheissen ist. . Luc. 3.</verse>
        <verse osisID='Matt.1.2'>ABraham zeugete Jsaac. Isaac zeugete Jacob. Jacob zeugete Juda vnd seine Brüder.</verse>
        <verse osisID='Matt.1.3'>Juda zeugete Pharez vnd Saram / von der Thamar. Pharez zeugete Hezron. Hezron zeugete Ram.</verse>
        <verse osisID='Matt.1.4'>Ram zeugete Aminadab. Aminadab zeugete Nahasson. Nahasson zeugete Salma.</verse>
        <verse osisID='Matt.1.5'>Salma zeugete Boas / von der Rahab. Boas zeugete Obed / von der Ruth. Obed zeugete Jesse.</verse>
        <verse osisID='Matt.1.6'>Jesse zeugete den könig Dauid. Ruth. 4. Der könig Dauid zeugete Salomon / von dem weib des Vrie.</verse>
        <verse osisID='Matt.1.7'>Salomo zeugete Roboam. Roboam zeugete Abia. Abia zeugete AssaS. Mattheus lesst etliche Gelied aussen / vnd füret Christus geschlecht von Salomon nach dem Gesetz. Aber S. Lucas füret es nach der natur von Nathan Salomons bruder. Denn das Gesetz nennet auch die Kinder so von Brüdern aus nachgelassenem Weib geborn sind. .</verse>
        <verse osisID='Matt.1.8'>Assa zeugete Josaphat. Josaphat zeugete Joram. Joram zeuget Osia.</verse>
        <verse osisID='Matt.1.9'>Osia zeugete Jotham. Jotham zeugete Achas. Achas zeugete Ezechia.</verse>
        <verse osisID='Matt.1.10'>Ezechia zeugete Manasse. Manasse zeugete Amon. Amon zeugete Josia.</verse>
        <verse osisID='Matt.1.11'>Josia zeugete Jechonia vnd seine Brüder / vmb die zeit des Babylonischen gefengnis. 2. Reg. 12; Deut. 25; 4. Reg. 25; 2. Par. 36.</verse>
        <verse osisID='Matt.1.12'>NAch der Babylonischen gefengnis / zeugete Jechonia Sealthiel. Sealthiel zeugete Zorobabel.</verse>
        <verse osisID='Matt.1.13'>Zorobabel zeugete Abiud. Abiud zeugete Eliachim. Eliachim zeugete Asor.</verse>
        <verse osisID='Matt.1.14'>Asor zeugete Zadoch. Zadoch zeugete Achin. Achin zeugete Eliud.</verse>
        <verse osisID='Matt.1.15'>Eliud zeugete Eleasar. Eleasar zeugete Mathan. Mathan zeugete Jacob.</verse>
        <verse osisID='Matt.1.16'>Jacob zeugete Joseph / den man Marie / Von welcher ist geborn Jhesus / der da heisst Christus. Esra. 2.</verse>
        <verse osisID='Matt.1.17'>ALle Gelied von Abraham bis auff Dauid sind vierzehen gelied. Von Dauid bis auff die Babylonischen gefengnis / sind vierzehen gelied. Von der Babylonischen gefengnis bis auff Christum sind vierzehen gelied.</verse>
        <verse osisID='Matt.1.18'>DJE geburt christi war aber also gethan. Als Maria seine Mutter dem Joseph vertrawet war / ehe er sie heim holet / erfand sichs / das sie schwanger war von dem heiligen Geist.</verse>
        <verse osisID='Matt.1.19'>Joseph aber jr Man war from / vnd wolt sie nicht rügenDas ist / Er wolt sie nicht zu schanden machen fur den Leuten / als er wol macht hatte nach dem Gesetze. Vnd rhümet also S. Mattheus Josephs frömkeit / Das er sich auch seines Rechten / vmb liebe willen / verzihen hat.  / Gedacht aber sie heimlich zu verlassen.</verse>
        <verse osisID='Matt.1.20'>Jn dem er aber also gedachte / sihe / da erschein jm ein Engel des HERRN im trawm / vnd sprach / Joseph du son Dauid / fürchte dich nicht / Mariam dein gemalh zu dir zu nemen / Denn das in jr geborn ist / das ist von dem heiligen Geist.</verse>
        <verse osisID='Matt.1.21'>Vnd sie wird einen Son geberen / Des namen soltu Jhesus heissen / Denn er wird sein Volck selig machen von jren Sünden. Luc. 2; Luc. 1.</verse>
        <verse osisID='Matt.1.22'>DAS ist aber alles geschehen / Auff das erfüllet würde / das der HERR durch den Propheten gesagt hat / der da spricht /</verse>
        <verse osisID='Matt.1.23'>Sihe / Eine Jungfraw wird schwanger sein / vnd einen Son gebern / vnd sie werden seinen Namen EmanuEl heissen / Das ist verdolmetschet / Gott mit vns. Jesa. 7.</verse>
        <verse osisID='Matt.1.24'>DA nu Joseph vom schlaff erwachte / thet er / wie jm des HERRN Engel befolhen hatte / vnd nam sein Gemalh zu sich /</verse>
        <verse osisID='Matt.1.25'>Vnd erkennet sie nicht / bisSol nicht verstanden werden / Das Joseph Mariam hernach erkennet hab / Sondern es ist eine weise zureden in der Schrifft. Als Gen. 8 Der Rab sey nicht wider komen / bis die Erde trocknet / Wil die Schrifft nicht das der Rab ernach komen sey. Also auch hie / folget nicht / das Joseph Mariam her nach erkennet habe. sie jren ersten Son gebar / Vnd hies seinen Namen Jhesus. Jesa. 7.</verse>
      </chapter>
      <chapter osisID='Matt.2'>
        <verse osisID='Matt.2.1'>DA Jhesus geborn war zu Bethlehem / im Jüdischenlande zur zeit des königes Herodis / Sihe / da kamen die WeisenDie S. Mattheus Magos nennet / sind Naturkündige vnd Priester gewesen. vom Morgenland gen Jerusalem / vnd sprachen /</verse>
        <verse osisID='Matt.2.2'>Wo ist der newgeborne König der Jüden? Wir haben seinen Sternen gesehen im Morgenland / vnd sind komen jn an zu beten.</verse>
        <verse osisID='Matt.2.3'>DA das der könig Herodes hörete / erschrack er / vnd mit jm das gantze Jerusalem /</verse>
        <verse osisID='Matt.2.4'>Vnd lies versamlen alle Hohepriester vnd Schrifftgelerten vnter dem Volck / vnd erforschete von jnen / Wo Christus solt geborn werden?</verse>
        <verse osisID='Matt.2.5'>Vnd sie sagten jm / Zu Bethlehem im Jüdischenlande / Denn also stehet geschrieben durch den Propheten.</verse>
        <verse osisID='Matt.2.6'>Vnd du Bethlehem im Jüdischenlande / bist mit nichteBethlehem war klein an zu sehen / Darumb auch Micheas sie klein nennet. Aber der Euangelist hat (mit nichte) hinzu gethan / darumb / das sie jtzund erhöhet war / da Christus geborn ward. die kleinest vnter den Fürsten Juda. Denn aus dir sol mir komen / der Hertzog / der vber mein volck Jsrael ein Herr sey. Mich. 5; Joh. 7.</verse>
        <verse osisID='Matt.2.7'>Da berieff Herodes die Weisen heimlich / vnd erlernet mit vleis von jnen / Wenn der Stern erschienen were?</verse>
        <verse osisID='Matt.2.8'>Vnd weisete sie gen Bethlehem / vnd sprach / Ziehet hin / vnd forschet vleissig nach dem Kindlin / Vnd wenn jrs findet / saget mirs wider / Das ich auch kome / vnd es anbete.</verse>
        <verse osisID='Matt.2.9'>ALS sie nu den König gehört hatten / zogen sie hin. Vnd sihe / der Stern den sie im Morgenland gesehen hatten / gieng fur jnen hin / Bis das er kam / vnd stund oben vber / da das Kindlin war.</verse>
        <verse osisID='Matt.2.10'>Da sie den Stern sahen / wurden sie hoch erfrewet /</verse>
        <verse osisID='Matt.2.11'>Vnd giengen in das Haus / vnd funden das Kindlin mit Maria seiner mutter / vnd fielen nider / vnd betten es an / Vnd theten jre Schetze auff / vnd schenckten jm Gold / Weyrauch vnd Myrrhen.</verse>
        <verse osisID='Matt.2.12'>Vnd Gott befalh jnen im trawm das sie sich nicht solten wider zu Herodes lencken / Vnd zogen durch einen andern weg wider in jr Land.</verse>
        <verse osisID='Matt.2.13'>DA sie aber hin weg gezogen waren / Sihe / da erschein der Engel des HERRN dem Joseph im trawm / vnd sprach / Stehe auff / vnd nim das Kindlin vnd seine Mutter zu dir / vnd fleuch in Egyptenland / vnd bleib alda / bis ich dir sage. Denn es ist fur handen / das Herodes das Kindlin süche / das selb vmb zu bringen.</verse>
        <verse osisID='Matt.2.14'>Vnd er stund auff / vnd nam das Kindlin vnd seine Mutter zu sich / bey der nacht / vnd entweich in Egyptenland /</verse>
        <verse osisID='Matt.2.15'>vnd bleib alda / bis nach dem tod Herodis. Auff das erfüllet würde / das der HERR durch den Propheten gesagt hat / der da spricht / Aus Egypten hab ich meinen Son geruffen. Osee. 11; Num. 23.</verse>
        <verse osisID='Matt.2.16'>DA Herodes nu sahe / Das er von den Weisen betrogen war / ward er seer zornig / Vnd schicket aus / vnd lies alle Kinder zu Bethlehem tödten / vnd an jren gantzen Grentzen / die da zwey jerig vnd drunter waren / Nach der zeit / die er mit vleis von den Weisen erlernet hatte.</verse>
        <verse osisID='Matt.2.17'>Da ist erfüllet das gesagt ist von dem Propheten Jeremia / der da spricht /</verse>
        <verse osisID='Matt.2.18'>Auff dem Gebirge hat man ein geschrey gehöret / viel klagens / weinens vnd heulens. Rahel beweinet jre Kinder / vnd wolt sich nicht trösten lassen / Denn es war aus mit jnenDiesen Spruch hat S. Mattheus sonderlich angezogen / Das er durch jn anzeige / wie es sich alle zeit vmb die Christenheit helt / Denn es lesst sich alle weg fur der Welt ansehen / als sey es aus mit der Christenheit. Doch werden sie wider alle macht der Helle / wünderlich durch Gott erhalten. Vnd man sihet hie in diesen Kindern / wie ein recht Christlich wesen im leiden stehe. . Jere. 31.</verse>
        <verse osisID='Matt.2.19'>DA aber Herodes gestorben war / sihe / da erschein der Engel des HERRN Joseph im trawm / in Egyptenland /</verse>
        <verse osisID='Matt.2.20'>vnd sprach / Stehe auff / vnd nim das Kindlin vnd seine Mutter zu dir / vnd zeuch hin / in das land Jsrael / Sie sind gestorben / die dem Kinde nach dem leben stunden.</verse>
        <verse osisID='Matt.2.21'>Vnd er stund auff / vnd nam das Kindlin vnd seine Mutter zu sich / vnd kam in das land Jsrael.</verse>
        <verse osisID='Matt.2.22'>Da er aber hörete / das Archelaus im Jüdischen lande König war / an stat seines vaters Herodis / furcht er sich da hin zu komen / Vnd im Trawm empfieng er befelh von Gott / vnd zoch in die örter des Galileischen lands /</verse>
        <verse osisID='Matt.2.23'>vnd kam / vnd wonet in der Stad / die da heisst Nazareth. Auff das erfüllet würde / das da gesagt ist durch die Propheten / Er sol Nazarenus heissen. Jesa. 11; Jud. 13.</verse>
      </chapter>
      <chapter osisID='Matt.3'>
        <verse osisID='Matt.3.1'>ZV der zeit kam Johannes der Teuffer / vnd prediget in der wüsten des Jüdischen lands / vnd sprach /</verse>
        <verse osisID='Matt.3.2'>Thut busse / das Himelreich ist nahe herbey komen.</verse>
        <verse osisID='Matt.3.3'>Vnd er ist der / von dem der Prophet Jsaias gesagt hat / vnd gesprochen / Es ist eine stimme eines Predigers in der wüstenDis solt den Jüden ein gewis zeichen sein / das Messias keme / wenn sie einen predigen höreten / nicht zu Jerusalem im Tempel noch Schulen / sondern in der Wüsten / der also predigte / Der HERR kompt / Wie denn Johannes gethan hat.  / Bereitet dem HERRN den weg / vnd machet richtig seine steige.</verse>
        <verse osisID='Matt.3.4'>Er aber Johannes hatte ein Kleid von Kameelharen / vnd einen leddern Gürtel vmb seine lenden / Seine speise aber war Hewschrecken vnd wild Honig. Luc. 9; Joh. 16; Jesa. 40; Mar. 1.</verse>
        <verse osisID='Matt.3.5'>DA gieng zu jm hinaus die stad Jerusalem / vnd das gantze Jüdische land / vnd alle Lender an dem Jordan /</verse>
        <verse osisID='Matt.3.6'>vnd liessen sich teuffen von jm im Jordan / vnd bekanten jre sünde.</verse>
        <verse osisID='Matt.3.7'>Als er nu viel Phariseer vnd Saduceer sahe zu seiner Tauffe komen / sprach er zu jnen / Jr Otter gezichte / Wer hat denn euch geweiset / das jr dem künfftigen Zorn entrinnen werdet?</verse>
        <verse osisID='Matt.3.8'>Sehet zu / thut rechtschaffene frucht der busse.</verse>
        <verse osisID='Matt.3.9'>Dencket nur nicht / das jr bey euch wolt sagen / Wir haben Abraham zum vater. Jch sage euch / Gott vermag dem Abraham aus diesen steinen Kinder zu erwecken.</verse>
        <verse osisID='Matt.3.10'>Es ist schon die Axt den Bewmen an die wurtzel gelegt / Darumb welcher Bawm nicht gute Frucht bringet / wird abgehawen / vnd ins fewr geworffen. Jnfr. 7; Luc. 3.</verse>
        <verse osisID='Matt.3.11'>JCh teuffe euch mit Wasser zur busse / Der aber nach mir kompt / ist stercker denn ich / Dem ich auch nicht gnugsam bin / seine Schuch zutragen / Der wird euch mit dem heiligen Geist vnd mit Fewr teuffen.</verse>
        <verse osisID='Matt.3.12'>Vnd er hat seine Worffschauffeln in der hand / Er wird seine Tenne fegen / vnd den Weitzen in seine Schewnen samlen / Aber die Sprew wird er verbrennen mit ewigem Fewr. Marc. 1; Luc. 3; Joha. 13.</verse>
        <verse osisID='Matt.3.13'>ZV der zeit kam Jhesus aus Galilea an den Jordan zu Johanne / das er sich von jm teuffen liesse.</verse>
        <verse osisID='Matt.3.14'>Aber Johannes wehret jm / vnd sprach / Jch bedarff wol / das ich von dir getaufft werde / vnd du komest zu mir?</verse>
        <verse osisID='Matt.3.15'>Jhesus aber antwort / vnd sprach zu jm / Las jtzt also sein / also gebürt es vns / alle GerechtigkeitAlle gerechtigkeit wird erfüllet / wenn wir vns aller vnser gerechtigkeit vnd ehre verzeihen / Das Gott allein fur den gehalten werde / der gerecht sey / vnd gerecht mache die Gleubigen. Dis thut Johannes / so er sich seiner gerechtigkeit eussert / vnd wil von Christo / als ein Sünder / getaufft vnd gerechtfertiget werden. Dis thut auch Christus / so er sich seiner gerechtigkeit vnd ehre nicht annimpt / sondern lesset sich teuffen vnd tödten / als ein ander Sünder. zu erfüllen. Da lies ers jm zu. Marc. 1; Luc. 3.</verse>
        <verse osisID='Matt.3.16'>VND da Jhesus getaufft war / steig er bald her auff aus dem Wasser / Vnd sihe / da thet sich der Himel auff vber jm / Vnd Johannes sahe den Geist Gottes / gleich als eine Taube her ab faren / vnd vber jn komen.</verse>
        <verse osisID='Matt.3.17'>Vnd sihe / eine stimme vom Himel her ab sprach / Dis ist mein Lieber Son / An welchem ich wolgefallen habe. Johan. 1; Matt. 17; Luc. 3; Luc. 9; Luc. 2 1. Pet. 1.</verse>
      </chapter>
      <chapter osisID='Matt.4'>
        <verse osisID='Matt.4.1'>DA ward Jhesus vom Geist in die Wüsten gefürt / Auff das er von dem Teuffel versucht würde.</verse>
        <verse osisID='Matt.4.2'>Vnd da er vierzig tag vnd vierzig nacht gefastet hatte / hungert jn.</verse>
        <verse osisID='Matt.4.3'>Vnd der Versucher trat zu jm / vnd sprach / Bistu Gottes son / so sprich / das diese stein brot werden.</verse>
        <verse osisID='Matt.4.4'>Vnd er antwortet / vnd sprach / Es stehet geschrieben / Der Mensch lebet nicht vom Brot alleine / Sondern von einem jglichen wort / das durch den mund Gottes gehet. Marc. 1; Luc. 4; Deut. 8.</verse>
        <verse osisID='Matt.4.5'>DA füret jn der Teufel mit sich / in die heilige Stad / vnd stellet jn auff die zinnen des Tempels /</verse>
        <verse osisID='Matt.4.6'>vnd sprach zu jm / Bistu Gottes son / so las dich hinab / Denn es stehet geschrieben / Er wird seinen Engeln vber dir befelh thun / vnd sie werden dich auff den henden tragen / Auff das du deinen fuss nicht an einen stein stössest.</verse>
        <verse osisID='Matt.4.7'>Da sprach Jhesus zu jm / Widerumb stehet auch geschrieben / Du solt Gott deinen HERRN nicht versuchen. Psal. 91; Deut. 6.</verse>
        <verse osisID='Matt.4.8'>WJderumb füret jn der Teufel mit sich / auff einen seer hohen Berg / vnd zeiget jm alle Reich der Welt / vnd jre Herrligkeit /</verse>
        <verse osisID='Matt.4.9'>Vnd sprach zum jm / Das alles wil ich dir geben / So du niderfellest / vnd mich anbetest.</verse>
        <verse osisID='Matt.4.10'>Da sprach Jhesus zu jm / Heb dich weg von mir Satan / Denn es stehet geschrieben / Du solt anbeten Gott deinen HERRN / vnd jm allein dienen.</verse>
        <verse osisID='Matt.4.11'>Da verlies jn der Teufel / Vnd sihe / da tratten die Engel zu jm vnd dieneten jm. Deut. 6.</verse>
        <verse osisID='Matt.4.12'>DA nu Jhesus höret / Das Johannes vberantwortet war / zoch er in das Galileischeland /</verse>
        <verse osisID='Matt.4.13'>vnd verlies die stad Nazareth / kam vnd wonete zu Capernaum / die da ligt am Meer / an der grentze Zabulon vnd Nephthalim /</verse>
        <verse osisID='Matt.4.14'>Auff das erfüllet würde / das da gesagt ist durch den Propheten Jsaiam / der da spricht /</verse>
        <verse osisID='Matt.4.15'>Das land Zabulon / vnd das land Nephthalim / am wege des meers / jenseid des Jordans / vnd die heidnisch Galilea.</verse>
        <verse osisID='Matt.4.16'>Das Volck das im finsternis sass / hat ein grosses Liecht gesehen / vnd die da sassen / am ort vnd schatten des tods / den ist ein Liecht auffgangen.</verse>
        <verse osisID='Matt.4.17'>Von der zeit an / fieng Jhesus zu predigen / vnd sagen / Thut busse / Das Himelreich ist nahe her bey komen. Luc. 4; Johan. 2; Jsai. 9.</verse>
        <verse osisID='Matt.4.18'>ALS nu Jhesus an dem Galileischen meer gieng / sahe er zween Brüdere / Simon / der da heisst Petrus / vnd Andrean seinen bruder / die worffen jre netze ins meer / denn sie waren Fischer /</verse>
        <verse osisID='Matt.4.19'>Vnd er sprach zu jnen / Folget mir nach / Jch wil euch zu menschen Fischer machen.</verse>
        <verse osisID='Matt.4.20'>Bald verliessen sie jre netze / vnd folgeten jm nach.</verse>
        <verse osisID='Matt.4.21'>Vnd da er von dannen furbas gieng / sahe er zween andere Brüder / Jacobum den son Zebedei / vnd Johannen seinen bruder / im schiff mit jrem vater Zebedeo / das sie jre netze flickten / Vnd er rieff jnen.</verse>
        <verse osisID='Matt.4.22'>Bald verliessen sie das schiff vnd jren Vater / vnd folgeten jm nach. Luc. 5.</verse>
        <verse osisID='Matt.4.23'>VND Jhesus gieng vmb her im gantzen Galileischenlande / lerete in jren Schulen / vnd prediget das Euangelium von dem Reich / vnd heilet allerley Seuche vnd Kranckheit im volck.</verse>
        <verse osisID='Matt.4.24'>Vnd sein gerucht erschal in das gantz Syrienland. Vnd sie brachten zu jm allerley Krancken mit mancherley seuchen vnd qual behafft / die Besessenen / die Monsüchtigen vnd die Gichtbrüchigen / Vnd er machte sie alle gesund.</verse>
        <verse osisID='Matt.4.25'>Vnd es folgete jm nach viel Volcks aus Galilea / aus den zehen Stedten / von Jerusalem / aus dem Jüdischenlande / vnd von jenseid des Jordans. Luc. 6.</verse>
      </chapter>
      <chapter osisID='Matt.5'>
        <verse osisID='Matt.5.1'>DA er aber das Volck saheJn diesem Capitel redet Christus nicht von dem Ampt oder Regiment weltlicher Oberkeit / sondern leret seine Christen ein recht leben fur Gott im geist.  / gieng er auff einen Berg / vnd satzte sich / vnd seine Jünger tratten zu jm /</verse>
        <verse osisID='Matt.5.2'>vnd er that seinen Mund auff leret sie / vnd sprach.</verse>
        <verse osisID='Matt.5.3'>Selig sind / die da geistlich arm sind / Denn das Himelreich ist jr.</verse>
        <verse osisID='Matt.5.4'>Selig sind / die da leide tragen / Denn sie sollen getröstet werden.</verse>
        <verse osisID='Matt.5.5'>Selig sind die Senfftmütigen / Denn sie werden das Erdreich besitzenDie Welt vermeinet die Erden zubesitzen / vnd das jre zu schutzen / wenn sie gewalt vbet. Aber Chri stus leret / Das man die Erden mit senffmütigkeit besitze. .</verse>
        <verse osisID='Matt.5.6'>Selig sind die da hungert vnd dürstet nach der Gerechtigkeit / Denn sie sollen sat werden.</verse>
        <verse osisID='Matt.5.7'>Selig sind die Barmhertzigen / Denn sie werden barmhertzigkeit erlangen.</verse>
        <verse osisID='Matt.5.8'>Selig sind die reines hertzen sind / Denn sie werden Gott schawen.</verse>
        <verse osisID='Matt.5.9'>Selig sind die Friedfertigen Die Friedfertigen sind mehr denn Friedsamen / nemlich / die den friede machen / fordern vnd erhalten vnter andern. Wie Christus vns bey Gott hat friede gemacht.  / Denn sie werden Gottes kinder heissen.</verse>
        <verse osisID='Matt.5.10'>Selig sind / die vmb Gerechtigkeit willen verfolget werden / Denn das Himelreich ist jr.</verse>
        <verse osisID='Matt.5.11'>Selig seid jr / wenn euch die Menschen vmb Meinen willen schmehen vnd verfolgen / vnd reden allerley vbels wider euch / so sie daran liegen.</verse>
        <verse osisID='Matt.5.12'>Seid frölich vnd getrost / Es wird euch im Himel wol belohnet werden. Denn also haben sie verfolget die Propheten / die vor euch gewesen sind.</verse>
        <verse osisID='Matt.5.13'>JR seid das Saltz der ErdenWenn die Lerer auffhören Gottes wort zu leren / müssen sie von menschen gesetzen vberfallen vnd zu tretten werden. . Wo nu das Saltz thum wird / wo mit sol man saltzen? Es ist zu nicht hin furt nütze / denn das man es hin aus schütte / vnd las die Leute zutretten.</verse>
        <verse osisID='Matt.5.14'>Jr seid das Liecht der Welt. Es mag die Stad die auff einem Berge ligt / nicht verborgen sein.</verse>
        <verse osisID='Matt.5.15'>Man zündet auch nicht ein Liecht an / vnd setzt es vnter einen Scheffel / sondern auff einen Leuchter / So leuchtet es denn allen / die im Hause sind.</verse>
        <verse osisID='Matt.5.16'>Also lasst ewer Liecht leuchten fur den Leuten / Das sie ewre gute Werck sehen / vnd ewren Vater im Himel preisen. Mar. 9; Luc. 14; Mar. 4; Luc. 8; Luc. 11.</verse>
        <verse osisID='Matt.5.17'>JR solt nicht wehnen / das ich komen bin / das Gesetz oder die Propheten auffzulösen / Jch bin nicht komen auffzulösen / sondern zu erfüllen.</verse>
        <verse osisID='Matt.5.18'>Denn ich sage euch warlich / Bis das Himel vnd Erde zurgehe / wird nicht zurgehen der kleinest Buchstab / noch ein Tütel vom Gesetze / bis das es alles geschehe.</verse>
        <verse osisID='Matt.5.19'>Wer nu eines von diesen kleinesten Geboten aufflösetAlso thut der Papisten hauff / sagen diese Gebot Christi seien nicht Gebot / sondern Rete.  / vnd leret die Leute also / Der wird der kleinest heissenDas ist / nichts sein vnd verworffen werden.im Himelreich. Wer es aber thut vnd leret / Der wird gros heissenDas ist / gros vnd ausserlesen sein. im Himelreich. Luc. 16.</verse>
        <verse osisID='Matt.5.20'>DEnn ich sage euch / Es sey denn ewer Gerechtigkeit besser / denn der Schrifftgelerten vnd PhariseerDer Pharisser fromkeit / stehet allein in eusserlichen wercken vnd schein. Christus aber foddert des hertzen fromkeit.  / So werdet jr nicht in das Himelreich komen.</verse>
        <verse osisID='Matt.5.21'>JR habt gehört / das zu den Alten gesagt ist / Du solt nicht tödten / Wer aber tödtet / Der sol des Gerichts schüldig sein.</verse>
        <verse osisID='Matt.5.22'>Jch aber sage euch / Wer mit seinem Bruder zörnet / Der ist des Gerichts schüldig / Wer aber zu seinem bruder sagt / RachaRacha begreifft alle zornige zeichen. Etliche meinen es kome her vom Ebreischen / Rik / id est / vanum et nihil / das nirgent zu taug. Aber Narr ist herter / der auch schedlich nicht allein vntüchtig ist.  / der ist des Rats schüldig. Wer aber sagt / du Narr / der ist des hellischen Fewrs schüldig. Exo. 20; Leui. 24.</verse>
        <verse osisID='Matt.5.23'>DARumb / wenn du deine Gabe auff den Altar opfferst / vnd wirst alda eindencken / Das dein Bruder etwas wider dich habe /</verse>
        <verse osisID='Matt.5.24'>So las alda fur dem Altar deine Gabe / vnd gehe zuuor hin / vnd versüne dich mit deinem Bruder / vnd als denn kom vnd opffer deine Gabe.</verse>
        <verse osisID='Matt.5.25'>Sey wilfertigGleich wie der schüldig ist zuuersünen / der dem andern leide gethan hat. Also ist der schüldig zuuergeben vnd gutwillig zu sein / dem leid geschehen ist / das kein zorn bleibe auff beiden seiten. deinem Widersacher bald / die weil du noch bey jm auff dem wege bist / Auff das dich der Widersacher nicht der mal eins vberantworte dem Richter / vnd der Richter vberantworte dich dem Diener / vnd werdest in den Kercker geworffen.</verse>
        <verse osisID='Matt.5.26'>Jch sage dir warlich / Du wirst nicht von dannen eraus komen / bis du auch den letzten heller bezallest. Luc. 12.</verse>
        <verse osisID='Matt.5.27'>JR habt gehört / das zu den Alten gesagt ist / Du solt nicht ehebrechen /</verse>
        <verse osisID='Matt.5.28'>Jch aber sage euch / Wer ein Weib ansihet jr zu begeren / Der hat schon mit jr die ehe gebrochen in seinem hertzen. Exo. 20.</verse>
        <verse osisID='Matt.5.29'>ERgert dich aber dein rechts Auge / So reisGeistlich ausreissen ist hie geboten / das ist / wenn der Augen lust getödtet wird im hertzen / vnd abge than. es aus / vnd wirffs von dir. Es ist dir besser / das eins deiner Gelied verderbe / vnd nicht der gantze Leib in die Helle geworffen werde.</verse>
        <verse osisID='Matt.5.30'>Ergert dich deine rechte Hand / So haw sie abe / vnd wirff sie von dir. Es ist dir besser / das eins deiner Gelied verderbe / vnd nicht der gantze Leib in die Helle geworffen werde. Jnfr. 18; Mar. 9.</verse>
        <verse osisID='Matt.5.31'>ES ist auch gesagt / Wer sich von seinem Weibe scheidet / der sol jr geben einen Scheidbrieff.</verse>
        <verse osisID='Matt.5.32'>Jch aber sage euch / Wer sich von seinem Weibe scheidet / (Es sey denn vmb ehebruch) der macht / das sie die Ehe bricht / Vnd wer ein Abgescheidete freiet / der bricht die Ehe. Deut. 24; Matt. 19; Mar. 10; Luc. 16.</verse>
        <verse osisID='Matt.5.33'>JR habt weiter gehört / das zu den Alten gesagt ist / Du solt keinen falschen Eid thun / vnd solt Gott deinen Eid halten.</verse>
        <verse osisID='Matt.5.34'>Jch aber sage euch / Das jr aller ding nicht schwerenAlles sweren vnd eiden ist hie verboten / das der Mensch von jm selber thut. Wens aber die liebe / gebot / not / nutz des Nehesten oder Gottes ehre foddert / ist es wolgethan. Gleich wie auch der Zorn verboten ist / vnd doch löblich / wenn er aus liebe vnd zu Gottes ehre erfoddert wird.solt / weder bey dem Himel / denn er ist Gottes stuel.</verse>
        <verse osisID='Matt.5.35'>Noch bey der Erden / denn sie ist seiner Füsse schemel / Noch bey Jerusalem denn sie ist eines grossen Königes stad.</verse>
        <verse osisID='Matt.5.36'>Auch soltu nicht bey deinem Heubt schweren / Denn du vermagst nicht ein einigs Har weis vnd schwartz zu machen.</verse>
        <verse osisID='Matt.5.37'>Ewer rede aber sey Ja / ja / Nein / nein / Was drüber ist / das ist vom vbel. Leui. 19.</verse>
        <verse osisID='Matt.5.38'>JR habt gehört / das da gesagt ist / Auge vmb auge / Zan vmb zan.</verse>
        <verse osisID='Matt.5.39'>Jch aber sage euch / Das jr nicht widerstrebenDas ist / Niemand sol sich selbs rechen. Aber die Oberkeit des schwerts sol solchs thun / Rom. 13 solt dem vbel / Sondern so dir jemand einen streich gibt auff deinen rechten Backen / dem biete den andern auch dar.</verse>
        <verse osisID='Matt.5.40'>Vnd so jemand mit dir rechten wil / vnd deinen Rock nemen / dem las auch den Mantel /</verse>
        <verse osisID='Matt.5.41'>Vnd so dich jemand nötiget eine Meile / so gehe mit jm zwo.</verse>
        <verse osisID='Matt.5.42'>Gib dem der dich bittet / vnd wende dich nicht von dem / der dir abborgen wil. Exo. 21; Leui. 24; Deut. 19; Luc. 6.</verse>
        <verse osisID='Matt.5.43'>JR habt gehört / das gesagt ist / Du solt deinen Nehesten lieben / Vnd deinen Feind hassen.</verse>
        <verse osisID='Matt.5.44'>Jch aber sage euch / Liebet ewre Feinde. Segenet die euch fluchen. Thut wol denen die euch hassen. Bittet fur die / so euch beleidigen vnd verfolgen.</verse>
        <verse osisID='Matt.5.45'>Auff das jr Kinder seid ewrs Vaters im Himel / Denn er lesst seine Sonne auff gehen vber die Bösen vnd vber die Guten / vnd lesst regenen vber Gerechte vnd Vngerechte.</verse>
        <verse osisID='Matt.5.46'>Denn so jr liebet / die euch lieben / Was werdet jr fur Lohn haben? Thun nicht das selb auch die ZölnerHeissen latinisch Publicani / vnd sind gewesen / die der Römer rendte vnd zol bestanden hatten / vnd waren gemeiniglich gottlose Heiden / dahin von den Römern gesetzt. ?</verse>
        <verse osisID='Matt.5.47'>Vnd so jr euch nur zu ewern Brüdern freundlich thut / Was thut jr sonderlichs? Thun nicht die Zölner auch also?</verse>
        <verse osisID='Matt.5.48'>Darumb solt jr volkomen sein / gleich wie ewer Vater im Himel volkomen ist. Leui. 19; Leui. 26.</verse>
      </chapter>
      <chapter osisID='Matt.6'>
        <verse osisID='Matt.6.1'>HAbt acht auff ewer Almosen / das jr die nicht gebt fur den Leuten / das jr von jnen gesehen werdet / Jr habt anders keinen Lohn bey ewerm Vater im Himel.</verse>
        <verse osisID='Matt.6.2'>Wenn du nu Almosen gibst / soltu nicht lassen fur dir posaunen / wie die Heuchler thun / in den Schulen vnd auff den gassen / Auff das sie von den Leuten gepreiset werden / Warlich ich sage euch / sie haben jren Lohn dahin.</verse>
        <verse osisID='Matt.6.3'>Wenn du aber Almosen gibst / So las deine lincke hand nicht wissen / was die rechte thut /</verse>
        <verse osisID='Matt.6.4'>Auff das dein Almosen verborgen sey / vnd dein Vater / der in das verborgen sihet / wird dirs vergelten öffentlich.</verse>
        <verse osisID='Matt.6.5'>Vnd wenn du betest / soltu nicht sein wie die Heuchler / die da gerne stehen vnd beten in den Schulen / vnd an den ecken vnd auff den Gassen / Auff das sie von den Leuten gesehen werden. Warlich ich sage euch / sie haben jren lohn da hin.</verse>
        <verse osisID='Matt.6.6'>Wenn aber du betest / So gehe in dein Kemmerlin / vnd schleus die thür zu / vnd bete zu deinem Vater im verborgen / vnd dein Vater / der in das verborgen sihet / wird dirs vergelten öffentlich.</verse>
        <verse osisID='Matt.6.7'>Vnd wenn jr betet / solt jr nicht viel plappern / wie die Heiden / Denn sie meinen / sie werden erhöret / wenn sie viel wort machen.</verse>
        <verse osisID='Matt.6.8'>Darumb solt jr euch jnen nicht gleichen / Ewer Vater weis / was jr bedürffet / ehe denn jr jn bittet.</verse>
        <verse osisID='Matt.6.9'>Darumb solt jr also beten. Vnser Vater in dem Himel. Dein Name werde geheiliget.</verse>
        <verse osisID='Matt.6.10'>Dein Reich kome. Dein Wille geschehe / auff Erden / wie im Himel.</verse>
        <verse osisID='Matt.6.11'>Vnser teglich Brot gib vns heute.</verse>
        <verse osisID='Matt.6.12'>Vnd vergib vns vnsere Schulde / wie wir vnsern Schüldigern vergeben.</verse>
        <verse osisID='Matt.6.13'>Vnd füre vns nicht in versuchung. Sondern erlöse vns von dem vbel. Denn dein ist das Reich / vnd die Krafft / vnd die Herrligkeit in ewigkeit Amen.</verse>
        <verse osisID='Matt.6.14'>Denn so jr den Menschen jre feile vergebet / So wird euch ewer himlischer Vater auch vergeben.</verse>
        <verse osisID='Matt.6.15'>Wo jr aber den Menschen jre feile nicht vergebet / So wird euch ewer Vater ewre feile auch nicht vergeben. Luc. 11; Mar. 11.</verse>
        <verse osisID='Matt.6.16'>WEnn jr fastet / solt jr nicht sawr sehen / wie die Heuchler / Denn sie verstellen jre angesicht / Auff das sie fur den Leuten scheinen mit jrem fasten. Warlich ich sage euch / sie haben jren Lohn da hin.</verse>
        <verse osisID='Matt.6.17'>Wenn du aber fastest / so salbe dein heubt / vnd wassche dein angesicht /</verse>
        <verse osisID='Matt.6.18'>Auff das du nicht scheinest fur den Leuten mit deinem fasten / Sondern fur deinem Vater / welcher verborgen ist / vnd dein Vater / der in das verborgen sihet / wird dirs vergelten öffentlich.</verse>
        <verse osisID='Matt.6.19'>JR solt euch nicht Schetze samlen auff Erden / Da sie die Motten vnd der Rost fressen / vnd da die Diebe nach graben vnd stelen.</verse>
        <verse osisID='Matt.6.20'>Samlet euch aber Schetze im Himel / da sie weder motten noch rost fressen / vnd da die Diebe nicht nach graben / noch stelen /</verse>
        <verse osisID='Matt.6.21'>Denn wo ewer Schatz ist / da ist auch ewer Hertz. Luc. 12.</verse>
        <verse osisID='Matt.6.22'>DAS Auge ist des leibs Liecht. Wenn dein auge einfeltig ist / so wird dein gantzer Leib liecht sein.</verse>
        <verse osisID='Matt.6.23'>Wenn aber dein Auge ein Schalck ist / so wird dein gantzer Leib finster sein. Wenn aber das liecht / das in dir ist / finsternis ist / Wie gros wird denn die finsternis selber sein? Luc. 11.</verse>
        <verse osisID='Matt.6.24'>NJemand kan zweien herrn dienen / entweder er wird einen hassen / vnd den andern lieben / Oder wird einem anhangen / vnd den andern verachten. Jr künd nicht Gott dienen / vnd dem Mammon.</verse>
        <verse osisID='Matt.6.25'>Darumb sage ich euch / Sorget nicht fur ewer Leben / was jr essen vnd trincken werdet / Auch nicht fur ewren Leib / was jr anziehen werdet. Jst nicht das Leben mehr denn die Speise? vnd der Leib mehr denn die Kleidung?</verse>
        <verse osisID='Matt.6.26'>Sehet die Vogel vnter dem Himel an / Sie seen nicht / sie erndten nicht / sie samlen nicht in die Schewnen / Vnd ewer himlischer Vater neeret sie doch. Seid jr denn nicht viel mehr denn sie?</verse>
        <verse osisID='Matt.6.27'>Wer ist vnter euch / der seiner Lenge eine elle zusetzen müge / ob er gleich darumb sorget? Luc. 16; Luc. 12.</verse>
        <verse osisID='Matt.6.28'>VND warumb sorget jr fur die Kleidung? Schawet die Lilien auff dem felde / wie sie wachsen / Sie erbeiten nicht / auch spinnen sie nicht.</verse>
        <verse osisID='Matt.6.29'>Jch sage euch / Das auch Salomon in aller seiner Herrligkeit nicht bekleidet gewesen ist / als der selbigen eins.</verse>
        <verse osisID='Matt.6.30'>So denn Gott das Gras auff dem felde also kleidet / das doch heute stehet / vnd morgen in den ofen geworffen wird / Solt er das nicht viel mehr euch thun / o jr Kleingleubigen?</verse>
        <verse osisID='Matt.6.31'>DArumb solt jr nicht sorgen / vnd sagen / Was werden wir essen? Was werden wir trincken? Wo mit werden wir vns kleiden?</verse>
        <verse osisID='Matt.6.32'>Nach solchem allen trachten die Heiden / Denn ewer himlischer Vater weis / das jr des alles bedürfft.</verse>
        <verse osisID='Matt.6.33'>Trachtet am ersten nach dem reich Gottes / vnd nach seiner Gerechtigkeit / So wird euch solches alles zufallen.</verse>
        <verse osisID='Matt.6.34'>Darumb sorget nicht fur den andern morgen / Denn der morgend tag wird fur das seine sorgen. Es ist gnug / das ein jglicher tag sein eigen PlageDas ist / tegliche erbeit. Vnd wil / es sey gnug / das wir teglich erbeiten / sollen nicht weiter sorgen. habe.</verse>
      </chapter>
      <chapter osisID='Matt.7'>
        <verse osisID='Matt.7.1'>RJchtet nicht / Auff das jr nicht gerichtet werdet.</verse>
        <verse osisID='Matt.7.2'>Denn mit welcherley Gerichte jr richtet / werdet jr gerichtet werden / Vnd mit welcherley Mas jr messet / wird euch gemessen werden.</verse>
        <verse osisID='Matt.7.3'>Was sihestu aber den Splitter in deines Bruders auge / vnd wirst nicht gewar des BalckenRichten gehört Gott zu / Darumb wer richtet on Gottes befelh / der nimpt Gott seine Ehre / Vnd dis ist der Balcke. in deinem auge?</verse>
        <verse osisID='Matt.7.4'>Oder wie tharstu sagen zu deinem Bruder / Halt / Jch wil dir den Splitter aus deinem auge ziehen / vnd sihe / ein Balcke ist in deinem auge.</verse>
        <verse osisID='Matt.7.5'>Du Heuchler / zeuch am ersten den Balcken aus deinem auge / Darnach besihe / wie du den Splitter aus deines Bruders auge ziehest. Luc. 6; Rom. 2; Mar. 4.</verse>
        <verse osisID='Matt.7.6'>JR solt das HeiligthumDas Heiligthum ist Gottes wort / da durch alle ding geheiliget werden. nicht den HundenHunde sind / die das wort verfolgen.geben / vnd ewre Perlen solt jr nicht fur die SewSew sind / die ersoffen in fleischlicher lust / das wort nicht achten.werffen / Auff das sie die selbigen nicht zutretten mit jren Füssen / Vnd sich wenden / vnd euch zureissen.</verse>
        <verse osisID='Matt.7.7'>BJttet / so wird euch gegeben / suchet / so werdet jr finden / Klopffet an so wird euch auffgethan.</verse>
        <verse osisID='Matt.7.8'>Denn wer da bittet / der empfehet / Vnd wer da suchet / der findet / Vnd wer da anklopfft / dem wird auffgethan.</verse>
        <verse osisID='Matt.7.9'>Welcher ist vnter euch Menschen / so jn sein Son bittet vmbs Brot / Der jm einen Stein biete?</verse>
        <verse osisID='Matt.7.10'>Oder so er jn bittet vmb einen Fisch / Der jm eine Schlange biete?</verse>
        <verse osisID='Matt.7.11'>So denn jr / die jr doch arg seid / künd dennoch ewren Kindern gute gabe geben / Wie viel mehr wird ewer Vater im Himel gutes geben / denen die jn bitten?</verse>
        <verse osisID='Matt.7.12'>Alies nu / das jr wöllet / das euch die leute thun sollen / Das thut jr jnen / Das ist das Gesetz vnd die Propheten. Luc. 6.</verse>
        <verse osisID='Matt.7.13'>GEhet ein durch die enge Pforten / Denn die Pforte ist weit / vnd der weg ist breit / der zur Verdamnis abfüret / Vnd jr sind viel / die drauff wandeln.</verse>
        <verse osisID='Matt.7.14'>Vnd die Pforte ist enge / vnd der weg ist schmalh / der zum Leben füret / Vnd wenig ist jr / die jn finden. Luc. 13.</verse>
        <verse osisID='Matt.7.15'>SEhet euch fur / fur den falschen Propheten / die in Schafskleidern zu euch komen / Jnwendig aber sind sie reissende Wolffe /</verse>
        <verse osisID='Matt.7.16'>An jren Früchten solt jr sie erkennen. Kan man auch Drauben lesen von den Dornen? Oder Feigen von den Disteln?</verse>
        <verse osisID='Matt.7.17'>Also ein jglicher guter Bawm / bringet gute Früchte / Aber ein fauler Bawm / bringet arge Früchte.</verse>
        <verse osisID='Matt.7.18'>Ein guter Bawm kan nicht arge Früchte bringen / Vnd ein fauler Bawm / kan nicht gute Früchte bringen.</verse>
        <verse osisID='Matt.7.19'>Ein jglicher Bawm / der nicht gute früchte bringet / wird abgehawen / vnd jns Fewr geworffen.</verse>
        <verse osisID='Matt.7.20'>Darumb an jren früchten solt jr sie erkennen. Luc. 6; Matt. 3; Luc. 3.</verse>
        <verse osisID='Matt.7.21'>ES werden nicht alle / die zu mir sagen / HErr / HErr / in das Himelreich komen / Sondern die den willen thun meines Vaters im Himel.</verse>
        <verse osisID='Matt.7.22'>Es werden viel zu mir sagen an jenem tage / HErr / HErr / haben wir nicht in deinem Namen geweissagt? Haben wir nicht in deinem Namen Teufel ausgetrieben? Haben wir nicht in deinem Namen viel Thaten gethan?</verse>
        <verse osisID='Matt.7.23'>Denn werde ich jnen bekennen / Jch habe euch noch nie erkand / Weichet alle von mir jr Vbeltheter. Psal. 6.</verse>
        <verse osisID='Matt.7.24'>DArumb / wer diese meine Rede höret / vnd thutHie foddert Christus auch den glauben / Denn wo nicht glaube ist / thut man die Gebot nicht / Rom. 3 Vnd alle gute werck / nach dem schein on glauben geschehen sind sünde. Dagegen auch wo glaube ist / müssen rechte gute werck folgen. Das heisset Christus (thun) von reinem hertzen thun. Der glaub aber reiniget das hertz Ac. 15 Vnd solche frömigkeit stehet fest wider alle winde / das ist / alle macht der Hellen. Denn sie ist auff den fels Christum / durch den glauben / gebawet. Gute werck on glauben / sind der törichten jungfrawen Lampen on öle. sie / den vergleiche ich einem klugen Man / der sein Haus auff einen Felsen bawet.</verse>
        <verse osisID='Matt.7.25'>Da nu ein Platzregen fiel / vnd ein Gewesser kam / vnd webeten die Winde / vnd stiessen an das Haus fiel es doch nicht / Denn es war auff einen Felsen gegründet.</verse>
        <verse osisID='Matt.7.26'>Vnd wer diese meine Rede höret / vnd thut sie nicht / Der ist einem törichten Man gleich / der sein Haus auff den Sand bawet.</verse>
        <verse osisID='Matt.7.27'>Da nu ein Platzregen fiel / vnd kam ein Gewesser / vnd webeten die Winde / vnd stiessen an das Haus / da fiel es / vnd thet einen grossen fall. Luc. 6.</verse>
        <verse osisID='Matt.7.28'>VND es begab sich / Da Jhesus diese Rede volendet hatte / Entsatzte sich das Volck / vber seiner Lere.</verse>
        <verse osisID='Matt.7.29'>Denn er prediget gewaltig / Vnd nicht wie die Schrifftgelerten.</verse>
      </chapter>
      <chapter osisID='Matt.8'>
        <verse osisID='Matt.8.1'>DA er aber vom Berge her ab gieng / folgete jm viel Volcks nach.</verse>
        <verse osisID='Matt.8.2'>Vnd sihe ein Aussetziger kam / vnd betet jn an / vnd sprach / HErr so du wiltDer glaube weis nicht / vertrawet aber auff Gottes gnade.  / kanstu mich wol reinigen.</verse>
        <verse osisID='Matt.8.3'>Vnd Jhesus strecket seine Hand aus / rüret jn an / vnd sprach / Jch wils thun / sey gereiniget / Vnd als bald ward er von seinem aussatz rein.</verse>
        <verse osisID='Matt.8.4'>Vnd Jhesus sprach zu jm / Sihe zu / sags niemand / Sondern gehe hin / vnd zeige dich dem Priester / Vnd opffere die gabe / die Moses befolhen hat / zu einem zeugnis vber sie. Marc. 1; Luc. 5; Leui. 14.</verse>
        <verse osisID='Matt.8.5'>DA aber Jhesus eingieng zu Capernaum / trat ein Heubtman zu jm / der bat jn /</verse>
        <verse osisID='Matt.8.6'>vnd sprach / HErr / mein Knecht ligt zu Hause / vnd ist Gichtbrüchig / vnd hat grosse qual.</verse>
        <verse osisID='Matt.8.7'>Jhesus sprach zu jm / Jch wil komen / vnd jn gesund machen.</verse>
        <verse osisID='Matt.8.8'>Der Heubtman antwortet / vnd sprach / HErr ich bin nicht werd / das du vnter mein Dach gehest / Sondern sprich nur ein Wort so wird mein Knecht gesund.</verse>
        <verse osisID='Matt.8.9'>Denn ich bin ein Mensch / da zu der Oberkeit vnterthan / vnd hab vnter mir Kriegsknechte / Noch wenn ich sageDas ist / sind meine wort so mechtig / Wie viel mechtiger sind denn deine wort? zu einem / Gehe hin / so gehet er. Vnd zum andern / Kom her / so kompt er / Vnd zu meinem Knecht / Thu das / so thut ers. Luc. 7.</verse>
        <verse osisID='Matt.8.10'>DA das Jhesus höret / verwundert er sich / vnd sprach zu denen die jm nach folgeten / Warlich ich sage euch / solchen glauben hab ich in Jsrael nicht funden.</verse>
        <verse osisID='Matt.8.11'>Aber ich sage euch / viel werden komen vom MorgenDas ist / Die Heiden werden angenommen / Darumb das sie gleuben werden / Die Jüden vnd Werckheiligen verworffen / Rom. 9 vnd vom Abend / vnd mit Abraham vnd Jsaac vnd Jacob im Himelreich sitzen /</verse>
        <verse osisID='Matt.8.12'>Aber die Kinder des reichs werden ausgestossen in das finsternis hinaus / Da wird sein heulen vnd zeen klappen.</verse>
        <verse osisID='Matt.8.13'>Vnd Jhesus sprach zu dem Heubtman / Gehe hin / Dir geschehe wie du gegleubt hast. Vnd sein Knecht ward gesund zu der selbigen stunde.</verse>
        <verse osisID='Matt.8.14'>VND Jhesus kam in Peters haus / vnd sahe / Das seine Schwiger lag vnd hatte das FieberDas ist / Den Ritten auff Deudsch / Fiber ist Latinisch.  /</verse>
        <verse osisID='Matt.8.15'>Da greiff er jre hand an / Vnd das Fieber verlies sie. Vnd sie stund auff / vnd dienete jnen. Marc. 1; Luc. 4.</verse>
        <verse osisID='Matt.8.16'>AM abend aber brachten sie viel Besessene zu jm / Vnd er treib die Geister aus mit worten / vnd machte allerley Krancken gesund /</verse>
        <verse osisID='Matt.8.17'>Auff das erfüllet würde / das gesagt ist durch den Propheten Jsaia / der da spricht / Er hat vnser Schwacheit auff sich genomen / vnd vnser Seuche hat er getragen. Marc. 1; Luc. 4; Jsa. 53.</verse>
        <verse osisID='Matt.8.18'>VND da Jhesus viel Volcks vmb sich sahe / hies er hinüber jenseid des Meers faren.</verse>
        <verse osisID='Matt.8.19'>Vnd es trat zu jm ein Schrifftgelerten / der sprach zu jm / Meister / ich wil dir folgen / wo du hinEtliche wöllen Christo nicht folgen / sie seien denn gewis / wo hin. Darumb verwirffet Christus diesen als der nicht trawen / sondern zuuor der sach gewis sein wil. gehest.</verse>
        <verse osisID='Matt.8.20'>Jhesus sagt zu jm / Die Füchse haben Gruben / vnd die Vögel vnter dem Himel haben Nester / Aber des Menschen son hat nicht / da er sein heubt hin lege. Marc. 4.</verse>
        <verse osisID='Matt.8.21'>VND ein ander vnter seinen Jüngern sprach zu jm / HErr / Erleube mir / das ich hin gehe / vnd zuuor meinen Vater begrabe.</verse>
        <verse osisID='Matt.8.22'>Aber Jhesus sprach zu jm / Folge du mir / vnd las die Todten jre todten begrabenEtliche wenden gute werck fur / das sie nicht folgen oder gleuben wöllen. Aber die deutet Christus todte vnd verlorne gute Werck. .</verse>
        <verse osisID='Matt.8.23'>VND er trat in das Schiff / vnd seine Jünger folgeten jm /</verse>
        <verse osisID='Matt.8.24'>Vnd sihe / da erhub sich ein gros vngestüm im Meer / also / das auch das Schifflin mit Wellen bedeckt ward / Vnd er schlieff.</verse>
        <verse osisID='Matt.8.25'>Vnd die Jünger tratten zu jm / vnd weckten jn auff / vnd sprachen / HErr / hilff vns / wir verderben.</verse>
        <verse osisID='Matt.8.26'>Da sagt er zu jnen / Jr Kleingleubigen / Warumb seid jr so furchtsam? Vnd stund auff vnd bedrawete den Wind vnd das Meer / Da ward es gantz stille.</verse>
        <verse osisID='Matt.8.27'>Die Menschen aber verwunderten sich / vnd sprachen / Was ist das fur ein Man / das jm Wind vnd Meer gehorsam ist? Marc. 4; Luc. 8.</verse>
        <verse osisID='Matt.8.28'>VND er kam jenseid des Meers / in die gegend der Gergesener / Da lieffen jm entgegen zween Besessene / die kamen aus den Todtengrebern / vnd waren seer grimmig / also / das niemand dieselbigen strasse wandeln kund.</verse>
        <verse osisID='Matt.8.29'>Vnd sihe / sie schrien / vnd sprachen / Ah Jhesu du son Gottes / was haben wir mit dir zu thun? Bistu her komen / vns zu quelen / ehe denn es zeit ist?</verse>
        <verse osisID='Matt.8.30'>Es war aber ferne von jnen eine grosse herd sew an der weide.</verse>
        <verse osisID='Matt.8.31'>Da baten jn die Teufel / vnd sprachen / Wiltu vns austreiben / so erleube vns in die herd Sew zu faren.</verse>
        <verse osisID='Matt.8.32'>Vnd er sprach / faret hin. Da furen sie aus / vnd füren in die herd Sew / Vnd sihe / die gantze Herd sew störtzet sich mit einem sturm ins Meer / vnd ersoffen im wasser.</verse>
        <verse osisID='Matt.8.33'>Vnd die Hirten flohen / vnd giengen hin in die Stad / vnd sagten das alles / vnd wie es mit den Besessenen ergangen war.</verse>
        <verse osisID='Matt.8.34'>Vnd sihe / da gieng die gantze Stad er aus Jhesu entgegen. Vnd da sie jn sahen / baten sie jn / Das er von jrer Grentze weichen wolte. Marc. 2; Luc. 5.</verse>
      </chapter>
      <chapter osisID='Matt.9'>
        <verse osisID='Matt.9.1'>DA trat er in das Schiff / vnd fuhr wider herüber / vnd kam in seine StadCapernaum. .</verse>
        <verse osisID='Matt.9.2'>Vnd sihe / da brachten sie zu jm einen GichtbrüchigenDer kleine oder halbe Schlag / die Gicht.  / der lag auff einem Bette. Da nu Jhesus jren Glauben sahe / sprach er zu dem Gichtbrüchigen / Sey getrost / mein Son / Deine sünde sind dir vergeben. Marc. 2; Luc. 5.</verse>
        <verse osisID='Matt.9.3'>VNd sihe / etliche vnter den Schrifftgelerten sprachen bey sich selbs / Dieser lestert Gott.</verse>
        <verse osisID='Matt.9.4'>Da aber Jhesus jre gedancken sahe / sprach er / Warumb denckt jr so arges in ewren hertzen?</verse>
        <verse osisID='Matt.9.5'>Welchs ist leichter zu sagen? Dir sind deine sünde vergeben? Oder zu sagen / stehe auff / vnd wandele?</verse>
        <verse osisID='Matt.9.6'>Auff das jr aber wisset / Das des menschen Son macht habe auff Erden / die sünde zu vergeben / sprach er zu dem Gichtbrüchigen / Stehe auff / heb dein Bette auff / vnd gehe heim.</verse>
        <verse osisID='Matt.9.7'>Vnd er stund auff / vnd gieng heim.</verse>
        <verse osisID='Matt.9.8'>Da das Volck das sahe / verwundert es sich / vnd preisete Gott / der solche macht den Menschen gegeben hat.</verse>
        <verse osisID='Matt.9.9'>VND da Jhesus von dannen gieng / sahe er einen Menschen am Zol sitzen / der hies Mattheus / vnd sprach zu jm / Folge mir. Vnd er stund auff vnd folgete jm.</verse>
        <verse osisID='Matt.9.10'>Vnd es begab sich / da er zu tisch sass im Hause / Sihe / da kamen viel Zölner vnd Sünder / vnd sassen zu tische mit Jhesu vnd seinen Jüngern.</verse>
        <verse osisID='Matt.9.11'>Da das die Phariseer sahen / sprachen sie zu seinen Jüngern / Warumb isset ewer Meister mit den Zölner vnd Sündern?</verse>
        <verse osisID='Matt.9.12'>Da das Jhesus höret sprach er zu jnen / Die Starcken dürffen des Artztes nicht / Sondern die krancken.</verse>
        <verse osisID='Matt.9.13'>Gehet aber hin / vnd lernet / was das sey (Jch habe wolgefallen an Barmhertzigkeit / vnd nicht am Opffer) Jch bin komen die Sünder zur busse zu ruffen / vnd nicht die FromenDas ist / Alle Menschen / Denn niemand ist From / Rom. 3 Phariseer halten sich fur from / sinds aber nicht. Vnd j. Tim. j. spricht Paulus / Christus sey in die welt komen die Sünder selig zu machen. . Osee. 6.</verse>
        <verse osisID='Matt.9.14'>JN des kamen die Jünger Johannis zu jm / vnd sprachen / Warumb fasten wir vnd die Phariseer so viel / vnd deine Jünger fasten nicht?</verse>
        <verse osisID='Matt.9.15'>Jhesus sprach zu jnen / Wie können die Hochzeitleute leide tragenEs ist zweierley leiden / Eins aus eigener wal angenomen / Als der Münche regeln etc. Wie Baals Priester sich selbs stachen. 3. Reg. 18 Solchs leiden helt alle welt / vnd hielten die Phariseer / auch Johannis Jünger / fur gros / Aber Gott veracht es. Das ander leiden / von Gott on vnser wahl zugeschickt. Dis williglich leiden / ist recht vnd Gott gefellig. Darumb spricht Christus / seine Jüngere fasten nicht / dieweil der Breutigam noch bey jnen ist / Die weil jnen Gott noch nicht hat leiden zugeschickt / vnd Christus noch bey jnen war / vnd sie schützet / errichten sie jnen kein leiden / denn es ist nichts vor Gott. Sie musten aber fasten vnd leiden da Christus tod war. Damit verwirfft Christus der Heuchler leiden vnd fasten / aus eigener wal angenommen. Jtem wo sich Christus freundlich erzeigt als ein breutgam / da mus freude sein / wo er sich aber anders erzeiget / da mus trawren sein.  / so lange der Breutgam bey jnen ist? Es wird aber die zeit komen / das der Breutgam von jnen genomen wird / als denn werden sie fasten.</verse>
        <verse osisID='Matt.9.16'>Niemand flicktDas ist / Man könne diese newe Lere nicht mit alten fleischlichen Hertzen begreiffen / Vnd wo man sie fleischlichen Leuten predige werde es nur erger. Wie man jtzt siehet / das so man geistliche Freiheit leret / masset sich das fleisch der Freiheit an / zu seinem mutwillen. ein alt Kleid mit einem Lappen von newem Tuch / Denn der Lappe reisset doch wider vom Kleid / Vnd der riss wird erger.</verse>
        <verse osisID='Matt.9.17'>Man fasset auch nicht Most in alte Schleuche / Anders die schleuche zureissen / vnd der most wird verschütt / vnd die schleuche komen vmb. Sondern man fasset Most in newe schleuche / so werden sie beide mit einander behalten. Marc. 2; Luc. 5.</verse>
        <verse osisID='Matt.9.18'>DA er solchs mit jnen redet / Sihe / da kam der Obersten einer / vnd fiel fur jn nider / vnd sprach / HErr / Meine Tochter ist jtzt gestorben / Aber kom vnd lege deine hand auff sie / so wird sie lebendig.</verse>
        <verse osisID='Matt.9.19'>Jhesus stund auff / vnd folget jm nach / vnd seine Jüger. Mar. 5; Luc. 8.</verse>
        <verse osisID='Matt.9.20'>VND sihe / ein Weib / das zwelff jar den Blutgang gehabt / trat von hinden zu jm / vnd rüret seines Kleides sawm an /</verse>
        <verse osisID='Matt.9.21'>Denn sie sprach bey jr selbs / Möcht ich nur sein Kleid anrüren / so würde ich gesund.</verse>
        <verse osisID='Matt.9.22'>Da wendet sich Jhesus vmb / vnd sahe sie / vnd sprach / Sey getrost meine Tochter / Dein glaube hat dir geholffen. Vnd das Weib ward gesund zu der selbigen stunde.</verse>
        <verse osisID='Matt.9.23'>VND als er in des Obersten haus kam / vnd sahe die PfeifferDie man zu der Leichen brauchete / Wie man bey vns beleutet vnd besinget die Todten / Bedeut / das der Tod durch das Gesetze bezeuget vnd gefület wird.  / vnd das getümele des Volcks /</verse>
        <verse osisID='Matt.9.24'>sprach er zu jnen / Weichet / Denn das Meidlin ist nicht tod / sondern es schlefft. Vnd sie verlachten jn.</verse>
        <verse osisID='Matt.9.25'>Als aber das Volck ausgetrieben war / gieng er hinein / vnd ergreiff sie bey der hand. Da stund das Meidlin auff.</verse>
        <verse osisID='Matt.9.26'>Vnd dis gerücht erschal in das selbige gantze Land.</verse>
        <verse osisID='Matt.9.27'>VND da Jhesus von dannen furbas gieng / folgeten jm zween Blinden nach die schrien vnd sprachen / Ah du son Dauid / erbarm dich vnser.</verse>
        <verse osisID='Matt.9.28'>Vnd da er heim kam / tratten die Blinden zu jm. Vnd Jhesus sprach zu jnen / Gleubt jr / das ich euch solchs thun kan? Da sprachen sie zu jm / HErr ja.</verse>
        <verse osisID='Matt.9.29'>Da rürete er jre augen an / vnd sprach / Euch geschehe nach ewerem Glauben.</verse>
        <verse osisID='Matt.9.30'>Vnd jre augen wurden geöffnet. Vnd Jhesus bedrawet sie / vnd sprach / Sehet zu / das es niemand erfare /</verse>
        <verse osisID='Matt.9.31'>Aber sie giengen aus / vnd machten jn rüchtbar im selbigen gantzen Lande.</verse>
        <verse osisID='Matt.9.32'>DA nu diese waren hinaus komen / Sihe / da brachten sie zu jm einen Menschen der war Stum vnd Besessen /</verse>
        <verse osisID='Matt.9.33'>Vnd da der Teufel war ausgetrieben / redet der stumme. Vnd das Volck verwundert sich / vnd sprach / Solches ist noch nie in Jsrael ersehen worden.</verse>
        <verse osisID='Matt.9.34'>Aber die Phariseer sprachen / Er treibt die Teufel aus durch der Teufel öbersten.</verse>
        <verse osisID='Matt.9.35'>VND Jhesus gieng vmbher in alle Stedte vnd Merckte / leret in jren Schulen / vnd prediget das Euangelium von dem Reich / Vnd heilete allerley Seuche vnd allerley Kranckheit im volcke.</verse>
        <verse osisID='Matt.9.36'>Vnd da er das Volck sahe / jamert jn desselbigen / Denn sie waren verschmacht vnd zurstrewet wie die Schafe / die keinen Hirten haben.</verse>
        <verse osisID='Matt.9.37'>Da sprach er zu seinen Jüngern / Die Erndte ist gros / Aber wenig sind der Erbeiter.</verse>
        <verse osisID='Matt.9.38'>Darumb bittet den HERRN der Erndte / Das er Erbeiter in seine erndte sende. Mar. 6; Luc. 13; Luc. 10.</verse>
      </chapter>
      <chapter osisID='Matt.10'>
        <verse osisID='Matt.10.1'>VND er rieff seine zwelff Jüngere zu sich / vnd gab jnen macht / vber die vnsaubern Geister / Das sie die selbigen austrieben / vnd heileten allerley Seuche vnd allerley Kranckheit. Marc. 6; Luc. 9.</verse>
        <verse osisID='Matt.10.2'>DJe namen aber der zwelff Apostel sind diese / Der erst / Simon / genant Petrus / vnd Andreas sein bruder / Jacobus Zebedei son / vnd Johannes sein bruder /</verse>
        <verse osisID='Matt.10.3'>Philippus vnd Bartholomeus / Thomas vnd Mattheus der Zölner / Jacobus Alphei son / LebbeusJst der frome Judas. mit dem zunamen Thaddeus /</verse>
        <verse osisID='Matt.10.4'>Simon von Cana / Vnd Judas Jscharioth / welcher jn veriet. Marc. 3; Luc. 6; Act. 1.</verse>
        <verse osisID='Matt.10.5'>DJese zwelffe sandte Jhesus / gebot jnen / vnd sprach / Gehet nicht auff der Heiden strassen / vnd ziehet nicht in der Samariter stedte /</verse>
        <verse osisID='Matt.10.6'>Sondern gehet hin zu den verloren Schafen / aus dem hause Jsrael.</verse>
        <verse osisID='Matt.10.7'>Gehet aber vnd predigt / vnd sprecht / Das Himelreich ist nahe her bey komen.</verse>
        <verse osisID='Matt.10.8'>Machet die Krancken gesund / Reiniget die Aussetzigen / Wecket die Todten auff / Treibet die Teufel aus / Vmb sonst habt jrs empfangen / vmb sonst gebet es auch. Mar. 6; Luc. 9.</verse>
        <verse osisID='Matt.10.9'>JR solt nicht Gold / noch Silber / noch Ertz in ewren Gürteln habenDas heisst hie haben / wie die Geitzigen den Mammon haben / welche mit dem hertzen daran hangen / vnd sorgen / welchs hindert das Predigampt. Aber zur not vnd brauch hatte Christus selbs Gelt / Beutel vnd Brotkörbe.  /</verse>
        <verse osisID='Matt.10.10'>auch keine Taschen zur wegfart / auch nicht zween Röcke / keinen Schuch / auch keinen Stecken. Denn ein Erbeiter ist seiner Speise werd.</verse>
        <verse osisID='Matt.10.11'>WO jr aber in eine Stad oder Marck gehet / da erkündiget euch / Ob jemand darinnen sey / der es werd ist / Vnd bey dem selben bleibet / bis jr von dannen ziehet.</verse>
        <verse osisID='Matt.10.12'>Wo jr aber in ein Haus gehet / so grüsset dasselbige /</verse>
        <verse osisID='Matt.10.13'>Vnd so es dasselbig Haus werd ist / wird ewer Friede auff sie komen. Jst es aber nicht werd / So wird sich ewer Friede wider zu euch wenden. Luc. 10.</verse>
        <verse osisID='Matt.10.14'>VND wo euch jemand nicht annemen wird / noch ewer Rede hören / So gehet eraus / von dem selben Hause oder Stad / vnd schütteltAlso gar nichts solt jr von jnen nemen / das jr auch jren staub von schuhen schüttelt / Das sie erkennen / das jr nicht ewren nutz / sondern jre seligkeit gesucht habt. den staub von ewren Füssen.</verse>
        <verse osisID='Matt.10.15'>Warlich / Jch sage euch / dem Lande der Sodomer vnd Gomorrer wird es treglicher ergehen am jüngsten Gericht / denn solcher Stad. Act. 13.</verse>
        <verse osisID='Matt.10.16'>SJhe / Jch sende euch wie Schafe / mitten vnter die Wolffe. Darumb seid klug / wie die Schlangen / vnd on falsch / wie die Tauben.</verse>
        <verse osisID='Matt.10.17'>Hüttet euch aber für den Menschen / Denn sie werden euch vberantworten fur jre Ratheuser / vnd werden euch geisseln in jren Schulen.</verse>
        <verse osisID='Matt.10.18'>Vnd man wird euch fur Fürsten vnd Könige füren / vmb meinen willen / Zum zeugnis vber sie vnd vber die Heiden. Luc. 10.</verse>
        <verse osisID='Matt.10.19'>WEnn sie euch nu vberantworden werden / So sorget nicht / wie oder was jr reden solt / Denn es sol euch zu der stunde gegeben werden / was jr reden solt.</verse>
        <verse osisID='Matt.10.20'>Denn jr seid es nicht die da reden / Sondern ewers Vaters geist ist es / der durch euch redet.</verse>
        <verse osisID='Matt.10.21'>ES wird aber ein Bruder den andern zum tod vberantworten / vnd der Vater den Son / vnd die Kinder werden sich empören wider jre Eltern / vnd jnen zum tode helffen /</verse>
        <verse osisID='Matt.10.22'>Vnd müsset gehasset werden von jederman / vmb meines Namens willen. Wer aber bis an das ende beharret / der wird selig. Joh. 15.</verse>
        <verse osisID='Matt.10.23'>WEnn sie euch aber in einer Stad verfolgen / So fliehet in eine andere. Warlich / Jch sage euch / Jr werdet die stedte Jsrael nicht ausrichtenAls wolt er sprechen / Jch weis wol das sie euch verfolgen werden / Denn dis Volck wird das Euangelium verfolgen / vnd nicht bekeret werden / bis zum ende der welt.  / bis des Menschen Son komet.</verse>
        <verse osisID='Matt.10.24'>DEr Jünger ist nicht vber seinen Meister / noch der Knecht vber den Herrn.</verse>
        <verse osisID='Matt.10.25'>Es ist dem Jünger gnug / das er sey wie sein Meister / vnd der Knecht wie sein Herr. Haben sie den Hausvater Beelzebub geheissen / Wie viel mehr werden sie seine Hausgenossen also heissen?</verse>
        <verse osisID='Matt.10.26'>Darumb fürchtet euch nicht fur jnen. Luc. 6; Joh. 13; Joh. 15. Es ist nichts verborgen / das nicht offenbar werde / Vnd ist nichts heimlich / das man nicht wissen werde.</verse>
        <verse osisID='Matt.10.27'>Was ich euch sage im finsternis / das redet im liecht / Vnd was jr höret in das ohre / Das predigt auff den Dechern. Marc. 4; Luc. 8; Luc. 12.</verse>
        <verse osisID='Matt.10.28'>VND fürchtet euch nicht fur denen / die den Leib tödten / vnd die Seele nicht mögen tödten. Fürchtet euch aber viel mehr fur dem / der Leib vnd Seele verderben mag / in die Helle.</verse>
        <verse osisID='Matt.10.29'>Kaufft man nicht zween Sperlinge vmb einen pfennig? Noch felt der selbigen keiner auff die erden / on ewrn Vater.</verse>
        <verse osisID='Matt.10.30'>Nu aber sind auch ewre hare auff dem Heubt alle gezelet.</verse>
        <verse osisID='Matt.10.31'>Darumb fürchtet euch nicht / Jr seid besser denn viel Sperlinge. Luc. 12.</verse>
        <verse osisID='Matt.10.32'>DArumb / Wer mich bekennet fur den Menschen / Den wil ich bekennen fur meinem himlischen Vater.</verse>
        <verse osisID='Matt.10.33'>Wer mich aber verleugnet fur den Menschen / Den wil ich auch verleugnen fur meinem himlischen Vater. Marc. 8; Luc. 9; Luc. 12.</verse>
        <verse osisID='Matt.10.34'>JR solt nicht wehnen / Das ich komen sey / Friede zu senden auff Erden / Jch bin nicht komen Friede zu senden / Sondern das Schwert.</verse>
        <verse osisID='Matt.10.35'>Denn ich bin komen / den Menschen zu erregen wider seinen Vater / vnd die Tochter wider jre Mutter / vnd die Schnur wider jre Schwiger.</verse>
        <verse osisID='Matt.10.36'>Vnd des menschen Feinde werden seine eigen Hausgenossen sein. Luc. 12; Mich. 7.</verse>
        <verse osisID='Matt.10.37'>WEr Vater vnd Mutter mehr liebet / denn Mich / Der ist mein nicht werd. Vnd wer Son vnd Tochter mehr liebet / denn Mich / Der ist mein nicht werd.</verse>
        <verse osisID='Matt.10.38'>Vnd wer nicht sein Creutz auff sich nimpt / vnd folget mir nach / Der ist mein nicht werd.</verse>
        <verse osisID='Matt.10.39'>Wer sein Leben findet / der wirds verlieren / Vnd wer sein Leben verleurt vmb meinen willen / der wirds finden. Luc. 14; Luc. 17; Joh. 12.</verse>
        <verse osisID='Matt.10.40'>WEr euch auffnimpt / der nimpt Mich auff / Vnd wer Mich auffnimpt / der nimpt Den auff / der Mich gesand hat.</verse>
        <verse osisID='Matt.10.41'>Wer einen Propheten auffnimpt / in eines Propheten namen / Der wird eines Propheten lohn empfahen. Wer einen Gerechten auffnimpt / in eines Gerechten namen / Der wird eines gerechten lohn empfahen.</verse>
        <verse osisID='Matt.10.42'>Vnd wer dieser Geringsten einen nur mit einem Becher kaltes Wassers trenckt / in eines Jünger namen / Warlich ich sage euch / Es wird jm nicht vnbelohnet bleiben. Marc. 9; Luc. 10; Joh. 13.</verse>
      </chapter>
      <chapter osisID='Matt.11'>
        <verse osisID='Matt.11.1'>VND es begab sich / da Jhesus solch Gebot zu seinen zwelff Jüngern vollendet hatte / gieng er von dannen furbas / zu leren vnd zu predigen in jren Stedten.</verse>
        <verse osisID='Matt.11.2'>DA aber Johannes im Gefengnis die werck Christi hörete / Sandte er seiner Jünger zween /</verse>
        <verse osisID='Matt.11.3'>vnd lies jm sagen / Bistu der da komen sol / Oder sollen wir eines andern warten?</verse>
        <verse osisID='Matt.11.4'>Jhesus antwortet / vnd sprach zu jnen / Gehet hin / vnd saget Johanni wider / was jr sehet vnd höret /</verse>
        <verse osisID='Matt.11.5'>Die Blinden sehen / vnd die Lamen gehen / die Aussetzigen werden rein / vnd die Tauben hören / die Todten stehen auff / Vnd den Armen wird das Euangelium geprediget.</verse>
        <verse osisID='Matt.11.6'>Vnd selig ist / der sich nicht an Mir ergert. Luc. 7; Jesa. 35.</verse>
        <verse osisID='Matt.11.7'>DA die hin giengen / Fieng Jhesus an zu reden / zu dem Volck von Johanne / Was seid jr hin aus gegangen in die Wüsten zu sehen? Woltet jr ein Rhor sehen / das der wind hin vnd her webd?</verse>
        <verse osisID='Matt.11.8'>Oder was seid jr hin aus gegangen zusehen? Woltet jr einen Menschen in weichen Kleidern sehen? Sihe / die da weiche Kleider tragen / sind in der Könige heuser.</verse>
        <verse osisID='Matt.11.9'>Oder was seid jr hin aus gegangen zusehen? Woltet jr einen Propheten sehen? Ja ich sage euch / der auch mehr ist / denn ein Prophet.</verse>
        <verse osisID='Matt.11.10'>Denn dieser ists / von dem geschrieben stehet / Sihe / Jch sende meinen Engel fur Dir her / der deinen weg fur dir bereiten sol. Mal. 3.</verse>
        <verse osisID='Matt.11.11'>WArlich / Jch sage euch / vnter allen die von Weibern geborn sind / ist nicht auffkomen / der Grösser sey / denn Johannes der Teuffer. Der aber der KleinestChristus. ist im Himelreich / ist Grösser denn er.</verse>
        <verse osisID='Matt.11.12'>Aber von den tagen Johannis des Teuffers / bis hie her / leidet das HimelreichDie Gewissen / wenn sie das Euangelium vernemen / dringen sie hinzu / das jnen niemand weren kan.gewalt / vnd die gewalt thun / die reissen es zu sich.</verse>
        <verse osisID='Matt.11.13'>Denn alle Propheten vnd das Gesetz haben geweissaget / bis auff Johannes.</verse>
        <verse osisID='Matt.11.14'>Vnd so jrs wolt annemen / Er ist Elias / der da sol zukünfftig sein.</verse>
        <verse osisID='Matt.11.15'>Wer ohren hat zu hören / der höre. Luc. 16; Matt. 17; Marc. 9; Mal. 4.</verse>
        <verse osisID='Matt.11.16'>WEm sol ich aber dis Geschlecht vergleichen? Es ist den Kindlin gleich / die an dem Marckt sitzen / vnd ruffen gegen jre Gesellen /</verse>
        <verse osisID='Matt.11.17'>vnd sprechen / Wir haben euch gepfiffen / Vnd jr woltet nicht tantzen / Wir haben euch geklaget / Vnd jr woltet nicht weinen.</verse>
        <verse osisID='Matt.11.18'>Johannes ist komen / ass nicht / vnd tranck nicht / So sagen sie / Er hat den Teufel.</verse>
        <verse osisID='Matt.11.19'>Des menschen Son ist komen / isset vnd trincket / So sagen sie / Sihe / wie ist der Mensch ein Fresser / vnd ein Weinseuffer / der Zölner vnd der Sünder geselle? Vnd die Weisheit mus sich rechtfertigen lassen / von jren Kindern. Luc. 7.</verse>
        <verse osisID='Matt.11.20'>DA fieng er an die Stedte zu schelten / in welchen am meisten seiner Thaten geschehen waren / vnd hatten sich doch nicht gebessert.</verse>
        <verse osisID='Matt.11.21'>Wehe dir Chorazin / Weh dir Bethsaida / Weren solche Thaten zu Tyro vnd Sidon geschehen / als bey euch geschehen sind / Sie hetten vorzeiten im Sack vnd in der Asschen busse gethan.</verse>
        <verse osisID='Matt.11.22'>Doch ich sage euch / Es wird Tyro vnd Sidon treglicher ergehen am jüngsten Gerichte / denn Euch.</verse>
        <verse osisID='Matt.11.23'>Vnd du Capernaum / die du bist erhaben / bis an den Himel / Du wirst bis in die Helle hin vnter gestossen werden. Denn so zu Sodoma die Thaten geschehen weren / die bey dir geschehen sind / Sie stünde noch heutiges tages.</verse>
        <verse osisID='Matt.11.24'>Doch / Jch sage euch / Es wird der Sodomer lande treglicher ergehen am jüngsten Gerichte / denn dir. Luc. 10.</verse>
        <verse osisID='Matt.11.25'>ZV der selbigen zeit antwortet Jhesus / vnd sprach / Jch preise dich Vater vnd HERR Himels vnd der Erden / Das du solchsdas Euangelium vnd Glauben. den Weisen vnd Klugen verborgen hast / Vnd hast es den Vnmündigen offenbaret.</verse>
        <verse osisID='Matt.11.26'>Ja Vater / Denn es ist also wolgefellig gewesen fur dir.</verse>
        <verse osisID='Matt.11.27'>Alle ding sind mir vbergeben von meinem Vater. Vnd niemand kennet den Son / denn nur der Vater / Vnd niemand kennet den Vater / denn nur der Son / vnd wem es der Son wil offenbaren. Luc. 10; Joh. 1.</verse>
        <verse osisID='Matt.11.28'>Kompt her zu mir / alle die jr müheselig vnd beladen seid / Jch wil euch erquicken.</verse>
        <verse osisID='Matt.11.29'>Nemet auff euch mein JochDas Creutz ist gar ein leichte Last / denen / die das Euangelium schmecken vnd fülen.  / vnd lernet von mir / Denn / ich bin Senfftmütig / vnd von hertzen Demütig / So werdet jr Ruge finden fur ewre Seele.</verse>
        <verse osisID='Matt.11.30'>Denn mein Joch ist sanfft / vnd meine Last ist leicht.</verse>
      </chapter>
      <chapter osisID='Matt.12'>
        <verse osisID='Matt.12.1'>ZV der zeit / gieng Jhesus durch die Saat am Sabbath / vnd seine Jünger waren hungerig / fiengen an Ehren auszureuffen / vnd assen.</verse>
        <verse osisID='Matt.12.2'>Da das die Phariseer sahen / sprachen sie zu jm / Sihe / Deine Jüngere thun das sich nicht zimpt am Sabbath zuthun. Marc. 2; Luc. 6.</verse>
        <verse osisID='Matt.12.3'>ER aber sprach zu jnen / Habt jr nicht gelesen / was Dauid thet / da jn vnd die mit jm waren / hungerte?</verse>
        <verse osisID='Matt.12.4'>Wie er in das Gottes haus gieng / vnd ass die Schawbrot / die jm doch nicht zimpten zu essen / noch denen die mit jm waren / sondern allein den Priestern.</verse>
        <verse osisID='Matt.12.5'>Oder habt jr nicht gelesen im Gesetz / wie die Priester am Sabbath im Tempel den Sabbath brechen / vnd sind doch on schuld?</verse>
        <verse osisID='Matt.12.6'>Jch sage aber euch / Das hie der ist / der auch grösser ist denn der Tempel.</verse>
        <verse osisID='Matt.12.7'>Wenn jr aber wüstet / was das sey (Jch habe wolgefallen an der Barmhertzigkeit / vnd nicht am Opffer) hettet jr die Vnschüldigen nicht verdampt.</verse>
        <verse osisID='Matt.12.8'>Des menschen Son ist ein HErr / auch vber den SabbathWer an Christum gleubet / ist vber alle Gesetze / vnd wird nicht beschüldigt vom Gesetz. . 1. Reg. 21; Osee. 6.</verse>
        <verse osisID='Matt.12.9'>VND Er gieng von dannen furbas / vnd kam in jre Schule.</verse>
        <verse osisID='Matt.12.10'>Vnd sihe / da war ein Mensch / der hatte ein verdorrete hand / Vnd sie frageten jn / vnd sprachen / Jsts auch recht am Sabbath heilen? Auff das sie eine sache zu jm hetten.</verse>
        <verse osisID='Matt.12.11'>Aber er sprach zu jnen / Welcher ist vnter euch / so er ein Schaf hat / das jm am Sabbath in eine Gruben fellet / Der es nicht ergreiffe vnd auffhebe?</verse>
        <verse osisID='Matt.12.12'>Wie viel besser ist nu ein Mensch / denn ein Schaf? Darumb mag man wol am Sabbath gutes thun.</verse>
        <verse osisID='Matt.12.13'>Da sprach er zu dem Menschen / Strecke deine hand aus / vnd er strecket sie aus / Vnd sie ward jm wider gesund / gleich wie die andere. Mar. 3; Luc. 6.</verse>
        <verse osisID='Matt.12.14'>DA giengen die Phariseer hin aus / vnd hielten einen Rat vber jn / wie sie jn vmbbrechten.</verse>
        <verse osisID='Matt.12.15'>Aber da Jhesus das erfur / weich er von dannen / Vnd jm folgete viel volcks nach / Vnd er heilete sie alle /</verse>
        <verse osisID='Matt.12.16'>vnd bedrawete sie / das sie jn nicht meldeten.</verse>
        <verse osisID='Matt.12.17'>Auff das erfüllet würde das gesagt ist durch den Propheten Jsaiam / der da spricht /</verse>
        <verse osisID='Matt.12.18'>Sihe / Das ist mein Knecht / den ich erwelet habe / vnd mein Liebster / an dem meine Seele wolgefallen hat. Jch wil meinen Geist auff jn legen / Vnd er sol den Heiden das Gericht verkündigen.</verse>
        <verse osisID='Matt.12.19'>Er wird nicht zancken noch schreien / vnd man wird sein geschrey nicht hören auff den Gassen.</verse>
        <verse osisID='Matt.12.20'>Das zustossen Rhor wird er nicht zubrechen / Vnd das glümende Tocht wird er nicht auslesschen / Bis das er ausfüre das Gericht zum sieg /</verse>
        <verse osisID='Matt.12.21'>Vnd die Heiden werden auff seinen Namen hoffen. Marc. 3; Jsa. 42.</verse>
        <verse osisID='Matt.12.22'>DA ward ein Besessener zu jm bracht / der war Blind vnd Stum / Vnd er heilet jn / Also / das der blinde vnd stumme / beide redet vnd sahe.</verse>
        <verse osisID='Matt.12.23'>Vnd alles Volck entsatzte sich / vnd sprach / Jst dieser nicht Dauids son?</verse>
        <verse osisID='Matt.12.24'>Aber die Phariseer / da sie es höreten / sprachen sie / Er treibt die Teufel nicht anders aus / denn durch Beelzebub / der Teufel öbersten. Luc. 11.</verse>
        <verse osisID='Matt.12.25'>JHEsus vernam aber jre gedancken / vnd sprach zu jnen / Ein jglich Reich so es mit jm selbs vneins wird / das wird wüste. Vnd ein jgliche Stad oder Haus / so es mit jm selbs vneins wird / mags nicht bestehen.</verse>
        <verse osisID='Matt.12.26'>So denn ein Satan den andern austreibt / so mus er mit jm selbs vneins sein / Wie mag denn sein Reich bestehen?</verse>
        <verse osisID='Matt.12.27'>So ich aber die Teufel durch Beelzebub austreib / Durch wen treiben sie ewre Kinder aus? Darumb werden sie ewre Richter sein.</verse>
        <verse osisID='Matt.12.28'>So ich aber die Teufel durch den geist Gottes austreibe / So ist je das reich Gottes zu euch komen.</verse>
        <verse osisID='Matt.12.29'>ODer / wie kan jemand in eines starcken haus gehen / vnd jm seinen Hausrat rauben / Es sey denn / das er zuuor den Starcken binde / vnd als denn jm sein Haus beraube?</verse>
        <verse osisID='Matt.12.30'>Wer nicht mit mir ist / Der ist wider mich / Vnd wer nicht mit mir samlet / Der verstrewet.</verse>
        <verse osisID='Matt.12.31'>Darumb sage ich euch / Alle sünde vnd Lesterung wird den Menschen vergeben / Aber die Lesterung wider den Geist / wird den Menschen nicht vergeben.</verse>
        <verse osisID='Matt.12.32'>Vnd wer etwas redet wider des menschen Son / dem wird es vergeben. Aber wer etwas redet wider den heiligen Geist / dem wirds nicht vergeben / weder in dieser noch in jenerDas hie Mattheus spricht (weder in dieser noch in jener welt) saget Marcus also / Er ist schüldig einer ewigen schuld. Welt. Luc. 12.</verse>
        <verse osisID='Matt.12.33'>SEtzet entweder einen guten Bawn / so wird die Frucht gut / Oder setzet einen faulen Bawm / so wird die frucht faul. Denn an der Frucht erkennet man den Bawm.</verse>
        <verse osisID='Matt.12.34'>Jr Ottern gezichte / wie kund jr gutes reden / die weil jr böse seid? Wes das Hertz vol ist / des gehet der Mund vber.</verse>
        <verse osisID='Matt.12.35'>Ein gut Mensch / bringet guts erfür / aus seinem guten schatz des hertzen / Vnd ein böser Mensch / bringet böses erfür / aus seinem bösen schatz.</verse>
        <verse osisID='Matt.12.36'>Jch sage euch aber / Das die Menschen müssen rechenschafft geben am jüngsten Gericht / von einem jglichen vnnützen wort / das sie geredt haben.</verse>
        <verse osisID='Matt.12.37'>Aus deinen worten wirstu gerechtfertiget werden / Vnd aus deinen worten wirstu verdampt werden.</verse>
        <verse osisID='Matt.12.38'>DA antworten etliche vnter den Schrifftgelerten vnd Phariseern / vnd sprachen / Meister / Wir wolten gerne ein Zeichen von dir sehen.</verse>
        <verse osisID='Matt.12.39'>Vnd er antwortet / vnd sprach zu jnen / Die böse vnd ehebrechersche Art / suchet ein Zeichen / Vnd es wird jr kein Zeichen gegeben werden / Denn das Zeichen des Propheten Jonas.</verse>
        <verse osisID='Matt.12.40'>Denn gleich wie Jonas war drey tage vnd drey nacht in des Walfisches bauch / Also wird des menschen Son drey tage vnd drey nacht mitten in der Erden sein.</verse>
        <verse osisID='Matt.12.41'>Die Leute von Niniue werden aufftretten am jüngsten Gerichte / mit diesem Geschlechte / vnd werden es verdamnen / Denn sie thetten Busse nach der predigt Jonas / Vnd sihe / Hie ist mehr denn Jonas.</verse>
        <verse osisID='Matt.12.42'>Die Königin von Mittag wird aufftretten am jüngsten Gerichte mit diesem Geschlecht / vnd wird es verdamnen / Denn sie kam vom ende der erden / Salomonis weisheit zu hören / Vnd sihe / Hie ist mehr denn Salomon. Marc. 8; Luc. 11; Joh. 2; Joh. 3; 3. Reg. 10.</verse>
        <verse osisID='Matt.12.43'>WEnn der vnsauber Geist von dem Menschen ausgefaren ist / so durchwandelt er dürre Stete / suchet ruge / vnd findet sie nicht.</verse>
        <verse osisID='Matt.12.44'>Da spricht er denn / Jch wil wider vmb keren in mein Haus / daraus ich gegangen bin. Vnd wenn er kompt / so findet ers müssig / gekeret vnd geschmückt.</verse>
        <verse osisID='Matt.12.45'>So gehet er hin / vnd nimpt zu sich sieben ander Geister / die erger sind / denn er selbs / Vnd wenn sie hinein komen / wonen sie alda / Vnd wird mit dem selben Menschen hernach erger / denn es vorhin war. Also wirds auch diesem argen Geschlecht gehen. Luc. 11.</verse>
        <verse osisID='Matt.12.46'>DA er noch also zu dem volck redet / Sihe / da stunden seine Mutter und seine Brüder draussen / die wolten mit jm reden.</verse>
        <verse osisID='Matt.12.47'>Da sprach einer zu jm / Sihe / Deine Mutter vnd deine Brüder stehen draussen / vnd wöllen mit dir reden.</verse>
        <verse osisID='Matt.12.48'>Er antwortet aber / vnd sprach zu dem / der es jm ansaget / Wer ist meine Mutter? vnd wer sind meine Brüder?</verse>
        <verse osisID='Matt.12.49'>Vnd recket die hand aus vber seine Jünger / vnd sprach / Sihe da / das ist meine Mutter vnd meine Brüder.</verse>
        <verse osisID='Matt.12.50'>Denn wer den willen thut meines Vaters im Himel / der selbige ist mein Bruder / Schwester vnd Mutter. Marc. 3; Luc. 8.</verse>
      </chapter>
      <chapter osisID='Matt.13'>
        <verse osisID='Matt.13.1'>AN dem selbigen tage gieng Jhesus aus dem hause / vnd satzte sich an das Meer.</verse>
        <verse osisID='Matt.13.2'>Vnd es versamlet sich viel Volcks zu jm / also / das er in das Schiff trat / vnd sas / vnd alles Volck stund am vfer.</verse>
        <verse osisID='Matt.13.3'>Vnd er redet zu jnen mancherley / durch Gleichnisse / vnd sprach / Sihe / es gieng ein Seeman aus zu seen.</verse>
        <verse osisID='Matt.13.4'>Vnd in dem er seet / fiel etlichs an den Weg / Da kamen die Vögel vnd frassens auff.</verse>
        <verse osisID='Matt.13.5'>Etlichs fiel in das Steinichte / da es nicht viel Erden hatte / vnd gieng bald auff / darumb / das es nicht tieffe erden hatte.</verse>
        <verse osisID='Matt.13.6'>Als aber die Sonne auffgieng / verwelcket es / vnd dieweil es nicht Wurtzel hatte / ward es dürre.</verse>
        <verse osisID='Matt.13.7'>Etlichs fiel vnter die Dörnen / Vnd die dörnen wuchsen auff / vnd ersticktens.</verse>
        <verse osisID='Matt.13.8'>Etlichs fiel auff ein gut Land / vnd trug Frucht / Etlichs hundertfeltig / etlichs sechzigfeltig / etlichs dreissigfeltig.</verse>
        <verse osisID='Matt.13.9'>Wer ohren hat zu hören / der höre. Mar. 4; Luc. 8.</verse>
        <verse osisID='Matt.13.10'>VND die Jünger tratten zu jm / vnd sprachen / Warumb redestu zu jnen durch Gleichnisse?</verse>
        <verse osisID='Matt.13.11'>Er antwortet / vnd sprach / Euch ists gegeben / das jr das Geheimnis des Himelreichs vernemet / Diesen aber ists nicht gegeben.</verse>
        <verse osisID='Matt.13.12'>Denn wer da hatWo das wort Gottes verstanden wird / da mehret es sich / vnd bessert den Menschen. Wo es aber nicht verstanden wird / da nimpt es ab / vnd ergert den Menschen.  / dem wird gegeben / das er die fülle habe / Wer aber nicht hat / Von dem wird auch genomen / das er hat.</verse>
        <verse osisID='Matt.13.13'>Darumb rede ich zu jnen durch Gleichnisse / Denn mit sehenden Augen / sehen sie nicht / vnd mit hörenden Ohren / hören sie nicht / denn sie verstehen es nicht.</verse>
        <verse osisID='Matt.13.14'>Vnd vber jnen wird die weissagung Jsaie erfüllet / die da sagt / Mit den Ohren werdet jr hören / vnd werdet es nicht verstehen / vnd mit sehenden Augen werdet jr sehen / vnd werdet es nicht vernemen.</verse>
        <verse osisID='Matt.13.15'>Denn dieses volcks Hertz ist verstockt / vnd jre Ohren hören vbel / vnd jre Augen schlummern / Auff das sie nicht der mal eins mit den Augen sehen / vnd mit den Ohren hören / vnd mit dem Hertzen verstehen / vnd sich bekeren / das ich jnen hülffe. Mar. 4; Luc. 8; Mat. 25; Jesa. 6; Joh. 12.</verse>
        <verse osisID='Matt.13.16'>ABer selig sind ewer Augen / das sie sehen / vnd ewr Ohren / das sie hören.</verse>
        <verse osisID='Matt.13.17'>Warlich ich sage euch / Viel Propheten vnd Gerechten haben begert zu sehen / das jr sehet / vnd habens nicht gesehen / Vnd zu hören / das jr höret / vnd habens nicht gehöret. Luc. 10.</verse>
        <verse osisID='Matt.13.18'>SO höret nu jr diese Gleichnis von dem Seeman.</verse>
        <verse osisID='Matt.13.19'>Wenn jemand das wort von dem Reich höret / vnd nicht verstehet / So kompt der Arge / vnd reisset es hin / was da geseet ist in sein hertz / Vnd der ists / der an dem Wege geseet ist.</verse>
        <verse osisID='Matt.13.20'>Der aber auff das Steinichte geseet ist / der ists / Wenn jemand das Wort höret / vnd das selbige bald auffnimpt mit freuden /</verse>
        <verse osisID='Matt.13.21'>Aber er hat nicht würtzeln in jm / sondern er ist wetterwendisch / Wenn sich trübsal vnd verfolgung erhebt vmb des Wortes willen / So ergert er sich balde.</verse>
        <verse osisID='Matt.13.22'>Der aber vnter die Dornen geseet ist / der ists / Wenn jemand das Wort höret / Vnd die sorge dieser Welt / vnd betrug des Reichthums / ersticket das Wort / vnd bringet nicht Frucht.</verse>
        <verse osisID='Matt.13.23'>Der aber in das gute Land geseet ist / der ists / Wenn jemand das Wort höret / vnd verstehet es / vnd denn auch Frucht bringet / Vnd etlicher tregt hundertfeltig / etlicher aber sechzigfeltig / etlicher dreissigfeltig. Luc. 10.</verse>
        <verse osisID='Matt.13.24'>ER leget jnen ein ander Gleichnis fur / vnd sprach. Das Himelreich ist gleich einem Menschen / der guten Samen auff seinen Acker seet.</verse>
        <verse osisID='Matt.13.25'>Da aber die Leute schlieffen / kam sein Feind / vnd seete Vnkraut zwisschen den Weitzen / vnd gieng dauon.</verse>
        <verse osisID='Matt.13.26'>Da nu das Kraut wuchs / vnd Frucht bracht / Da fand sich auch das Vnkraut.</verse>
        <verse osisID='Matt.13.27'>Da tratten die Knechte zu dem Hausvater / vnd sprachen / Herr / hastu nicht guten Samen auff deinen acker geseet? Wo her hat er denn das Vnkraut?</verse>
        <verse osisID='Matt.13.28'>Er sprach zu jnen / Das hat der Feind gethan. Da sprachen die knechte / Wiltu denn / das wir hin gehen / vnd es ausgetten?</verse>
        <verse osisID='Matt.13.29'>Er sprach / Nein / Auff das jr nicht zu gleich den Weitzen mit ausreuffet / so jr das Vnkraut ausgettet.</verse>
        <verse osisID='Matt.13.30'>Lasset beides mit einander wachsen / bis zu der Erndte. Vnd vmb der erndte zeit / wil ich zu den Schnittern sagen / Samlet zuuor das Vnkraut / vnd bindet es in Bündlin / das man es verbrenne / Aber den Weitzen samlet mir in meine Schewren.</verse>
        <verse osisID='Matt.13.31'>EJn ander Gleichnis leget er jnen fur / vnd sprach. Das Himelreich ist gleich einem SenffkornKein verachter wort ist / denn das Euangelium / vnd doch kein krefftigers / denn es machet gerecht / die / so dran gleuben. Gesetz vnd werck thun es nicht.  / das ein Mensch nam / vnd seet auff seinen Acker /</verse>
        <verse osisID='Matt.13.32'>Welches das kleinest ist vnter allem Samen / Wenn es aber erwechst / so ist es das grössest vnter dem Kol / vnd wird ein Bawm / das die Vögel vnter dem Himel komen / vnd wonen vnter seinen zweigen. Marc. 4; Luc. 13.</verse>
        <verse osisID='Matt.13.33'>EJn ander Gleichnis redet er zu jnen. Das Himelreich ist einem SawerteigJst auch das wort das den Menschen vernewet. gleich / den ein Weib nam / vnd vermenget jn vnter drey scheffel Melhs / bis das es gar durchsewrt ward. Gen. 18.</verse>
        <verse osisID='Matt.13.34'>SOlchs alles redet Jhesus durch Gleichnis zu dem Volck / vnd on gleichnisse redet er nicht zu jnen.</verse>
        <verse osisID='Matt.13.35'>Auff das erfüllet würde / das gesagt ist durch den Propheten / der da spricht / Jch wil meinen mund auffthun in Gleichnissen / Vnd wil aussprechen die Heimligkeit von anfang der Welt. Psal. 78.</verse>
        <verse osisID='Matt.13.36'>DA lies Jhesus das Volck von sich / vnd kam heim. Vnd seine Jungere tratten zu jm / vnd sprachen / Deute vns die Gleichnisse vom Vnkraut auff dem acker.</verse>
        <verse osisID='Matt.13.37'>Er antwort / vnd sprach zu jnen / Des menschen Son ists / der da guten Samen seet.</verse>
        <verse osisID='Matt.13.38'>Der Acker ist die Welt. Der gute Same / sind die kinder des Reichs. Das Vnkraut / sind die kinder der bosheit.</verse>
        <verse osisID='Matt.13.39'>Der Feind der sie seet / ist der Teufel. Die Erndte / ist das ende der Welt. Die Schnitter / sind die Engel.</verse>
        <verse osisID='Matt.13.40'>Gleich wie man nu das Vnkraut ausgettet vnd mit fewr verbrennet / So wirds auch am ende dieser Welt gehen.</verse>
        <verse osisID='Matt.13.41'>Des menschen Son wird seine Engel senden / Vnd sie werden samlen aus seinem Reich alle Ergernisse / vnd die da vnrecht thun /</verse>
        <verse osisID='Matt.13.42'>Vnd werden sie in den Fewr ofen werffen / Da wird sein heulen vnd zeenklappen.</verse>
        <verse osisID='Matt.13.43'>Denn werden die Gerechten leuchten / wie die Sonne in jres Vaters reich. Wer ohren hat zu hören / der höre.</verse>
        <verse osisID='Matt.13.44'>ABermal ist gleich das Himelreich einem verborgen SchatzDer verborgen Schatz ist das Euangelium / das vns gnade vnd gerechtigkeit gibt on vnser verdienst / Darumb wenn mans findet macht es freude / das ist / ein gut frölich Gewissen / welchs man mit keinen wercken zu wegen bringen kan. Dis Euangelium ist auch die Perlen. im Acker / welchen ein Mensch fand / vnd verbarg jn / Vnd gieng hin fur freuden vber dem selbigen / vnd verkaufft alles was er hatte / vnd kauffte den Acker.</verse>
        <verse osisID='Matt.13.45'>ABermal ist gleich das Himelreich einem Kauffman / der gute Perlen suchte.</verse>
        <verse osisID='Matt.13.46'>Vnd da er eine köstliche Perlen fand / gieng er hin / vnd verkauffte alles was er hatte / vnd kauffte die selbigen.</verse>
        <verse osisID='Matt.13.47'>Aber mal ist gleich das Himelreich einem Netze / das ins Meer geworffen ist / da mit man allerley Gattung fehet.</verse>
        <verse osisID='Matt.13.48'>Wenn es aber vol ist / so ziehen sie es eraus an das Vfer / sitzen vnd lesen die guten in ein Gefes zusamen / Aber die faulen werffen sie weg.</verse>
        <verse osisID='Matt.13.49'>Also wird es auch am ende der Welt gehen / Die Engel werden ausgehen / Vnd die Bösen von den Gerechten scheiden /</verse>
        <verse osisID='Matt.13.50'>vnd werden sie in den Fewr ofen werffen / Da wird heulen vnd zeenklappen sein.</verse>
        <verse osisID='Matt.13.51'>VND Jhesus sprach zu jnen / Habt jr das alles verstanden? Sie sprachen / Ja HErr.</verse>
        <verse osisID='Matt.13.52'>Da sprach er / Darumb ein jglicher Schrifftgelerter zum Himelreich gelertJst das Himelreich fordern / andere leren / vnd zum Himel bringen.  / ist gleich einem Hausuater / der aus seinem schatz / NewesDas Euangelium. vnd AltesDas Gesetz.erfür tregt.</verse>
        <verse osisID='Matt.13.53'>VNd es begab sich / da Jhesus diese Gleichnisse volendet hatte / Gieng er von dannen /</verse>
        <verse osisID='Matt.13.54'>vnd kam in sein Vaterland / vnd leret sie in jren Schulen / also auch / das sie sich entsatzten / vnd sprachen / Wo her kompt diesem solche Weisheit vnd Thatten?</verse>
        <verse osisID='Matt.13.55'>Jst er nicht eines Zimmermans son? Heisst nicht seine mutter Maria? Vnd seine brüdere / Jacob vnd Joses / vnd Simon / vnd Judas /</verse>
        <verse osisID='Matt.13.56'>vnd seine Schwestern sind sie nicht alle bey vns? Wo her kompt jm denn das alles?</verse>
        <verse osisID='Matt.13.57'>Vnd ergerten sich an jm. Jhesus aber sprach zu jnen / Ein Prophet gilt nirgend weniger / denn in seinem Vaterland vnd in seinem Hause.</verse>
        <verse osisID='Matt.13.58'>Vnd er that daselbs nicht viel Zeichen / Vmb jres vnglaubens willen. Marc. 6; Luc. 4; Joh. 4.</verse>
      </chapter>
      <chapter osisID='Matt.14'>
        <verse osisID='Matt.14.1'>ZV der zeit kam das gerüchte von Jhesu fur den vierfürstenJudea mit jrer zugehör war in vier Herrschafften geteilet. Daher man die Herrn Tetrarchas / das ist / Vierfürsten nennet. Herodes /</verse>
        <verse osisID='Matt.14.2'>Vnd er sprach zu seinen Knechten / Dieser ist Johannes der Teuffer. Er ist von den todten aufferstanden / darumb thut er solche Thatten.</verse>
        <verse osisID='Matt.14.3'>Denn Herodes hatte Johannem gegriffen / gebunden vnd in das Gefengnis gelegt / von wegen der Herodias / seines bruders Philippus weib.</verse>
        <verse osisID='Matt.14.4'>Denn Johannes hatte zu jm gesagt / Es ist nicht recht / das du sie habest.</verse>
        <verse osisID='Matt.14.5'>Vnd er hette jn gerne getödtet / Furchte sich aber fur dem Volck / Denn sie hielten jn fur einen Propheten. Mar. 6; Luc. 3; Luc. 9.</verse>
        <verse osisID='Matt.14.6'>DA aber Herodes seinen Jarstag begieng / Da tanzte die Tochter der Herodias fur jnen. Das gefiel Herodes wol /</verse>
        <verse osisID='Matt.14.7'>Darumb verhies er jr mit einem Eide / er wolt jr geben / was sie foddern würde.</verse>
        <verse osisID='Matt.14.8'>Vnd als sie zuuor von jrer Mutter zugerichtet war / sprach sie. Gib mir her auff eine Schüssel das heubt Johannis des Teuffers.</verse>
        <verse osisID='Matt.14.9'>Vnd der König ward trawrig / Doch vmb des Eides willen / vnd dere die mit jm zu Tisch sassen / befalh ers jr zu geben.</verse>
        <verse osisID='Matt.14.10'>Vnd schicket hin / vnd entheubtet Johannes im gefengnis.</verse>
        <verse osisID='Matt.14.11'>Vnd sein Heubt ward her getragen in einer Schüsseln / vnd dem Meidlin gegeben / vnd sie bracht es jrer Mutter.</verse>
        <verse osisID='Matt.14.12'>Da kamen seine Jünger / vnd namen seinen Leib vnd begruben jn / Vnd kamen vnd verkündigten das Jhesu.</verse>
        <verse osisID='Matt.14.13'>DA das Jhesus hörete / weich er von dannen auff einem Schiff in eine wüsten alleine. Vnd da das Volck das hörete / folgete es jm nach zu fuss aus den Stedten.</verse>
        <verse osisID='Matt.14.14'>Vnd Jhesus gieng erfür / vnd sahe das grosse Volck / vnd es jamerte jn der selbigen / vnd heilete jre Krancken. Mar. 6; Luc. 9; Joh. 6.</verse>
        <verse osisID='Matt.14.15'>AM abend aber traten seine Jünger zu jm / vnd sprachen / Dis ist eine wüste / vnd die nacht fellet da her / Las das Volck von dir / das sie hin in die Merckte gehen / vnd jnen Speise keuffen.</verse>
        <verse osisID='Matt.14.16'>Aber Jhesus sprach zu jnen / Es ist nicht not / das sie hin gehen / Gebt jr jnen zu essen.</verse>
        <verse osisID='Matt.14.17'>Sie sprachen / Wir haben hie nichts / denn fünff Brot vnd zween Fische.</verse>
        <verse osisID='Matt.14.18'>Vnd er sprach / Bringet mir sie her.</verse>
        <verse osisID='Matt.14.19'>Vnd er hies das Volck sich lagern / auff das Gras. Vnd nam die fünff Brot / vnd die zween Fisch / sahe auff gen Himel / vnd dancket / vnd brachs / vnd gab die Brot den Jüngern / vnd die Jünger gaben sie dem Volck.</verse>
        <verse osisID='Matt.14.20'>Vnd sie assen alle / vnd wurden sat / Vnd huben auff was vberig bleib von Brocken / zwelff Körbe vol.</verse>
        <verse osisID='Matt.14.21'>Die aber gessen hatten / der waren bey fünff tausent Man / on Weiber vnd Kinder.</verse>
        <verse osisID='Matt.14.22'>VND als bald treib Jhesus seine Jünger / das sie in das Schiff tratten / vnd fur jm herüber füren / Bis er das Volck von sich liesse.</verse>
        <verse osisID='Matt.14.23'>Vnd da er das Volck von sich gelassen hatte / steig er auff einen Berg alleine das er betet. Vnd am abend war er alleine daselbs.</verse>
        <verse osisID='Matt.14.24'>Vnd das Schiff war schon mitten auff dem Meer vnd leid not von den Wellen / Denn der wind war jnen wider.</verse>
        <verse osisID='Matt.14.25'>Aber in der vierden NachtwacheDie nacht teilet man vorzeiten in vier Wache / der jgliche drey stunden hatte. kam Jhesus zu jnen / vnd gieng auff dem Meer.</verse>
        <verse osisID='Matt.14.26'>Vnd da jn die Jünger sahen auff dem Meer gehen / erschracken sie / vnd sprachen / Es ist ein Gespenst / vnd schrien fur furcht.</verse>
        <verse osisID='Matt.14.27'>Aber als bald redete Jhesus mit jnen / vnd sprach / Seid getrost / Jch bins / Fürchtet euch nicht. Marc. 6; Joh. 6.</verse>
        <verse osisID='Matt.14.28'>PEtrus aber antwortet jm / vnd sprach / HErr bistu es / so heis mich zu dir komen auff dem Wasser.</verse>
        <verse osisID='Matt.14.29'>Vnd er sprach / Kom her. Vnd Petrus trat aus dem Schiff / vnd gieng auff dem Wasser / das er zu Jhesu keme.</verse>
        <verse osisID='Matt.14.30'>Er sahe aber einen starcken Wind / da erschrack er / vnd hub an zu sincken / schrey vnd sprach / HErr / hilff mir.</verse>
        <verse osisID='Matt.14.31'>Jhesus aber recket bald die Hand aus / vnd ergreiff jn / vnd sprach zu jm / O du Kleingleubiger / warumb zweiueltestu?</verse>
        <verse osisID='Matt.14.32'>Vnd sie tratten in das Schiff / vnd der Wind leget sich.</verse>
        <verse osisID='Matt.14.33'>Die aber im Schiff waren / kamen vnd fielen fur jn nider / vnd sprachen / Du bist warlich Gottes son.</verse>
        <verse osisID='Matt.14.34'>VND sie schifften hinüber / vnd kamen in das land Genezareth.</verse>
        <verse osisID='Matt.14.35'>Vnd da die Leute am selbigen Ort sein gewar worden / schickten sie aus in das gantze Land vmb her / vnd brachten allerley Vngesunden zu jm /</verse>
        <verse osisID='Matt.14.36'>vnd baten jn / Das sie nur seines Kleids saum anrüreten. Vnd alle die da anrüreten / wurden gesund.</verse>
      </chapter>
      <chapter osisID='Matt.15'>
        <verse osisID='Matt.15.1'>DA kamen zu jm die Schrifftgelerten vnd Phariseer von Jerusalem / vnd sprachen /</verse>
        <verse osisID='Matt.15.2'>Warumb vbertretten deine Jünger der eltesten Auffsetze? Sie wasschen jre Hende nicht / wenn sie Brot essen.</verse>
        <verse osisID='Matt.15.3'>Er antwortet / vnd sprach zu jnen / Warumb vbertrettet denn jr Gottes gebot / vmb ewer Auffsetze willen?</verse>
        <verse osisID='Matt.15.4'>Gott hat geboten / Du solt Vater vnd Mutter ehren. Wer aber vater vnd mutter fluchet / Der sol des Tods sterben.</verse>
        <verse osisID='Matt.15.5'>Aber jr leret / Wer zum Vater oder zur Mutter spricht (wenn ichs opffere / so ists dir viel nützer)(Alij sic) Sol dir das nutzen / das ich opffern mus? (Nützet) Das ist / Gott wird dir viel anders dafur bescheren. der thut wol /</verse>
        <verse osisID='Matt.15.6'>Da mit geschicht es / das niemand hinfurt seinen Vater oder seine Mutter ehret / Vnd habt also Gottes gebot auffgehaben vmb ewer Auffsetze willen.</verse>
        <verse osisID='Matt.15.7'>Jr Heuchler / Es hat wol Jsaias von euch geweissaget / vnd gesprochen /</verse>
        <verse osisID='Matt.15.8'>Dis Volck nahet sich zu mir mit seinem Munde / vnd ehret mich mit seinen Lippen / Aber jr Hertz ist ferne von mir /</verse>
        <verse osisID='Matt.15.9'>Aber vergeblich dienen sie mir / die weil sie leren solche Lere / die nichts den menschen Gebot sind. Mar. 7; Exo. 20; Leui. 19; Deut. 5; Jesa. 29.</verse>
        <verse osisID='Matt.15.10'>VND er rieff das Volck zu sich / vnd sprach zu jm / Höret zu / vnd vernemets.</verse>
        <verse osisID='Matt.15.11'>Was zum munde eingehet / das verunreiniget den Menschen nicht / Sondern was zum munde ausgehet / das verunreiniget den Menschen.</verse>
        <verse osisID='Matt.15.12'>Da tratten seine Jünger zu jm / vnd sprachen / Weistu auch / das sich die Phariseer ergerten / da sie das wort höreten?</verse>
        <verse osisID='Matt.15.13'>Aber er antwortet vnd sprach / Alle PflantzenAlle lere vnd werck die Gott nicht wircket im Menschen / sind sünde. Vnd hie sihet man / wie gar nichts der Frey wille vermag. die mein himlischer Vater nicht pflantzet / die werden ausgereu.</verse>
        <verse osisID='Matt.15.14'>Lasset sie faren / Sie sind blind / vnd Blindeleiter. Wenn aber ein Blinder den anderen leitet / so fallen sie beide in die Gruben. Luc. 6.</verse>
        <verse osisID='Matt.15.15'>DA antwortet Petrus / vnd sprach zu jm / Deute vns diese Gleichnis.</verse>
        <verse osisID='Matt.15.16'>Vnd Jhesus sprach zu jnen / Seid jr denn auch noch vnuerstendig?</verse>
        <verse osisID='Matt.15.17'>Mercket jr noch nicht? Das / alles was zum munde eingehet / das gehet in den Bauch / vnd wird durch den natürlichen Gang ausgeworffen.</verse>
        <verse osisID='Matt.15.18'>Was aber zum munde eraus gehet / das kompt aus dem Hertzen / vnd das verunreiniget den Menschen.</verse>
        <verse osisID='Matt.15.19'>Denn aus dem hertzen komen arge Gedancken / Mord / Ehebruch / Hurerey / Dieberey / falsche Gezeugnis / Lesterung.</verse>
        <verse osisID='Matt.15.20'>Das sind die stück / die den Menschen verunreinigen. Aber mit vngewasschen Henden essen / verunreiniget den Menschen nicht. Mar. 7.</verse>
        <verse osisID='Matt.15.21'>VND Jhesus gieng aus von dannen / vnd entweich in die gegend Tyro vnd Sidon /</verse>
        <verse osisID='Matt.15.22'>Vnd sihe / ein Cananeisch weib gieng aus derselbigen grentze vnd schrey jm nach vnd sprach / AH HErr / don son Dauid / erbarm dich mein / Meine Tochter wird vom Teufel vbel geplaget.</verse>
        <verse osisID='Matt.15.23'>Vnd er antwortet jr kein wort. Da traten zu jm seine Jünger / baten jn / vnd sprachen / Las sie doch von dir / denn sie schreiet vns nach.</verse>
        <verse osisID='Matt.15.24'>Er antwortet aber / vnd sprach / Jch bin nicht gesand / denn nur zu den verloren Schafen / von dem hause Jsrael.</verse>
        <verse osisID='Matt.15.25'>Sie kam aber / vnd fiel fur jm nider / vnd sprach / HErr hilff mir.</verse>
        <verse osisID='Matt.15.26'>Aber er antwortet vnd sprach / Es ist nicht fein / das man den Kindern jr Brot neme / vnd werff es fur die Hunde.</verse>
        <verse osisID='Matt.15.27'>Sie sprach / Ja HErr / Aber doch essen die Hündlin von den brossamlen / die von jrer Herrn tisch fallen.</verse>
        <verse osisID='Matt.15.28'>Da antwortet Jhesus / vnd sprach zu jr / O weib / Dein glaube ist gros / Dir geschehe wie du wilt. Vnd jre Tochter ward gesund zu der selbigen stunde. Mar. 7; Mat. 8.</verse>
        <verse osisID='Matt.15.29'>VNd Jhesus gieng von dannen furbas / vnd kam an das Galileische meer / vnd gieng auff einen Berg / vnd satzte sich alda.</verse>
        <verse osisID='Matt.15.30'>Vnd es kam zu jm viel Volcks / die hatten mit sich Lamen / Blinden / Stummen / Krüpler / vnd viel andere / vnd wurffen sie Jhesu fur die füsse / vnd er heilet sie /</verse>
        <verse osisID='Matt.15.31'>Das sich das Volck verwunderte / da sie sahen / das die Stummen redeten / die Krüpler gesund waren / die Lamen giengen / die Blinden sahen / Vnd preiseten den Gott Jsrael.</verse>
        <verse osisID='Matt.15.32'>VND Jhesus rieff seine Jünger zu sich / vnd sprach / Es jamert mich des Volcks / Denn sie nu wol drey tage bey mir beharren / vnd haben nichts zu essen / Vnd ich wil sie nicht vngessen von mir lassen / Auff das sie nicht verschmachten auff dem wege.</verse>
        <verse osisID='Matt.15.33'>Da sprachen zu jm seine Jüngere / Wo her mügen wir so viel Brots nemen in der wüsten / das wir so viel Volcks settigen?</verse>
        <verse osisID='Matt.15.34'>Vnd Jhesus sprach zu jnen / Wie viel Brots habt jr? Sie sprachen / sieben / vnd ein wenig Fischlin.</verse>
        <verse osisID='Matt.15.35'>Vnd er hies das Volck sich lagern auff die erden /</verse>
        <verse osisID='Matt.15.36'>Vnd nam die sieben Brot / vnd die Fische / dancket / brach sie / vnd gab sie seinen Jüngern / Vnd die Jünger gaben sie dem Volck.</verse>
        <verse osisID='Matt.15.37'>Vnd sie assen alle / vnd worden sat / Vnd huben auff / was vberbleib von Brocken / sieben Körbe vol.</verse>
        <verse osisID='Matt.15.38'>Vnd die da gessen hatten / der war vier tausent Man / ausgenomen weiber vnd kinder.</verse>
        <verse osisID='Matt.15.39'>Vnd da er das Volck hatte von sich gelassen / trat er in ein Schiff / vnd kam in die grentze Magdala. Mar. 8.</verse>
      </chapter>
      <chapter osisID='Matt.16'>
        <verse osisID='Matt.16.1'>DA tratten die Phariseer vnd Saduceer zu jm / die versuchten jn / vnd fodderten / Das er sie ein Zeichen vom Himel sehen liesse.</verse>
        <verse osisID='Matt.16.2'>Aber er antwortet vnd sprach / Des abends sprecht jr / Es wird ein schöner tag werden / denn der Himel ist rot /</verse>
        <verse osisID='Matt.16.3'>Vnd des morgens sprecht jr / Es wird heute vngewitter sein / denn der Himel ist rot vnd trübe. Jr Heuchler / Des Himel gestalt könnet jr vrteilen / Könnet jr denn nicht auch die ZeichenDie Zeichen meinet Christus seine Wunderthaten / die verkündiget waren / das sie geschehen solten zu Christus zeiten / Jesa. 35 dieser zeit vrteilen?</verse>
        <verse osisID='Matt.16.4'>Diese böse vnd ehebrecherische Art süchet ein Zeichen / vnd sol jr kein zeichen gegeben werden / denn das zeichen des Propheten Jonas. Vnd er lies sie / vnd gieng dauon. Mar. 8; Sup. 12. Luc. 11; Luc. 12; Jon. 2.</verse>
        <verse osisID='Matt.16.5'>VND da seine Jünger waren hinüber gefaren / hatten sie vergessen Brot mit sich zu nemen.</verse>
        <verse osisID='Matt.16.6'>Jhesus aber sprach zu jnen / Sehet zu / vnd hütet euch fur dem Sawerteig der Phariseer vnd Saduceer.</verse>
        <verse osisID='Matt.16.7'>Da dachten sie bey sich selbs / vnd sprachen / Das wirds sein / das wir nicht haben Brot mit vns genomen.</verse>
        <verse osisID='Matt.16.8'>Da das Jhesus vernam / sprach er zu jnen / Jr Kleingleubigen / was bekümmert jr euch doch / das jr nicht habt Brot mit euch genomen?</verse>
        <verse osisID='Matt.16.9'>Vernemet jr noch nichts? Gedencket jr nicht an die fünff Brot / vnter die fünff tausent / vnd wie viel Körbe jr da auffhubt?</verse>
        <verse osisID='Matt.16.10'>Auch nicht an die sieben Brot / vnter die vier tausent / vnd wie viel Körbe jr da auffhubt?</verse>
        <verse osisID='Matt.16.11'>Wie verstehet jr denn nicht / Das ich euch nicht sage vom brot / wenn ich sage / Hütet euch fur dem sawerteig der Phariseer vnd Saduceer?</verse>
        <verse osisID='Matt.16.12'>Da verstunden sie / das er nicht gesagt hatte / Das sie sich hüten solten fur dem sawerteig des Brots / sondern fur der lere der Phariseer vnd Saduceer. Mar. 8; Luc. 12.</verse>
        <verse osisID='Matt.16.13'>Da kam jhesus in die gegend der stad Cesarea Philippi / vnd fraget seine Jünger / vnd sprach / Wer sagen die Leute / das des menschen Son sey?</verse>
        <verse osisID='Matt.16.14'>Sie sprachen / Etliche sagen / du seiest Johannes der Teuffer / Die andern / du seiest Elias / Etliche / du seiest Jeremias / oder der Propheten einer.</verse>
        <verse osisID='Matt.16.15'>Er sprach zu jnen / Wer saget denn jr / das ich sey?</verse>
        <verse osisID='Matt.16.16'>Da antwortet Simon PetrusCepha Syrisch / Petrus Griechisch / heisset auff Deudsch ein Fels. Vnd alle Christen sind Petri / vmb der bekentnis willen / die hie Petrus thut / Welche ist der Fels / darauff Petrus vnd alle Petri gebawet sind. Gemein ist die bekentnis / also auch der name.  / vnd sprach / Du bist Christus / des lebendigen Gottes Son.</verse>
        <verse osisID='Matt.16.17'>Vnd Jhesus antwortet vnd sprach zu jm / Selig bistu Simon Jonas son / Denn fleisch vnd blut hat dir das nicht offenbart / Sondern mein Vater im Himel.</verse>
        <verse osisID='Matt.16.18'>Vnd ich sage dir auch / Du bist Petrus / vnd auff diesen Felsen wil ich bawen meine Gemeine / Vnd die Pforten der HellenDie Helle pforten sind aller gewalt wider die Christen / als da sind / tod / helle / weltliche weisheit vnd gewalt. sollen sie nicht vberweldigen.</verse>
        <verse osisID='Matt.16.19'>Vnd wil dir des Himelreichs schlüssel geben / Alles was du auff Erden binden wirst / Sol auch im Himel gebunden sein / Vnd alles was du auff Erden lösen wirst / Sol auch im Himel los sein.</verse>
        <verse osisID='Matt.16.20'>Da verbot er seinen Jüngern / Das sie niemand sagen solten / das er Jhesus / der Christ were. Mar. 8; Mat. 18; Mar. 8; Luc. 9; Luc. 18.</verse>
        <verse osisID='Matt.16.21'>VOn der zeit an / fieng Jhesus an / vnd zeiget seinen Jüngern / Wie er müste hin gen Jerusalem gehen / vnd viel leiden / von den Eltesten vnd Hohenpriestern vnd Schrifftgelerten / vnd getödtet werden / Vnd am dritten tage aufferstehen.</verse>
        <verse osisID='Matt.16.22'>Vnd Petrus nam jn zu sich / fur jn an / vnd sprach / HErr / Schone dein selbs / Das widerfare dir nur nicht.</verse>
        <verse osisID='Matt.16.23'>Aber er wand sich vmb vnd sprach zu Petro / Heb dich Satan von mir / Du bist mir ergerlich / denn du meinest nicht was Göttlich / sondern was menschlich ist.</verse>
        <verse osisID='Matt.16.24'>DA sprach Jhesus zu seinen Jüngern / Wil mir jemand nachfolgen / der verleugne sich selbs / vnd neme sein Creutz auff sich vnd folge Mir.</verse>
        <verse osisID='Matt.16.25'>Denn wer sein Leben erhalten wil / Der wirds verlieren. Wer aber sein Leben verleuret / vmb meinen willen / Der wirds finden.</verse>
        <verse osisID='Matt.16.26'>Was hülffs den Menschen / so er die gantze Welt gewünne / Vnd neme doch schaden an seiner Seele? Oder was kan der Mensch geben / damit er seine Seele wider löse?</verse>
        <verse osisID='Matt.16.27'>Denn es wird je geschehen / das des menschen Son kome in der Herrligkeit seines Vaters / mit seinen Engeln / Vnd als denn wird er einem jglichen vergelten nach seinen wercken.</verse>
        <verse osisID='Matt.16.28'>Wahrlich ich sage euch / Es stehen etlich hie / die nicht schmecken werden den todDas ist / Wer an Mich gleubet / wird den tod nicht sehen / Joh. 8; Joh. 11; Joh. 12 / Bis das sie des menschen Son komen sehen in seinem Reich. Sup. 10; Mar. 8; Luc. 9; Joh. 12.</verse>
      </chapter>
      <chapter osisID='Matt.17'>
        <verse osisID='Matt.17.1'>VND nach sechs tagen / nam Jhesus zu sich Petrum vnd Jacobum vnd Johannem seinen Bruder / vnd füret sie beiseits auff einen hohen Berg /</verse>
        <verse osisID='Matt.17.2'>vnd ward verkleret fur jnen. Vnd sein Angesichte leuchtet wie die Sonne / vnd seine Kleider wurden weis als ein Liecht.</verse>
        <verse osisID='Matt.17.3'>Vnd sihe / da erschienen jnen Moses vnd Elias / die redten mit jm.</verse>
        <verse osisID='Matt.17.4'>Petrus aber antwortet / vnd sprach zu Jhesu / HErr / Hie ist gut sein / Wiltu / so wöllen wir drey Hütten machen / Dir eine / Mosi eine / vnd Elias eine.</verse>
        <verse osisID='Matt.17.5'>Da er noch also redete / sihe / da vberschattet sie eine liechte Wolcken. Vnd sihe / eine stimme aus der wolcken sprach / Dis ist mein lieber Son / an welchem ich wolgefallen habe / Den solt jr hören. Mar. 9; Luc. 9.</verse>
        <verse osisID='Matt.17.6'>DA das die Jünger höreten / fielen sie auff jr Angesichte / vnd erschracken seer.</verse>
        <verse osisID='Matt.17.7'>Jhesus aber trat zu jnen / rüret sie an / vnd sprach / Stehet auff / vnd fürchtet euch nicht.</verse>
        <verse osisID='Matt.17.8'>Da sie aber jre augen auffhuben / sahen sie niemand / denn Jhesum alleine.</verse>
        <verse osisID='Matt.17.9'>Vnd da sie vom Berge herab giengen / gebot jnen Jhesus / vnd sprach / Jr solt dis Gesicht niemand sagen / Bis des menschen Son von den Todten aufferstanden ist.</verse>
        <verse osisID='Matt.17.10'>VNd seine Jünger fragten jn / vnd sprachen / Was sagen denn die Schrifftgelerten / Elias müsse zuuor komen?</verse>
        <verse osisID='Matt.17.11'>Jhesus antwortet / vnd sprach zu jnen / Elias sol ja zuuor komen / vnd alles zu recht bringen.</verse>
        <verse osisID='Matt.17.12'>Doch ich sage euch / Es ist Elias schon komen / Vnd sie haben jn nicht erkand / sondern haben an jm gethan / was sie wolten. Also wird auch des menschen Son leiden müssen von jnen.</verse>
        <verse osisID='Matt.17.13'>Da verstunden die Jünger / das er von Johanne dem Teuffer zu jnen geredt hatte.</verse>
        <verse osisID='Matt.17.14'>VND da sie zu dem Volck kamen / trat zu jm ein Mensch / vnd fiel jm zu füssen /</verse>
        <verse osisID='Matt.17.15'>vnd sprach / HErr / erbarm dich vber meinen Son / Denn er ist Monsüchtig / vnd hat ein schweres leiden / Er fellt offt ins fewr / vnd offt ins wasser /</verse>
        <verse osisID='Matt.17.16'>Vnd ich hab jn zu deinen Jüngern bracht / vnd sie kundten jm nicht helffen.</verse>
        <verse osisID='Matt.17.17'>Jhesus aber antwortet / vnd sprach / O du vngleubige vnd verkerte Art / Wie lange sol ich bey euch sein? wie lange sol ich euch dulden? Bringet mir jn hieher.</verse>
        <verse osisID='Matt.17.18'>Vnd Jhesus bedrawete jn / Vnd der Teufel fur aus von jm / vnd der Knabe ward gesund zu der selbigen stunde. Mar. 9; Luc. 9.</verse>
        <verse osisID='Matt.17.19'>DA traten zu jm seine Jünger besonders / vnd sprachen / Warumb kundten wir jn nicht austreiben?</verse>
        <verse osisID='Matt.17.20'>Jhesus aber antwortet / vnd sprach zu jnen / Vmb ewers vnglaubens willen. Denn ich sage euch warlich / So jr glauben habt / als ein Senffkorn / so müget jr sagen zu diesem Berge / Heb dich von hinnen dort hin / So wird er sich heben / Vnd euch wird nichts vnmüglich sein.</verse>
        <verse osisID='Matt.17.21'>Aber diese Art feret nicht aus / denn durch beten vnd fasten. Luc. 17.</verse>
        <verse osisID='Matt.17.22'>DA sie aber jr wesen hatten in Galilea / sprach Jhesus zu jnen / Es ist zukünfftig / Das des menschen Son vberantwortet werde in der Menschen hende /</verse>
        <verse osisID='Matt.17.23'>vnd sie werden jn tödten / Vnd am dritten tage wird er aufferstehen. Vnd sie wurden seer betrübt. Mar. 9; Luc. 9.</verse>
        <verse osisID='Matt.17.24'>DA sie nu gen Capernaum kamen / giengen zu Petro die den Zinsgrosschen einamen / vnd sprachen / Pflegt ewer Meister nicht den Zinsgrosschen zu geben?</verse>
        <verse osisID='Matt.17.25'>Er sprach / Ja. Vnd als er heim kam / kam jm Jhesus zuuor / vnd sprach / Was dünckt dich Simon? Von wem nemen die Könige auff erden den zol oder zinse? von jren Kindern / oder von Frembden?</verse>
        <verse osisID='Matt.17.26'>Da sprach zu jm Petrus / von den frembden. Jhesus sprach zu jm / So sind die Kinder freyWiewol Christus Frey war / gab er doch den zins seinem Nehesten zu willen. Also ist ein Christen seiner halben alles dings frey / vnd gibt sich doch seinem Nehesten willig zu dienst. .</verse>
        <verse osisID='Matt.17.27'>Auff das aber wir sie nicht ergern / so gehe hin an das Meer / vnd wirff den angel / Vnd den ersten Fisch der auffer feret / den nim / vnd wenn du seinen Mund auffthust / wirstu einen Stater Jst ein Lot / wenn es silber ist / so macht es ein halben gülden. finden / Den selbigen nim vnd gib jn fur mich vnd dich.</verse>
      </chapter>
      <chapter osisID='Matt.18'>
        <verse osisID='Matt.18.1'>ZV der selbigen stunde tratten die Jünger zu Jhesu / vnd sprachen / Wer ist doch der Grössest im Himelreich?</verse>
        <verse osisID='Matt.18.2'>Jhesus rieff ein Kind zu sich / vnd stellet das mitten vnter sie /</verse>
        <verse osisID='Matt.18.3'>vnd sprach / Warlich ich sage euch / Es sey denn / das jr euch vmbkeret / vnd werdet wie die Kinder / so werdet jr nicht ins Himelreich komen.</verse>
        <verse osisID='Matt.18.4'>Wer nu sich selbs nidriget / wie das Kind / der ist der grössest im Himelreich.</verse>
        <verse osisID='Matt.18.5'>Vnd wer ein solches Kind auffnimpt / in meinem Namen / der nimpt mich auff.</verse>
        <verse osisID='Matt.18.6'>Wer aber ergert dieser Geringsten einen / die an mich gleuben / Dem were besser / das ein Mülstein an seinen Hals gehenget würde / vnd erseufft würde im Meer / da es am tieffesten ist. Mar. 9; Luc. 9; Mar. 9; Luc. 17.</verse>
        <verse osisID='Matt.18.7'>WEh der Welt / der ergernis halben. Es mus ja ergernis komen / Doch weh dem Menschen / durch welchen ergernis kompt.</verse>
        <verse osisID='Matt.18.8'>So aber deine Hand / oder dein Fus dich ergert / so hawe jn abe / vnd wirff jn von dir. Es ist dir besser / das du zum Leben lam oder ein kröpel eingehest / Denn das du zwo hende oder zween Füsse habest / vnd werdest in das ewige Fewr geworffen.</verse>
        <verse osisID='Matt.18.9'>Vnd so dich dein Auge ergert / reis es aus / vnd wirffs von dir. Es ist dir besser das du eineugig zum Leben eingehest / denn das du zwey Augen habest / vnd werdest in das hellische Fewr geworffen. Sup. 5; Mar. 9.</verse>
        <verse osisID='Matt.18.10'>SEhet zu / das jr nicht jemand von diesen Kleinen verachtet / Denn ich sage euch / Jre Engel im Himel sehen alle zeit das Angesichte meines Vaters im Himel.</verse>
        <verse osisID='Matt.18.11'>Denn des menschen Son ist komen / selig zu machen / das verloren ist. Luc. 19.</verse>
        <verse osisID='Matt.18.12'>WAs düncket euch? Wenn irgend ein Mensch hundert Schafe hette / vnd eins vnter den selbigen sich verirret? Lesst er nicht die neun vnd neunzig auff den Bergen / gehet hin / vnd suchet das verirrete?</verse>
        <verse osisID='Matt.18.13'>Vnd so sichs begibt / das ers findet / Warlich sage ich euch / er frewet sich darüber / mehr denn vber die neun vnd neuntzig / die nicht verirret sind.</verse>
        <verse osisID='Matt.18.14'>Also auch ists fur ewrem Vater im Himel nicht der wille / Das jemand von diesen Kleinen verloren werde. Lu. 15.</verse>
        <verse osisID='Matt.18.15'>SVndiget aber dein Bruder an dir / so gehe hin / vnd straffe jn zwischen dir vnd jm alleine.</verse>
        <verse osisID='Matt.18.16'>Höret er dich / so hastu deinen Bruder gewonnen. Höret er dich nicht / so nim noch einen oder zween zu dir / Auff das alle Sache bestehe / auff zweier oder dreier Zeugen munde.</verse>
        <verse osisID='Matt.18.17'>Höret er die nicht / so sage es der Gemeine. Höret er die Gemeine nicht / So halt jn als einen Heiden vnd Zölner.</verse>
        <verse osisID='Matt.18.18'>Warlich ich sage euch / Was jr auff Erden binden werdet / Sol auch im Himel gebunden sein. Vnd was jr auff Erden lösen werdet / Sol auch im Himel los sein.</verse>
        <verse osisID='Matt.18.19'>Weiter sage ich euch / Wo Zween vnter euch eines werden auff erden / warumb es ist / das sie bitten wöllen / Das sol jnen widerfaren / von meinem Vater im Himel.</verse>
        <verse osisID='Matt.18.20'>Denn wo zween oder drey versamlet sind in meinem Namen (1) / Da bin Jch mitten vnter jnen. Luc. 17; Leui. 19; Deut. 19.</verse>
        <verse osisID='Matt.18.21'>DA trat Petrus zu jm / vnd sprach / HErr / Wie offt mus ich denn meinem Bruder / der an mir sündiget / vergeben? Jsts gnug siebenmal?</verse>
        <verse osisID='Matt.18.22'>Jhesus sprach zu jm / Jch sage dir nicht siebenmal / sondern siebenzig mal sieben mal. Luc. 17.</verse>
        <verse osisID='Matt.18.23'>DARumb ist das Himelreich gleich einem Könige / der mit seinen Knechten rechnen wolt.</verse>
        <verse osisID='Matt.18.24'>Vnd als er anfieng zu rechnen / Kam jm einer fur / der war jm zehen tausent Pfund schüldig.</verse>
        <verse osisID='Matt.18.25'>Da ers nu nicht hatte zu bezalen / hies der Herr verkeuffen jn vnd sein Weib / vnd seine Kinder / vnd alles was er hatte / vnd bezalen.</verse>
        <verse osisID='Matt.18.26'>Da fiel der Knecht nider / vnd betet jn an / vnd sprach / Herr / Habe gedult mit mir / ich wil dirs alles bezalen.</verse>
        <verse osisID='Matt.18.27'>Da jamert den Herrn des selbigen Knechts / vnd lies jn los / vnd die Schuld erlies er jm auch.</verse>
        <verse osisID='Matt.18.28'>DA gieng der selbe Knecht hinaus / vnd fand einen seiner Mitknechte / der war jm hundert Grosschen schüldig / Vnd er greiff jn an / vnd würget jn / vnd sprach / Bezale mir was du mir schüldig bist.</verse>
        <verse osisID='Matt.18.29'>Da fiel sein Mitknecht nider / vnd bat jn / vnd sprach / Hab gedult mit mir / ich wil dirs alles bezalen.</verse>
        <verse osisID='Matt.18.30'>Er wolt aber nicht / sondern gieng hin / vnd warff jn ins Gefengnis / bis das er bezalet / was er schüldig war.</verse>
        <verse osisID='Matt.18.31'>DA aber seine Mitknechte solchs sahen / worden sie seer betrübt / vnd kamen / vnd brachten fur jren Herrn alles das sich begeben hatte.</verse>
        <verse osisID='Matt.18.32'>Da foddert jn sein Herr fur sich / vnd sprach zu jm / Du Schalckknecht / Alle diese Schuld habe ich dir erlassen / die weil du mich batest.</verse>
        <verse osisID='Matt.18.33'>Soltestu denn dich nicht auch erbarmen vber deinen Mitknecht / wie ich mich vber dich erbarmet habe?</verse>
        <verse osisID='Matt.18.34'>Vnd sein Herr ward zornig / vnd vberantwortet jn den Peinigern / bis das er bezalet alles was er jm schüldig war.</verse>
        <verse osisID='Matt.18.35'>Also wird euch mein himlischer Vater auch thun / So jr nicht vergebet von ewrem hertzen / ein jglicher seinem Bruder seine Feile.</verse>
      </chapter>
      <chapter osisID='Matt.19'>
        <verse osisID='Matt.19.1'>VND es begab sich / da Jhesus diese rede volendet hatte / erhub er sich aus Galilea / vnd kam in die grentze des Jüdischenlands / jenseid des Jordans /</verse>
        <verse osisID='Matt.19.2'>vnd folgete jm viel Volcks nach / vnd er heilete sie daselbst.</verse>
        <verse osisID='Matt.19.3'>DA tratten zu jm die Phariseer / vnd versuchten jn / vnd sprachen zu jm / Jsts auch recht / Das sich ein Man scheidet von seinem Weibe / vmb jrgend eine vrsache?</verse>
        <verse osisID='Matt.19.4'>Er antwortet aber vnd sprach zu jnen / Habt jr nicht gelesen / Das / der im anfange den Menschen gemacht hat / der macht / das ein Man vnd Weib sein solt?</verse>
        <verse osisID='Matt.19.5'>Vnd sprach / Darumb wird ein Mensch Vater vnd Mutter lassen / vnd an seinem Weibe hangen / Vnd werden die zwey ein Fleisch sein /</verse>
        <verse osisID='Matt.19.6'>So sind sie nu nicht Zwey / sondern ein Fleisch. Was nu Gott zusamen gefüget hat / das sol der Mensch nicht scheiden. Gen. 1; Gen. 2.</verse>
        <verse osisID='Matt.19.7'>DA sprachen sie / Warumb hat denn Moses geboten / einen Scheidebrieff zu geben / vnd sich von jr zu scheiden?</verse>
        <verse osisID='Matt.19.8'>Er sprach zu jnen / Moses hat euch erleubt zu scheiden von ewern Weibern / von ewers hertzen hartigkeitEtliche Gesetz leren / etliche weren / Jene leren das beste / diese weren dem bösen / das nicht erger werde. Darumb lassen sie viel des bösen nach / Gleich wie das weltliche schwert auch thut.wegen / Von anbegin aber ists nicht also gewesen.</verse>
        <verse osisID='Matt.19.9'>Jch sage aber euch / Wer sich von seinem Weibe scheidet (Es sey denn vmb der Hurerey willen) vnd freiet ein andere / Der bricht die Ehe. Vnd wer die Abgescheidete freiet / der bricht auch die Ehe. Deut. 24; Sup. 5; Mar. 10; Luc. 16.</verse>
        <verse osisID='Matt.19.10'>DA sprachen die Jünger zu jm / Stehet die sache eines Mannes mit seinem Weibe also / so ists nicht gut ehelich werden.</verse>
        <verse osisID='Matt.19.11'>Er sprach aber zu jnen / Das wort fasset nicht jederman / sondern denen es gegeben ist.</verse>
        <verse osisID='Matt.19.12'>Denn es sind etliche Verschnitten / die sind aus Mutterleibe also geborn / Vnd sind etliche Verschnitten / die von Menschen verschnitten sind / Vnd sind etliche verschnitten / die sich selbsDas dritte verschneitten mus geistlich sein / nemlich / willige Keuscheit / Sonst were es einerley mit dem andern / das leiblich geschicht. verschnitten haben / vmb des Himelreichs willen. Wer es fassen mag der fasse es.</verse>
        <verse osisID='Matt.19.13'>DA wurden Kindlin zu jm gebracht / Das er die Hende auff sie leget / vnd betet. Die Jünger aber furen sie an.</verse>
        <verse osisID='Matt.19.14'>Aber Jhesus sprach / Lasset die Kindlin / vnd weret jnen nicht zu mir zu komen / Denn solcher ist das Himelreich.</verse>
        <verse osisID='Matt.19.15'>Vnd leget die Hende auff sie / vnd zog von dannen. Mar. 10; Luc. 18.</verse>
        <verse osisID='Matt.19.16'>VND sihe / Einer trat zu jm / vnd sprach / Guter meister / Was sol ich guts thun / Das ich das ewige Leben müge haben?</verse>
        <verse osisID='Matt.19.17'>Er aber sprach zu jm / Was heissestu mich gutGleich wie Christus spricht Joh. 7 Meine Lere ist nicht mein. Also auch hie / Jch bin nicht gut / Denn er redet von sich selbs nach der Menschheit / durch welche er vns jmer zu Gott füret.? Niemand ist gut / denn der einige Gott. Wiltu aber zum Leben eingehen / so halt die Gebot.</verse>
        <verse osisID='Matt.19.18'>Da sprach er zu jm / Welche? Jhesus aber sprach / Du solt nicht tödten. Du solt nicht ehebrechen. Du solt nicht stelen. Du solt nicht falsch gezeugnis geben.</verse>
        <verse osisID='Matt.19.19'>Ehre Vater vnd Mutter. Vnd du solt deinen Nehesten lieben / als dich selbs.</verse>
        <verse osisID='Matt.19.20'>Da sprach der Jüngling zu jm / Das habe ich alles gehalten von meiner Jugent auff / Was feilet mir noch?</verse>
        <verse osisID='Matt.19.21'>Jhesus sprach zu jm / Wiltu volkomenVolkomenheit ist eigentlich Gottes gebot halten. Darumb ists klar / das dieser Jüngling die gebot im grunde nicht gehalten hat / wie er doch meinet. Das zeiget jm Christus damit / das er die rechten werck der gebot jm furhelt / vnd vrteilt / das kein Reicher selig werde / der dieser Jüngling auch einer ist. Nu werden je die selig die Gottes gebot halten. sein / So gehe hin / verkeuffe was du hast / vnd gibs den Armen / so wirstu einen schatz im Himel haben / vnd kom vnd folge mir nach.</verse>
        <verse osisID='Matt.19.22'>Da der Jüngling das wort höret / gieng er betrübt von jm / Denn er hatte viel Güter. Mar. 10; Luc. 18.</verse>
        <verse osisID='Matt.19.23'>JHEsus aber sprach zu seinen Jüngern / Warlich / Jch sage euch / Ein Reicher wird schwerlich ins Himelreich komen.</verse>
        <verse osisID='Matt.19.24'>Vnd weiter sage ich euch / Es ist leichter / das ein Kamel durch ein Nadel öhre gehe / Denn das ein Reicher ins reich Gottes kome.</verse>
        <verse osisID='Matt.19.25'>Da das seine Jünger höreten / entsatzten sie sich seer / vnd sprachen / Je / Wer kan denn selig werden?</verse>
        <verse osisID='Matt.19.26'>Jhesus aber sahe sie an / vnd sprach zu jnen / Bey den Menschen ists vmmüglich / Aber bey Gott sind alle ding müglich.</verse>
        <verse osisID='Matt.19.27'>DA antwortet Petrus vnd sprach zu jm / Sihe wir haben alles verlassen vnd sind dir nachgefolget / Was wird vns dafur?</verse>
        <verse osisID='Matt.19.28'>Jhesus aber sprach zu jnen / Warlich ich sage euch / Das jr die jr mir seid nachgefolget / in der Widergeburt / da des menschen Son wird sitzen auff dem stuel seiner Herrligkeit / werdet jr auch sitzen auff zwelff Stuelen / vnd richten die zwelff geschlechte Jsrael.</verse>
        <verse osisID='Matt.19.29'>Vnd wer verlesset Heuser / oder Brüder / oder Schwester / oder Vater / oder Mutter / oder Weib / oder Kinder / oder Ecker / vmb meines Namens willen / Der wirds hunderfeltig nemen / Vnd das ewige Leben ererben.</verse>
        <verse osisID='Matt.19.30'>Aber viel die da sind die ersten / werden die letzten / Vnd die letzten / werden die ersten sein. Mar. 10; Luc. 18.</verse>
      </chapter>
      <chapter osisID='Matt.20'>
        <verse osisID='Matt.20.1'>DAs Himelreich ist gleich einem Hausvater der am morgen ausgieng / Erbeiter zu mieten / in seinen Weinberg.</verse>
        <verse osisID='Matt.20.2'>Vnd da er mit den Erbeitern eins ward / vmb einen Grosschen zum Taglohn / sandte er sie in seinen Weinberg.</verse>
        <verse osisID='Matt.20.3'>Vnd gieng aus vmb die dritte stunde / vnd sahe andere an dem Marckte müssig stehen /</verse>
        <verse osisID='Matt.20.4'>vnd sprach zu jnen / Gehet jr auch hin in den Weinberg / Jch wil euch geben / was recht ist.</verse>
        <verse osisID='Matt.20.5'>Vnd sie giengen hin. Abermal gieng er aus / vmb die sechste vnd neunde stunde / vnd thet gleich also.</verse>
        <verse osisID='Matt.20.6'>Vmb die eilffte stund aber gieng er aus / vnd fand andere müssig stehen / vnd sprach zu jnen / Was stehet jr hie den gantzen tag müssig?</verse>
        <verse osisID='Matt.20.7'>Sie sprachen zu jm / Es hat vns niemand gedinget. Er sprach zu jnen / Gehet jr auch hin in den Weinberg / Vnd was recht sein wird / sol euch werden.</verse>
        <verse osisID='Matt.20.8'>DA es nu abend ward / sprach der Herr des Weinbergs zu seinem Schaffner / ruffe den Erbeitern / vnd gib jnen den Lohn / Vnd heb an / an den letzten / bis zu den ersten.</verse>
        <verse osisID='Matt.20.9'>Da kamen die vmb die eilffte stunde gedinget waren / vnd empfieng ein jglicher seinen Grosschen.</verse>
        <verse osisID='Matt.20.10'>Da aber die ersten kamen / meineten sie / sie würden mehr empfahen / Vnd sie empfiengen auch ein jglicher seinen Grosschen.</verse>
        <verse osisID='Matt.20.11'>Vnd da sie den empfiengen / murreten sie wider den Hausvater /</verse>
        <verse osisID='Matt.20.12'>vnd sprachen / Diese letzten haben nur eine stunde geerbeitet / Vnd du hast sie vns gleich gemacht / da wir des tages Last vnd die Hitze getraben haben.</verse>
        <verse osisID='Matt.20.13'>ER antwortet aber / vnd saget zu einem vnter jnen / Mein Freund / ich thu dir nicht vnrecht / Bistu nicht mit mir eins worden vmb einen Grosschen?</verse>
        <verse osisID='Matt.20.14'>Nim was dein ist / vnd gehe hin. Jch wil aber diesem letzten geben / gleich wie dir.</verse>
        <verse osisID='Matt.20.15'>Oder habe ich nicht macht zu thun / was ich wil / mit dem meinen? Sihestu darumb scheel / Das ich so Gütig bin?</verse>
        <verse osisID='Matt.20.16'>Also werden die letzten die ersten / Vnd die ersten die letzten sein. Denn viel sind beruffen / Aber wenig sind auserwelet. Sup. 19.</verse>
        <verse osisID='Matt.20.17'>VNd er zoch hin auff gen Jerusalem / vnd nam zu sich die zwelff Jünger besonders auff dem wege / vnd sprach zu jnen /</verse>
        <verse osisID='Matt.20.18'>Sihe / wir ziehen hinauff gen Jerusalem / Vnd des menschen Son wird den Hohenpriestern vnd Schrifftgelerten vberantwortet werden / Vnd sie werden jn verdamnen zum tode /</verse>
        <verse osisID='Matt.20.19'>vnd werden jn vberantworten den Heiden / zu verspotten / vnd zu geisseln / vnd zu creutzigen / Vnd am dritten tage wird er wider aufferstehen. Mar. 10; Luc. 18.</verse>
        <verse osisID='Matt.20.20'>DA trat zu jm die Mutter der kinder Zebedei / mit jren Sönen / fiel fur jm nider / vnd bat etwas von jm.</verse>
        <verse osisID='Matt.20.21'>Vnd er sprach zu jr / Was wiltu / Sie sprach zu jm / Las diese meine zween Söne sitzen in deinem Reich / einen zu deiner Rechten / vnd den andern zu deiner Lincken.</verse>
        <verse osisID='Matt.20.22'>Aber Jhesus antwortet / vnd sprach / Jr wisset nicht / was jr bittet. Könnet jr den KelchDas ist leiden. Das Fleisch aber wil jmer ehe herrlich werden / denn es gecreutziget wird / ehe erhöhet denn es ernidrigt wird. trincken / den ich trincken werde / vnd euch teuffen lassen / mit der Tauff / da ich mit getaufft werde? Sie sprachen zu jm / Ja / wol.</verse>
        <verse osisID='Matt.20.23'>Vnd er sprach zu jnen / Meinen Kelch solt jr zwar trincken / vnd mit der Tauffe / da ich mit getaufft werde / solt jr getaufft werden. Aber das sitzen zu meiner Rechten vnd Lincken zu geben / stehet mir nicht zu / Sondern denen es bereitet ist von meinem Vater. Mar. 10.</verse>
        <verse osisID='Matt.20.24'>DA das die Zehen höreten / wurden sie vnwillig vber die zween Brüder /</verse>
        <verse osisID='Matt.20.25'>Aber Jhesus rieff jnen zu sich / vnd sprach / Jr wisset / das die weltliche Fürsten herrschen / vnd die Vberherrn haben gewalt.</verse>
        <verse osisID='Matt.20.26'>So sol es nicht sein vnter euch / Sondern / so jemand wil vnter euch gewaltig sein / der sey ewer Diener.</verse>
        <verse osisID='Matt.20.27'>Vnd wer da wil der Fürnemest sein / der sey ewer Knecht.</verse>
        <verse osisID='Matt.20.28'>Gleich wie des menschen Son ist nicht komen / das er jm dienen lasse / Sondern das er diene / vnd gebe sein Leben zu einer Erlösung fur viele. Mar. 10; Luc. 22.</verse>
        <verse osisID='Matt.20.29'>VND da sie von Jericho auszogen / folgete jm viel Volcks nach.</verse>
        <verse osisID='Matt.20.30'>Vnd sihe / zween Blinden sassen am wege / Vnd da sie höreten / das Jhesus fur vber gieng / schrien sie / vnd sprachen / Ah HErr / du Son Dauid / Erbarm dich vnser.</verse>
        <verse osisID='Matt.20.31'>Aber das Volck bedrawet sie / das sie schweigen solten. Aber sie schrien viel mehr / vnd sprachen / Ah HErr / du Son Dauid / Erbarm dich vnser.</verse>
        <verse osisID='Matt.20.32'>Jhesus aber stund stille / vnd rieff jnen / vnd sprach / Was wolt jr / das ich euch thun sol?</verse>
        <verse osisID='Matt.20.33'>Sie sprachen zu jm / HErr / das vnsere augen auffgethan werden.</verse>
        <verse osisID='Matt.20.34'>Vnd es jamerte Jhesum / vnd rüret jre Augen an / Vnd als bald wurden jre augen wider sehend / Vnd sie folgeten jm nach. Mar. 10; Luc. 18.</verse>
      </chapter>
      <chapter osisID='Matt.21'>
        <verse osisID='Matt.21.1'>DA sie nu nahe bey Jerusalem kamen gen Bethphage / an den Oleberg / Sandte Jhesus seine Jünger zween /</verse>
        <verse osisID='Matt.21.2'>vnd sprach zu jnen / Gehet hin in den Flecken / der fur euch ligt / Vnd balde werdet jr eine Eselin finden angebunden / vnd ein Füllen bey jr / Löset sie auff / vnd füret sie zu mir.</verse>
        <verse osisID='Matt.21.3'>Vnd so euch jemand etwas wird sagen / so sprechet / Der HErr bedarff jr / so bald wird er sie euch lassen.</verse>
        <verse osisID='Matt.21.4'>Das geschach aber alles / Auff das erfüllet würde / das gesagt ist durch den Propheten / der da spricht /</verse>
        <verse osisID='Matt.21.5'>Saget der tochter Zion / Sihe / Dein König kompt zu dir Senfftmütig / vnd reit auff einem Esel / vnd auff einem Füllen der lastbaren Eselin. Mar. 11; Luc. 19; Joh. 12; Zach. 9.</verse>
        <verse osisID='Matt.21.6'>DJe Jünger giengen hin / vnd theten wie jnen Jhesus befolhen hatte /</verse>
        <verse osisID='Matt.21.7'>vnd brachten die Eselin vnd das Füllen / Vnd legten jre Kleider drauff / vnd satzten jn drauff.</verse>
        <verse osisID='Matt.21.8'>Aber viel Volcks breitet die Kleider auff den weg. Die andern hieben Zweige von den Bewmen / vnd streweten sie auff den weg.</verse>
        <verse osisID='Matt.21.9'>Das Volck aber das vorgieng vnd nachfolget / schrey vnd sprach / HosiannaHosianna heisset auf Deudsch / Ah hilff / oder / Ah gib glück vnd heil. dem Son Dauid / Gelobet sey der da kompt in dem Namen des HERRN / Hosianna in der höh. Psal. 118.</verse>
        <verse osisID='Matt.21.10'>VNd als er zu Jerusalem einzoch / erreget sich die gantze Stad / vnd sprach / Wer ist der?</verse>
        <verse osisID='Matt.21.11'>Das volck aber sprach / Das ist der Jhesus der Prophet von Nazareth aus Galilea. Mar. 11; Luc. 19.</verse>
        <verse osisID='Matt.21.12'>VND Jhesus gieng zum tempel Gottes hin ein / vnd treib eraus alle Verkeuffer vnd Keuffer im Tempel. Vnd sties vmb der Wechsler tische / vnd die stüele der Taubenkremer.</verse>
        <verse osisID='Matt.21.13'>Vnd sprach zu jnen / Es stehet geschrieben / Mein Haus sol ein Bethaus heissen / Jr aber habt eine Mördergruben draus gemacht.</verse>
        <verse osisID='Matt.21.14'>Vnd es giengen zu jm Blinden vnd Lamen im Tempel / vnd er heilete sie.</verse>
        <verse osisID='Matt.21.15'>Da aber die Hohenpriester vnd Schrifftgelerten sahen die Wunder / die er thet / vnd die Kinder im Tempel schreien vnd sagen / Hosianna dem son Dauid / wurden sie entrüstet /</verse>
        <verse osisID='Matt.21.16'>vnd sprachen zu jm / Hörestu auch was diese sagen? Jhesus sprach zu jnen / Ja / Habt jr nie gelesen / Aus dem munde der Vnmündigen vnd Seuglingen hastu Lob zugericht?</verse>
        <verse osisID='Matt.21.17'>Vnd er lies sie da / vnd gieng zur Stad hinaus gen Bethanien / vnd bleib daselbst. Jesa. 56; Psal. 8.</verse>
        <verse osisID='Matt.21.18'>ALS er aber des morgens wider in die Stad gieng / hungerte jn.</verse>
        <verse osisID='Matt.21.19'>Vnd er sahe einen Feigenbawm an dem wege / vnd gieng hinzu / vnd fand nichts dran / denn alleine Bletter / Vnd sprach zu jm / Nu wachse auff dir hin furt nimer mehr keine Frucht. Vnd der Feigenbawm verdorret als balde.</verse>
        <verse osisID='Matt.21.20'>Vnd da das die Jünger sahen / verwunderten sie sich / vnd sprachen / Wie ist der Feigenbawm so bald verdorret?</verse>
        <verse osisID='Matt.21.21'>Jhesus aber antwortet / vnd sprach zu jnen / Warlich ich sage euch / so jr glauben habt / vnd nicht zweiuelt / So werdet jr nicht allein solchs mit dem Feigenbawm thun / Sondern so jr werdet sagen zu diesem Berge / Heb dich auff / vnd wirff dich ins Meer / so wirds geschehen.</verse>
        <verse osisID='Matt.21.22'>Vnd alles was jr bittet im Gebet / so jr gleubet / so werdet jrs empfahen. Mar. 11; Sup. 7.</verse>
        <verse osisID='Matt.21.23'>VND als er in den Tempel kam / tratten zu jm / als er leret / die Hohenpriester vnd die Eltesten im Volck / vnd sprachen / Aus waser macht thustu das? Vnd wer hat dir die macht gegeben?</verse>
        <verse osisID='Matt.21.24'>Jhesus aber antwortet / vnd sprach zu jnen / Jch wil euch auch ein wort fragen / So jr mir das saget / wil ich euch sagen / aus waser macht ich das thu.</verse>
        <verse osisID='Matt.21.25'>Wo her war die tauffe Johannis? War sie vom Himel / oder von den Menschen? Da gedachten sie bey sich selbs / vnd sprachen / Sagen wir / sie sey vom Himel gewesen / So wird er zu vns sagen / Warumb gleubet jr jm denn nicht?</verse>
        <verse osisID='Matt.21.26'>Sagen wir aber / sie sey von Menschen gewesen / So müssen wir vns fur dem Volck fürchten / Denn sie hielten alle Johannes fur einen Propheten.</verse>
        <verse osisID='Matt.21.27'>Vnd sie antworten Jhesu / vnd sprachen / Wir wissens nicht. Da sprach er zu jnen / So sage ich euch auch nicht / Aus waser macht ich das thu. Mar. 11; Luc. 20.</verse>
        <verse osisID='Matt.21.28'>WAS düncket euch aber? Es hatte ein Man zween Söne / vnd gieng zu dem Ersten / vnd sprach / Mein son / gehe hin / vnd erbeite heute in meinem Weinberge.</verse>
        <verse osisID='Matt.21.29'>Er antwortet aber / vnd sprach / Jch wils nicht thun / Darnach rewet es jn / vnd gieng hin.</verse>
        <verse osisID='Matt.21.30'>Vnd er gieng zum andern / vnd sprach gleich also. Er antwortet aber vnd sprach / Herr / ja / Vnd gieng nicht hin.</verse>
        <verse osisID='Matt.21.31'>Welcher vnter den zweien hat des Vaters willen gethan? Sie sprachen zu jm / Der erste. Jhesus sprach zu jnen / Warlich ich sage euch / Die Zölner vnd Huren mügen wol eheViel müglicher ists / das Huren vnd Buben selig werden / denn hoffertige Heiligen / Denn jene müssen zu letzt jre sünde fülen etc. Diese sterben in jrer eigen heiligkeit / wo sie nicht wünderlich bekeret werden. ins Himelreich komen / denn jr.</verse>
        <verse osisID='Matt.21.32'>Johannes kam zu euch / vnd leret euch den rechten weg / Vnd jr gleubet jm nicht / Aber die Zölner vnd Huren gleubten jm. Vnd ob jrs wol sahet / thatet jr dennoch nicht Busse / das jr jm darnach auch gegleubt hettet. Mar. 12; Luc. 15.</verse>
        <verse osisID='Matt.21.33'>HOret ein ander Gleichnis. Es war ein Hausvater / der pflantzet einen Weinberg / vnd füret einen Zaun drumb / vnd grub eine Kelter drinnen / vnd bawet einen Thurn / vnd thet jn den Weingartnern aus / vnd zog vber land.</verse>
        <verse osisID='Matt.21.34'>Da nu er bey kam die zeit der Früchte / sandte er seine Knechte zu den Weingartnern / das sie seine Früchte empfiengen.</verse>
        <verse osisID='Matt.21.35'>Da namen die Weingartner seine Knechte / Einen steupten sie / Den andern tödten sie / Den dritten steinigeten sie.</verse>
        <verse osisID='Matt.21.36'>Abermal sandte er andere Knechte / mehr denn der ersten waren / Vnd sie theten jnen gleich also. Mar. 12; Luc. 20; Jesa. 5; Jere. 2.</verse>
        <verse osisID='Matt.21.37'>DArnach sandte er seinen Son zu jnen / vnd sprach / Sie werden sich fur meinem Son schewen.</verse>
        <verse osisID='Matt.21.38'>Da aber die Weingartner den Son sahen / sprachen sie vnternander / Das ist der Erbe / kompt / Lasst vns jn tödten / vnd sein Erbgut an vns bringen.</verse>
        <verse osisID='Matt.21.39'>Vnd sie namen jn / vnd stiessen jn zum Weinberge hinaus / vnd tödten jn.</verse>
        <verse osisID='Matt.21.40'>Wenn nu der Herr des Weinberges komen wird / was wird er diesen Weingartnern thun?</verse>
        <verse osisID='Matt.21.41'>Sie sprachen zu jm / Er wird die Bösewicht vbel vmbbringen / vnd seinen Weinberg andern Weingartnern austhun / die jm die Früchte zu rechter zeit geben.</verse>
        <verse osisID='Matt.21.42'>JHEsus sprach zu jnen / Habt jr nie gelesen in der Schrifft / Der stein den die Bawleute verworffen haben / Der ist zum Eckstein worden. Von dem HERRN ist das geschehen / Vnd es ist wunderbarlich fur vnsern augen.</verse>
        <verse osisID='Matt.21.43'>Darumb sage ich euch / Das reich Gottes wird von euch genomen / vnd den Heiden gegeben werden / die seine Früchte bringen.</verse>
        <verse osisID='Matt.21.44'>Vnd wer auff diesen Stein felletEs mus sich alles an Christo stossen / Etliche zur besserung / etliche zur ergerung.  / Der wird zurschellen. Auff welchen aber Er fellet / den wird er zumalmen.</verse>
        <verse osisID='Matt.21.45'>Vnd da die Hohenpriester vnd Phariseer seine Gleichnisse höreten / vernamen sie / das er von jnen redet.</verse>
        <verse osisID='Matt.21.46'>Vnd sie trachten darnach / wie sie jn griffen / Aber sie furchten sich fur dem volck / Denn es hielt jn fur einen Propheten. Psal. 118.</verse>
      </chapter>
      <chapter osisID='Matt.22'>
        <verse osisID='Matt.22.1'>VND Jhesus antwortet vnd redet abermal durch Gleichnisse zu jnen / vnd sprach.</verse>
        <verse osisID='Matt.22.2'>Das Himelreich ist gleich einem Könige / der seinem Son hochzeit machte /</verse>
        <verse osisID='Matt.22.3'>Vnd sandte seine Knechte aus / das sie den Gesten zur hochzeit ruffeten / Vnd sie wolten nicht komen.</verse>
        <verse osisID='Matt.22.4'>Abermal sandte er andere Knechte aus / vnd sprach / Saget den Gesten / Sihe / meine Malzeit habe ich bereitet / meine Ochsen vnd mein Mastvieh ist geschlachtet / vnd alles bereit / Kompt zur hochzeit.</verse>
        <verse osisID='Matt.22.5'>Aber sie verachteten das / Vnd giengen hin / Einer auff seinen Acker / Der ander zu seiner Hantierung.</verse>
        <verse osisID='Matt.22.6'>Etliche aber griffen seine Knechte / höneten vnd tödten sie.</verse>
        <verse osisID='Matt.22.7'>Da das der König höret / ward er zornig / vnd schickete seine Heere aus vnd brachte diese Mürder vmb / vnd zündet jre Stad an. Luc. 14.</verse>
        <verse osisID='Matt.22.8'>DA sprach er zu seinen Knechten / Die hochzeit ist zwar bereit / Aber die Geste warens nicht werd.</verse>
        <verse osisID='Matt.22.9'>Darumb gehet hin auff die Strassen / vnd ladet zur Hochzeit / wen jr findet.</verse>
        <verse osisID='Matt.22.10'>Vnd die Knechte giengen aus auff die Strassen / vnd brachten zusamen wen sie funden / Böse vnd Gute / Vnd die tische wurden alle vol.</verse>
        <verse osisID='Matt.22.11'>Da gieng der König hinein / die Geste zu besehen / Vnd sahe alda einen Menschen / der hatte kein hochzeitlich Kleid an /</verse>
        <verse osisID='Matt.22.12'>Vnd sprach zu jm / Freund / Wie bistu her ein komen / vnd hast doch kein hochzeitlich KleidJst der glaube / Denn dis Euangelium verwirfft die Werckheiligen vnd nimpt an die Gleubigen. an? Er aber verstummet.</verse>
        <verse osisID='Matt.22.13'>Da sprach der König zu seinen Dienern / Bindet jm hende vnd füsse / vnd werffet jn in das Finsternis hinaus / Da wird sein heulen vnd zeeneklappen.</verse>
        <verse osisID='Matt.22.14'>Denn viel sind beruffen / Aber wenig sind aus erwelet.</verse>
        <verse osisID='Matt.22.15'>DA giengen die Phariseer hin / vnd hielten einen Rat / wie sie jn fiengen in seiner Rede.</verse>
        <verse osisID='Matt.22.16'>Vnd sandten zu jm jre Jünger / sampt Herodis Diener / vnd sprachen / Meister / Wir wissen das du warhafftig bist / vnd lerest den weg Gottes recht / vnd du fragest nach niemand / Denn du achtest nicht das ansehen der Menschen.</verse>
        <verse osisID='Matt.22.17'>Darumb sage vns / was dünckt dich? Jsts recht das man dem Keiser zinse gebe / oder nicht?</verse>
        <verse osisID='Matt.22.18'>Da nu Jhesus marckte jre schalckheit / sprach er / Jr Heuchler / was versuchet jr mich?</verse>
        <verse osisID='Matt.22.19'>Weiset mir die Zinsenmüntze. Vnd sie reichten jm einen Grosschen dar.</verse>
        <verse osisID='Matt.22.20'>Vnd er sprach zu jnen / Wes ist das Bilde vnd die vberschrifft?</verse>
        <verse osisID='Matt.22.21'>Sie sprachen zu jm / Des Keisers. Da sprach er zu jnen / So gebet dem Keiser / was des Keisers ist / vnd Gotte / was Gottes ist.</verse>
        <verse osisID='Matt.22.22'>Da sie das höreten / verwunderten sie sich / vnd liessen jn / vnd giengen dauon. Mar. 12; Luc. 20.</verse>
        <verse osisID='Matt.22.23'>AN dem selbigen tage tratten zu jm die Saduceer / die da halten / es sey kein Aufferstehen / vnd frageten jn /</verse>
        <verse osisID='Matt.22.24'>vnd sprachen / Meister / Moses hat gesagt / So einer stirbt / vnd hat nicht Kinder / so sol sein Bruder sein weib freien / vnd seinem Bruder Samen erwecken.</verse>
        <verse osisID='Matt.22.25'>Nu sind bey vns gewesen sieben Brüder / Der erste freiet / vnd starb / Vnd dieweil er nicht samen hatte / lies er sein weib seinem bruder /</verse>
        <verse osisID='Matt.22.26'>Des selben gleichen / der ander / vnd der dritte / bis an den siebenden /</verse>
        <verse osisID='Matt.22.27'>Zu letzt nach allen starb auch das weib.</verse>
        <verse osisID='Matt.22.28'>Nu in der Aufferstehung / welches Weib wird sie sein / vnter den sieben? Sie haben sie ja alle gehabt. Mar. 12; Luc. 20; Deut. 25.</verse>
        <verse osisID='Matt.22.29'>JHesus aber antwortet / vnd sprach zu jnen / Jr jrret / vnd wisset die Schrifft nicht / noch die krafft Gottes.</verse>
        <verse osisID='Matt.22.30'>Jn der Aufferstehung werden sie weder freien / noch sich freien lassen / Sondern sie sind gleich wie die engel Gottes im Himel.</verse>
        <verse osisID='Matt.22.31'>Habt jr aber nicht gelesen von der Todten aufferstehung / das euch gesagt ist von Gott / da er spricht /</verse>
        <verse osisID='Matt.22.32'>Jch bin der Gott Abraham / vnd der Gott Jsaac / vnd der Gott Jacob? Gott aber ist nicht ein Gott der Todten / sondern der Lebendigen.</verse>
        <verse osisID='Matt.22.33'>Vnd da solchs das Volck höret / entsatzten sie sich vber seiner Lere. Exo. 3.</verse>
        <verse osisID='Matt.22.34'>DA aber die Phariseer höreten / das er den Saduceern das maul gestopfft hatte / versamleten sie sich /</verse>
        <verse osisID='Matt.22.35'>Vnd einer vnter jnen ein Schrifftgelerter / versucht jn / vnd sprach /</verse>
        <verse osisID='Matt.22.36'>Meister / welches ist das furnemest Gebot im Gesetz?</verse>
        <verse osisID='Matt.22.37'>Jhesus aber sprach zu jm / Du solt lieben Gott deinen HERRN / von gantzem Hertzen / von gantzer Seelen / von gantzem Gemüte /</verse>
        <verse osisID='Matt.22.38'>Dis ist das furnemest vnd gröste Gebot.</verse>
        <verse osisID='Matt.22.39'>Das ander ist dem gleich / Du solt deinen Nehesten lieben / als dich selbs.</verse>
        <verse osisID='Matt.22.40'>Jn diesen zweien Geboten hanget das gantze Gesetz vnd die Propheten. Deut. 6.</verse>
        <verse osisID='Matt.22.41'>DA nu die Phariseer bey einander waren / Fraget sie Jhesus /</verse>
        <verse osisID='Matt.22.42'>vnd sprach / Wie dünckt euch vmb Christo? Wes son ist er? Sie sprachen / Dauids.</verse>
        <verse osisID='Matt.22.43'>Er sprach zu jnen / Wie nennet jn denn Dauid im Geist einen Herrn? da er sagt /</verse>
        <verse osisID='Matt.22.44'>Der HERR hat gesagt zu meinem Herrn / Setze dich zu meiner rechten / Bis das ich lege deine Feinde zum schemel deiner füsse.</verse>
        <verse osisID='Matt.22.45'>So nu Dauid jn einen Herrn nennet / wie ist er denn sein Son?</verse>
        <verse osisID='Matt.22.46'>Vnd niemand kund jm ein wort antworten / vnd thurst auch niemand von dem tage an hinfurt jn fragen. Psal. 110.</verse>
      </chapter>
      <chapter osisID='Matt.23'>
        <verse osisID='Matt.23.1'>DA redete Jhesus zu dem Volck / vnd zu seinen Jüngern /</verse>
        <verse osisID='Matt.23.2'>vnd sprach / Auff Moses stuel sitzenWenn man anders vnd mehr denn Moses gesetz leret / so sitzet man nicht auff Moses stuel / darumb verwirfft er auch hernach jre werck vnd menschen lere. die Schrifftgelerten vnd Phariseer /</verse>
        <verse osisID='Matt.23.3'>Alles nu was sie euch sagen / das jr halten sollet / das haltet vnd thuts / Aber nach jren wercken solt jr nicht thun / Sie sagens wol / vnd thuns nicht.</verse>
        <verse osisID='Matt.23.4'>Sie binden aber schwere vnd vntregliche Bürden / vnd legen sie den Menschen auff den hals / Aber sie wöllen die selben nicht mit einem finger regen.</verse>
        <verse osisID='Matt.23.5'>Alle jre werck aber thun sie / das sie von den Leuten gesehen werden. Sie machen jre Denckzedel breit / vnd die Seume an jren Kleidern gros.</verse>
        <verse osisID='Matt.23.6'>Sie sitzen gerne oben an vber Tissch / vnd in den Schulen /</verse>
        <verse osisID='Matt.23.7'>vnd habens gerne / das sie gegrüsset werden auff dem Marckt / vnd von den menschen Rabbi genant werden. Luc. 11; Mar. 10.</verse>
        <verse osisID='Matt.23.8'>ABer jr solt euch nicht Rabbi nennen lassen / Denn einer ist ewer Meister / Christus / Jr aber seid alle brüder.</verse>
        <verse osisID='Matt.23.9'>Vnd solt niemand Vater heissen auff erden / Denn einer ist ewer Vater / der im Himel ist.</verse>
        <verse osisID='Matt.23.10'>Vnd jr solt euch nicht lassen Meister nennen / Denn einer ist ewer Meister / Christus /</verse>
        <verse osisID='Matt.23.11'>Der grössest vnter euch / sol ewer diener sein /</verse>
        <verse osisID='Matt.23.12'>Denn wer sich selbs erhöhet / der wird ernidriget / Vnd wer sich selbs ernidriget / der wird erhöhet. Lu. 14; Lu. 18.</verse>
        <verse osisID='Matt.23.13'>WEh euch Schrifftgelerten vnd Phariseer / jr Heuchler / die jr das Himelreich zuschliessetDie schlüssel sind die gewalt zuleren das Himelreich / Das lereten sie nicht / sondern mit menschenleren hinderten sie / die da gerne die rechte lere gehöret hetten. fur den Menschen / Jr kompt nicht hinein / vnd die hinein wöllen / lasset jr nicht hin ein gehen. Mar. 12; Luc. 20.</verse>
        <verse osisID='Matt.23.14'>WEh euch Schrifftgelerten vnd Phariseer / jr Heuchler / die jr der Widwen heuser fresset / vnd wendet lang Gebet fur / Darumb werdet jr deste mehr verdamnis empfahen.</verse>
        <verse osisID='Matt.23.15'>WEh euch Schrifftgelerten vnd Phariseer / jr Heuchler / Die jr Land vnd Wasser vmbziehet / das jr einen Jüdenossen machet / Vnd wenn ers worden ist / machet jr aus jm ein Kind der hellen / zweifeltig mehr denn jr seid.</verse>
        <verse osisID='Matt.23.16'>WEh euch verblente Leiter / die jr sagt / Wer da schweret bey dem Tempel / das ist nichts / Wer aber schweret bey dem golde am Tempel / der ist schüldig.</verse>
        <verse osisID='Matt.23.17'>Jr Narren vnd Blinden / Was ist grösser? das gold oder der Tempel / der das gold heiliget?</verse>
        <verse osisID='Matt.23.18'>Wer da schweret bey dem Altar / das ist nichts / Wer aber schweret bey dem Opffer / das droben ist / der ist schüldig.</verse>
        <verse osisID='Matt.23.19'>Jr Narren vnd Blinden / Was ist grösser? das Opffer / oder der Altar / der das opffer heiliget?</verse>
        <verse osisID='Matt.23.20'>Darumb / wer da schweret bey dem Altar / der schweret bey dem selben / vnd bey allem das droben ist.</verse>
        <verse osisID='Matt.23.21'>Vnd wer da schweret bey dem Tempel / der schweret bey dem selbigen / vnd bey dem / der drinnen wonet.</verse>
        <verse osisID='Matt.23.22'>Vnd wer da schweret bey dem Himel / der schweret bey dem stuel Gottes / vnd bey dem / der drauff sitzet.</verse>
        <verse osisID='Matt.23.23'>WEh euch Schrifftgelerten vnd Phariseer / jr Heuchler / Die jr verzehendet die Mintz / Till / vnd Kümel / vnd lasset dahinden das schwerest im Gesetz / nemlich / Das Gerichte / die Barmhertzigkeit vnd den Glauben / Dis solt man thun / vnd jenes nicht lassen.</verse>
        <verse osisID='Matt.23.24'>Jr verblente Leiter / Die jr Mucken seigetDas ist / jr machet enge Gewissen in geringen stücken / vnd achtet nicht der grossen stücke.  / vnd Kamel verschluckt. Luc. 11.</verse>
        <verse osisID='Matt.23.25'>WEh euch Schrifftgelerten vnd Phariseer / jr Heuchler / die jr die Becher vnd Schüssel auswendig reinlich haltet / Jnwendig aber ists vol raubes vnd frassesWil sagen / Wie sie alles zu sich gerissen vnd im sause gelebt haben / nichts darnach gefraget / wo Gott oder die Seelen blieben / Die Schüssel vnd becher sind schön / Aber die Speise vnd Tranck drinnen / ist Raub vnd Fras. .</verse>
        <verse osisID='Matt.23.26'>Du blinder Phariseer / reinige zum ersten das inwendige am Becher vnd Schüssel / auff das auch das auswendige rein werde.</verse>
        <verse osisID='Matt.23.27'>WEh euch Schrifftgelerten vnd Phariseer / jr Heuchler / Die jr gleich seid wie die vbertünchte Greber / welch auswendig hübsch scheinen / Aber inwendig sind sie voller Todtenbein / vnd alles vnflats.</verse>
        <verse osisID='Matt.23.28'>Also auch jr / von aussen scheinet jr fur den Menschen from / Aber inwendig seid jr voller heucheley vnd vntugent.</verse>
        <verse osisID='Matt.23.29'>WEh euch Schrifftgelerten vnd Phariseer / jr Heuchler / Die jr der Propheten greber bawet / vnd schmücket der Gerechten greber /</verse>
        <verse osisID='Matt.23.30'>vnd sprecht / Weren wir zu vnser Veter zeiten gewesen / so wolten wir nicht teilhafftig sein mit jnen / an der Propheten blut.</verse>
        <verse osisID='Matt.23.31'>So gebt jr zwar vber euch selbs zeugnis / das jr Kinder seid / dere / die die Propheten getödtet haben.</verse>
        <verse osisID='Matt.23.32'>Wolan / erfüllet auch jr das mas ewer Veter.</verse>
        <verse osisID='Matt.23.33'>Jr schlangen / jr ottern Gezichte / Wie wolt jr der Hellischen verdamnis entrinnen?</verse>
        <verse osisID='Matt.23.34'>DArumb / sihe / Jch sende zu euch Propheten vnd Weisen vnd Schrifftgelerten / Vnd der selbigen werdet jr etliche tödten vnd creutzigen / vnd etliche werdet jr geisseln in ewren Schulen / vnd werdet sie verfolgen von einer Stad zu der andern.</verse>
        <verse osisID='Matt.23.35'>Auff das vber euch kome / alle das gerechte Blut / das vergossen ist auff Erden / von dem blut an des gerechten Abels / bis auffs blut Zacharias BarachieDieser Barachias hat zween namen / Denn 2. Pat. xxiiij. wird er Joiada genent. Wie denn der brauch ist zweier namen in der Schrifft vnd allenthalben. son / welchen jr getödtet habt zwischen dem Tempel vnd Altar.</verse>
        <verse osisID='Matt.23.36'>Warlich ich sage euch / das solches alles wird vber dis Geschlecht komen. Luc. 11; 2. Par. 24.</verse>
        <verse osisID='Matt.23.37'>JErusalem / Jerusalem / die du tödtest die Propheten / vnd steinigest die zu dir gesand sind / Wie offt habe ich deine Kinder versamlen wöllen / wie eine Henne versamlet jre Küchlin / vnter jre flügel / Vnd jr habt nicht gewolt?</verse>
        <verse osisID='Matt.23.38'>Sihe / ewer Haus sol euch wüst gelassen werden.</verse>
        <verse osisID='Matt.23.39'>Denn ich sage euch / Jr werdet mich von jtzt an nicht sehen / bis jr sprecht / Gelobt sey der da kompt im Namen des HERRN.</verse>
      </chapter>
      <chapter osisID='Matt.24'>
        <verse osisID='Matt.24.1'>VND Jhesus gieng hin weg von dem Tempel / vnd seine Jünger traten zu jm / das sie jm zeigeten des Tempels gebew.</verse>
        <verse osisID='Matt.24.2'>Jhesus aber sprach zu jnen / Sehet jr nicht das alles? Warlich ich sage euch / Es wird hie nicht ein Stein auff dem andern bleiben / der nicht zubrochen werde. Mar. 13; Luc. 21.</verse>
        <verse osisID='Matt.24.3'>VNd als er auff dem Oleberge sass / tratten zu jm seine Jünger besonders / vnd sprachen / Sage vns / wenn wird das geschehen? Vnd welchs wird das Zeichen sein deiner zukunfft vnd der Welt ende?</verse>
        <verse osisID='Matt.24.4'>Jhesus aber antwortet / vnd sprach zu jnen / Sehet zu / das euch nicht jemand verfüre /</verse>
        <verse osisID='Matt.24.5'>Denn es werden viel komen vnter meinem Namen / vnd sagen / Jch bin Christus / vnd werden viel verfüren.</verse>
        <verse osisID='Matt.24.6'>JR werdet hören Kriege vnd geschrey von kriegen / Sehet zu / vnd erschreckt nicht / Das mus zum ersten alles geschehen / Aber es ist noch nicht das ende da.</verse>
        <verse osisID='Matt.24.7'>Denn es wird sich empören ein Volck vber das ander / vnd ein Königreich vber das ander / vnd werden sein Pestilentz vnd Thewre zeit / vnd Erdbeben hin vnd wider /</verse>
        <verse osisID='Matt.24.8'>Da wird sich allererst die Not anheben. Luc. 19.</verse>
        <verse osisID='Matt.24.9'>ALs denn werden sie euch vberantworten in trübsal / vnd werden euch tödten / Vnd jr müsset gehasset werden / vmb meines Namens willen / von allen Völckern.</verse>
        <verse osisID='Matt.24.10'>Denn werden sich viel ergern / vnd werden sich vnternander verrhaten / vnd werden sich vnternander hassen.</verse>
        <verse osisID='Matt.24.11'>Vnd es werden sich viel falscher Propheten erheben / vnd werden viel verfüren.</verse>
        <verse osisID='Matt.24.12'>Vnd dieweil die Vngerechtigkeit wird vber hand nemen / wird die Liebe in vielen erkalten.</verse>
        <verse osisID='Matt.24.13'>Wer aber beharret bis ans Ende / der wird selig.</verse>
        <verse osisID='Matt.24.14'>Vnd es wird geprediget werden das Euangelium vom Reich / in der gantzen Welt / Zu einem zeugnis vber alle Völcker / Vnd denn wird das ende komen.</verse>
        <verse osisID='Matt.24.15'>WEnn jr nu sehen werdet den GrewelDieser Grewel fur Gott / mus ein schön eusserlich ansehen der heiligkeit fur der Welt haben / da mit die rechte heiligkeit verwüstet wird. Wie des Bapsts regiment / vnd vor zeiten der Jüden vnd Heiden abgötterey waren. der verwüstunge / dauon gesagt ist durch den Propheten Daniel / das er stehet an der heiligen Stet / Wer das lieset / der mercke drauff.</verse>
        <verse osisID='Matt.24.16'>Als denn fliehe auff die Berge / wer im Jüdischenlande ist /</verse>
        <verse osisID='Matt.24.17'>Vnd wer auff dem Dach ist / der steige nicht ernider etwas aus seinem Hause zu holen /</verse>
        <verse osisID='Matt.24.18'>Vnd wer auff dem felde ist / der kere nicht vmb / seine Kleider zu holen.</verse>
        <verse osisID='Matt.24.19'>Weh aber den Schwangern vnd Seugern zu der zeit.</verse>
        <verse osisID='Matt.24.20'>Bittet aber / das ewre flucht nicht geschehe im WinterDas ist auff sprichworts weise geredt / also viel gesagt / Sehet das jr zu rechter zeit fliehet / Denn im Winter ist nicht gut wandern. Vnd des Sabbaths / war es den Jüden verboten.  / oder am Sabbath.</verse>
        <verse osisID='Matt.24.21'>Denn es wird als denn ein gros Trübsal sein / als nicht gewesen ist von anfang der Welt / bis her / vnd als auch nicht werden wird.</verse>
        <verse osisID='Matt.24.22'>Vnd wo diese tage nicht würden verkürtzt / So würde kein Mensch selig / Aber vmb der Ausserweleten willen / werden die tage verkürtzt. Dani. 9.</verse>
        <verse osisID='Matt.24.23'>SO als denn jemand zu euch wird sagen / siheDas sind die Secten vnd Orden / die ein gut Leben an eusserlichen dingen oder mit wercken suchen / Sonderlich sind jtzt die kamern / alle geistliche Klöstern. Die Wüsten aber sind die Walfarten vnd Feldstiffte. / Hie ist Christus / oder da / so solt jrs nicht gleuben.</verse>
        <verse osisID='Matt.24.24'>Denn es werden falsche Christi vnd falsche Propheten auffstehen / vnd grosse Zeichen vnd Wunder thun / Das verfüret werden in den jrthum (wo es müglich were) auch die Ausserweleten.</verse>
        <verse osisID='Matt.24.25'>Sihe / ich habs euch zuuor gesagt.</verse>
        <verse osisID='Matt.24.26'>Darumb / wenn sie zu euch sagen werden / Sihe / er ist in der Wüsten / so gehet nicht hinaus / Sihe / er ist in der Kamer / so gleubt nicht.</verse>
        <verse osisID='Matt.24.27'>Denn gleich wie der Blitz ausgehet vom auffgang / vnd scheinet bis zum nidergang / Also wird auch sein die Zukunfft des menschen Sons.</verse>
        <verse osisID='Matt.24.28'>Wo aber ein Ass istDas ist ein sprichwort / vnd wil sagen so viel / Wir werden vns wol zusamen finden / Wo ich bin / werdet jr auch sein. Gleich wie Ass vnd Adler sich wol zusamen finden / vnd darff kein Ort sonderlich anzeigen.  / da samlen sich die Adler. Mar. 13; Luc. 17.</verse>
        <verse osisID='Matt.24.29'>BALd aber nach dem trübsal der selbigen zeit / werden Sonn und Mond den schein verlieren / vnd die Sterne werden vom Himel fallen / vnd die kreffte der Himel werden sich bewegen.</verse>
        <verse osisID='Matt.24.30'>Vnd als denn wird erscheinen das zeichen des menschen Sons im Himel. Vnd als denn werden heulen alle Geschlechte auff erden / vnd werden sehen komen des menschen Son in den wolcken des Himels / mit grosser Krafft vnd Herrligkeit.</verse>
        <verse osisID='Matt.24.31'>Vnd er wird senden seine Engel mit hellen Posaunen / vnd sie werden samlen seine Ausserweleten von den vier Winden / von einem ende des Himels zu dem andern. Luc. 21.</verse>
        <verse osisID='Matt.24.32'>AN dem Feigenbaum lernet ein Gleichnis / Wenn sein zweig itzt safftig wird / vnd bletter gewinnet / So wisset jr / das der Somer nahe ist.</verse>
        <verse osisID='Matt.24.33'>Also auch / wenn jr das alles sehet / so wisset / das es nahe fur der thür ist.</verse>
        <verse osisID='Matt.24.34'>Warlich / Jch sage euch / Dis Geschlecht wird nicht vergehen / bis das dieses alles gescheheDas ist / Es wird solchs alles anfahen zu geschehen / noch bey dieser zeit / weil jr lebet. .</verse>
        <verse osisID='Matt.24.35'>Himel vnd Erden werden vergehen / Aber meine Wort werden nicht vergehen. Mar. 13; Luc. 21.</verse>
        <verse osisID='Matt.24.36'>VOn dem Tage aber / vnd von der Stund weis niemand / auch die Engel nicht im Himel / Sondern allein mein Vater.</verse>
        <verse osisID='Matt.24.37'>Gleich aber wie es zu der zeit Noe war / Also wird auch sein die zukunfft des menschen Sons.</verse>
        <verse osisID='Matt.24.38'>Denn gleich wie sie waren in den tagen / vor der Sindflut / Sie assen / sie truncken / freieten / vnd liessen sich freien / Bis an den tag / da Noe zu der Archen eingieng /</verse>
        <verse osisID='Matt.24.39'>vnd sie achtens nicht / Bis die Sindflut kam / vnd nam sie alle dahin. Also wird auch sein die Zukunfft des menschen Sons.</verse>
        <verse osisID='Matt.24.40'>Denn werden Zween auff dem felde sein / Einer wird angenomen / Vnd der ander wird verlassen werden.</verse>
        <verse osisID='Matt.24.41'>Zwo werden malen auff der müle / Eine wird angenomen / Vnd die ander wird verlassen werden. Luc. 17.</verse>
        <verse osisID='Matt.24.42'>DArumb wachet / Denn jr wisset nicht / welche stunde ewer HErr komen wird.</verse>
        <verse osisID='Matt.24.43'>Das solt jr aber wissen / Wenn ein Hausuater wüste / welche stunde der Dieb komen wolt / So würde er ja wachen / vnd nicht in sein haus brechen lassen.</verse>
        <verse osisID='Matt.24.44'>Darumb seid jr auch bereit / Denn des menschen Son wird komen zu einer stunde / da jr nicht meinet. Mar. 13; Luc. 12.</verse>
        <verse osisID='Matt.24.45'>WElcher ist aber nu ein trewer vnd kluger Knecht / den der Herr gesetzt hat vber sein Gesinde / das er jnen zu rechter zeit Speise gebe?</verse>
        <verse osisID='Matt.24.46'>Selig ist der Knecht / wenn sein Herr kompt / vnd findet jn also thun.</verse>
        <verse osisID='Matt.24.47'>Warlich ich sage euch / Er wird jn vber alle seine Güter setzen.</verse>
        <verse osisID='Matt.24.48'>SO aber jener / der böse Knecht / wird in seinem hertzen sagen / Mein Herr kompt noch lange nicht /</verse>
        <verse osisID='Matt.24.49'>Vnd fehet an zu schlahen seine Mitknechte / isset vnd trincket mit den Trunckenen.</verse>
        <verse osisID='Matt.24.50'>So wird der Herr des selben Knechts komen / an dem tage / des er sich nicht versihet / vnd zu der stunde / die er nicht meinet /</verse>
        <verse osisID='Matt.24.51'>vnd wird jn zuscheittern / Vnd wird jm seinen Lohn geben / mit den Heuchlern / Da wird sein heulen vnd zeenklappen.</verse>
      </chapter>
      <chapter osisID='Matt.25'>
        <verse osisID='Matt.25.1'>DEnn wird das Himelreich gleich sein zehen Jungfrawen / die jre LampenDie Lampen on öle / sind die guten werck on glauben / die müssen alle verlesschen. Das Olegefess aber ist der glaube im gewissen auff Gottes gnade / der thut gute werck / die bestehen. Wie aber hie das Ole keine der andern gibt / Also mus ein jglicher fur sich selbs gleuben. namen / vnd giengen aus dem Breutgam entgegen.</verse>
        <verse osisID='Matt.25.2'>Aber fünff vnter jnen waren töricht / vnd fünff waren klug.</verse>
        <verse osisID='Matt.25.3'>Die törichten namen jre Lampen / Aber sie namen nicht Ole mit sich.</verse>
        <verse osisID='Matt.25.4'>Die klugen aber namen Ole in jren gefessen sampt jren Lampen.</verse>
        <verse osisID='Matt.25.5'>Da nu der Breutgam verzog / worden sie alle schlefferig / vnd entschlieffen.</verse>
        <verse osisID='Matt.25.6'>ZVr Mitternacht aber ward ein geschrey / Sihe / der Breutgam kompt / gehet aus jm entgegen.</verse>
        <verse osisID='Matt.25.7'>Da stunden diese Jungfrawen alle auff / vnd schmückten jre Lampen.</verse>
        <verse osisID='Matt.25.8'>Die törichten aber sprachen zu den klugen / Gebt vns von ewrem Ole / Denn vnsere Lampen verlesschen.</verse>
        <verse osisID='Matt.25.9'>Da antworten die Klugen / vnd sprachen / Nicht also / auff das nicht vns vnd euch gebreche / Gehet aber hin zu den Kremern / vnd keuffet fur euch selbs.</verse>
        <verse osisID='Matt.25.10'>Vnd da sie hin giengen zukeuffen / kam der Breutgam / vnd welche bereit waren / giengen mit jm hin ein zur Hochzeit / Vnd die thür ward verschlossen.</verse>
        <verse osisID='Matt.25.11'>Zu letzt kamen auch die andern Jungfrawen / vnd sprachen / HErr / HErr / thu vns auff.</verse>
        <verse osisID='Matt.25.12'>Er antwortet aber / vnd sprach / Warlich ich sage euch / Jch kenne ewer nicht.</verse>
        <verse osisID='Matt.25.13'>Darumb wachet / Denn jr wisset weder tag noch stund in welcher des menschen Son komen wird.</verse>
        <verse osisID='Matt.25.14'>GLeich wie ein Mensch der vber land zog / ruffete seinen Knechten / vnd thet jnen seine güter ein /</verse>
        <verse osisID='Matt.25.15'>Vnd einem gab er fünff CentnerDie Centner sind das befolhen Gottes wort / wer das wol treibt / der hat sein viel / vnd leret viel andere. Wer es lesst ligen / der hat sein wenig / Denn an jm selbs ists einerley wort / Aber es schaffet durch etliche mehr denn durch andere / Darumb ists jtzt fünff / jtzt zween Centner genennet.  / dem andern zween / dem dritten einen / Einem jedern nach seinem vermögen / vnd zog bald hinweg.</verse>
        <verse osisID='Matt.25.16'>Da gieng der hin / der fünff Centner empfangen hatte / vnd handelte mit den selbigen / vnd gewan andere fünff Centner.</verse>
        <verse osisID='Matt.25.17'>Desgleichen auch der zween Centner empfangen hatte / gewan auch zween andere.</verse>
        <verse osisID='Matt.25.18'>Der aber einen empfangen hatte / gieng hin / vnd machete eine Grube in die erden / vnd verbarg seines Herrn geld. Mar. 13; Luc. 19.</verse>
        <verse osisID='Matt.25.19'>VBer eine lange zeit / kam der Herr dieser Knechte / vnd hielt rechenschafft mit jnen.</verse>
        <verse osisID='Matt.25.20'>Da trat erzu / der fünff Centner empfangen hatte / vnd legete ander fünff Centner dar / vnd sprach / Herr / Du hast mir fünff Centner gethan / Sihe da / ich habe da mit andere fünff Centner gewonnen.</verse>
        <verse osisID='Matt.25.21'>Da sprach sein Herr zu jm / Ey du fromer vnd getrewer Knecht / Du bist vber wenigem getrew gewest / Jch wil dich vber viel setzen / Gehe ein zu deines Herrn freude.</verse>
        <verse osisID='Matt.25.22'>Da trat auch erzu / der zween Centner empfangen hatte / vnd sprach / Herr / Du hast mir zween Centner gethan / Sihe da / ich hab mit denselben zween ander gewonnen.</verse>
        <verse osisID='Matt.25.23'>Sein Herr sprach zu jm / Ey du fromer vnd getrewer Knecht / Du bist vber wenigem getrew gewesen / Jch wil dich vber viel setzen / Gehe ein zu deines Herrn freude.</verse>
        <verse osisID='Matt.25.24'>DA trat auch erzu / der einen Centner empfangen hatte / vnd sprach / Herr / Jch wuste / das du ein harter Man bist / Du schneittest / wo du nicht geseet hast / vnd samlest / da du nicht gestrawet hast /</verse>
        <verse osisID='Matt.25.25'>Vnd furchte mich / gieng hin / vnd verbarg deinen Centner in die erden / Sihe / da hastu das deine.</verse>
        <verse osisID='Matt.25.26'>Sein Herr aber antwortet / vnd sprach zu jm / Du Schalck vnd fauler Knecht / wustestu das ich schneitte / da ich nicht geseet habe / vnd samle / da ich nicht gestrawet habe /</verse>
        <verse osisID='Matt.25.27'>So soltestu mein geld zu den Wechslern gethan haben / vnd wenn ich komen were / hette ich das meine zu mir genomen mit wucher.</verse>
        <verse osisID='Matt.25.28'>Darumb nemet von jm den Centner / vnd gebets dem / der zehen Centner hat.</verse>
        <verse osisID='Matt.25.29'>Denn wer da hat / dem wird gegeben werden / vnd wird die fülle haben / Wer aber nicht hat / Dem wird auch das er hat genomen werden.</verse>
        <verse osisID='Matt.25.30'>Vnd den vnnützen Knecht werfft in die finsternis hin aus / Da wird sein heulen vnd zeenklappen.</verse>
        <verse osisID='Matt.25.31'>WEnn aber des menschen son komen wird / in seiner Herrligkeit / vnd alle heilige Engel mit jm / Denn wird er sitzen auff dem stuel seiner Herrligkeit /</verse>
        <verse osisID='Matt.25.32'>vnd werden fur jm alle Völcker versamlet werden / Vnd er wird sie von einander scheiden / gleich als ein Hirte die Schafe von den Böcken scheidet /</verse>
        <verse osisID='Matt.25.33'>vnd wird die Schafe zu seiner Rechten stellen / vnd die Böcke zur Lincken.</verse>
        <verse osisID='Matt.25.34'>Da wird denn der König sagen zu denen zu seiner Rechten / Kompt her jr gesegneten meines Vaters / ererbet das Reich / das euch bereitet ist von anbegin der welt.</verse>
        <verse osisID='Matt.25.35'>Denn ich bin Hungerig gewesen / vnd jr habt mich gespeiset. Jch bin Durstig gewesen / vnd jr habt mich getrencket. Jch bin ein Gast gewesen / vnd jr habt mich beherberget.</verse>
        <verse osisID='Matt.25.36'>Jch bin Nacket gewesen / vnd jr habt micht bekleidet. Jch bin Kranck gewesen / vnd jr habt mich besucht. Jch bin Gefangen gewesen / vnd jr seid zu mir komen. Sup. 13; Mar. 4; Luc. 19.</verse>
        <verse osisID='Matt.25.37'>DEnn werden jm die Gerechten antworten / vnd sagen / HErr / Wenn haben wir dich hungerig gesehen / vnd haben dich gespeiset? Oder durstig / vnd haben dich getrenckt?</verse>
        <verse osisID='Matt.25.38'>Wenn haben wir dich einen Gast gesehen / vnd beherberget? Oder nacket / vnd haben dich bekleidet?</verse>
        <verse osisID='Matt.25.39'>Wenn haben wir dich kranck oder gefangen gesehen / vnd sind zu dir komen?</verse>
        <verse osisID='Matt.25.40'>Vnd der König wird antworten / vnd sagen zu jnen / Warlich ich sage euch / Was jr gethan habt einem vnter diesen meinen geringsten Brüdern / Das habt jr mir gethan.</verse>
        <verse osisID='Matt.25.41'>DEnn wird er auch sagen zu denen zur Lincken / Gehet hin von mir / jr Verfluchten / in das ewige Fewr / das bereitet ist dem Teufel vnd seinen Engeln.</verse>
        <verse osisID='Matt.25.42'>Jch bin Hungerig gewesen / Vnd jr habt mich nicht gespeiset. Jch bin Durstig gewesen / vnd jr habt mich nicht getrencket.</verse>
        <verse osisID='Matt.25.43'>Jch bin ein Gast gewesen / vnd jr habt mich nicht beherberget. Jch bin Nacket gewesen / vnd jr habt mich nicht bekleidet. Jch bin Kranck vnd Gefangen gewesen / vnd jr habt mich nicht besucht.</verse>
        <verse osisID='Matt.25.44'>DA werden sie jm auch antworten vnd sagen / HErr / Wenn haben wir dich gesehen / hungerig / oder durstig / oder einen gast / oder nacket / oder kranck oder gefangen / Vnd haben dir nicht gedienet?</verse>
        <verse osisID='Matt.25.45'>Denn wird er jnen antworten / vnd sagen / Warlich ich sage euch / Was jr nicht gethan habt einem vnter diesen Geringsten / das habt jr mir auch nicht gethan.</verse>
        <verse osisID='Matt.25.46'>Vnd sie werden in die ewige Pein gehen / Aber die Gerechten in das ewige Leben.</verse>
      </chapter>
      <chapter osisID='Matt.26'>
        <verse osisID='Matt.26.1'>VND es begab sich / da Jhesus alle diese Rede volendet hatte / sprach er zu seinen Jüngern /</verse>
        <verse osisID='Matt.26.2'>Jr wisset / das nach zween tagen Ostern wird / Vnd des menschen Son wird vberantwortet werden / das er gecreutziget werde. Mar. 14; Luc. 22.</verse>
        <verse osisID='Matt.26.3'>DA versamleten sich die Hohenpriester vnd Schrifftgelerten / vnd die Eltesten im volck / in den Pallast des Hohenpriesters / der da hies Caiphas /</verse>
        <verse osisID='Matt.26.4'>vnd hielten rat / wie sie Jhesum mit listen griffen vnd tödten.</verse>
        <verse osisID='Matt.26.5'>Sie sprachen aber / Ja nicht auff das Fest / auff das nicht ein Auffrhur werde im Volck. Joh. 12.</verse>
        <verse osisID='Matt.26.6'>DA nu Jhesus war zu Bethanien / im hause Simonis des Aussetzigen /</verse>
        <verse osisID='Matt.26.7'>trat zu jm ein Weib / das hatte ein glas mit köstlichem Wasser / vnd gos es auff sein Heubt / da er zu tisch sass.</verse>
        <verse osisID='Matt.26.8'>Da das seine Jünger sahen / wurden sie vnwillig / vnd sprachen / Wo zu dienet dieser vnrat?</verse>
        <verse osisID='Matt.26.9'>Dieses wasser hette mocht tewr verkaufft / vnd den Armen gegeben werden.</verse>
        <verse osisID='Matt.26.10'>Da das Jhesus merckte / sprach er zu jnen / Was bekümmert jr das weib? Sie hat ein gut werckDa sihet man / das der glaube allein das werck gut machet / Denn alle vernunfft hette dis werck verdampt / wie auch die Apostel selbs theten. Denn die werck sind die besten / die man nicht weis / wie gut sie sind. an mir gethan /</verse>
        <verse osisID='Matt.26.11'>Jr habt alle zeit Armen bey euch / Mich aber habt jr nicht alle zeit.</verse>
        <verse osisID='Matt.26.12'>Das sie dis wasser hat auff meinen Leib gegossen / hat sie gethan / das man mich begrabenLasst es doch gehen / Es ist die Letzte die sie mir gibt / Denn ich sol doch sterben. wird.</verse>
        <verse osisID='Matt.26.13'>Warlich / Jch sage euch / Wo dis Euangelium geprediget wird in der gantzen Welt / da wird man auch sagen zu jrem Gedechtnis / was sie gethan hat.</verse>
        <verse osisID='Matt.26.14'>DA gieng hin der Zwelffen einer / mit namen Judas Jscharioth / zu den Hohenpriestern /</verse>
        <verse osisID='Matt.26.15'>vnd sprach / Was wolt jr mir geben / Jch wil jn euch verrhaten? Vnd sie boten jm dreissig Silberling.</verse>
        <verse osisID='Matt.26.16'>Vnd von dem an / suchet er gelegenheit / das er jn verrhiete. Mar. 14; Luc. 22.</verse>
        <verse osisID='Matt.26.17'>ABer am ersten tage der süssenbrot / tratten die Jünger zu Jhesu / vnd sprachen zu jm / Wo wiltu / das wir dir bereiten das Osterlamb zu essen?</verse>
        <verse osisID='Matt.26.18'>Er sprach / Gehet hin in die Stad / zu einem / vnd sprecht zu jm / Der Meister lesst dir sagen / meine zeit ist hie / ich wil bey dir die Ostern halten / mit meinen Jüngern.</verse>
        <verse osisID='Matt.26.19'>Vnd die Jünger thaten / wie jnen Jhesus befolhen hatte / vnd bereiteten das Osterlamb.</verse>
        <verse osisID='Matt.26.20'>VND am abend satzte er sich zu tisch mit den Zwelffen.</verse>
        <verse osisID='Matt.26.21'>Vnd da sie assen / sprach er / Warlich ich sage euch / Einer vnter euch wird mich verrhaten.</verse>
        <verse osisID='Matt.26.22'>Vnd sie wurden seer betrübt / vnd huben an / ein jglicher vnter jnen / vnd sagten zu jm / HErr / bin ichs?</verse>
        <verse osisID='Matt.26.23'>Er antwortet / vnd sprach / Der mit der hand mit mir in die Schüssel tauchet / der wird mich verrhaten.</verse>
        <verse osisID='Matt.26.24'>Des menschen Son gehet zwar da hin / wie von jm geschrieben stehet / Doch weh dem Menschen / durch welchen des menschen Son verrahten wird / Es were jm besser / das der selbige Mensch noch nie geborn were.</verse>
        <verse osisID='Matt.26.25'>Da antwortet Judas / der jn verrhiet / vnd sprach / Bin ichs Rabbi? Er sprach zu jm / Du sagests.</verse>
        <verse osisID='Matt.26.26'>DA sie aber assen / Nam Jhesus das Brot / dancket / vnd brachs vnd gabs den Jüngern / vnd sprach / Nemet / esset / Das ist mein Leib.</verse>
        <verse osisID='Matt.26.27'>Vnd er nam den Kelch / vnd dancket / gab jnen den / vnd sprach / Trincket alle draus /</verse>
        <verse osisID='Matt.26.28'>Das ist mein Blut des newen Testaments / welchs vergossen wird fur viel / zur vergebung der sünden.</verse>
        <verse osisID='Matt.26.29'>Jch sage euch / Jch werde von nu an nicht mehr von diesem gewechs des weinstocks trinckenDas ist / wir werden hinfurt keinen leiblichen wandel mit einander haben / vnd das sol das Valete sein.  / bis an den tag / da ichs newe trincken werde mit euch in meines Vaters Reich. Mar. 14; Luc. 22; 1. Cor. 11.</verse>
        <verse osisID='Matt.26.30'>VND da sie den lobgesang gesprochen hatten / giengen sie hinaus an den Oleberg.</verse>
        <verse osisID='Matt.26.31'>Da sprach Jhesus zu jnen / Jn dieser nacht werdet jr euch alle ergern an mir. Denn es stehet geschrieben / Jch werde den Hirten schlahen / Vnd die Schafe der herde werden sich zerstrewen.</verse>
        <verse osisID='Matt.26.32'>Wenn ich aber aufferstehe / wil ich fur euch hin gehen in Galileam.</verse>
        <verse osisID='Matt.26.33'>Petrus aber antwortet / vnd sprach zu jm / Wenn sie auch alle sich an dir ergerten / So wil ich doch mich nimer mehr ergern.</verse>
        <verse osisID='Matt.26.34'>Jhesus sprach zu jm / Warlich ich sage dir / Jn dieser nacht / ehe der Hane krehet / wirstu mich drey mal verleugnen.</verse>
        <verse osisID='Matt.26.35'>Petrus sprach zu jm / Vnd wenn ich mit dir sterben müste / So wil ich dich nicht verleugnen. Des gleichen sagten auch alle Jünger. Zach. 13.</verse>
        <verse osisID='Matt.26.36'>DA kam Jhesus mit jnen / zu eim Hofe / der hies Gethsemane / vnd sprach zu seinen Jüngern / Setzet euch hie / bis das ich dort hin gehe / vnd bete.</verse>
        <verse osisID='Matt.26.37'>Vnd nam zu sich Petrum / vnd die zween söne Zebedei / Vnd fieng an zu trawren vnd zu zagen.</verse>
        <verse osisID='Matt.26.38'>Da sprach Jhesus zu jnen / Meine Seele ist betrübet bis an den Tod / Bleibet hie / vnd wachet mit mir.</verse>
        <verse osisID='Matt.26.39'>Vnd gieng hin ein wenig / fiel nider auff sein Angesichte / vnd betet / vnd sprach / Mein Vater / Jsts müglich / so gehe dieser Kelch von Mir / Doch nicht wie Jch wil / sondern wie Du wilt /</verse>
        <verse osisID='Matt.26.40'>Vnd er kam zu seinen Jüngern / vnd fand sie schlaffend / vnd sprach zu Petro. Könnet jr denn nicht eine stunde mit mir wachen?</verse>
        <verse osisID='Matt.26.41'>Wachet vnd betet / Das jr nicht in anfechtung fallet. Der Geist ist willig / Aber das Fleisch ist schwach.</verse>
        <verse osisID='Matt.26.42'>ZVm andern mal gieng er aber hin / betet / vnd sprach / Mein Vater / Jsts nicht müglich / das dieser Kelch von mir gehe / Jch trincke jn denn / so geschehe dein wille.</verse>
        <verse osisID='Matt.26.43'>Vnd er kam vnd fand sie aber schlaffend / Vnd jre augen waren vol schlaffs.</verse>
        <verse osisID='Matt.26.44'>Vnd er lies sie / vnd gieng aber mal hin / vnd betet zum dritten mal vnd redet die selbigen wort.</verse>
        <verse osisID='Matt.26.45'>Da kam er zu seinen Jüngern / vnd sprach zu jnen / Ah wolt jr nu schlaffen vnd rugen? Sihe / die stunde ist hie / das des menschen Son in der Sünder hende vberantwortet wird.</verse>
        <verse osisID='Matt.26.46'>Stehet auff / lasst vns gehen / Sihe / er ist da / der mich verrhet.</verse>
        <verse osisID='Matt.26.47'>VND als er noch redet / Sihe / da kam Judas der Zwelffen einer / vnd mit jm eine grosse Schar / mit Schwerten vnd mit Stangen / von den Hohenpriestern vnd Eltesten des Volcks.</verse>
        <verse osisID='Matt.26.48'>Vnd der Verrheter hatte jnen ein Zeichen gegeben / vnd gesagt / Welchen ich küssen werde / der ists / den greiffet.</verse>
        <verse osisID='Matt.26.49'>Vnd als bald trat er zu Jhesu / vnd sprach / GegrüssetDas ist böse Deudsch. Wir grüssen also auff deudsch / Guten abend / glück zu etc. seistu Rabbi / vnd küsset jn.</verse>
        <verse osisID='Matt.26.50'>Jhesus aber sprach zu jm / Mein Freund / Warumb bistu komen? Da tratten sie hin zu / vnd legten die hende an Jhesum / vnd griffen jn. Mar. 14; Luc. 22; Joh. 18.</verse>
        <verse osisID='Matt.26.51'>VND sihe / Einer aus denen / die mit Jhesu waren / recket die hand aus / vnd zoch sein Schwert aus / vnd schlug des Hohenpriesters Knecht / vnd hieb jm ein Ohr ab.</verse>
        <verse osisID='Matt.26.52'>Da sprach Jhesus zu jm / Stecke dein Schwert an seinen ort / Denn wer das Schwert nimptDas Schwert nemen / die es on ördenliche Gewalt brauchen.  / Der sol durchs Schwert vmbkomenDas ist / Er ist in des Schwerts vrteil gefallen / ob wol zu weilen des schwerts Geweldigen vmb seiner busse oder ander vrsach solchs vrteil nicht volfüren. Also bestetiget Christus das schwert. .</verse>
        <verse osisID='Matt.26.53'>Oder meinstu / das ich nicht kündte meinen Vater bitten / das er mir zuschickte mehr denn zwelff legionLegion ist ein zal von sechs tausent ongefehr. Engel?</verse>
        <verse osisID='Matt.26.54'>Wie würde aber die Schrifft erfüllet? Es mus also gehen.</verse>
        <verse osisID='Matt.26.55'>ZV der stunde sprach Jhesus zu der Scharen / Jr seid ausgangen / als zu einem Mörder / mit schwerten vnd mit stangen / mich zu fahen / Bin ich doch teglich gesessen bey euch / vnd habe geleret im Tempel / vnd jr habt mich nicht gegriffen.</verse>
        <verse osisID='Matt.26.56'>Aber das ist alles geschehen / das erfüllet würden die Schrifft der Propheten. Da verliessen jn alle Jünger / vnd flohen.</verse>
        <verse osisID='Matt.26.57'>DJe aber jhesum gegriffen hatten füreten jn zu dem Hohenpriester Caiphas / Da hin die Schrifftgelerten vnd Eltesten sich versamlet hatten.</verse>
        <verse osisID='Matt.26.58'>Petrus aber folgete jm nach von ferns / bis in den Pallast des Hohenpriesters / vnd gieng hin ein / vnd satzte sich bey die Knechte / Auff das er sehe / wo es hinaus wolte.</verse>
        <verse osisID='Matt.26.59'>Die Hohenpriester aber vnd Eltesten / vnd der gantze Rat / suchten falsche Zeugnis wider Jhesum / Auff das sie jn tödten /</verse>
        <verse osisID='Matt.26.60'>vnd funden keins / Vnd wiewol viel falscher Zeugen erzu traten / funden sie doch keins. Zu letzt traten erzu zween falsche Zeugen /</verse>
        <verse osisID='Matt.26.61'>vnd sprachen / Er hat gesagt / Jch kan den tempel Gottes abbrechen / vnd in dreien tagen den selben bawen.</verse>
        <verse osisID='Matt.26.62'>VND der Hohepriester stund auff / vnd sprach zu jm / Antwortestu nichts zu dem / das diese wider dich zeugen?</verse>
        <verse osisID='Matt.26.63'>Aber Jhesus schweig stille. Vnd der Hohepriester antwortet / vnd sprach zu jm / Jch beschwere dich bey dem lebendigen Gott / das du vns sagest / Ob du seiest Christus / der son Gottes?</verse>
        <verse osisID='Matt.26.64'>Jhesus sprach / Du sagests. Doch sage ich euch / von nu an wirds geschehen / das jr sehen werdet des menschen Son sitzen zur Rechten der Krafft / vnd komen in den wolcken des Himels.</verse>
        <verse osisID='Matt.26.65'>Da zureis der Hohepriester seine kleider / vnd sprach / Er hat Gott gelestert / Was dürffen wir weiter zeugnis? Sihe / jtzt habt jr seine Gotteslesterung gehört /</verse>
        <verse osisID='Matt.26.66'>Was dünckt euch? Sie antworten vnd sprachen / Er ist des todes schuldig.</verse>
        <verse osisID='Matt.26.67'>Da speieten sie aus in sein Angesichte / vnd schlugen jn mit feusten / Etliche aber schlugen jn ins Angesichte /</verse>
        <verse osisID='Matt.26.68'>vnd sprachen / Weissage vns Christe / wer ists / der dich schlug?</verse>
        <verse osisID='Matt.26.69'>PEtrus aber sass draussen im Pallast / Vnd es trat zu jm eine Magd / vnd sprach / Vnd du warest auch mit dem Jhesu aus Galilea.</verse>
        <verse osisID='Matt.26.70'>Er leugnet aber fur jnen allen / vnd sprach / Jch weis nicht was du sagest.</verse>
        <verse osisID='Matt.26.71'>Als er aber zur thür hinaus gieng / sahe jn ein andere / vnd sprach zu denen / die da waren. Dieser war auch mit dem Jhesu von Nazareth.</verse>
        <verse osisID='Matt.26.72'>Vnd er leugnet abermal / vnd schwur da zu / Jch kenne des Menschen nicht.</verse>
        <verse osisID='Matt.26.73'>Vnd vber eine kleine weile / traten hin zu / die da stunden / vnd sprachen zu Petro / Warlich / du bist auch einer von denen / Denn deine sprache verrhet dich.</verse>
        <verse osisID='Matt.26.74'>Da hub er an / sich zuuerfluchen vnd schweren / Jch kenne des Menschen nicht. Vnd als bald krehet der Hane.</verse>
        <verse osisID='Matt.26.75'>Da dachte Petrus an die wort Jhesu / da er zu jm sagte / Ehe der Hane krehen wird / Wirstu mich drey mal verleugnen. Vnd gieng heraus / vnd weinet bitterlich. Mar. 14; Luc. 22; Joh. 18.</verse>
      </chapter>
      <chapter osisID='Matt.27'>
        <verse osisID='Matt.27.1'>DEs morgens aber hielten alle Hohepriester vnd die Eltesten des volcks einen Rat vber Jhesum / Das sie jn tödten.</verse>
        <verse osisID='Matt.27.2'>Vnd bunden jn / füreten jn hin / vnd vberantworten jn dem Landpfleger Pontio Pilato. Mar. 15; Luc. 23; Joh. 18.</verse>
        <verse osisID='Matt.27.3'>DA das sahe Judas / der jn verrhaten hatte / das er verdampt war zum tode / Gerewet es jn / vnd bracht erwider die dreissig Silberling den Hohenpriestern vnd den Eltesten /</verse>
        <verse osisID='Matt.27.4'>vnd sprach / Jch habe vbel gethan / das ich vnschüldig Blut verrhaten habe.</verse>
        <verse osisID='Matt.27.5'>Sie sprachen / Was gehet vns das an? Da sihe du zu. Vnd er warff die Silberlinge in den Tempel / Hub sich dauon / gieng hin vnd erhenget sich selbs.</verse>
        <verse osisID='Matt.27.6'>ABer die Hohenpriester namen die Silberlinge / vnd sprachen / Es taug nicht das wir sie in Gottes kasten legen / Denn es ist Blutgeld.</verse>
        <verse osisID='Matt.27.7'>Sie hielten aber einen Rat / vnd keufften einen Töpffers acker darumb / zum begrebnis der Pilger /</verse>
        <verse osisID='Matt.27.8'>Da her ist der selbige Acker genennet der Blutacker / bis auff den heutigen tag.</verse>
        <verse osisID='Matt.27.9'>Da ist erfüllet / das gesagt ist durch den Propheten Jeremias / da er spricht / Sie haben genommen dreissig Silberlinge / da mit bezalet ward der verkauffte / welchen sie kaufften von den kindern Jsrael /</verse>
        <verse osisID='Matt.27.10'>Vnd haben sie gegeben vmb einen Töpffers acker / Als mir der HERR befolhen hat. Zach. 11.</verse>
        <verse osisID='Matt.27.11'>JHEsus aber stund fur dem Landpfleger / Vnd der Landpfleger fragete jn / vnd sprach / Bistu der Jüden König? Jhesus aber sprach zu jm / Du sagests.</verse>
        <verse osisID='Matt.27.12'>Vnd da er verklagt ward von den Hohenpriestern vnd Eltesten / antwortet er nichts.</verse>
        <verse osisID='Matt.27.13'>Da sprach Pilatus zu jm / Hörestu nicht / wie hart sie dich verklagen?</verse>
        <verse osisID='Matt.27.14'>Vnd er antwortet jm nicht auff ein wort / Also / das sie auch der Landpfleger seer vewunderte. Mar. 15; Luc. 23; Joh. 18.</verse>
        <verse osisID='Matt.27.15'>AVff das Feste aber hatte der Landpfleger gewonet / dem Volck einen Gefangen los zu geben / welche sie wolten /</verse>
        <verse osisID='Matt.27.16'>Er hatte aber zu der zeit einen Gefangen / einen sonderlichenMattheus wil sagen / Das Pilatus den ergsten Mörder habe wöllen furschlagen / Da mit die Jüden nicht fur jn bitten kündten. Aber sie hetten ehe den Teufel selbs los gebeten / ehe sie Gottes Son hetten los lassen sein. Sic et hodie agitur et semper. fur andern / der hies Barrabas.</verse>
        <verse osisID='Matt.27.17'>Vnd da sie versamlet waren / sprach Pilatus zu jnen / Welchen wolt jr / das ich euch los gebe / Barrabam / oder Jhesum / von dem gesagt wird / Er sey ChristusPilatus redet hönisch zu den Jüden / vnd spricht / Jr sagt / dieser sey Christus / das ist / König (wie jrs nennet) Jch sehe aber das er ein arm / vnschüldiger Mensch ist. Sic et Mar. 15 ?</verse>
        <verse osisID='Matt.27.18'>Denn er wuste wol / das sie jn aus neid vberantwortet hatten.</verse>
        <verse osisID='Matt.27.19'>VND da er auff dem Richtstuel sass / schickte sein Weib zu jm / vnd lies jm sagen / Habe du nichts zuschaffen mit diesem Gerechten / Jch habe heute viel erlitten im trawm / von seinet wegen.</verse>
        <verse osisID='Matt.27.20'>ABer die Hohenpriester vnd Eltesten vberredeten das volck / Das sie vmb Barrabas bitten solten / vnd Jhesum vmbbrechten.</verse>
        <verse osisID='Matt.27.21'>Da antwortet nu der Landpfleger / vnd sprach zu jnen / Welchen wolt jr vnter diesen zweien / den ich euch sol los geben? Sie sprachen / Barrabam.</verse>
        <verse osisID='Matt.27.22'>Pilatus sprach zu jnen / Was sol ich denn machen mit Jhesu / von dem gesagt wird / Er sey ChristusJohannes deutet diese wort also. Sol ich ewren König creutzigen? ? Sie sprachen alles / Las jn creutzigen.</verse>
        <verse osisID='Matt.27.23'>Der Landpfleger sagete / Was hat er denn vbels gethan? Sie schrien aber noch mehr / vnd sprachen / Las jn creutzigen.</verse>
        <verse osisID='Matt.27.24'>DA aber Pilatus sahe / das er nichts schaffet / sondern das viel ein grösser Getümel ward / nam er Wasser / vnd wusche die Hend fur dem Volck / vnd sprach / Jch bin vnschüldig an dem blut dieses Gerechten / sehet jr zu.</verse>
        <verse osisID='Matt.27.25'>Da antwortet das gantze Volck / vnd sprach / Sein Blut kome vber vns vnd vber vnser Kinder.</verse>
        <verse osisID='Matt.27.26'>Da gab er jnen Barrabam los / Aber Jhesum lies er geisseln / vnd vberantwortet jn / das er gecreutzigt würde.</verse>
        <verse osisID='Matt.27.27'>DA namen die Kriegsknecht des Landpflegers Jhesum zu sich in das Richthaus / vnd samleten vber jn die gantze Schar.</verse>
        <verse osisID='Matt.27.28'>Vnd zogen jn aus / vnd legten jm einen Purpur mantel an /</verse>
        <verse osisID='Matt.27.29'>vnd flochten eine dörnen Krone / vnd satzten sie auff sein Heubt / vnd ein Rhor in seine rechte hand / Vnd beugeten die Knie fur jm / vnd spotteten jn / vnd sprachen / Gegrüsset seiestu Jüden König.</verse>
        <verse osisID='Matt.27.30'>Vnd speieten jn an / vnd namen das Rhor / vnd schlugen da mit sein Heubt. Mar. 15; Joh. 19.</verse>
        <verse osisID='Matt.27.31'>VND da sie jn verspottet hatten / zogen sie jm den Mantel aus vnd zogen jm seine Kleider an / Vnd füreten jn hin / das sie in creutzigten.</verse>
        <verse osisID='Matt.27.32'>VND in dem sie hin aus giengen / funden sie einen Menschen von Kyrene / mit namen Simon / den zwungen sie / das er jm sein Creutz trug.</verse>
        <verse osisID='Matt.27.33'>Vnd da sie an die Stet kamen / mit namen Golgatha / das ist verdeudschet / ScheddelstetHeisst / da man die Vbeltheter richtet als der Galge / Rabenstein etc. Darumb das viel Todtenköpffe da ligen.  /</verse>
        <verse osisID='Matt.27.34'>gaben sie im Essig zu trincken mit Gallen vermischet / Vnd da ers schmecket wolt er nicht trincken.</verse>
        <verse osisID='Matt.27.35'>DA sie jn aber gecreutziget hatten / teileten sie seine Kleider / vnd worffen das Los darumb / Auff das erfüllet würde / das gesagt ist durch den Propheten / Sie haben meine Kleider vnter sich geteilet / Vnd vber mein Gewand haben sie das Los geworffen.</verse>
        <verse osisID='Matt.27.36'>Vnd sie sassen alda / vnd hüteten sein.</verse>
        <verse osisID='Matt.27.37'>Vnd oben zu seinen Heubten hefften sie die vrsach seines todes / beschrieben / nemlich / Dis ist Jhesus der Jüden König.</verse>
        <verse osisID='Matt.27.38'>Vnd da wurden zween Mörder mit jm gecreutziget / Einer zur Rechten / vnd einer zur Lincken. Psal. 22.</verse>
        <verse osisID='Matt.27.39'>DJe aber fur vber giengen / lesterten jn / vnd schüttelten jre Köpffe /</verse>
        <verse osisID='Matt.27.40'>vnd sprachen / Der du den tempel Gottes zubrichest / vnd bawest jn in dreien tagen / Hilff dir selber / Bistu Gottes son / so steig erab vom creutz.</verse>
        <verse osisID='Matt.27.41'>Desgleichen auch die Hohenpriester spotteten sein / sampt den Schrifftgelerten / vnd Eltesten / vnd sprachen /</verse>
        <verse osisID='Matt.27.42'>Andern hat er geholffen / vnd kan jm selber nicht helffen / Jst er der könig Israel / So steige er nu vom creutz / so wöllen wir jm gleuben.</verse>
        <verse osisID='Matt.27.43'>Er hat Gott vertrawet / der erlöse jn nu / lüstets jn / Denn er hat gesagt / Jch bin Gottes Son.</verse>
        <verse osisID='Matt.27.44'>Desgleichen schmeheten jn auch die Mörder / die mit jm gecreutziget waren.</verse>
        <verse osisID='Matt.27.45'>VNd von der sechsten stunde an / ward ein Finsternis vber das gantze Land bis zu der neunden stunde.</verse>
        <verse osisID='Matt.27.46'>Vnd vmb die neunde stunde schrey Jhesus laut / vnd sprach / Eli / Eli / lama Asabthani? Das ist / Mein Gott / mein Gott / Warumb hastu mich verlassen?</verse>
        <verse osisID='Matt.27.47'>Etliche aber die da stunden / da sie das höreten / sprachen sie / Der rüffet dem Elias.</verse>
        <verse osisID='Matt.27.48'>Vnd bald lieff einer vnter jnen / nam einen Schwam / vnd füllet jn mit Essig / vnd steckt jn auff ein Rhor / vnd trencket jn.</verse>
        <verse osisID='Matt.27.49'>Die andern aber sprachen / Halt / las sehen / Ob Elias kome vnd jm helffe.</verse>
        <verse osisID='Matt.27.50'>Aber Jhesus schrey abermal laut / vnd verschied. Psal. 22.</verse>
        <verse osisID='Matt.27.51'>VND sihe da / Der Furhang im Tempel zureis in zwey stück / von oben an / bis vnten ausHie wendet sichs / vnd wird gar ein new wesen etc. Iuxta illud, Et erit requies eius gloria. .</verse>
        <verse osisID='Matt.27.52'>Vnd die Erde erbebete / Vnd die Felsen zurissen / Vnd die Greber theten sich auff / vnd stunden auff viel Leibe der Heiligen die da schlieffen /</verse>
        <verse osisID='Matt.27.53'>vnd giengen aus den grebern / nach seiner Aufferstehung / vnd kamen in die heilige Stad vnd erschienen vielen.</verse>
        <verse osisID='Matt.27.54'>ABer der Heubtmann / vnd die bey jm waren vnd bewareten Jhesum / da sie sahen das Erdbeben / vnd was da geschach / erschracken sie seer / vnd sprachen / Warlich dieser ist Gottes son gewesen.</verse>
        <verse osisID='Matt.27.55'>Vnd es waren viel Weiber da / die von ferns zusahen / die da Jhesu waren nachgefolget aus Galilea / vnd hatten jm gedienet /</verse>
        <verse osisID='Matt.27.56'>Vnter welchen war Maria Magdalena / vnd Maria die mutter Jacobi vnd Joses / vnd die mutter der kinder Zebedei.</verse>
        <verse osisID='Matt.27.57'>AM abend aber / kam ein reicher man von Arimathia / der hies Joseph / welcher auch ein Jünger Jhesu war /</verse>
        <verse osisID='Matt.27.58'>Der gieng zu Pilato / vnd bat jn vmb den leib Jhesu. Da befalh Pilatus / man solt jm jn geben.</verse>
        <verse osisID='Matt.27.59'>Vnd Joseph nam den Leib / vnd wickelet jn in ein rein Linwand /</verse>
        <verse osisID='Matt.27.60'>vnd legete jn in sein eigen new Grab / welches er hatte lassen in einen Fels hawen / vnd weltzet einen grossen stein fur die thür des Grabes / vnd gieng dauon.</verse>
        <verse osisID='Matt.27.61'>Es war aber alda Maria Magdalena / vnd die ander Maria / die satzten sich gegen das Grab.</verse>
        <verse osisID='Matt.27.62'>DEs andern tages / der da folget nach dem Rustage / Kamen die Hohenpriester vnd Phariseer semptlich zu Pilato /</verse>
        <verse osisID='Matt.27.63'>vnd sprachen / Herr / wir haben gedacht / das dieser Verfürer sprach / da er noch lebet / Jch wil nach dreien tagen aufferstehen.</verse>
        <verse osisID='Matt.27.64'>Darumb befilhe / das man das Grab verware / bis an den dritten tag / Auff das nicht seine Jünger komen / vnd stelen jn / vnd sagen zum Volck / er ist aufferstanden von den Todten / Vnd werde der letzte betrug erger denn der erste.</verse>
        <verse osisID='Matt.27.65'>Pilatus sprach zu jnen / Da habt jr die Hüter / gehet hin / vnd verwaret / wie jr wisset.</verse>
        <verse osisID='Matt.27.66'>Sie giengen hin / vnd verwareten das grab mit Hütern / vnd versiegelten den Stein.</verse>
      </chapter>
      <chapter osisID='Matt.28'>
        <verse osisID='Matt.28.1'>AM abendDie Schrifft fehet den tag an / am vergangen abend vnd des selben abends ende / ist der morgen hernach. Also spricht hie S. Mattheus / Christus sey am morgen aufferstanden / der des abends ende / vnd anbruch des ersten Feiertages war. Denn sie zeleten die sechs tage nach dem hohen Osterfeste alle heilig / vnd fiengen an / am nehesten nach dem hohen Osterfeste. aber des Sabbaths / welcher anbricht am morgen des ersten Feiertages der Sabbathen / kam Maria Magdalena / vnd die ander Maria / das Grab zu besehen.</verse>
        <verse osisID='Matt.28.2'>Vnd sihe / es geschach ein gros Erdbeben. Denn der Engel des HERRN kam vom Himel her ab / trat hin zu / vnd waltzet den Stein von der Thür / vnd satzte sich drauff /</verse>
        <verse osisID='Matt.28.3'>Vnd seine gestalt war wie der blitz / vnd sein Kleid weis als der schnee.</verse>
        <verse osisID='Matt.28.4'>Die Hüter aber erschracken fur furcht / vnd wurden als weren sie tod. Mar. 16; Luc. 24; Joh. 20.</verse>
        <verse osisID='Matt.28.5'>ABer der Engel antwortet / vnd sprach zu den Weibern / Fürchtet euch nicht / Jch weis / das jr Jhesum den gecreutzigten suchet /</verse>
        <verse osisID='Matt.28.6'>Er ist nicht hie / Er ist aufferstanden / wie er gesagt hat. Kompt her / vnd sehet die stet / da der HErr gelegen hat.</verse>
        <verse osisID='Matt.28.7'>Vnd gehet eilend hin / vnd saget es seinen Jüngern / das er aufferstanden sey von den Todten / Vnd sihe / Er wird fur euch hin gehen in Galileam / Da werdet jr jn sehen / sihe / ich habs euch gesagt.</verse>
        <verse osisID='Matt.28.8'>VND sie giengen eilend zum Grabe hin aus mit furcht vnd grosser freude / vnd lieffen / das sie es seinen Jüngern verkündigeten. Vnd da sie giengen seinen Jüngern zu verkündigen /</verse>
        <verse osisID='Matt.28.9'>Sihe / da begegnet jnen Jhesus / vnd sprach / Seid gegrüsset. Vnd sie tratten zu jm / vnd griffen an seine Füsse / vnd fielen fur jm nider.</verse>
        <verse osisID='Matt.28.10'>Da sprach Jhesus zu jnen / Fürchtet euch nicht / gehet hin / vnd verkündiget es meinen Brüdern / Da sie gehen in Galileam / daselbs werden sie mich sehen.</verse>
        <verse osisID='Matt.28.11'>DA sie aber hin giengen / Sihe / da kamen etliche von den Hütern in die Stad / vnd verkündigeten den Hohenpriestern / alles was geschehen war.</verse>
        <verse osisID='Matt.28.12'>Vnd sie kamen zusamen mit den Eltesten / vnd hielten einen Rat / vnd gaben den Kriegsknechten Gelds gnug /</verse>
        <verse osisID='Matt.28.13'>vnd sprachen / Saget / seine Jünger kamen des nachts / vnd stolen jn / die weil wir schlieffen.</verse>
        <verse osisID='Matt.28.14'>Vnd wo es würde auskomen bey dem Landpfleger / wöllen wir jn stillen / vnd schaffen das jr sicher seid.</verse>
        <verse osisID='Matt.28.15'>Vnd sie namen das Geld / vnd theten wie sie geleret waren. Solchs ist eine gemeine rede worden bey den Jüden / bis auff den heutigen tag.</verse>
        <verse osisID='Matt.28.16'>ABer die eilff Jünger giengen in Galilea / auff einen Berg / da hin Jhesus jnen bescheiden hatte.</verse>
        <verse osisID='Matt.28.17'>Vnd da sie jn sahen / fielen sie fur jm nider / Etliche aber zweiuelten.</verse>
        <verse osisID='Matt.28.18'>Vnd Jhesus trat zu jnen / redet mit jnen / vnd sprach Mir ist gegeben alle Gewalt im Himel vnd Erden.</verse>
        <verse osisID='Matt.28.19'>Darumb gehet hin / vnd leret alle Völcker / vnd teuffet sie / im Namen des Vaters / vnd des Sons / vnd des heiligen Geists /</verse>
        <verse osisID='Matt.28.20'>Vnd leret sie halten alles was ich euch befolhen habe. Vnd sihe / Jch bin bey euch alle tage / bis an der Welt ende. - Ende des Euangeli Sanct Matthes.</verse>
      </chapter>
    </div></osisText>
</osis>