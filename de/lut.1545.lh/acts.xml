<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Acts'>
      <chapter osisID='Acts.1'>
        <verse osisID='Acts.1.1'>DJe Erste Rede hab ich zwar gethanBefolhen hatte / was er befelhen wolte / nemlich / Das sie solten seine Apostel sein / vnd aller Welt predigen.  / lieber Theophile / von alle dem / das Jhesus anfieng / beide zu thun vnd zuleren /</verse>
        <verse osisID='Acts.1.2'>Bis an den tag / da er auffgenomen ward / Nach dem er den Aposteln (welche er hatte erwelet) durch den heiligen Geist / befelh gethan hatte /</verse>
        <verse osisID='Acts.1.3'>Welchen er sich nach seinem Leiden lebendig erzeiget hatte / durch mancherley erweisung / vnd lies sich sehen vnter jnen vierzig tage lang / vnd redet mit jnen vom reich Gottes.</verse>
        <verse osisID='Acts.1.4'>Vnd als er sie versamlet hatte / befalh er jnen / Das sie nicht von Jerusalem wichen / sondern warteten auff die Verheisung des Vaters / welche jr habt gehöret (sprach er) von mir /</verse>
        <verse osisID='Acts.1.5'>Denn Johannes hat mit wasser getaufft / Jr aber solt mit dem heiligem Geiste getaufft werden / nicht lange nach diesen tagen.</verse>
        <verse osisID='Acts.1.6'>DJE aber so zusamen komen waren / fragten jn / vnd sprachen / HErr / wirstu auff diese zeit wider auffrichten das reich Jsrael?</verse>
        <verse osisID='Acts.1.7'>Er sprach aber zu jnen / Es gebürt euch nicht zu wissen zeit oder stunde / welche der Vater seiner macht furbehalten hat /</verse>
        <verse osisID='Acts.1.8'>Sondern jr werdet die krafft des heiligen Geistes empfahen / welcher auff euch komen wird / Vnd werdet meineNicht Moses zeugen / sondern allein der gnaden in Christo. Zeugen sein zu Jerusalem / vnd in gantz Judea vnd Samaria / vnd bis an das ende der Erden.</verse>
        <verse osisID='Acts.1.9'>VNd da er solchs gesagt / ward er auffgehaben zusehens / vnd eine Wolcke nam jn auff fur jren augen weg.</verse>
        <verse osisID='Acts.1.10'>Vnd als sie jm nach sahen gen Himel farend / sihe / da stunden bey jnen zween Menner in weissen Kleidern /</verse>
        <verse osisID='Acts.1.11'>welche auch sagten / Jr menner von Galilea / was stehet jr / vnd sehet gen Himel? Dieser Jhesus / welcher von euch ist auffgenomen gen Himel / wird komen / wie jr in gesehen habt / gen Himel faren.</verse>
        <verse osisID='Acts.1.12'>DA wandten sie vmb gen Jerusalem / von dem Berge / der da heisset der Oleberg / welcher ist nahe bey Jerusalem / vnd ligt ein Sabbather weg dauon.</verse>
        <verse osisID='Acts.1.13'>Vnd als sie hin ein kamen / stiegen sie auff den Söller / da denn sich enthielten Petrus vnd Jacobus / Johannes vnd Andreas / Philippus vnd Thomas / Bartholomeus / vnd Mattheus / Jacobus Alphei son / vnd Simon Zelotes / vnd Judas Jacobi.</verse>
        <verse osisID='Acts.1.14'>Diese alle waren stets bey einander einmütig mit beten vnd flehen / sampt den Weibern / vnd Maria der mutter Jhesu / vnd seinen Brüdern.</verse>
        <verse osisID='Acts.1.15'>Vnd in den tagen / trat auff petrus vnter die Jünger / vnd sprach (Es war aber die Schare der namen zu hauffe bey hundert vnd zwenzig)</verse>
        <verse osisID='Acts.1.16'>Jr Menner vnd Brüder / Es muste die Schrifft erfüllet werden / welche zuuor gesagt hat der heilige Geist / durch den mund Dauid / von Juda / der ein Furgenger war / dere / die Jhesum fiengen /</verse>
        <verse osisID='Acts.1.17'>denn er war mit vns gezelet / vnd hatte dis Ampt mit vns vberkomen.</verse>
        <verse osisID='Acts.1.18'>Dieser hat erworben den Acker vmb den vngerechten Lohn / vnd sich erhenckt / vnd ist mitten entzwey geborsten / vnd alle sein Eingeweide ausgeschüt.</verse>
        <verse osisID='Acts.1.19'>Vnd es ist kund worden allen / die zu Jerusalem wonen / also / das derselbige acker genennet wird auff jre Sprache / Hakeldama / das ist / ein Blutacker.</verse>
        <verse osisID='Acts.1.20'>Denn es stehet geschrieben im Psalmbuch / Jre Behausung müsse wüste werden / vnd sey niemand der drinnen wone. Vnd / Sein Bistum empfahe ein ander. Mat. 27; Psal. 69; Psal. 109.</verse>
        <verse osisID='Acts.1.21'>SO mus nu einer vnter diesen Mennern / die bey vns gewesen sind / die gantze zeit vber / welche der HErr Jhesus vnter vns ist aus vnd eingegangen /</verse>
        <verse osisID='Acts.1.22'>von der tauffe Johannis an / bis auff den tag / da er von vns genomen ist / ein Zeuge seiner aufferstehung mit vns werden.</verse>
        <verse osisID='Acts.1.23'>Vnd sie stelleten Zween / Joseph genant Barsabas / mit dem zunamen Just / vnd Mathian /</verse>
        <verse osisID='Acts.1.24'>Betteten vnd sprachen / HERR / aller hertzen Kündiger / zeige an / welchen du erwelet hast vnter diesen Zween /</verse>
        <verse osisID='Acts.1.25'>Das einer empfahe diesen Dienst vnd Apostelampt / dauon Judas abgewichen ist / das er hin gienge an seinen ort.</verse>
        <verse osisID='Acts.1.26'>Vnd sie worffen das Los vber sie / vnd das Los fiel auff Matthian / Vnd er ward zugeordenet zu den eilff Aposteln.</verse>
      </chapter>
      <chapter osisID='Acts.2'>
        <verse osisID='Acts.2.1'>VND als der tag der Pfingsten erfüllet war / waren sie alle einmütig bey einander.</verse>
        <verse osisID='Acts.2.2'>Vnd es geschach schnelle ein Brausen vom Himel / als eines gewaltigen Windes / vnd erfüllet das gantze Haus / da sie sassen.</verse>
        <verse osisID='Acts.2.3'>Vnd man sahe an jnen die Zungen zerteilet / als weren sie fewrig / Vnd er satzte sich auff einen jglichen vnter jnen /</verse>
        <verse osisID='Acts.2.4'>vnd wurden alle vol des heiligen Geists / Vnd fiengen an zu predigen mit andern Zungen / nach dem der Geist jnen gab aus zusprechen.</verse>
        <verse osisID='Acts.2.5'>ES waren aber Jüden zu Jerusalem wonend / die waren gottfürchtige Menner / aus allerley Volck / das vnter dem Himel ist.</verse>
        <verse osisID='Acts.2.6'>Da nu diese stimme geschach / kam die Menge zusamen / vnd wurden verstörtzt / Denn es höret ein jglicher / das sie mit seiner Sprache redten.</verse>
        <verse osisID='Acts.2.7'>Sie entsatzten sich aber alle / verwunderten sich / vnd sprachen vnternander / Sihe / sind nicht diese alle / die da reden / aus Galilea?</verse>
        <verse osisID='Acts.2.8'>Wie hören wir denn / ein jglicher seine Sprache / darinnen wir geboren sind?</verse>
        <verse osisID='Acts.2.9'>Parther vnd Meder / vnd Elamiter / vnd die wir wonen in Mesopotamia / vnd in Judea / vnd Cappadocia / Ponto vnd Asia /</verse>
        <verse osisID='Acts.2.10'>Phrygia vnd Pamphylia / Egypten / vnd an den enden der Lybien bey Kyrenen / vnd Auslender von Rom /</verse>
        <verse osisID='Acts.2.11'>Jüden vnd Jüdegenossen / Kreter vnd Araber / Wir hören sie mit vnsern Zungen / die grossen Thaten Gottes reden.</verse>
        <verse osisID='Acts.2.12'>Sie entsatzten sich alle / vnd wurden jrre / vnd sprachen einer zu dem andern / Was wil das werden?</verse>
        <verse osisID='Acts.2.13'>Die andern aber hattens jren spot / vnd sprachen / Sie sind vol süsses Weins.</verse>
        <verse osisID='Acts.2.14'>DA trat Petrus auff mit den Eilffen / hub auff seine stimme / vnd redte zu jnen / Jr Jüden / lieben Menner / vnd alle die jr zu Jerusalem wonet / Das sey euch kund gethan / vnd lasset meine wort zu ewren ohren eingehen.</verse>
        <verse osisID='Acts.2.15'>Denn diese sind nicht truncken / wie jr wehnet / sintemal es ist die dritte stund am tage.</verse>
        <verse osisID='Acts.2.16'>Sondern das ists / das durch den Propheten Joel zuuor gesagt ist /</verse>
        <verse osisID='Acts.2.17'>Vnd es sol geschehen in den letzten tagen / spricht Gott / Jch wil ausgiessen von meinem Geist auff alles FleischBeide in vnd ausser dem Gesetz / Denn in Christo sind sie alle gleich on alle werck vnd verdienst / zur gnaden beruffen.  / Vnd ewre Söne vnd ewre Töchter sollen weissagen / vnd ewre Jünglinge sollen Gesichte sehen / vnd ewre Eltesten sollen Trewme haben.</verse>
        <verse osisID='Acts.2.18'>Vnd auff meine Knechte vnd auff meine Megde wil ich in den selbigen tagen von meinem Geist ausgiessen / vnd sie sollen weissagen.</verse>
        <verse osisID='Acts.2.19'>Vnd ich wil Wunder thun oben im Himel / vnd Zeichen vnten auff Erden / Blut und Fewr / vnd Rauchdampff.</verse>
        <verse osisID='Acts.2.20'>Die Sonne sol sich verkeren in Finsternis / vnd der Mond in Blut / ehe denn der grosse vnd offenberliche Tag des HERRN kompt.</verse>
        <verse osisID='Acts.2.21'>Vnd sol geschehen / Wer den Namen des HERRN anruffen wird / sol selig werden.</verse>
        <verse osisID='Acts.2.22'>JR Menner von Jsrael höret diese wort / Jhesum von Nazareth / den Man von Gott vnter euch mit Thaten vnd Wunder vnd Zeichen beweiset / welche Gott durch jn that vnter euch (wie denn auch jr selbs wisset)</verse>
        <verse osisID='Acts.2.23'>Denselbigen (nach dem er aus bedachtem rat vnd versehung Gottes ergeben war) habt jr genomen durch die hende der Vngerechten / vnd jn angehefftet vnd erwürget.</verse>
        <verse osisID='Acts.2.24'>Den hat Gott aufferwecket / vnd auffgelöset die schmertzen des Todes / nach dem es vmmüglich war / das er solt von jm gehalten werden.</verse>
        <verse osisID='Acts.2.25'>Denn Dauid spricht von jm / Jch habe den HERRN allezeit furgesetzt fur mein angesichte / Denn er ist an meiner Rechten / auff das ich nicht bewegt werde.</verse>
        <verse osisID='Acts.2.26'>Darumb ist mein Hertz frölich / vnd meine Zunge frewet sich / denn auch mein Fleisch wird rugen in der hoffnung.</verse>
        <verse osisID='Acts.2.27'>Denn du wirst meine Seele nicht in der Helle lassen / Auch nicht zugeben / das dein Heiliger die Verwesung sehe.</verse>
        <verse osisID='Acts.2.28'>Du hast mir kund gethan die wege des Lebens / Du wirst mich erfüllen mit Freuden fur deinem Angesichte. Psal. 16.</verse>
        <verse osisID='Acts.2.29'>JR Menner / lieben Brüder / Lasset mich frey reden zu euch von dem Ertzvater Dauid / Er ist gestorben vnd begraben / vnd sein Grab ist bey vns / bis auff diesen tag.</verse>
        <verse osisID='Acts.2.30'>Als er nu ein Prophet war / vnd wuste / das jm Gott verheissen hatte mit einem Eide / das die Frucht seiner lenden solte auff seinem Stuel sitzen /</verse>
        <verse osisID='Acts.2.31'>Hat ers zuuor gesehen / vnd geredt von der aufferstehung Christi / Das seine Seele nicht in der Hellen gelassen ist / vnd sein Fleisch die verwesung nicht gesehen hat. 3. Reg. 2; Jnf. 13; Psal. 132.</verse>
        <verse osisID='Acts.2.32'>DJesen Jhesum hat Gott aufferweckt / Des sind wir alle Zeugen.</verse>
        <verse osisID='Acts.2.33'>Nu er durch die rechten Gottes erhöhet ist / vnd empfangen hat die Verheissung des heiligen Geists vom Vater / hat er ausgegossen / dis / das jr sehet vnd höret.</verse>
        <verse osisID='Acts.2.34'>Denn Dauid ist nicht gen Himel gefaren / Er spricht aber / Der HERR hat gesagt zu meinem Herrn / Setze dich zu meiner Rechten.</verse>
        <verse osisID='Acts.2.35'>Bis das ich deine Feinde lege zum schemel deiner Füsse.</verse>
        <verse osisID='Acts.2.36'>So wisse nu das gantze haus Jsrael gewis / Das Gott diesen Jhesum / den jr gecreutziget habt / zu einem HErrn vnd Christ gemacht hat. Psal. 110.</verse>
        <verse osisID='Acts.2.37'>DA sie aber das höreten giengs jnen durchs hertze / vnd sprachen zu Petro vnd zu den andern Aposteln / Jr Menner / lieben Brüder / Was sollen wir thun?</verse>
        <verse osisID='Acts.2.38'>Petrus sprach zu jnen / Thut busseSihe / diese werden durchs Wort on werck from / Vnd müssen da jr vorige heiligkeit büssen.  / vnd lasse sich ein jglicher teuffen auff den namen Jhesu Christi / zur vergebung der sünde / So werdet jr empfahen die Gabe des heiligen Geists.</verse>
        <verse osisID='Acts.2.39'>Denn ewer vnd ewer Kinder ist diese Verheissung / vnd aller die ferne sind / welche Gott vnser HERR erzu ruffen wird.</verse>
        <verse osisID='Acts.2.40'>Auch mit viel andern worten bezeuget er / vnd ermanet / vnd sprach / Lasset euch helffen von diesen vnartigen Leuten.</verse>
        <verse osisID='Acts.2.41'>Die nu sein Wort gerne annamen / liessen sich teuffen / Vnd wurden hin zu gethan an dem tage / bey drey tausent Seelen.</verse>
        <verse osisID='Acts.2.42'>SJe blieben aber bestendig in der Aposteln lere / vnd in der Gemeinschafft vnd im Brotbrechen / vnd im Gebet.</verse>
        <verse osisID='Acts.2.43'>Es kam auch alle Seelen furcht an. Vnd geschahen viel Wunder vnd Zeichen durch die Apostel.</verse>
        <verse osisID='Acts.2.44'>Alle aber die gleubig waren worden / waren bey einander / vnd hielten alle ding gemein.</verse>
        <verse osisID='Acts.2.45'>Jre Güter vnd Habe verkaufften sie / vnd teileten sie aus vnter alle / nach dem jederman not war.</verse>
        <verse osisID='Acts.2.46'>Vnd sie waren teglich vnd stets bey einander einmütig im Tempel / vnd brachen das brot hin vnd her in Heusern /</verse>
        <verse osisID='Acts.2.47'>namen die Speise / vnd lobeten Gott / mit freuden vnd einfeltigem hertzen / vnd hatten genade bey dem gantzen Volck. Der HErr aber that hin zu teglich / die da selig wurden / zu der Gemeine.</verse>
      </chapter>
      <chapter osisID='Acts.3'>
        <verse osisID='Acts.3.1'>PEetrus aber vnd Johannes giengen mit einander hin auff in den Tempel vmb die neunde stunde / da man pflegt zu beten.</verse>
        <verse osisID='Acts.3.2'>Vnd es war ein Man / Lam von Mutterleibe / der lies sich tragen / Vnd sie satzten jn teglich fur des Tempels thür / die da heisset die Schöne / das er bettelte das Almosen von denen / die in den Tempel giengen.</verse>
        <verse osisID='Acts.3.3'>Da er nu sahe Petrum vnd Johannem / das sie wolten zum Tempel hin ein gehen / bat er vmb ein Almosen.</verse>
        <verse osisID='Acts.3.4'>Petrus aber sahe jn an mit Johanne / vnd sprach / Sihe vns an.</verse>
        <verse osisID='Acts.3.5'>Vnd er sahe sie an / wartet / das er etwas von jnen empfienge.</verse>
        <verse osisID='Acts.3.6'>Petrus aber sprach / Silber vnd gold habe ich nicht / was ich aber habe / das gebe ich dir. Jm namen Jhesu Christi von Nazareth / stehe auff / vnd wandele.</verse>
        <verse osisID='Acts.3.7'>Vnd greiff jn bey der rechten Hand / vnd richtet jn auff. Also balde stunden seine Schenckel vnd Knöchel feste /</verse>
        <verse osisID='Acts.3.8'>sprang auff / kund gehen vnd stehen / vnd gieng mit jnen in den Tempel / wandelte vnd sprang / vnd lobete Gott.</verse>
        <verse osisID='Acts.3.9'>VND es sahe jn alles Volck wandeln vnd Gott loben.</verse>
        <verse osisID='Acts.3.10'>Sie kandten jn auch / das ers war / der vmb das Almosen gesessen hatte fur der schönen thür des Tempels. Vnd sie wurden vol wunderns vnd entsetzens / vber dem / das jm widerfaren war.</verse>
        <verse osisID='Acts.3.11'>Als aber dieser Lamer / der nu gesund war / sich zu Petro vnd Johanne hielt / lieff alles Volck zu jnen in die Halle / die da heisset Salomonis / vnd wunderten sich.</verse>
        <verse osisID='Acts.3.12'>ALs Petrus das sahe / antwortet er dem Volck / Jr Menner von Jsrael / was wundert jr euch darüber? Oder was sehet jr auff vns / als hetten wir diesen wandeln gemacht / durch vnser eigen krafft oder verdienstHeiligkeit oder wirdigkeit. ?</verse>
        <verse osisID='Acts.3.13'>Der Gott Abraham vnd Jsaac vnd Jacob / der Gott vnser Veter / hat sein Kind Jhesum verkleret / Welchen jr vberantwortet vnd verleugnet habt fur Pilato / Da derselbige vrteilet jn los zu lassen.</verse>
        <verse osisID='Acts.3.14'>Jr aber verleugnetet den Heiligen vnd Gerechten / vnd batet / das man euch den Mörder schencket /</verse>
        <verse osisID='Acts.3.15'>Aber den FürstenDer das Heubt vnd der Erst ist / so von Todten aufferweckt / vnd durch den wir alle lebendig werden.des Lebens habt jr getödtet. Den hat Gott aufferwecket von den todten / Des sind wir Zeugen.</verse>
        <verse osisID='Acts.3.16'>Vnd durch den glauben an seinen Namen / hat er an Diesem / den jr sehet vnd kennet / bestetiget seinen Namen / vnd der glaube durch jnDenn durch Christum gleuben wir an Gott.  / hat diesem gegeben diese gesundheit fur ewren augen.</verse>
        <verse osisID='Acts.3.17'>NV lieben Brüder / Jch weis / das jrs durch vnwissenheit gethan habt / wie auch ewer Obersten.</verse>
        <verse osisID='Acts.3.18'>GOTT aber / was er durch den Mund aller seiner Propheten zuuor verkündiget hat / wie Christus leiden solt / hats also erfüllet.</verse>
        <verse osisID='Acts.3.19'>So thut nu Busse vnd bekeret euch / das ewer sünde vertilget werden /</verse>
        <verse osisID='Acts.3.20'>Auff das da kome die zeit der erquickung/ vnd nicht zum schrecken / oder schande. / fur dem Angesichte des HERRN / wenn er senden wird / Den / der euch itzt zuuor geprediget wird / Jhesum Christ /</verse>
        <verse osisID='Acts.3.21'>welcher mus den Himel einnemen / bis auff die zeit / da er wider bracht werde / alles / was Gott geredt hat / durch den mund aller seiner heiligen Propheten / von der Welt an. 1. Cor. 2.</verse>
        <verse osisID='Acts.3.22'>DEnn Moses hat gesagt zu den Vetern / Einen Propheten wird euch der HERR ewer Gott erwecken / aus ewren Brüdern / gleich wie mich / Den solt jr hören in allem / das er zu euch sagen wird.</verse>
        <verse osisID='Acts.3.23'>23Vnd es wird geschehen / welche Seele den selbigen Propheten nicht hören wird / Die sol vertilget werden aus dem Volck.</verse>
        <verse osisID='Acts.3.24'>24Vnd alle Propheten von Samuel an vnd hernach / wie viel jr geredt haben / die haben von diesen Tagen verkündiget. Deut. 18.</verse>
        <verse osisID='Acts.3.25'>25JR seid der Propheten vnd des BundsEr schweiget / des Bunds Mosi / vnd des Gesetzs / Vnd nennet den Bund Abrahe / welcher war ein Bund der gnaden vnd nicht der werck. kinder / welchen Gott gemacht hat mit ewren Vetern / da er sprach zu Abraham / Durch deinen Samen sollen gesegenet werden alle Völcker auff Erden.</verse>
        <verse osisID='Acts.3.26'>26Euch zu fodderst hat Gott aufferweckt sein Kind Jhesum / vnd hat jn zu euch gesand / euch zu segenen / Das ein jglicher sich bekere von seiner bosheitAusser dem glauben heisset er alle Heiligkeit / eitel bosheit / Denn er redet zu allen Jüden / beide fromen vnd bösen. petrus vnd Johannes eingesetzt etc. . Gen. 12; Gen. 22.</verse>
      </chapter>
      <chapter osisID='Acts.4'>
        <verse osisID='Acts.4.1'>ALS sie aber zum Volck redeten / Tratten zu jnen die Priester / vnd der Heubtman des Tempels / vnd die Saduceer</verse>
        <verse osisID='Acts.4.2'>(die verdros / das sie das Volck lereten / vnd verkündigeten an Jhesu die Aufferstehung von den todten)</verse>
        <verse osisID='Acts.4.3'>vnd legeten die Hende an sie / vnd setzten sie ein bis auff morgen / denn es war jtzt abend.</verse>
        <verse osisID='Acts.4.4'>Aber viel vnter denen / die dem wort zuhöreten / wurden gleubig / vnd ward die zal der Menner bey fünff tausent.</verse>
        <verse osisID='Acts.4.5'>ALs nu kam auff den morgen / versamleten sich jre Obersten vnd Eltesten vnd Schrifftgelerten gen Jerusalem /</verse>
        <verse osisID='Acts.4.6'>Hannas der Hohepriester vnd Caiphas vnd Johannes vnd Alexander / vnd wie viel jr waren vom Hohenpriester geschlechte /</verse>
        <verse osisID='Acts.4.7'>vnd stelleten sie fur sich / vnd fragten sie / Aus welcher gewalt oder in welchem namen habt jr das gethan? Jnf. 5.</verse>
        <verse osisID='Acts.4.8'>PEtrus vol des heiligen Geists / sprach zu jnen / Jr Obersten des volcks / vnd jr Eltesten von Jsrael /</verse>
        <verse osisID='Acts.4.9'>So wir heute werden gerichtet vber dieser wolthat / an dem krancken Menschen / durch welche er ist gesund worden /</verse>
        <verse osisID='Acts.4.10'>So sey euch vnd allem Volck von Jsrael kund gethan / Das in dem namen Jhesu Christi von Nazareth / welchen jr gecreutziget habt / Den Gott von den Todten aufferwecket hat / stehet dieser alhie fur euch gesund.</verse>
        <verse osisID='Acts.4.11'>Das ist der Stein / von euch Bawleuten verworffen / der zum Eckstein worden ist.</verse>
        <verse osisID='Acts.4.12'>Vnd ist in keinem andern Heil / ist auch kein ander NameDas heisset der werck gerechtigkeit rein vnd fein auffgehaben. den Menschen gegeben / darinnen wir sollen selig werden. Psal. 118.</verse>
        <verse osisID='Acts.4.13'>SJe sahen aber an die freidigkeit Petri vnd Johannis / vnd verwunderten sich / Denn sie waren gewis / das es vngelerte Leute vnd Leien waren / vnd kandten sie auch wol / das sie mit Jhesu gewesen waren.</verse>
        <verse osisID='Acts.4.14'>Sie sahen aber den Menschen / der gesund war worden / bey jnen stehen / vnd hatten nichts da wider zu reden.</verse>
        <verse osisID='Acts.4.15'>Da hiessen sie sie hin aus gehen aus dem Rat / vnd handelten mit einander / vnd sprachen /</verse>
        <verse osisID='Acts.4.16'>Was wollen wir diesen Menschen thun? Denn das Zeichen durch sie geschehen / ist kund / offenbar allen / die zu Jerusalem wonen / vnd wir könnens nicht leugnen.</verse>
        <verse osisID='Acts.4.17'>Aber / auff das es nicht weiter einreisse vnter das Volck / Lasset vns ernstlich sie bedrawen / Das sie hinfurt keinem Menschen von diesem Namen sagen.</verse>
        <verse osisID='Acts.4.18'>Vnd rieffen jnen / vnd geboten jnen / Das sie sich aller dinge nicht hören liessen / noch lereten in dem Namen Jhesu.</verse>
        <verse osisID='Acts.4.19'>PEtrus aber vnd Johannes antworten / vnd sprachen zu jnen / Richtet jr selbs / obs fur Gott recht sey / das wir euch mehr gehorchen denn Gott.</verse>
        <verse osisID='Acts.4.20'>Wir könnens ja nicht lassen / das wir nicht reden solten / was wir gesehen vnd gehöret haben.</verse>
        <verse osisID='Acts.4.21'>Aber sie draweten jnen / vnd liessen sie gehen / vnd funden nicht / wie sie sie peinigeten / vmb des Volcks willen / Denn sie lobeten alle Gott / vber dem / das geschehen war.</verse>
        <verse osisID='Acts.4.22'>Denn der Mensch war vber vierzig jar alt / an welchem dis Zeichen der gesundheit geschehen war.</verse>
        <verse osisID='Acts.4.23'>Vnd als man sie hatte lassen gehen / kamen sie zu den jren / vnd verkündigeten jnen / was die Hohenpriester vnd Eltesten zu jnen gesagt hatten.</verse>
        <verse osisID='Acts.4.24'>Da sie das höreten / huben sie jre stimme auff einmütiglich zu Gott / vnd sprachen / HERR / der du bist der Gott / der Himel vnd Erden / vnd das Meer / vnd alles was drinnen ist / gemacht hat /</verse>
        <verse osisID='Acts.4.25'>Der du durch den mund Dauids / deines Knechts gesagt hast / Warumb empören sich die Heiden / vnd die Völcker nemen fur / das vmb sonst ist?</verse>
        <verse osisID='Acts.4.26'>Die Könige der Erden tretten zusamen / Vnd die Fürsten versamlen sich zu hauffe / Wider den HERRN vnd wider seinen Christ. Psal. 2.</verse>
        <verse osisID='Acts.4.27'>WArlich ja / sie haben sich versamlet vber dein heiliges Kind Jhesu / welchen du gesalbet hast / Herodes vnd Pontius Pilatus / mit den Heiden vnd dem volck Jsrael /</verse>
        <verse osisID='Acts.4.28'>zu thun / was deine Hand vnd dein Rat zuuor bedacht hat / das geschehen solt.</verse>
        <verse osisID='Acts.4.29'>Vnd nu HERR sihe an jr drewen / vnd gib deinen Knechten mit allerley freidigkeit zu reden dein Wort /</verse>
        <verse osisID='Acts.4.30'>vnd strecke deine Hand aus / das Gesundheit vnd Zeichen vnd Wunder geschehen / durch den Namen deines heiligen Kindes Jhesu.</verse>
        <verse osisID='Acts.4.31'>Vnd da sie gebetet hatten / beweget sich die Stete / da sie versamlet waren / vnd wurden alle des heiligen Geistes vol / vnd redeten das wort Gottes mit freidigkeit.</verse>
        <verse osisID='Acts.4.32'>DEr menge aber der Gleubigen war ein Hertz vnd eine Seele. Auch keiner sagete von seinen Gütern / das sie sein weren / sondern es war jnen alles gemein.</verse>
        <verse osisID='Acts.4.33'>Vnd mit grosser krafftMit grossem mut / seer kecklich vnd freidig. gaben die Apostel zeugnis von der aufferstehung des HErrn Jhesu / vnd war grosse gnade bey jnen allen.</verse>
        <verse osisID='Acts.4.34'>Es war auch keiner vnter jnen / der mangel hatte / Denn wie viel jr waren / die da Ecker oder Heuser hatten / verkaufften sie das selb / vnd brachten das Geld des verkaufften Guts /</verse>
        <verse osisID='Acts.4.35'>vnd legetens zu der Apostel füsse / Vnd man gab einem jglichen / was jm not war.</verse>
        <verse osisID='Acts.4.36'>JOses aber mit dem zunamen von den Aposteln genant Barnabas (das heisset ein Son des trosts) vom geschlecht ein Leuit aus Cypern /</verse>
        <verse osisID='Acts.4.37'>der hatte einen Acker / vnd verkauffte jn / vnd brachte das Gelt / vnd legets zu der Apostel fusse.</verse>
      </chapter>
      <chapter osisID='Acts.5'>
        <verse osisID='Acts.5.1'>EJn Man aber mit namen AnaniasDis stück gilt den falschen Geistlichen / so der Kirchen güter besitzen aus geitz / vnd nichts dafur thun.  / sampt seinem weib Saphira / verkauffte seine Güter /</verse>
        <verse osisID='Acts.5.2'>vnd entwandte etwas vom Gelde / mit wissen seines Weibs / vnd brachte eins teils / vnd legets zu der Apostel füsse.</verse>
        <verse osisID='Acts.5.3'>Petrus aber sprach / Anania / Warumb hat der Satan dein Hertz erfüllet / das du dem heiligen Geist lügest / vnd entwendest etwas vom gelde des Ackers?</verse>
        <verse osisID='Acts.5.4'>Hettestu jn doch wol mögen behalten / da du jn hattest / Vnd da er verkaufft war / war es auch in deiner gewalt. Warumb hastu denn solchs in deinem hertzen furgenomen? Du hast nicht Menschen / sondern Gotte gelogen.</verse>
        <verse osisID='Acts.5.5'>Da Ananias aber diese wort höret / fiel er nider / vnd gab den geist auff. Vnd es kam eine grosse furcht vber alle / die dis höreten.</verse>
        <verse osisID='Acts.5.6'>Es stunden aber die Jünglinge auff / vnd theten jn beseit / vnd trugen jn hin aus vnd begruben jn.</verse>
        <verse osisID='Acts.5.7'>VND es begab sich vber eine weile / bey dreien stunden / kam sein Weib hinein / vnd wuste nicht / was geschehen war.</verse>
        <verse osisID='Acts.5.8'>Aber Petrus antwortet jr / Sage mir / Habt jr den Acker so thewer verkaufft? Sie sprach / Ja so thewer.</verse>
        <verse osisID='Acts.5.9'>Petrus aber sprach zu jr / Warumb seid jr denn eins worden / zu versuchen den Geist des HErrn? Sihe / die füsse / dere / die deinen Man begraben haben / sind fur der thür / vnd werden dich hin aus tragen.</verse>
        <verse osisID='Acts.5.10'>Vnd als bald fiel sie zu seinen füssen / vnd gab den geist auff. Da kamen die Jünglinge / vnd funden sie tod / trugen sie hin aus / vnd begruben sie bey jren Man.</verse>
        <verse osisID='Acts.5.11'>Vnd es kam eine grosse furcht vber die gantze Gemeine / vnd vber alle die solchs höreten.</verse>
        <verse osisID='Acts.5.12'>ES geschahen aber viel Zeichen vnd Wunder im Volck / durch der Apostel hende. Vnd waren alle in der halle Salomonis einmütiglich.</verse>
        <verse osisID='Acts.5.13'>Der andern aber thurste sich keiner zu jnen thun / sondern das Volck hielt gros von jnen.</verse>
        <verse osisID='Acts.5.14'>Es wurden aber je mehr zugethan / die da gleubeten an den HErrn / eine menge der Menner vnd der Weiber /</verse>
        <verse osisID='Acts.5.15'>Also / das sie die krancken auff die gassen her aus trugen / vnd legeten sie auff betten vnd baren / Auff das wenn Petrus keme / das sein Schatte jrer etliche vberschattet.</verse>
        <verse osisID='Acts.5.16'>Es kamen auch erzu viel von den vmbligenden Stedten gen Jerusalem / vnd brachten die Krancken vnd die von vnsaubern Geistern gepeiniget waren / vnd wurden alle gesund.</verse>
        <verse osisID='Acts.5.17'>Es stund aber auff der hohepriesterNota / Hannas ist ein Saduceer / der dis jar Hoherpriester ist / Sup. 4 vnd alle die mit jm waren (welchs ist die Secte der Saduceer) Vnd wurden vol eiuers /</verse>
        <verse osisID='Acts.5.18'>Vnd legten die hende an die Apostel / vnd worffen sie in das gemeine Gefengnis.</verse>
        <verse osisID='Acts.5.19'>Aber der Engel des HERRN that in der nacht die thür des Gefengnis auff / vnd füret sie her aus / vnd sprach /</verse>
        <verse osisID='Acts.5.20'>Gehet hin vnd trettet auff / vnd redet im Tempel zum Volck alle wort dieses Lebens.</verse>
        <verse osisID='Acts.5.21'>Da sie das gehört hatten / giengen sie früe in den Tempel vnd lereten. DEr Hohepriester aber kam vnd die mit jm waren / vnd rieffen zusamen den Rat vnd alle Eltesten der kinder von Jsrael / vnd sandten hin zum Gefengnis / sie zu holen.</verse>
        <verse osisID='Acts.5.22'>Die Diener aber kamen dar / vnd funden sie nicht im Gefengnis / Kamen wider vnd verkündigeten /</verse>
        <verse osisID='Acts.5.23'>vnd sprachen / Das Gefengnis funden wir verschlossen mit allem vleis / vnd die Hüter haussen stehen fur den thüren / Aber da wir auffthaten / funden wir niemand drinnen.</verse>
        <verse osisID='Acts.5.24'>Da diese rede höreten die Hohepriester vnd der Heubtman des Tempels / vnd andere Hohepriester / wurden sie vber jnen betreten / was doch das werden wolte.</verse>
        <verse osisID='Acts.5.25'>Da kam einer dar / der verkündiget jnen / sihe / die Menner / die jr ins Gefengnis geworffen habt / sind im Tempel / stehen vnd leren das Volck.</verse>
        <verse osisID='Acts.5.26'>DA gieng hin der Heubtman mit den Dienern / vnd holeten sie / nicht mit gewalt / Denn sie furchten sich fur dem Volck / das sie nicht gesteiniget würden.</verse>
        <verse osisID='Acts.5.27'>Vnd als sie sie brachten / stelleten sie sie fur den Rat. Vnd der Hohepriester fraget sie /</verse>
        <verse osisID='Acts.5.28'>vnd sprach / Haben wir euch nicht mit ernst geboten / Das jr nicht soltet leren in diesem Namen? Vnd sehet / jr habt Jerusalem erfüllet mit ewer lere / vnd wolt dieses Menschen blut vber vns füren.</verse>
        <verse osisID='Acts.5.29'>PEtrus aber antwortet vnd die Apostel / vnd sprachen / Man mus Gott mehr gehorchen / denn den Menschen.</verse>
        <verse osisID='Acts.5.30'>Der Gott vnser Veter hat Jhesum auff erweckt / welchen jr erwürget habt / vnd an das Holtz gehangen.</verse>
        <verse osisID='Acts.5.31'>Den hat Gott durch seine rechte Hand erhöhet zu einem Fürsten vnd Heiland / zu geben Jsrael busse vnd vergebung der sunde.</verse>
        <verse osisID='Acts.5.32'>Vnd wir sind seine Zeugen vber diese wort / vnd der heilige Geist / welchen Gott gegeben hat / denen / die jm gehorchen.</verse>
        <verse osisID='Acts.5.33'>Da sie das höreten / giengs jnen durchs hertz / vnd dachten sie zu tödten.</verse>
        <verse osisID='Acts.5.34'>DA stund aber auff im Rat ein Phariseer mit namen Gamaliel / ein Schrifftgelerter / wol gehalten fur allem Volck / vnd hies die Apostel ein wenig hin aus thun /</verse>
        <verse osisID='Acts.5.35'>vnd sprach zu jnen / Jr Menner von Jsrael / nemet ewer selbs war an diesen Menschen / was jr thun sollet.</verse>
        <verse osisID='Acts.5.36'>Vor diesen tagen stund auff Theudas / vnd gab fur / er were etwas / Vnd hiengen an jm eine zal Menner bey vier hundert / Der ist erschlagen / vnd alle die jm zufielen / sind zurstrewet vnd zu nicht worden.</verse>
        <verse osisID='Acts.5.37'>Darnach stund auff Judas aus Galilea / in den tagen der Schetzung / vnd machet viel Volcks abfellig jm nach / Vnd der ist auch vmbkomen / vnd alle die jm zufielen / sind zurstrewet.</verse>
        <verse osisID='Acts.5.38'>VND nu sage ich euch / Lasset ab von diesen Menschen / vnd lasset sie faren. Jst der Rat oder das werck aus den Menschen / So wirds vntergehen.</verse>
        <verse osisID='Acts.5.39'>Jsts aber aus Gott / so könnet jrs nicht dempffen / Auff das jr nicht erfunden werdet / als die wider Gott streiten wollen.</verse>
        <verse osisID='Acts.5.40'>Da fielen sie jm zu. Vnd rieffen den Aposteln / steupten sie / vnd geboten jnen / Sie solten nicht reden in dem Namen Jhesu / Vnd liessen sie gehen.</verse>
        <verse osisID='Acts.5.41'>Sie giengen aber frölich von des Rats angesichte / Das sie wirdig gewesen waren / vmb seines Namen willen schmach leiden /</verse>
        <verse osisID='Acts.5.42'>Vnd höreten nicht auff alle tage im Tempel / vnd hin vnd her in Heusern zu leren / vnd zu predigen das Euangelium von Jhesu Christo.</verse>
      </chapter>
      <chapter osisID='Acts.6'>
        <verse osisID='Acts.6.1'>JN den tagen aber / da der Jünger viel worden / Erhub sich ein murmel vnter den Griechen / wider die Ebreer / darumb / das jre Widwen vbersehen wurden in der teglichen Handreichung.</verse>
        <verse osisID='Acts.6.2'>Da rieffen die Zwelffe die menge der Jünger zu samen / vnd sprachen / Es taug nicht / das wir das wort Gottes vnterlassen / vnd zu Tische dienen.</verse>
        <verse osisID='Acts.6.3'>Darumb / jr lieben Brüder / sehet vnter euch nach sieben Mennern / die ein gut gerücht haben / vnd vol heiliges Geists vnd weisheit sind / welche wir bestellen mügen zu dieser Notdurfft.</verse>
        <verse osisID='Acts.6.4'>Wir aber wollen anhalten am Gebet / vnd am ampt des Worts.</verse>
        <verse osisID='Acts.6.5'>VND die rede gefiel der gantzen Menge wol / vnd erweleten Stephanum / einen Man vol glaubens vnd heiliges Geists / vnd Philippum / vnd Prochorum / vnd Nicanor / vnd Timon / vnd Parmenam / vnd Nicolaum den Jüdegenossen von Antiochia.</verse>
        <verse osisID='Acts.6.6'>Diese stelleten sie fur die Apostel / vnd betten vnd legten die Hende auff sie.</verse>
        <verse osisID='Acts.6.7'>Vnd das wort Gottes nam zu / vnd die zal der Jünger ward seer gros zu Jerusalem / Es wurden auch viel Priester dem glauben gehorsam.</verse>
        <verse osisID='Acts.6.8'>STephanus aber vol glaubens vnd krefften / that Wunder vnd grosse Zeichen vnter dem Volck.</verse>
        <verse osisID='Acts.6.9'>Da stunden etliche auff von der Schule / die da heisset der Libertiner / vnd der Cyrener / vnd der Alexanderer / vnd derer / die aus Cilicia vnd Asia waren / vnd befragten sich mit Stephano /</verse>
        <verse osisID='Acts.6.10'>Vnd sie vermochten nicht wider zustehen der weisheit vnd dem Geiste der da redete.</verse>
        <verse osisID='Acts.6.11'>DA richten sie zu etliche Menner / die sprachen / Wir haben jn gehöret Lesterwort reden wider Mosen / vnd wider Gott.</verse>
        <verse osisID='Acts.6.12'>Vnd bewegten das Volck / vnd die Eltesten vnd die Schrifftgelerten vnd tratten erzu vnd rissen jn hin / vnd füreten jn fur den Rat /</verse>
        <verse osisID='Acts.6.13'>Vnd stelleten falsche Zeugen dar / die sprachen / Dieser Mensch höret nicht auff zu reden Lesterwort wider diese heilige Stete vnd Gesetz.</verse>
        <verse osisID='Acts.6.14'>Denn wir haben jn hören sagen / Jhesus von Nazareth wird diese Stete zustören / vnd endern die Sitten die vns Moses gegeben hat.</verse>
        <verse osisID='Acts.6.15'>Vnd sie sahen auff jn alle die im Rat sassen / vnd sahen sein angesichte / wie eines Engels angesichte.</verse>
      </chapter>
      <chapter osisID='Acts.7'>
        <verse osisID='Acts.7.1'>DA sprach der Hohepriester / Jst dem also?</verse>
        <verse osisID='Acts.7.2'>Er aber sprach / Lieben Brüder vnd Veter höret zu. Gott der Herrligkeit erschein vnserm vater Abraham / da er noch in Mesopotamia war / ehe er wonete in Haram /</verse>
        <verse osisID='Acts.7.3'>vnd sprach zu jm / Gehe aus deinem lande vnd von deiner Freundschafft / vnd zeuch in ein Land / das ich dir zeigen wil.</verse>
        <verse osisID='Acts.7.4'>Da gieng er aus der Chaldeerlande / vnd wonet in Haram. Vnd von dannen / da sein Vater gestorben war / brachte er jn herüber in dis Land / da jr nu inne wonet.</verse>
        <verse osisID='Acts.7.5'>Vnd gab jm kein Erbteil drinnen / auch nicht eines fusses breit / Vnd verhies jm / Er wolte es geben jm zu besitzen vnd seinem Samen nach jm / da er noch kein Kind hatte. Gen. 12.</verse>
        <verse osisID='Acts.7.6'>ABer Gott sprach also / Dein Same wird ein Frembdling sein in einem frembden Lande / vnd sie werden jn Dienstbar machen / vnd vbel handeln vier hundert jar.</verse>
        <verse osisID='Acts.7.7'>Vnd das Volck dem sie dienen werden / wil ich richten / sprach Gott. Vnd darnach werden sie ausziehen / vnd mir dienen an dieser Stete.</verse>
        <verse osisID='Acts.7.8'>Vnd gab jm den Bund der beschneitung / Vnd er zeugete Jsaac / vnd beschneit jn am achten tage / Vnd Jsaac den Jacob / Vnd Jacob die zwelff Ertzveter. Gen. 15; Gen. 17; Gen. 21; Gen. 25; Gen. 29; Gen. 30.</verse>
        <verse osisID='Acts.7.9'>VNd die Ertzueter neideten Joseph / vnd verkaufften jn in Egypten. Aber Gott war mit jm /</verse>
        <verse osisID='Acts.7.10'>vnd errettet jn aus alle seinem trübsal / Vnd gab jm gnade vnd weisheit fur dem könige Pharao in Egypten / der satzte jn zum Fürsten vber Egypten vnd vber sein gantzes Haus. Gen. 37.</verse>
        <verse osisID='Acts.7.11'>ES kam aber eine thewre zeit vber das gantze land Egypten vnd Canaan / vnd ein grösser trübsal / vnd vnser Veter funden nicht futterung.</verse>
        <verse osisID='Acts.7.12'>Jacob aber höret / das in Egypten getreide were / Vnd sandte vnser Veter aus auffs erste mal /</verse>
        <verse osisID='Acts.7.13'>Vnd zum andern mal ward Joseph erkennet von seinen Brüdern / vnd ward Pharao Josephs geschlecht offenbar.</verse>
        <verse osisID='Acts.7.14'>Joseph aber sandte aus vnd lies holen seinen vater Jacob / vnd seine gantze Freundschafft / fünff vnd siebenzig seelen.</verse>
        <verse osisID='Acts.7.15'>Vnd Jacob zoch hin ab in Egypten vnd starb / er vnd vnser Veter.</verse>
        <verse osisID='Acts.7.16'>Vnd sind erüber bracht in Sichem / vnd gelegt in das Grab / das Abraham gekaufft hatte vmbs geld von den kindern Hemor zu Sichem. Gen. 41.; Gen. 42.; Gen. 45.; Gen. 46.; Gen. 49.; Gen. 50.; Gen. 23.</verse>
        <verse osisID='Acts.7.17'>Da nu sich die zeit der verheissung nahet / die Gott Abraham geschworen hatte / wuchs das Volck vnd mehret sich in Egypten /</verse>
        <verse osisID='Acts.7.18'>Bis das ein ander König auff kam / der nichts wuste von Joseph.</verse>
        <verse osisID='Acts.7.19'>Dieser treib hinderlist mit vnserm Geschlechte / vnd handelt vnser Veter vbel / Vnd schaffet / Das man die jungen Kindlin hin werffen muste / das sie nicht lebendig blieben. Exo. 1.</verse>
        <verse osisID='Acts.7.20'>ZV der zeit ward Moses geborn / vnd war ein fein Kind fur Gott / vnd ward drey monden erneeret in seines Vaters hause.</verse>
        <verse osisID='Acts.7.21'>Als er aber hin geworffen ward / Nam jn die tochter Pharaonis auff / vnd zoch jn auff zu einem Son.</verse>
        <verse osisID='Acts.7.22'>Vnd Moses ward geleret in aller weisheit der Egypter / vnd war mechtig in wercken vnd worten. Exo. 2.</verse>
        <verse osisID='Acts.7.23'>DA er aber vierzig jar alt ward / gedacht er / zubesehen seine Brüder / die kinder von Jsrael.</verse>
        <verse osisID='Acts.7.24'>Vnd sahe einen vnrecht leiden / Da vberhalff er / vnd rechete den / dem leide geschach / vnd erschlug den Egypter.</verse>
        <verse osisID='Acts.7.25'>Er meinet aber / seine Brüder soltens vernemen / das Gott durch seine hand jnen Heil gebe / Aber sie vernamens nicht.</verse>
        <verse osisID='Acts.7.26'>Vnd am andern tage kam er zu jnen / da sie sich mit einander haderten / vnd handelt mit jnen / das sie Friede hetten / vnd sprach / Lieben Menner / jr seid Brüder / warumb thut einer dem andern vnrecht?</verse>
        <verse osisID='Acts.7.27'>Der aber seinem Nehesten vnrecht that / sties jn von sich / vnd sprach / Wer hat dich vber vns gesetzt zum Obersten vnd Richter?</verse>
        <verse osisID='Acts.7.28'>Wiltu mich auch tödten / wie du gestern den Egypter tödtest?</verse>
        <verse osisID='Acts.7.29'>Moses aber floh vber dieser rede / vnd ward ein Frembdling im lande Madian / Da selbs zeugete er zween Söne. Exo. 2.</verse>
        <verse osisID='Acts.7.30'>VND vber vierzig jar / erschein jm in der wüsten auff dem berge Sina der Engel des HERRN / in einer fewrflammen im Pusch.</verse>
        <verse osisID='Acts.7.31'>Da es aber Moses sahe / wundert er sich des Gesichtes. Als er aber hin zu gieng zu schawen / geschach die stimme des HERRN zu jm /</verse>
        <verse osisID='Acts.7.32'>Jch bin der Gott deiner Veter / der Gott Abraham / vnd der Gott Jsaac / vnd der Gott Jacob. Moses aber ward zittern / vnd thurste nicht anschawen.</verse>
        <verse osisID='Acts.7.33'>Aber der HERR sprach zu jm / Zeuch die schuch aus von deinen füssen / Denn die Stete / da du stehest / ist heilig Land.</verse>
        <verse osisID='Acts.7.34'>Jch habe wol gesehen das leiden meines Volcks / das in Egypten ist / vnd hab jr seufftzen gehöret / vnd bin herab komen / sie zu erretten. Vnd nu kom her / Jch wil dich in Egypten senden. Exo. 3; Mat. 22; Ebre. 12.</verse>
        <verse osisID='Acts.7.35'>DJesen Mosen / welchen sie verleugneten / vnd sprachen / Wer hat dich zum Obersten vnd Richter gesetzt? den sandte Gott zu einem Obersten vnd Erlöser / durch die hand des Engels / der jm erschein im Pusch.</verse>
        <verse osisID='Acts.7.36'>Dieser füret sie aus / vnd thet Wunder vnd Zeichen in Egypten / im Rotenmeer / vnd in der wüsten vierzig jar.</verse>
        <verse osisID='Acts.7.37'>Dis ist Moses / der zu den kindern von Jsrael gesagt hat / Einen Propheten wird euch der HERR ewer Gott erwecken aus ewren Brüdern / gleich wie mich / Den solt jr hören. Exo. 2; Exod. 14; Deut. 18.</verse>
        <verse osisID='Acts.7.38'>DJeser ists / der in der Gemeine / in der wüsten / mit dem Engel war / der mit jm redet auff dem berg Sina vnd mit vnsern Vetern. Dieser empfieng das lebendige wort vns zu geben.</verse>
        <verse osisID='Acts.7.39'>Welchem nicht wolten gehorsam werden ewre Veter / sondern stiessen jn von sich / vnd wandten sich vmb mit jren hertzen gen Egypten /</verse>
        <verse osisID='Acts.7.40'>vnd sprachen zu Aaron / Mache vns Götter / die fur vns hin gehen / Denn wir wissen nicht / was diesem Mosi / der vns aus dem lande Egypten gefüret hat / widerfaren ist.</verse>
        <verse osisID='Acts.7.41'>Vnd machten ein Kalb zu der zeit / vnd opfferten dem Götzenopffer / vnd freweten sich der werck jrer hende. Ex. 19; Ex. 20; Exod. 32.</verse>
        <verse osisID='Acts.7.42'>ABer Gott wandte sich / vnd gab sie da hin / da sie dieneten des Himels heer / Wie denn geschrieben stehet in dem buch der Propheten / Habt jr vom hause Jsrael / die vierzig jar in der wüsten mir auch je Opffer vnd Vieh geopffert?</verse>
        <verse osisID='Acts.7.43'>Vnd jr namet die hütten Moloch an / vnd das gestirne ewers Gottes Remphan / die Bilde die jr gemacht hattet / sie an zu beten. Vnd ich wil euch wegwerffen jenseid Babylonien. Amos. 5.</verse>
        <verse osisID='Acts.7.44'>ES hatten vnser Veter die Hütten des zeugnis in der wüsten / wie er jnen das verordenet hatte / da er zu Mose redte / Das er sie machen solt nach dem Furbilde / das er gesehen hatte.</verse>
        <verse osisID='Acts.7.45'>Welche vnser Veter auch annamen / vnd brachten sie mit Josue in das Land / das die Heiden inne hatten / welche Gott aussties fur dem angesichte vnser Veter. Bis zur zeit Dauid /</verse>
        <verse osisID='Acts.7.46'>der fand gnade bey Gott / vnd bat / das er eine Hütten finden möcht dem Gott Jacob.</verse>
        <verse osisID='Acts.7.47'>Salomon aber bawet jm ein Haus.</verse>
        <verse osisID='Acts.7.48'>Aber der Allerhöheste wonet nicht in Tempeln / die mit henden gemacht sind / Wie der Prophet spricht /</verse>
        <verse osisID='Acts.7.49'>Der Himel ist mein Stuel / vnd die Erde meiner füsse Schemel. Was wolt jr mir denn fur ein Haus bawen? spricht der HERR / Oder welchs ist die Stete meiner ruge?</verse>
        <verse osisID='Acts.7.50'>Hat nicht meine Hand das alles gemacht? Exod. 25.; Ebre. 8.; Josu. 3.; Psal. 132.; 3. Reg. 6.; Jesa. 66.</verse>
        <verse osisID='Acts.7.51'>JR halstarrigen vnd vnbeschnitten an Hertzen vnd Ohren / jr widerstrebet alle zeit dem heiligen Geist / wie ewre Veter / also auch jr.</verse>
        <verse osisID='Acts.7.52'>Welchen Propheten haben ewre Veter nicht verfolget? Vnd sie getödtet / die da zuuor verkündigeten die zukunfft dieses Gerechten / welches jr nu Verrheter vnd Mörder worden seid /</verse>
        <verse osisID='Acts.7.53'>Jr habt das Gesetz empfangen / durch der Engel gescheffte / Vnd habts nicht gehalten.</verse>
        <verse osisID='Acts.7.54'>DA sie solches höreten / Giengs jnen durchs hertz / vnd bissen die zeene zusamen vber jn.</verse>
        <verse osisID='Acts.7.55'>Als er aber vol heiliges Geistes war / sahe er auff gen Himel / vnd sahe die herrligkeit Gottes / vnd Jhesum stehen zur rechten Gottes /</verse>
        <verse osisID='Acts.7.56'>vnd sprach / Sihe / ich sehe den Himel offen vnd des menschen Son zur rechten Gottes stehen.</verse>
        <verse osisID='Acts.7.57'>Sie schrien aber laut / vnd hielten jre ohren zu / vnd stürmeten einmütiglich zu jm ein / stiessen jn zur Stad hinaus / vnd steinigeten jn.</verse>
        <verse osisID='Acts.7.58'>Vnd die Zeugen legten ab jre Kleider / zu den füssen eines Jünglings / der hies Saulus.</verse>
        <verse osisID='Acts.7.59'>Vnd steinigeten Stephanum / der anrieff vnd sprach / HErr Jhesu / nim meinen Geist auff.</verse>
        <verse osisID='Acts.7.60'>Er kniet aber nider vnd schrey laut / HErr behalt jnen diese sünde nicht. Vnd als er das gesagt / entschlieff er.</verse>
      </chapter>
      <chapter osisID='Acts.8'>
        <verse osisID='Acts.8.1'>SAulus aber hatte wolgefallen an seinem tode. Es erhub sich aber zu der zeit eine Verfolgung vber die Gemeine zu Jerusalem / vnd sie zurstreweten sich alle in die lender Judea vnd Samaria / on die Apostel.</verse>
        <verse osisID='Acts.8.2'>Es beschicketen aber Stephanum gottfürchtige Menner / vnd hielten eine grosse Klage vber jn.</verse>
        <verse osisID='Acts.8.3'>Saulus aber zustöret die Gemeine / gieng hin vnd her in die Heuser / vnd zoch erfür Man vnd Weiber / vnd vberantwortet sie ins Gefengnis.</verse>
        <verse osisID='Acts.8.4'>DJE nu zurstrewet waren / giengen vmb / vnd predigeten das wort.</verse>
        <verse osisID='Acts.8.5'>Philippus aber kam hin ab in eine stad in Samaria / vnd prediget jnen von Christo.</verse>
        <verse osisID='Acts.8.6'>Das Volck aber höret einmütiglich vnd vleissig zu / was Philippus sagt / vnd sahen die Zeichen die er thet.</verse>
        <verse osisID='Acts.8.7'>Denn die vnsaubern Geister furen aus vielen Besessenen mit grossem geschrey / Auch viel Gichtbrüchige vnd Lamen wurden gesund gemacht.</verse>
        <verse osisID='Acts.8.8'>Vnd ward eine grosse freude in derselbigen Stad.</verse>
        <verse osisID='Acts.8.9'>ES war aber ein Man mit namen Simon / der zuuor in derselbigen Stad Zeuberey treib / vnd bezauberte das Samarische volck / vnd gab fur / Er were etwas grosses /</verse>
        <verse osisID='Acts.8.10'>Vnd sie sahen alle auff jn / beide klein vnd gros / vnd sprachen / Der ist die krafft Gottes / die da gros ist.</verse>
        <verse osisID='Acts.8.11'>Sie sahen aber darumb auff jn / das er sie lange zeit mit seiner Zeuberey bezaubert hatte.</verse>
        <verse osisID='Acts.8.12'>Da sie aber Philippus predigten gleubten / von dem reich Gottes / vnd von dem namen Jhesu Christi / liessen sich teuffen beide Menner vnd Weiber.</verse>
        <verse osisID='Acts.8.13'>Da ward auch der Simon gleubig / vnd lies sich teuffen / vnd hielt sich zu Philippo. Vnd als er sahe die Zeichen vnd Thatten / die da geschahen / verwundert er sich.</verse>
        <verse osisID='Acts.8.14'>DA aber die Apostel höreten zu Jerusalem / das Samaria das wort Gottes angenomen hatte / sandten sie zu jnen Petrum vnd Johannem.</verse>
        <verse osisID='Acts.8.15'>Welche / da sie hin ab kamen / beteten sie vber sie / das sie den heiligen Geist empfiengen.</verse>
        <verse osisID='Acts.8.16'>Denn er war noch auff keinen gefallen / Sondern waren allein getaufft in dem namen Christi Jhesu.</verse>
        <verse osisID='Acts.8.17'>Da legten sie die Hende auff sie / vnd sie empfiengen den heiligen Geist.</verse>
        <verse osisID='Acts.8.18'>DA aber Simon sahe / das der heilige Geist gegeben ward / wenn die Apostel die Hende aufflegten / Bot er jnen Gelt an /</verse>
        <verse osisID='Acts.8.19'>vnd sprach / Gebt mir auch die macht / das / so ich jemand die hende aufflege / derselbige den heiligen Geist empfahe.</verse>
        <verse osisID='Acts.8.20'>Petrus aber sprach zu jm / Das du verdampt werdest mit deinem gelde / Das du meinest / Gottes gabeArt Papatus omnia vendit pecunia. werde durch geld erlanget.</verse>
        <verse osisID='Acts.8.21'>Du wirst weder teil noch anfal haben an diesem wort / Denn dein hertz ist nicht rechtschaffen fur Gott.</verse>
        <verse osisID='Acts.8.22'>Darumb thu Busse fur diese deine bosheit / vnd bitte Gott / Ob dir vergeben werden möchte der tuck deines hertzen.</verse>
        <verse osisID='Acts.8.23'>Denn ich sehe / das du bist vol bitter galle / vnd verknüpfft mit vngerechtigkeit.</verse>
        <verse osisID='Acts.8.24'>Da antwortet Simon / vnd sprach / Bittet jr den HErrn fur mich / das der keines vber mich kome / dauon jr gesagt habt.</verse>
        <verse osisID='Acts.8.25'>Sie aber / da sie bezeuget vnd geredt hatten das wort des HErrn / wandten sie widerumb gen Jersalem / vnd predigten das Euangelium vielen Samarischen flecken. Deut. 29.</verse>
        <verse osisID='Acts.8.26'>Aber der engel des HERRN redet zu philippo / vnd sprach / Stehe auff vnd gehe gegen mittag / auff die strassen die von Jerusalem gehet hin ab gen Gaza / die da wüste ist.</verse>
        <verse osisID='Acts.8.27'>Vnd er stund auff vnd gieng hin. Vnd sihe / ein Man aus Morenland ein Kemerer vnd gewaltiger der Königin Candakes in Morenland / welcher war vber alle jre Schatzkamer / der war komen gen Jerusalem anzubeten /</verse>
        <verse osisID='Acts.8.28'>Vnd zoch wider heim / vnd sass auff seinem wagen / vnd las den Propheten Jsaiam.</verse>
        <verse osisID='Acts.8.29'>DEr Geist aber sprach zu Philippo / Gehe hinzu / vnd mache dich bey diesen wagen.</verse>
        <verse osisID='Acts.8.30'>Da lieff Philippus hinzu vnd höret / das er den Propheten Jsaiam las / vnd sprach / Verstehestu auch was du liessest?</verse>
        <verse osisID='Acts.8.31'>Er aber sprach / Wie kan ich / so mich nicht jemand anleitet? Vnd ermanet Philippum / das er aufftrete / vnd setzte sich bey jn.</verse>
        <verse osisID='Acts.8.32'>Der inhalt aber der Schrifft / die er las / war dieser / Er ist wie ein Schaff zur schlachtung gefüret / vnd still wie ein Lamb fur seinem Scherer / Also hat er nicht auffgethan seinen Mund.</verse>
        <verse osisID='Acts.8.33'>Jn seiner nidrigkeit ist sein Gerichte erhaben. Wer wird aber seines Lebens lengeDas ist / wie lange er regieren sol / das ist ewiglich. philippus prediget dem Kemerer das Euangelium etc. ausreden? Denn sein Leben ist von der erden weggenomen.</verse>
        <verse osisID='Acts.8.34'>Da antwortet der Kemerer Philippo / vnd sprach / Jch bitte dich / von wem redet der Prophet solches? Von jm selber / oder von jemand anders?</verse>
        <verse osisID='Acts.8.35'>Philippus aber that seinen mund auff / vnd fieng von dieser Schrifft an / vnd prediget jm das Euangelium Jhesu. Jesa. 53.</verse>
        <verse osisID='Acts.8.36'>VND als sie zogen der strassen nach / kamen sie an ein wasser. Vnd der Kemerer sprach / Sihe / da ist wasser / Was hinderts / das ich mich teuffen lasse?</verse>
        <verse osisID='Acts.8.37'>Philippus aber sprach / Gleubestu von gantzem hertzen / So mags wol sein. Er antwortet / vnd sprach / Jch gleube / Das Jhesus Christus Gottes Son ist.</verse>
        <verse osisID='Acts.8.38'>Vnd er hies den wagen halten / vnd stiegen hin ab in das wasser / beide Philippus vnd der Kemerer / vnd er teuffet jn.</verse>
        <verse osisID='Acts.8.39'>Da sie aber her auff stiegen aus dem Wasser / rücket der geist des HErrn Philippum hin weg / vnd der Kemerer sahe jn nicht mehr. Er zoch aber seine strasse frölich.</verse>
        <verse osisID='Acts.8.40'>Philippus aber ward funden zu Asdod / vnd wandelt vmbher / vnd prediget allen Stedten das Euangelium / bis das er kam gen Cesarien.</verse>
      </chapter>
      <chapter osisID='Acts.9'>
        <verse osisID='Acts.9.1'>SAulus aber schnaubeteWar hefftig stürmisch / vnd sprüete. noch mit drewen vnd morden / wider die Jünger des HErrn / Vnd gieng zum Hohenpriester /</verse>
        <verse osisID='Acts.9.2'>vnd bat jn vmb Brieue gen Damascon an die Schulen / Auff das / so er etliche dieses weges fünde / Menner vnd Weiber / er sie gebunden fürete gen Jerusalem.</verse>
        <verse osisID='Acts.9.3'>Vnd da er auff dem wege war / vnd nahe bey Damascon kam / vmbleuchtet jn plötzlich ein Liecht vom Himel /</verse>
        <verse osisID='Acts.9.4'>vnd fiel auff die erden / vnd höret ein Stimme / die sprach zu jm / Saul / Saul / was verfolgestu mich?</verse>
        <verse osisID='Acts.9.5'>Er aber sprach / HErr / Wer bistu? Der HErr sprach / Jch bin Jhesus / den du verfolgestPaulus sine operibus vocatus. ? Es wird dir schweer werden wider den Stachel lecken.</verse>
        <verse osisID='Acts.9.6'>Vnd er sprach mit zittern vnd zagen / HErr / was wilt du das ich thun sol? Der HErr sprach zu jm / Stehe auff / vnd gehe in die StadPaulus vocatus et illuminatus / tamen ad Ananiam mittitur / vt testes habeat etc. / da wird man dir sagen / was du thun solt. Gal. 1; Jnf. 22.</verse>
        <verse osisID='Acts.9.7'>DJe Menner aber / die seine Geferten waren / stunden vnd waren erstarret / Denn sie höreten seine stimme vnd sahen niemands.</verse>
        <verse osisID='Acts.9.8'>Saulus aber richtet sich auff von der erden / vnd als er seine augen auffthat / sahe er niemands. Sie namen jn aber bey der hand / vnd füreten jn gen Damascon /</verse>
        <verse osisID='Acts.9.9'>vnd war drey tage nicht sehend / vnd ass nicht vnd tranck nicht.</verse>
        <verse osisID='Acts.9.10'>ES war aber ein Jünger zu Damasco mit namen Ananias / Zu dem sprach der HErr im gesichte / Anania. Vnd er sprach / Hie bin ich HErr.</verse>
        <verse osisID='Acts.9.11'>Der HErr sprach zu jm / Stehe auff / vnd gehe hin in die Gassen / die da heisset die Richtige / vnd frage in dem hause Juda nach Saulo mit namen von Tarsen / denn sihe er betet.</verse>
        <verse osisID='Acts.9.12'>Vnd hat gesehen im Gesichte einen Man / mit namen Ananias / zu jm hin ein komen / vnd die hand auff jn legen / das er wider sehendNon ergo mitti tur / vt vocetur sed sanetur. werde.</verse>
        <verse osisID='Acts.9.13'>Ananias aber antwortet / HErr / Jch hab von vielen gehöret von diesem Manne / wie viel vbels er deinen Heiligen gethan hat zu Jerusalem /</verse>
        <verse osisID='Acts.9.14'>Vnd er hat allhie macht von den Hohenpriestern / zu binden alle die deinen Namen anruffen.</verse>
        <verse osisID='Acts.9.15'>DEr HErr sprach zu jm / Gehe hin / Denn dieser ist mir ein ausserwelt Rüstzeug / das er meinen Namen trage fur den Heiden / vnd fur den Königen / vnd fur den kindern von Jsrael /</verse>
        <verse osisID='Acts.9.16'>Jch wil jm zeigen / wie viel er leiden mus vmb meines Namen willen.</verse>
        <verse osisID='Acts.9.17'>Vnd Ananias gieng hin vnd kam in das Haus / vnd leget die hende auff jn / vnd sprach / Lieber bruder Saul / Der HErr hat mich gesand / der dir erschienen ist auff dem wege / da du her kamest / Das du wider sehend / vnd mit dem heiligen Geist erfüllet werdest.</verse>
        <verse osisID='Acts.9.18'>Vnd also bald fiel es von seinen augen / wie Schupen / vnd ward wider sehend.</verse>
        <verse osisID='Acts.9.19'>Vnd stund auff / lies sich teuffen / vnd nam Speise zu sich / vnd stercket sich. SAVlus aber war etliche tage bey den Jüngern zu Damasco /</verse>
        <verse osisID='Acts.9.20'>vnd als bald prediget er Christum in den Schulen / Das derselbige Gottes Son sey.</verse>
        <verse osisID='Acts.9.21'>Sie entsatzten sich aber alle die es höreten / vnd sprachen / Jst das nicht der zu Jerusalem verstöret alle / die diesen Namen anruffen / vnd darumb her komen / das er sie gebunden füre zu den Hohenpriestern?</verse>
        <verse osisID='Acts.9.22'>Paulus aber ward je mehr krefftiger / vnd treib die Jüden ein / die zu Damasco woneten / vnd bewerts / Das dieser ist der Christ.</verse>
        <verse osisID='Acts.9.23'>VND nach viel tagen hielten die Jüden einen Rat zusamen / das sie jn tödten.</verse>
        <verse osisID='Acts.9.24'>Aber es ward Saulo kund gethan / das sie jm nachstelleten. Sie hüteten aber tag vnd nacht an den Thoren / das sie jn tödten.</verse>
        <verse osisID='Acts.9.25'>Da namen jn die Jünger bey der nacht / vnd theten jn durch die mauren / vnd liessen jn in einem Korbe hin ab. 2. Cor. 11.</verse>
        <verse osisID='Acts.9.26'>DA aber Saulus gen Jerusalem kam / versuchte er sich bey die Jünger zu machen / Vnd sie furchten sich alle fur jm / gleubeten nicht / das er ein Jünger were.</verse>
        <verse osisID='Acts.9.27'>Barnabas aber nam jn zu sichTestimonium oportet habere propter falsos fratres.  / vnd füret jn zu den Aposteln / vnd erzelet jnen / Wie er auff der strassen den HErrn gesehen / vnd er mit jm geredt / vnd wie er zu Damasco den namen Jhesu frey geprediget hette.</verse>
        <verse osisID='Acts.9.28'>Vnd er war bey jnen / vnd gieng aus vnd ein zu Jerusalem / vnd prediget den Namen des HErrn Jhesu frey.</verse>
        <verse osisID='Acts.9.29'>Er redet auch vnd befraget sich mit den Griechen / Aber sie stelleten jm nach / das sie jn tödten.</verse>
        <verse osisID='Acts.9.30'>Da das die Brüder erfuren / geleiten sie jn gen Cesarien / vnd schickten jn gen Tarsen.</verse>
        <verse osisID='Acts.9.31'>SO hatte nu die Gemeine friede durch gantz Judea vnd Galilea vnd Samaria / vnd bawete sich / vnd wandelte in der furcht des HErrn / vnd ward erfüllet mit trost des heiligen Geistes.</verse>
        <verse osisID='Acts.9.32'>Es geschach aber / da petrus durchzoch allenthalben / das er auch zu den Heiligen kam / die zu Lydda woneten.</verse>
        <verse osisID='Acts.9.33'>Da selbs fand er einen Man mit namen Eneas / acht jar lang auff dem Bette gelegen / der war Gichtbrüchig.</verse>
        <verse osisID='Acts.9.34'>Vnd Petrus sprach zu jm / Enea / Jhesus Christus mache dich gesund / Stehe auff / vnd bette dir selber. Vnd also bald stund er auff.</verse>
        <verse osisID='Acts.9.35'>Vnd es sahen jn alle die zu Lydda vnd zu Sarona woneten / die bekereten sichVerbo / sine lege et operibus. zu dem HErrn.</verse>
        <verse osisID='Acts.9.36'>ZV Joppe aber war ein JüngerinErst ist sie gleubig vnd eine Jüngerin / Darnach thut sie viel guts.  / mit namen Tabea / welchs verdolmetscht heisset ein Rehe / Die war vol guter werck vnd Almosen die sie thet.</verse>
        <verse osisID='Acts.9.37'>Es begab sich aber zu der selbigen zeit / das sie kranck ward / vnd starb. Da wusschen sie dieselbige / vnd legten sie auff den Söller.</verse>
        <verse osisID='Acts.9.38'>Nu aber Lydda nahe bey Joppen ist / Da die Jünger höreten / das Petrus daselbs war / sandten sie zu jm / vnd ermaneten jn / Das er sichs nicht liesse verdriessen zu jnen zu komen.</verse>
        <verse osisID='Acts.9.39'>PEtrus aber stund auff vnd kam mit jnen. Vnd als er dar komen war / füreten sie jn hin auff auff den Söller / vnd tratten vmb jn alle Widwen / weineten vnd zeigeten jm die Röcke vnd Kleider / welche die Rehe machte / weil sie bey jnen war.</verse>
        <verse osisID='Acts.9.40'>Vnd da Petrus sie alle hin aus getrieben hatte / kniet er nider / betet / vnd wandte sich / zu dem Leichnam / vnd sprach / Tabea / stehe auff. Vnd sie that jre augen auff / vnd da sie Petrum sahe / satzte sie sich wider.</verse>
        <verse osisID='Acts.9.41'>Er aber gab jr die hand / vnd richtet sie auff / Vnd rieff den Heiligen vnd den Widwen vnd stellet sie lebendig dar.</verse>
        <verse osisID='Acts.9.42'>Vnd es ward kund durch gantz Joppen / vnd viel wurden gleubigVerbo / sine lege et operibus. an den HErrn.</verse>
        <verse osisID='Acts.9.43'>Vnd es geschach / das er lange zeit zu Joppe bleib / bey einem Simon der ein Gerber war.</verse>
      </chapter>
      <chapter osisID='Acts.10'>
        <verse osisID='Acts.10.1'>ES war aber ein Man zu Cesarien / mit namen CorneliusSihe dieser Cornelius ist ein Heide vnd vnbeschnitten vnd on Gesetz / Vnd hat doch des künfftigen Christi glauben der jn leret gute werck thun / ob er wol ein Krieger ist. Vnd wird erleucht zum glauben des erschienen Christi.  / ein Heubtman von der schar / die da heisst / die Welsche /</verse>
        <verse osisID='Acts.10.2'>Gottselig vnd Gottfürchtig / sampt seinem gantzen Hause / vnd gab dem Volck viel Almosen / vnd betet jmer zu Gott.</verse>
        <verse osisID='Acts.10.3'>Der sahe in einem Gesichte offenbarlich / vmb die neunde stunde am tage / einen Engel Gottes zu jm eingehen / der sprach zu jm / Corneli.</verse>
        <verse osisID='Acts.10.4'>Er aber sahe jn an / erschrack / vnd sprach / Herr / was ists? Er aber sprach zu jm / Dein gebet vnd dein almosen sind hin auff komen ins gedechtnis fur Gott.</verse>
        <verse osisID='Acts.10.5'>Vnd nu sende Menner gen Joppen / vnd las foddern Simon / mit dem zunamen Petrus /</verse>
        <verse osisID='Acts.10.6'>welcher ist zur herberge bey einem gerber Simon / des haus am meer ligt / Der wird dir sagen / was du thun solt.</verse>
        <verse osisID='Acts.10.7'>Vnd da der Engel / der mit Cornelio redet / hinweg gegangen war / rieff er zween seiner Hausknechte vnd einem gottfürchtigen Kriegsknecht / von denen die auff jn warteten /</verse>
        <verse osisID='Acts.10.8'>vnd erzelet es jnen alles / vnd sandte sie gen Joppen.</verse>
        <verse osisID='Acts.10.9'>DES andern tages / da diese auff dem wege waren / vnd nahe zur stad kamen / steig Petrus hin auff den Söller zu beten / vmb die sechste stund.</verse>
        <verse osisID='Acts.10.10'>Vnd als er hungerig ward / wolte er anbeissen. Da sie jm aber zu bereiteten / ward er entzückt /</verse>
        <verse osisID='Acts.10.11'>Vnd sahe den Himel auffgethan / vnd ernidder faren zu jm ein Gefesse / wie ein gros leinen Tuch an vier zipffel gebunden / vnd ward nidder gelassen auff die Erden /</verse>
        <verse osisID='Acts.10.12'>Darinnen waren allerley vierfüssige Thier der erden / vnd wilde Thier / vnd Gewürme / vnd Vogel des Himels.</verse>
        <verse osisID='Acts.10.13'>Vnd geschach eine stimme zu jm / Stehe auff Petre / schlachte vnd iss.</verse>
        <verse osisID='Acts.10.14'>Petrus aber sprach / O nein HErr / denn ich habe noch nie etwas Gemeines oder Vnreines gessen.</verse>
        <verse osisID='Acts.10.15'>Vnd die stimme sprach zum andern mal zu jm / Was Gott gereiniget hat / das mache du nicht gemein. Vnd das geschach zu drey malen.</verse>
        <verse osisID='Acts.10.16'>Vnd das Gefesse ward wider auffgenomen gen Himel.</verse>
        <verse osisID='Acts.10.17'>ALS aber Petrus sich in jm selbs bekümmert / was das Gesichte were das er gesehen hatte / Sihe / da fragten die Menner von Cornelio gesand / nach dem hause Simonis / vnd stunden an der thür /</verse>
        <verse osisID='Acts.10.18'>rieffen vnd forscheten / Ob Simon mit dem zunamen Petrus alda zur herberg were?</verse>
        <verse osisID='Acts.10.19'>Jn dem aber Petrus sich besinnet vber dem Gesichte / sprach der Geist zu jm / sihe / die Menner suchen dich.</verse>
        <verse osisID='Acts.10.20'>Aber stehe auff / steig hin ab vnd zeuch mit jnen / vnd zweiuel nichts / denn ich habe sie gesand.</verse>
        <verse osisID='Acts.10.21'>Da steig Petrus hin ab zu den Mennern / die von Cornelio zu jm gesand waren / vnd sprach / Sihe / ich bins / den jr suchet. Was ist die sache / darumb jr hie seid?</verse>
        <verse osisID='Acts.10.22'>Sie aber sprachen / Cornelius der Heubtman / ein frumer vnd gottfürchtiger Man / vnd gutes gerüchts bey dem gantzen Volck der Jüden / hat einen befelh empfangen vom heiligen Engel / Das er dich solte foddern lassen in sein Haus / vnd wort von dir hören.</verse>
        <verse osisID='Acts.10.23'>Da rieff er jnen hin ein vnd herberget sie. DES andern tages zoch Petrus aus mit jnen / vnd etliche Brüder von Joppen giengen mit jm.</verse>
        <verse osisID='Acts.10.24'>Vnd des andern tages kamen sie ein gen Cesarien. Cornelius aber wartet auff sie / vnd rieff zusamen seine Verwandten vnd Freunde.</verse>
        <verse osisID='Acts.10.25'>Vnd als Petrus hin ein kam / gieng jm Cornelius entgegen / vnd fiel zu seinen füssen / vnd betet jn an.</verse>
        <verse osisID='Acts.10.26'>Petrus aber richtet jn auff / vnd sprach / Stehe auff / ich bin auch ein Mensch.</verse>
        <verse osisID='Acts.10.27'>Vnd als er sich mit jm besprochen hatte / gieng er hin ein / vnd fand jr viel / die zusamen komen waren.</verse>
        <verse osisID='Acts.10.28'>Vnd er sprach zu jnen / Jr wisset / wie es ein vngewonet ding ist einem Jüdischen man / sich zu thun oder komen zu einem Frembdlinge. Aber Gott hat mir gezeiget / keinen Menschen gemein oder vnrein zu heissen /</verse>
        <verse osisID='Acts.10.29'>Darumb habe ich mich nicht gewegert zu komen / als ich bin her gefoddert. So frage ich euch nu / Warumb jr mich habt lassen foddern?</verse>
        <verse osisID='Acts.10.30'>COrnelius sprach / Jch habe vier tage gefastet bis an diese stunde / vnd vmb die neunde stunde betet ich in meinem hause / Vnd sihe / da trat ein Man fur mir in einem hellen Kleid /</verse>
        <verse osisID='Acts.10.31'>vnd sprach / Corneli / dein Gebet ist erhöret / vnd deiner Almosen ist gedacht worden fur Gott.</verse>
        <verse osisID='Acts.10.32'>So sende nu gen Joppen / vnd las her ruffen einen Simon / mit dem zunamen Petrus (welcher ist zur herberge in dem hause des gerbers Simon / an dem meer) der wird dir / wenn er kompt / sagen.</verse>
        <verse osisID='Acts.10.33'>Da sandte ich von stund an zu dir / Vnd du hast wol gethan / das du komen bist. Nu sind wir alle hie gegenwertig fur Gott / zu hören alles / was dir von Gott befolhen ist.</verse>
        <verse osisID='Acts.10.34'>PEtrus aber that seinen Mund auff / vnd sprach / Nu erfare ich mit der warheit / das Gott die Person nicht ansihet /</verse>
        <verse osisID='Acts.10.35'>Sondern in allerley Volck / wer jn fürchtet vnd recht thut / der ist jm angeneme.</verse>
        <verse osisID='Acts.10.36'>JR wisset wol von der predigt / die Gott zu den kindern Jsrael gesand hat vnd verkündigen lassen den Friede / durch Jhesum Christum (welcher ist ein HErr vber alles)</verse>
        <verse osisID='Acts.10.37'>Die durchs gantze Jüdischeland geschehen ist / vnd angangen in Galilea nach der tauffe / die Johannes predigete /</verse>
        <verse osisID='Acts.10.38'>Wie Gott den selbigen Jhesum von Nazareth gesalbet hat mit dem heiligen Geiste vnd krafft / Der vmbher gezogen ist / vnd hat wolgethan vnd gesund gemacht alle / die vom Teufel vberweldiget waren / denn Gott war mit jm.</verse>
        <verse osisID='Acts.10.39'>Vnd wir sind Zeugen alles / das er gethan hat im Jüdischenlande vnd zu Jerusalem. Den haben sie getödtet / vnd an ein Holtz gehangen.</verse>
        <verse osisID='Acts.10.40'>DEnselbigen hat Gott aufferwecket am dritten tage / vnd jn lassen offenbar werden /</verse>
        <verse osisID='Acts.10.41'>Nicht allem Volck / Sondern vns / den vorerweleten Zeugen von Gott / die wir mit jm gessen vnd getruncken haben / nach dem er aufferstanden ist von den Todten.</verse>
        <verse osisID='Acts.10.42'>Vnd er hat vns geboten / zu predigen dem Volck / vnd zeugen / Das Er ist verordenet von Gott ein Richter der Lebendigen vnd der Todten.</verse>
        <verse osisID='Acts.10.43'>Von diesem zeugen alle Propheten / Das durch seinen Namen / alle die an jn gleuben / vergebung der sünde empfahen sollen.</verse>
        <verse osisID='Acts.10.44'>DA Petrus noch diese wort redet / fiel der heilige Geist auff alle die dem Wort zuhöreten.</verse>
        <verse osisID='Acts.10.45'>Vnd die gleubigen aus der Beschneitung / die mit Petro komen waren / entsatzten sich / Das auch auff die Heiden die gabe des heiligen Geistes ausgegossen ward /</verse>
        <verse osisID='Acts.10.46'>Denn sie höreten / das sie mit Zungen redeten vnd Gott hoch preiseten. Da antwortet Petrus /</verse>
        <verse osisID='Acts.10.47'>Mag auch jemand das wasser weren / das diese nicht getaufft werden / die den heiligen Geist empfangen haben / gleich wie auch wir?</verse>
        <verse osisID='Acts.10.48'>Vnd befalh sie zu teuffen in dem Namen des HErrn. Da baten sie jn / das er etliche tage da bliebe.</verse>
      </chapter>
      <chapter osisID='Acts.11'>
        <verse osisID='Acts.11.1'>ES kam aber fur die Apostel vnd Brüder / die in dem Jüdischenlande waren / das auch die Heiden hetten Gottes wort angenomen.</verse>
        <verse osisID='Acts.11.2'>Vnd da Petrus hin auff kam gen Jerusalem / zanckten mit jm / die aus der Beschneitung waren /</verse>
        <verse osisID='Acts.11.3'>vnd sprachen / Du bist eingegangen zu den Mennern / die Vorhaut haben / vnd hast mit jnen gessen.</verse>
        <verse osisID='Acts.11.4'>PEtrus aber hub an / vnd erzelets jnen nach einander her / vnd sprach /</verse>
        <verse osisID='Acts.11.5'>Jch war in der stad Joppe im gebete / vnd war entzückt / Vnd sahe ein Gesichte / nemlich / Ein Gefesse ernider faren / wie ein gros leinen Tuch mit vier zipffel / vnd nidergelassen vom Himel / vnd kam bis zu mir.</verse>
        <verse osisID='Acts.11.6'>Darein sahe ich / vnd ward gewar / vnd sahe vierfüssige Thier der erden / vnd wilde Thier / vnd Gewürme / vnd Vogel des Himels.</verse>
        <verse osisID='Acts.11.7'>Jch höret aber eine stimme / die sprach zu mir / Stehe auff Petre / schlachte vnd iss.</verse>
        <verse osisID='Acts.11.8'>Jch aber sprach / O nein HErr / denn es ist nie kein gemeines noch vnreines in meinen mund gegangen.</verse>
        <verse osisID='Acts.11.9'>Aber die stimme antwortet mir zum andern mal vom Himel / Was Gott gereiniget hat / das mache du nicht gemein.</verse>
        <verse osisID='Acts.11.10'>Das geschach aber drey mal / vnd ward alles wider hin auff gen Himel gezogen.</verse>
        <verse osisID='Acts.11.11'>VND sihe / von stund an stunden drey Menner fur dem Hause / darinnen ich war / gesand von Cesarien zu mir.</verse>
        <verse osisID='Acts.11.12'>Der Geist aber sprach zu mir / ich solte mit jnen gehen / vnd nicht zweiueln. Es kamen aber mit mir diese sechs Brüder / vnd wir giengen in des Mannes haus.</verse>
        <verse osisID='Acts.11.13'>Vnd er verkündiget vns / wie er gesehen hette einen Engel in seinem hause stehen / der zu jm gesprochen hette / Sende Menner gen Joppen / vnd las foddern den Simon mit dem zunamen Petrum /</verse>
        <verse osisID='Acts.11.14'>Der wird dir wort sagen / dadurch du selig werdest / vnd dein gantzes Haus?</verse>
        <verse osisID='Acts.11.15'>Jn dem aber ich anfieng zu reden / fiel der heilige Geist auff sie / gleichOn vnterscheid der verdienst vnd on Gesetz. wie auff vns am ersten anfang.</verse>
        <verse osisID='Acts.11.16'>Da dachte ich an das wort des HErrn / als er saget / Johannes hat mit wasser getaufft / Jr aber sollet mit dem heiligen Geist getaufft werden.</verse>
        <verse osisID='Acts.11.17'>So nu Gott jnen gleiche gaben gegeben hat / wie auch vns / die da gleuben an den HErrn Jhesum Christ / Wer war ich / das ich künd Gotte weren?</verse>
        <verse osisID='Acts.11.18'>Da sie das höreten / schwiegen sie stille / vnd lobeten Gott vnd sprachen / So hat Gott auch den Heiden busse gegeben zum Leben?</verse>
        <verse osisID='Acts.11.19'>DJE aber zurstrewet waren in dem trübsal / so sich vber Stephano erhub / giengen vmbher / bis gen Phenicen vnd Cypern vnd Antiochia / vnd redten das wort zu niemand / denn allein zu den Jüden.</verse>
        <verse osisID='Acts.11.20'>Es waren aber etliche vnter jnen / Menner von Cypern vnd Cyrenen / die kamen gen Antiochia / vnd redeten auch zu den Griechen / vnd predigeten das Euangelium vom HErrn Jhesu.</verse>
        <verse osisID='Acts.11.21'>Vnd die Hand des HErrn war mit jnen / vnd ein grosse zal ward gleubig / vnd bekeretOn Gesetz komen sie zu Christo. sich zu dem HErrn.</verse>
        <verse osisID='Acts.11.22'>ES kam aber diese rede von jnen / fur die ohren der Gemeine zu Jerusalem / Vnd sie sandten Barnabam / das er hin gienge / bis gen Antiochia.</verse>
        <verse osisID='Acts.11.23'>Welcher da er hin komen war / vnd sahe die gnade Gottes / ward er fro / vnd ermanet sie alle / Das sie mit festem hertzen an dem HErrn bleiben wolten /</verse>
        <verse osisID='Acts.11.24'>Denn er war ein fromer Man / vol heiliges Geists vnd glaubens. Vnd es ward ein gros Volck dem HErrn zugethan.</verse>
        <verse osisID='Acts.11.25'>Barnabas aber zog aus gen Tarsen / Saulum wider zu suchen /</verse>
        <verse osisID='Acts.11.26'>Vnd da er jn fand / füret er jn gen Antiochia. Vnd sie blieben bey der Gemeine ein gantz jar / vnd lereten viel Volcks / Daher die Jünger am ersten zu Antiochia Christen genennet wurden.</verse>
        <verse osisID='Acts.11.27'>JN den selbigen tagen kamen Propheten von Jerusalem gen Antiochia /</verse>
        <verse osisID='Acts.11.28'>Vnd einer vnter jnen / mit namen Agabus / stund auff / vnd deutet durch den Geist eine grosse Thewrung / die da komen solt vber den gantzen / kreis der Erden / welche geschach vnter dem Keiser Claudio.</verse>
        <verse osisID='Acts.11.29'>Aber vnter den Jüngern beschlos ein jglicher / nach dem er vermochte / zu senden eine Handreichung den Brüdern / die in Judea woneten /</verse>
        <verse osisID='Acts.11.30'>Wie sie denn auch theten / vnd schicktens zu den Eltesten / durch die hand Barnabe vnd Sauli.</verse>
      </chapter>
      <chapter osisID='Acts.12'>
        <verse osisID='Acts.12.1'>VMB dieselbige zeit leget der König Herodes die hende an etliche von der Gemeine zu peinigen.</verse>
        <verse osisID='Acts.12.2'>Er tödtet aber Jacobum Johannes bruder / mit dem schwert.</verse>
        <verse osisID='Acts.12.3'>Vnd da er sahe / das den Jüden gefiel / fur er fort / vnd fieng Petrum auch. Es waren aber eben die tage der Süssenbrot.</verse>
        <verse osisID='Acts.12.4'>Da er jn nu greiff / leget er jn ins Gefengnis / vnd vberantwortet jn vier vierteilnEin hauffe Knechte ward in vier teil geteilet / da ja ein teil muste das vierde teil der nacht wachen / eins vmbs ander. Kriegsknechten / jn zu bewaren / vnd gedacht jn nach den Ostern dem Volck fur zu stellen.</verse>
        <verse osisID='Acts.12.5'>Vnd Petrus ward zwar im Gefengnis gehalten / Aber die Gemeine betet on auffhörenHielt an am Geber / lies nicht ab / wie ein recht Gebet sein sol. fur jn zu Gott.</verse>
        <verse osisID='Acts.12.6'>Vnd da jn Herodes wolt furstellen / in der selbigen nacht / schlieff Petrus zwischen zween Kriegsknechten / gebunden mit zwo Ketten / vnd die Hüter fur der thür hüteten des Gefengnis.</verse>
        <verse osisID='Acts.12.7'>VND sihe / der Engel des HErrn kam daher / vnd ein Liecht schein in dem Gemach / vnd schlug Petrum an die seiten / vnd wecket jn auff / vnd sprach / Stehe behends auff. Vnd die Ketten fielen jm von seinen Henden.</verse>
        <verse osisID='Acts.12.8'>Vnd der Engel sprach zu jm / Gürte dich vnd thu deine Schuch an. Vnd er that also. Vnd er sprach zu jm / Wirff deinen Mantel vmb dich / vnd folge mir nach.</verse>
        <verse osisID='Acts.12.9'>Vnd er gieng hinaus / vnd folgt jm / Vnd wuste nicht / das jm warhafftig solches geschehe durch den Engel / sondern es dauchte jn / er sehe ein Gesichte.</verse>
        <verse osisID='Acts.12.10'>Sie giengen aber durch die erste vnd ander Hut / vnd kamen zu der eisern thür / welche zur Stad füret / die that sich jnen von jr selber auff. Vnd tratten hin aus / vnd giengen hin / eine Gasse lang / vnd also bald schied der Engel von jm.</verse>
        <verse osisID='Acts.12.11'>Vnd da Petrus zu jm selber kam / sprach er / Nu weis ich warhafftig / das der HErr seinen Engel gesand hat / vnd mich errettet aus der Hand Herodis / von allem warten des Jüdischen Volcks.</verse>
        <verse osisID='Acts.12.12'>VND als er sich besinnet / kam er fur das haus Maria der mutter Johannis / der mit dem zunamen Marcus hies / da viel bey einander waren vnd beteten.</verse>
        <verse osisID='Acts.12.13'>Als aber Petrus an die thür klopffet des thores / trat erfur ein Magd zu horchen / mit namen Rode.</verse>
        <verse osisID='Acts.12.14'>Vnd als sie Petrus stimme erkandte / that sie das thor nicht auff fur freuden / lieff aber hin ein / vnd verkündigets jnen / Petrus stünde fur dem thor.</verse>
        <verse osisID='Acts.12.15'>Sie aber sprachen zu jr / Du bist vnsinnig. Sie aber bestunde drauff / es were also. Sie sprachen / Es ist sein EngelHi credunt Angelos esse ministros hominum. .</verse>
        <verse osisID='Acts.12.16'>Petrus aber klopffet weiter an. Da sie aber auffthaten / sahen sie jn / vnd entsatzten sich.</verse>
        <verse osisID='Acts.12.17'>Er aber wincket jnen mit der hand zu schweigen / Vnd erzelet jnen / wie jn der HErr hatte aus dem Gefengnis gefüret / vnd sprach / Verkündiget dis Jacobo vnd den Brüdern. Vnd gieng hin aus / vnd zog an einen andern Ort.</verse>
        <verse osisID='Acts.12.18'>DA es aber tag ward / ward nicht eine kleine bekümmernis vnter den Kriegsknechten / wie es doch mit Petro gangen were.</verse>
        <verse osisID='Acts.12.19'>Herodes aber da er jn foddert vnd nicht fand / lies er die Hüter rechtfertigen / vnd hies sie weg füren. Vnd zog von Judea hinab gen Cesarien / vnd hielt alda sein wesen.</verse>
        <verse osisID='Acts.12.20'>Denn er gedacht wider die von Tyro vnd Sidon zu kriegen. Sie aber kamen einmütiglich zu jm / vnd vberredten des Königes kemerer Blastum / vnd baten vmb friede / darumb / das jre Lande sich neeren musten von des Königes land.</verse>
        <verse osisID='Acts.12.21'>ABer auff einen bestimpten tag / thet Herodes das königliche Kleid an / satzte sich auff den Richtstuel / vnd that eine rede zu jnen.</verse>
        <verse osisID='Acts.12.22'>Das Volck aber rieff zu / Das ist Gottes stimme / vnd nicht eines Menschen.</verse>
        <verse osisID='Acts.12.23'>Als bald schlug jn der Engel des HErrn / darumb / das er die ehre nicht Gott gab / Vnd ward gefressen von den Würmen / vnd gab den Geist auff.</verse>
        <verse osisID='Acts.12.24'>DAs wort Gottes aber wuchs vnd mehret sich.</verse>
        <verse osisID='Acts.12.25'>Barnabas aber vnd Saulus kamen wider gen Jerusalem / vnd vberantworten die Handreichung / vnd namen mit sich Johannem / mit dem zunamen Marcus.</verse>
      </chapter>
      <chapter osisID='Acts.13'>
        <verse osisID='Acts.13.1'>ES waren aber zu Antiochia in der Gemeine Propheten vnd Lerer / nemlich / Barnabas / vnd Simon genant Niger / vnd Lucius von Cyrenen / vnd Manahen mit Herodes dem Vierfürsten erzogen / vnd Saulus.</verse>
        <verse osisID='Acts.13.2'>Da sie aber dem HErrn dieneten vnd fasteten / sprach der heilige Geist / Sondert mir aus Barnabam vnd Saulum / zu dem werck / da zu ich sie beruffen habe.</verse>
        <verse osisID='Acts.13.3'>Da fasteten sie vnd beteten / vnd legeten die Hende auff sie / vnd liessen sie gehen.</verse>
        <verse osisID='Acts.13.4'>Vnd wie sie ausgesand waren vom heiligen Geist / kamen sie gen Seleucia / vnd von dannen schifften sie gen Cypern.</verse>
        <verse osisID='Acts.13.5'>Vnd da sie in die stad Salamin kamen / verkündigeten sie das wort Gottes in der Jüden schulen. Sie hatten aber auch Johannem zum Diener.</verse>
        <verse osisID='Acts.13.6'>VND da sie die Jnseln durchzogen bis zu der stad Paphos / funden sie einen Zeuberer vnd falschen Propheten / einen Jüden / der hies BarJehuDas ist auff deudsch / ein Son Gottes / Denn die Ebreische sprache nennet Gott / Jehu / das ist der name Tetragrammaton dauon die Jüden viel wunders tichten. Also wird dieser Zeuberer auch desselbigen namen gebraucht haben / wie jtzt die Zeuberer des Creutzes vnd andere heilige wort vnd zeichen brauchen.  /</verse>
        <verse osisID='Acts.13.7'>der war Sergio Paulo dem Landuogt / einem verstendigen Man / Derselbige rieff zu sich Barnabam vnd Saulum / vnd begerte das wort Gottes zu hören.</verse>
        <verse osisID='Acts.13.8'>Da stund jnen wider der Zeuberer ElimasLaut auff Ebreisch fast als habe er sich Eli Messia / das ist / Gottes könig / genennet / oder ein gesalbeter Gottes. Denn die Jüden / vnd sonderlich solche Leute pflegen hohe Göttliche nemen zu füren. (Denn also wird sein name gedeutet) vnd trachtet / das er den Landuogt vom glauben wendet.</verse>
        <verse osisID='Acts.13.9'>SAulus aber / der auch Paulus heisset / vol heiliges Geistes / sahe jn an /</verse>
        <verse osisID='Acts.13.10'>vnd sprach / O du Kind des Teufels / vol aller list vnd aller schalckheit / vnd Feind aller gerechtigkeit / Du hörest nicht auff abzuwenden die rechten wege des HErrn.</verse>
        <verse osisID='Acts.13.11'>Vnd nu sihe / die Hand des HErrn kompt vber dich / vnd solt blind sein / vnd die Sonne ein zeit lang nicht sehen. Vnd von stund an fiel auff jn tunckelheit vnd finsternis / vnd gieng vmbher vnd suchte Handleiter.</verse>
        <verse osisID='Acts.13.12'>Als der LanduogtDer ist ja auch on Gesetz vnd verdienst / ein Christen vnd heilig / so er doch ein Heide / vnd weltlicher Herr ist. das Geschichte sahe / gleubet er / vnd verwunderte sich der lere des HErrn.</verse>
        <verse osisID='Acts.13.13'>DA aber Paulus vnd die vmb jn waren von Papho schifften / kamen sie gen Pergen im lande Pamphylia. Johannes aber weich von inen vnd zoch wider gen Jerusalem.</verse>
        <verse osisID='Acts.13.14'>Sie aber zogen durch von Pergen / vnd kamen gen Antiochian / im lande Pisidia / vnd giengen in die Schule am Sabbather tage / vnd satzten sich.</verse>
        <verse osisID='Acts.13.15'>Nach der Lection aber des Gesetzes vnd der Propheten / sandten die Obersten der Schule zu jnen / vnd liessen jnen sagen / Lieben Brüder / wolt jr etwas reden vnd das Volck ermanen / so saget an.</verse>
        <verse osisID='Acts.13.16'>DA stund Paulus auff / vnd wincket mit der hand / vnd sprach / Jr Menner von Jsrael / vnd die jr Gott fürchtet / höret zu.</verse>
        <verse osisID='Acts.13.17'>Der Gott dieses Volcks hat erwelet vnser Veter / vnd erhöhet das Volck / da sie Frembdlinge waren im lande Egypti / vnd mit einem hohen Arm füret er sie aus dem selbigen /</verse>
        <verse osisID='Acts.13.18'>vnd bey vierzig jaren lang duldet er jre weise in der wüsten.</verse>
        <verse osisID='Acts.13.19'>Vnd vertilget sieben Völcker in dem lande Canaan / vnd teilet vnter sie nach dem Los jener Lande.</verse>
        <verse osisID='Acts.13.20'>Darnach gab er jnen Richter bey drey hundertEtliche Text haben vier hundert / Aber die Historien vnd rechnung der jar leidens nicht. Jst des Schreibers jrthum / der vier fur drey geschreiben hat / welchs leicht ist geschehen im Griechischen. vnd fünffzig jar lang / bis auff den Propheten Samuel.</verse>
        <verse osisID='Acts.13.21'>Vnd von da an baten sie vmb einen König / Vnd Gott gab jnen Saul / den son Kis / einen Man aus dem geschlechte BenJamin vierzig jar lang. Exod. 13; Josu. 13; 1. Reg. 8.</verse>
        <verse osisID='Acts.13.22'>VND da er denselbigen wegthet / Richtet er auff vber sie Dauid zum Könige / von welchem er zeugete / Jch hab funden Dauid den son Jesse / einen Man nach meinem hertzen / der sol thun allen meinen willen.</verse>
        <verse osisID='Acts.13.23'>Aus dieses Samen hat Gott / wie er verheissen hat / gezeugt Jhesum dem volck Jsrael zum Heiland.</verse>
        <verse osisID='Acts.13.24'>Als denn Johannes zuuor dem volck Jsrael prediget die tauffe der Busse / ehe denn er anfieng.</verse>
        <verse osisID='Acts.13.25'>Als aber Johannes seinen Lauff erfüllet / sprach er / Jch bin nicht der / da fur jr mich haltet / Aber sihe / Er komet nach mir / Des ich nicht werd bin / das ich jm die schuhe seiner Füsse aufflöse. 1. Reg. 16; Matt. 3; Mar. 1; Joh. 1.</verse>
        <verse osisID='Acts.13.26'>JR Menner / lieben Brüder / jr kinder des geschlechtes Abraham / vnd die vnter euch Gott fürchten / Euch ist das wort dieses Heils gesand.</verse>
        <verse osisID='Acts.13.27'>Denn die zu Jerusalem wonen vnd jre Obersten / die weil sie Diesen nicht kennetenDa sihe / das man wol kan viel von Christo plaudern vnd dennoch denselben leugnen vnd tödten.  / noch die stimme der Propheten (welche auff alle Sabbather gelesen werden) haben sie dieselben mit jrem vrteilen erfüllet.</verse>
        <verse osisID='Acts.13.28'>Vnd wiewol sie keine Vrsache des todes an jm funden / baten sie doch Pilatum jn zu tödten.</verse>
        <verse osisID='Acts.13.29'>Vnd als sie alles volendet hatten / was von jm geschrieben ist / namen sie jn von dem Holtz / vnd legten jn in ein Grab.</verse>
        <verse osisID='Acts.13.30'>Aber Gott hat jn aufferweckt von den Todten /</verse>
        <verse osisID='Acts.13.31'>vnd er ist erschienen viel tage / denen / die mit jm hin auff von Galilea gen Jerusalem gegangen waren / welche sind seine Zeugen an das Volck.</verse>
        <verse osisID='Acts.13.32'>VND wir auch verkündigen euch die Verheissunge / die zu vnsern Vetern geschehen ist /</verse>
        <verse osisID='Acts.13.33'>Das dieselbige Gott / vns / jren Kindern erfüllet hat / Jn dem das er Jhesum aufferwecket hat. Wie denn im ersten Psalm geschrieben stehet / Du bist mein Son / Heute habe ich dich gezeuget.</verse>
        <verse osisID='Acts.13.34'>Das er jn aber hat von den Todten aufferweckt / das er fort nicht mehr sol verwesen / spricht er also / Jch wil euch die gnade Dauid verheissen / trewlich halten.</verse>
        <verse osisID='Acts.13.35'>Darumb spricht er auch am andern ort / Du wirst es nicht zugeben / das dein Heiliger die verwesung sehe.</verse>
        <verse osisID='Acts.13.36'>Denn Dauid / da er zu seiner zeit gedienet hatte dem willen Gottes / ist er entschlaffen / vnd zu seinen Vetern gethan / Vnd hat die verwesung gesehen.</verse>
        <verse osisID='Acts.13.37'>Den aber Gott aufferweckt hat / der hat die verwesung nicht gesehen. Psal. 2; Jesa. 55; Psal. 16.</verse>
        <verse osisID='Acts.13.38'>SO sey es nu euch / kund lieben Brüder / Das euch verkündiget wird vergebung der Sünde durch Diesen / vnd von dem allem / durch welches jr nicht kundtet im gesetz Mosi gerecht werden.</verse>
        <verse osisID='Acts.13.39'>Wer aber an Diesen gleubet / der ist gerecht.</verse>
        <verse osisID='Acts.13.40'>Sehet nu zu / das nicht vber euch kome / das in den Propheten gesagt ist /</verse>
        <verse osisID='Acts.13.41'>Sehet jr Verechter vnd verwundert euch / vnd werdet zu nichte / Denn ich thue ein werck zu ewren zeiten / welchs jr nicht gleuben werdet / so es euch jemand erzelen wird. Aba. 1.</verse>
        <verse osisID='Acts.13.42'>DA aber die Jüden aus der Schule giengen / baten die Heiden das sie zwischen Sabbaths / jnen die wort sageten.</verse>
        <verse osisID='Acts.13.43'>Vnd als die Gemeine der Schule von einander giengen / folgeten Paulo vnd Barnaba nach viel Jüden vnd gottfürchtige Jüdgenossen / Sie aber sagten jnen / vnd vermaneten sie / Das sie bleiben solten in der gnade Gottes.</verse>
        <verse osisID='Acts.13.44'>AM folgenden Sabbath aber kam zusamen fast die gantze Stad / das wort Gottes zu hören.</verse>
        <verse osisID='Acts.13.45'>Da aber die Jüden das Volck sahen / wurden sie vol neides / vnd widersprachen dem / das von Paulo gesagt ward / widersprachen vnd lesterten.</verse>
        <verse osisID='Acts.13.46'>Paulus aber vnd Barnabas sprachen frey öffentlich / Euch muste zu erst das wort Gottes gesagt werden / Nu jr es aber von euch stosset / vnd achtet euch selbs nicht werd des ewigen Lebens / Sihe / so wenden wir vns zu den Heiden.</verse>
        <verse osisID='Acts.13.47'>Denn also hat vns der HERR geboten / Jch habe dich den Heiden zum Liecht gesetzt / das du das Heil seiest bis an das ende der Erden. Jesa. 49.</verse>
        <verse osisID='Acts.13.48'>DA es aber die Heiden höreten / wurden sie fro / vnd preiseten das wort des HErrn / vnd wurden gleubigVerbo / sine lege et operibus hi conuertuntur. / wie viel jrer zum ewigen Leben verordnet waren.</verse>
        <verse osisID='Acts.13.49'>Vnd das wort des HErrn ward ausgebreitet durch die gantze Gegend.</verse>
        <verse osisID='Acts.13.50'>Aber die Jüden bewegeten die andechtigen vnd erbarn Weiber / vnd der stad Obersten / vnd erweckten eine verfolgunge vber Paulum vnd Barnaban / vnd stiessen sie zu jren Grentzen hinaus.</verse>
        <verse osisID='Acts.13.51'>Sie aber schüttelten den staub von jren Füssen vber sie / vnd kamen gen Jconion.</verse>
        <verse osisID='Acts.13.52'>Die Jünger aber wurden vol freuden vnd heiligen Geists. Matt. 10.</verse>
      </chapter>
      <chapter osisID='Acts.14'>
        <verse osisID='Acts.14.1'>ES geschach aber zu Jconion / das sie zusamen kamen / vnd predigten in der Jüdenschulen / also / das ein grosse menge der Jüden vnd der Griechen gleubig ward.</verse>
        <verse osisID='Acts.14.2'>Die vngleubigen Jüden aber erweckten vnd entrüsten die seelen der Heiden wider die Brüder.</verse>
        <verse osisID='Acts.14.3'>So hatten sie nu jr wesen daselbs eine lange zeit / vnd lereten frey im HErrn / welcher bezeugete das Wort seiner gnade / vnd lies Zeichen vnd Wunder geschehen durch jre hende.</verse>
        <verse osisID='Acts.14.4'>Die menge aber der Stad spaltet sich / Etliche hieltens mit den Jüden / Vnd etliche mit den Aposteln.</verse>
        <verse osisID='Acts.14.5'>DA sich aber ein Sturm erhub der Heiden vnd der Jüden vnd jrer Obersten / sie zu schmehen vnd zu steinigen /</verse>
        <verse osisID='Acts.14.6'>wurden sie des innen / vnd entflohen in die Stedte des landes Lycaonia / gen Lystran vnd Derben / vnd in die gegend vmbher /</verse>
        <verse osisID='Acts.14.7'>vnd predigeten daselbs das Euangelium.</verse>
        <verse osisID='Acts.14.8'>VND es war ein Man zu Lystra / der muste sitzen / Denn er hatte böse füsse / vnd war Lam von Mutterleibe / der noch nie gewandelt hatte /</verse>
        <verse osisID='Acts.14.9'>der höret Paulum reden. Vnd als er jn ansahe / vnd mercket / das er gleubete / jm möchte geholffen werden /</verse>
        <verse osisID='Acts.14.10'>sprach er mit lauter stimme / Stehe auffrichtig auff deine Füsse. Vnd er sprang auff vnd wandelte.</verse>
        <verse osisID='Acts.14.11'>Da aber das Volck sahe / was Paulus gethan hatte / Huben sie jre stimme auff / vnd sprachen auff Lycaonisch / Die Götter sind den Menschen gleich worden / vnd zu vns ernider komen.</verse>
        <verse osisID='Acts.14.12'>Vnd nenneten Barnabam / Jupiter / vnd Paulum / Mercurius / dieweil er das wort füret.</verse>
        <verse osisID='Acts.14.13'>Der Priester aber Jupiters / der fur jrer Stad war / brachte Ochsen vnd Krentze fur das thor / vnd wolte opffern sampt dem Volck.</verse>
        <verse osisID='Acts.14.14'>DA das die Apostel Barnabas vnd Paulus höreten / zurissen sie jre Kleider vnd sprungen vnter das Volck / schrien</verse>
        <verse osisID='Acts.14.15'>vnd sprachen / Jr Menner / was machet jr da? Wir sind auch sterbliche Menschen / gleich wie jr / vnd predigen euch das Euangelium / Das jr euch bekeren solt / von diesen falschen / zu dem lebendigen Gott / welcher gemacht hat Himel vnd Erden / vnd das Meer / vnd alles was drinnen ist /</verse>
        <verse osisID='Acts.14.16'>Der in vergangen zeiten hat lassen alle Heiden wandeln jre eigen wege.</verse>
        <verse osisID='Acts.14.17'>Vnd zwar hat er sich selbs nicht vnbezeuget gelassen / hat vns viel Guts gethan / vnd vom Himel regen vnd fruchtbare zeitung gegeben / vnser Hertzen erfüllet mit Speise vnd Freuden.</verse>
        <verse osisID='Acts.14.18'>Vnd da sie das sageten / stilleten sie kaum das Volck / das sie jnen nicht opfferten.</verse>
        <verse osisID='Acts.14.19'>ES kamen aber da hin Jüden von Antiochia vnd Jconion / vnd vberredeten das Volck / vnd steinigten Paulum / vnd schleifften jn zur Stad hinaus / meineten / er were gestorben.</verse>
        <verse osisID='Acts.14.20'>Da jn aber die Jünger vmbringeten / stund er auff vnd gieng in die Stad. Vnd auff den andern tag gieng er aus mit Barnaba gen Derben /</verse>
        <verse osisID='Acts.14.21'>vnd predigeten derselbigen Stad das Euangelium vnd vnterweiseten jrer viel. Vnd zogen wider gen Lystran vnd Jconion vnd Antiochian /</verse>
        <verse osisID='Acts.14.22'>stercketen die seele der Jünger / vnd ermaneten sie / Das sie im glauben blieben / vnd / Das wir durch viel trübsal müssen in das reich Gottes gehen.</verse>
        <verse osisID='Acts.14.23'>Vnd sie ordenten jnen hin vnd her Eltesten in den Gemeinen / beteten vnd fasteten / vnd befolhen sie dem HErrn / an den sie gleubig worden waren.</verse>
        <verse osisID='Acts.14.24'>VND zogen durch Pisidian / vnd kamen in Pamphylian /</verse>
        <verse osisID='Acts.14.25'>vnd redten das wort zu Pergen / vnd zogen hin ab gen Attalian /</verse>
        <verse osisID='Acts.14.26'>vnd von dannen schifften sie gen Antiochian / von dannen sie verordnet waren / durch die gnade Gottes / zu dem werck / das sie hatten ausgericht.</verse>
        <verse osisID='Acts.14.27'>Da sie aber dar kamen / versamleten sie die Gemeine / vnd verkündigeten / wie viel Gott mit jnen gethan hatte / vnd wie er den Heiden hette die thür des glaubens auff gethan.</verse>
        <verse osisID='Acts.14.28'>Sie hatten aber jr wesen alda nicht eine kleine zeit / bey den Jüngern.</verse>
      </chapter>
      <chapter osisID='Acts.15'>
        <verse osisID='Acts.15.1'>VND etliche kamen er ab von Judea / vnd lereten die Brüder / Wo jr euch nicht beschneiten lasset nach der weise Mosi / So künd jr nicht selig werden.</verse>
        <verse osisID='Acts.15.2'>Da sich nu ein Auffrhur erhub / vnd Paulus vnd Barnabas nicht ein geringen zanck mit jnen hatten / ordenten sie / Das Paulus vnd Barnabas / vnd etliche ander aus jnen hin auff zögen / gen Jerusalem zu den Aposteln vnd Eltesten / vmb dieser Frage willen.</verse>
        <verse osisID='Acts.15.3'>Vnd sie wurden von der Gemeine geleitet / vnd zogen durch Phenicen vnd Samarian / vnd erzeleten den wandel der Heiden / vnd machten grosse freude allen Brüdern.</verse>
        <verse osisID='Acts.15.4'>DA sie aber dar kamen gen Jerusalem / wurden sie empfangen von der Gemeine / vnd von den Aposteln / vnd von den Eltesten / vnd sie verkündigeten / wie viel Gott mit jnen gethan hatte.</verse>
        <verse osisID='Acts.15.5'>Da tratten auff etliche von der Phariseer secten / die gleubig waren worden / vnd sprachen / Man mus sie beschneiten / vnd gebieten zu halten das gesetz Mosi.</verse>
        <verse osisID='Acts.15.6'>Aber die Apostel vnd die Eltesten kamen zusamen / diese rede zu besehen.</verse>
        <verse osisID='Acts.15.7'>DA man sich aber lange gezancket hatte / stund Petrus auff / vnd sprach zu jnen / Jr Menner / lieben Brüder / Jr wisset / das Gott lang vor dieser zeit / vnter vns erwelet hat / das durch meinen mund / die Heiden das wort des Euangelij höreten vnd gleubten.</verse>
        <verse osisID='Acts.15.8'>Vnd Gott der Hertzkündiger zeugete vber sie / vnd gab jnen den heiligen Geist / gleich auch wie vns /</verse>
        <verse osisID='Acts.15.9'>vnd macht kein vnterscheidDas heisset on Gesetz vnd verdienst selig worden. zwischen vns vnd jnen / Vnd reinigete jre Hertzen durch den glauben.</verse>
        <verse osisID='Acts.15.10'>Was versucht jr denn nu Gott / mit aufflegen des Jochs auff der Jünger helse / welches weder vnser Veter / noch wir haben mügen tragen?</verse>
        <verse osisID='Acts.15.11'>Sondern wir gleuben / durch die gnade des HErrn Jhesu Christi selig zu werden / gleicherweise wie auch sie.</verse>
        <verse osisID='Acts.15.12'>Da schweig die gantze Menge stille / Vnd höreten zu Paulo vnd Barnaba / die da erzeleten / wie grosse Zeichen vnd Wunder Gott durch sie gethan hatte / vnter den HeidenDie doch vnbeschnitten vnd on Gesetz waren. .</verse>
        <verse osisID='Acts.15.13'>DArnach als sie geschwigen waren / antwortet Jacobus vnd sprach / Jr Menner / lieben Brüder / höret mir zu /</verse>
        <verse osisID='Acts.15.14'>Simon hat erzelet wie auffs erst / Gott heimgesucht hat / vnd angenomen ein Volck aus den Heiden / zu seinem Namen.</verse>
        <verse osisID='Acts.15.15'>Vnd da stimmen mit der Propheten rede / als geschrieben stehet /</verse>
        <verse osisID='Acts.15.16'>Darnach wil ich widerkomen / vnd wil widerbawen die hütte Dauid / die zurfallen ist / vnd jre Lücken wil ich widerbawen / vnd wil sie auffrichten /</verse>
        <verse osisID='Acts.15.17'>Auff das / was vbrig ist von Menschen / nach dem HERRN frage / Dazu alle Heiden / vber welche mein NameDas ist / Die mit meinem Namen genennet werden / als ein volck Gottes / ein Gemeine Christi / ein Diener des HErrn. genennet ist / spricht der HERR / der das alles thut.</verse>
        <verse osisID='Acts.15.18'>Gott sind alle seine werck bewust von der Welt her.</verse>
        <verse osisID='Acts.15.19'>Darumb beschliesse ich / Das man denen / so aus den Heiden zu Gott sich bekeren / nicht vnruge mache /</verse>
        <verse osisID='Acts.15.20'>Sondern schreibe jnen / Das sie sich enthalten von vnsauberkeit der Abgötter / vnd von Hurerey / vnd vom Ersticktem / vnd vom Blut.</verse>
        <verse osisID='Acts.15.21'>Denn Moses hat von langen zeiten her in allen Stedten / die jn predigen / vnd wird alle Sabbather tag in den Schulen gelesen.</verse>
        <verse osisID='Acts.15.22'>VNd es dauchte gut die Apostel vnd Eltesten sampt der gantzen Gemeine / aus jnen Menner erwelen vnd senden gen Antiochian / mit Paulo vnd Barnaba / nemlich / Judam mit dem zunamen Barsabas / vnd Silan / welche menner Lerer waren vnter den Brüdern /</verse>
        <verse osisID='Acts.15.23'>Vnd sie gaben Schrifft in jre hand / also. WJR die Apostel vnd Eltesten vnd Brüdere / Wündschen heil / den Brüdern aus den Heiden / die zu Antiochia vnd Syria / vnd Cilicia sind.</verse>
        <verse osisID='Acts.15.24'>Dieweil wir gehöret haben / Das etliche von den vnsern sind ausgegangen / vnd haben euch mit leren jrre gemacht / vnd ewre Seelen zurüttet / vnd sagen / Jr solt euch beschneiten lassen / vnd das Gesetze halten / welchen wir nichts befolhen haben(Merck) Das der heilige Geist / die Werck vnd Gesetzelerer nicht sendet / Sondern nennet sie Verwirrer vnd Betrüber der Christen. .</verse>
        <verse osisID='Acts.15.25'>Hat es vns gut gedaucht einmütiglich versamlet / Menner erwelen / vnd zu euch senden / mit vnsern liebsten Barnaba vnd Paulo /</verse>
        <verse osisID='Acts.15.26'>welche Menschen jre seele dar gegeben haben fur den Namen vnsers HErrn Jhesu Christi.</verse>
        <verse osisID='Acts.15.27'>So haben wir gesand Judan vnd Silan / welche auch mit worten das selbige verkündigen werden.</verse>
        <verse osisID='Acts.15.28'>Denn es gefelt dem heiligen Geiste vnd vns / euch keine Beschwerung mehr auff zu legen / denn nur diese nötige stück /</verse>
        <verse osisID='Acts.15.29'>Das jr euch enthaltet vom Götzenopffer vnd vom Blut / vnd vom Erstickten / vnd von Hurerey / Von welchen / so jr euch enthaltet / thut jr recht / Gehabt euch wol.</verse>
        <verse osisID='Acts.15.30'>DA diese abgefertiget waren / kamen sie gen Antiochian / vnd versamleten die menge / vnd vberantworten den Brieff.</verse>
        <verse osisID='Acts.15.31'>Da sie den lasen / wurden sie des trostesVom Gesetz frey zu sein. fro.</verse>
        <verse osisID='Acts.15.32'>Judas aber vnd Silas / die auch Propheten waren / ermaneten die Brüder mit vielen reden / vnd stercketen sie.</verse>
        <verse osisID='Acts.15.33'>Vnd da sie verzogen eine zeit lang / wurden sie von den Brüdern mit frieden abgefertiget zu den Aposteln.</verse>
        <verse osisID='Acts.15.34'>Es gefiel aber Sila / das er da bliebe.</verse>
        <verse osisID='Acts.15.35'>Paulus aber vnd Barnabas hatten jr wesen zu Antiochia / lereten vnd predigeten des HErrn wort / sampt vielen andern.</verse>
        <verse osisID='Acts.15.36'>NAch etlichen tagen aber sprach Paulus zu Barnaba / Las vns widerumb ziehen / vnd vnsere Brüder besehen durch alle Stedte / in welchen wir des HErrn wort verkündiget haben / wie sie sich halten.</verse>
        <verse osisID='Acts.15.37'>Barnabas aber gab rat / Das sie mit sich nemen Johannem / mit dem zunamen Marcus.</verse>
        <verse osisID='Acts.15.38'>Paulus aber achtet es billich / das sie nicht mit sich nemen einen solchen / der von jnen gewichen war in Pamphylia / vnd war nicht mit jnen gezogen zu dem werck.</verse>
        <verse osisID='Acts.15.39'>Vnd sie kamen scharff an einander / also / das sie von einander zogen / vnd Barnabas zu sich nam Marcum / vnd schiffte in Cypern /</verse>
        <verse osisID='Acts.15.40'>Paulus aber welet Silan / vnd zoch hin / der gnade Gottes befolhen / von den Brüdern.</verse>
        <verse osisID='Acts.15.41'>Er zoch aber durch Syrien vnd Cilician / vnd sterckte die Gemeine.</verse>
      </chapter>
      <chapter osisID='Acts.16'>
        <verse osisID='Acts.16.1'>ER kam aber gen Derben vnd Lystran. Vnd sihe / ein JüngerOn Gesetz vnd vnbeschnitten / ein rechter Heide / doch ein Christen. war da selbs / mit namen Timotheus / eines Jüdischen weibes Son / die war gleubig / aber eines Griechischen vaters.</verse>
        <verse osisID='Acts.16.2'>Der hatte ein gut gerüchte bey den Brüdern / vnter den Lystranern vnd zu Jconion.</verse>
        <verse osisID='Acts.16.3'>Diesen wolte Paulus lassen mit sich ziehen / vnd nam vnd beschneit jn vmb der Jüden willen / die an demselbigen ort waren / Denn sie wusten alle / das sein Vater war ein Grieche gewesen.</verse>
        <verse osisID='Acts.16.4'>Als sie aber durch die Stedte zogen / vberantworten sie jnen zu halten den SpruchVon der freiheit vom Gesetz. Act. 15  / welcher von den Aposteln vnd Eltesten zu Jerusalem beschlossen war.</verse>
        <verse osisID='Acts.16.5'>Da wurden die Gemeinen im glauben befestiget / vnd namen zu an der zal teglich.</verse>
        <verse osisID='Acts.16.6'>DA sie aber durch Phrygian vnd das land Galatian zogen / ward jnen geweret von dem heiligen Geiste zu reden das wort in Asia.</verse>
        <verse osisID='Acts.16.7'>Als sie aber kamen an Mysian / versuchten sie durch Bithynian zu reisen / vnd der Geist lies jnen nicht zu.</verse>
        <verse osisID='Acts.16.8'>Da sie aber fur Mysian vberzogen / kamen sie hin hab gen Troada /</verse>
        <verse osisID='Acts.16.9'>Vnd Paulo erschein ein Gesichte bey der nacht / Das war ein Man aus Macedonia / der stund vnd bat jn / vnd sprach / Kom ernider in Macedonian / vnd hilff vns.</verse>
        <verse osisID='Acts.16.10'>Als er aber das Gesichte gesehen hatte / da trachten wir also bald zu reisen in Macedonian / gewis / das vns der HErr da hin beruffen hette / jnen das Euangelium zu predigen.</verse>
        <verse osisID='Acts.16.11'>DA furen wir aus von Troada / vnd stracks lauffs kamen wir gen Samothracian / Des andern tages gen Neapolin /</verse>
        <verse osisID='Acts.16.12'>vnd von dannen gen Philippis / welche ist die Heubtstad des landes Macedonia / vnd eine Freiestad. Wir hatten aber in dieser Stad vnser wesen etliche tage.</verse>
        <verse osisID='Acts.16.13'>Des tages der Sabbather giengen wir hin aus fur die Stad / an das wasser / da man pfleget zu beten / vnd satzten vns / vnd redeten zu den Weibern / die da zusamen kamen.</verse>
        <verse osisID='Acts.16.14'>Vnd ein gottfürchtig Weib mit namen Lydia eine Purpurkremerin / aus der stad der Thyatirer / hörete zu / welcher that der HErr das hertz auff / das sie drauff acht hatte / was von Paulo geredt ward.</verse>
        <verse osisID='Acts.16.15'>Als sie aber vnd jr Haus getaufft ward / ermanet sie vns / vnd sprach / So jr mich achtet / das ich gleubig bin an den HErrn / so kompt in mein Haus vnd bleibet alda. Vnd sie zwang vns.</verse>
        <verse osisID='Acts.16.16'>ES geschach aber / da wir zu dem Gebet giengen / Das eine Magd vns begegnet / die hatte einen Warsagergeist / vnd trug jren Herrn viel Genies zu mit warsagen.</verse>
        <verse osisID='Acts.16.17'>Dieselbige folgete allenthalben Paulo vnd vns nach / schrey vnd sprach / Diese Menschen sind knechte Gottes des Allerhöhesten / die euch den weg der seligkeit verkündigen /</verse>
        <verse osisID='Acts.16.18'>Solchs that sie manchen tag. Paulo aber that das wehe / vnd wandte sich vmb / vnd sprach zu dem Geiste / Jch gebiete dir in dem namen Jhesu Christi / das du von jr ausfarest. Vnd er fur aus zu derselbigen stunde.</verse>
        <verse osisID='Acts.16.19'>DA aber jre Herrn sahen / das die hoffnung jres Genies war ausgefaren / namen sie Paulum vnd Silan / zogen sie auff den Marckt fur die Obersten</verse>
        <verse osisID='Acts.16.20'>vnd füreten sie zu den Heubtleuten / vnd sprachen / Diese Menschen machen vnser Stad jrre / vnd sind Jüden /</verse>
        <verse osisID='Acts.16.21'>vnd verkündigen eine Weise / welche vns nicht zimet an zunemen / noch zu thun / weil wir Römer sind.</verse>
        <verse osisID='Acts.16.22'>Vnd das Volck ward erregt wider sie / vnd die Heubtleute liessen jnen die Kleider abreissen / vnd hiessen sie steupen.</verse>
        <verse osisID='Acts.16.23'>Vnd da sie wol gesteupet hatten / worffen sie sie ins Gefengnis / vnd geboten dem Kerckermeister / das er sie wol bewarete.</verse>
        <verse osisID='Acts.16.24'>Der nam solch gebot an / vnd warff sie in das innerste Gefengnis / vnd leget jre füsse in den Stock.</verse>
        <verse osisID='Acts.16.25'>VMb die mitternacht aber beteten Paulus vnd Silas / vnd lobeten Gott. Vnd es höreten sie die Gefangenen.</verse>
        <verse osisID='Acts.16.26'>Schnel aber ward ein grosses Erdbeben / also / das sich bewegeten die grundfeste des Gefengnis. Vnd von stund an wurden alle Thüren auffgethan / vnd aller Bande los.</verse>
        <verse osisID='Acts.16.27'>Als aber der Kerckermeister aus dem schlaffe fuhr / vnd sahe die thüren des Gefengnis auff gethan / zoch er das Schwert aus / vnd wolte sich selbs erwürgen / Denn er meinet / die Gefangenen weren entflohen.</verse>
        <verse osisID='Acts.16.28'>Paulus aber rieff laut / vnd sprach / Thu dir nichts vbels / denn wir sind alle hie.</verse>
        <verse osisID='Acts.16.29'>ER foddert aber ein Liecht vnd sprang hin ein / vnd ward zittern vnd fiel Paulo vnd Sila zun füssen /</verse>
        <verse osisID='Acts.16.30'>vnd füret sie her aus / vnd sprach / Lieben Herrn / was sol ich thun / das ich selig werde?</verse>
        <verse osisID='Acts.16.31'>Sie sprachen / Gleube an den HERRN Jhesum / so wirstu vnd dein Haus selig.</verse>
        <verse osisID='Acts.16.32'>Vnd sagten jm das wort des HErrn / vnd allen die in seinem Hause waren.</verse>
        <verse osisID='Acts.16.33'>Vnd er nam sie zu sich / in der selbigen stunde der nacht / vnd wusch jnen die Strimen abe / Vnd er lies sich teuffen / vnd alle die seinen also balde.</verse>
        <verse osisID='Acts.16.34'>Vnd füret sie in sein Haus / vnd setzet jnen einen Tisch / vnd frewet sich mit seinem gantzen Hause / das er an Gott gleubig worden war.</verse>
        <verse osisID='Acts.16.35'>VND da es tag ward / sandten die Heubtleute Staddiener / vnd sprachen / Las die Menschen gehen.</verse>
        <verse osisID='Acts.16.36'>Vnd der Kerckermeister verkündigete diese rede Paulo / Die Heubtleute haben her gesand / das jr los sein solt / Nu ziehet aus vnd gehet hin mit frieden.</verse>
        <verse osisID='Acts.16.37'>Paulus aber sprach zu jnen / Sie haben vns on recht vnd vrteil / öffentlich gesteupet / die wir doch Römer sind / vnd in das Gefengnis geworffen / vnd solten vns nu heimlich ausstossen. Nicht also / sondern lasset sie selbs komen / vnd vns hin aus füren.</verse>
        <verse osisID='Acts.16.38'>Die Staddiener verkündigeten diese wort den Heubtleuten. Vnd sie furchten sich / da sie höreten / das sie Römer weren /</verse>
        <verse osisID='Acts.16.39'>Vnd kamen vnd ermaneten sie / vnd füreten sie her aus / vnd baten sie / das sie auszögen aus der Stad.</verse>
        <verse osisID='Acts.16.40'>Da giengen sie aus dem Gefengnis / vnd giengen zu der Lydia / Vnd da sie die Brüder gesehen hatten vnd getröstet / zogen sie aus.</verse>
      </chapter>
      <chapter osisID='Acts.17'>
        <verse osisID='Acts.17.1'>DA sie aber durch Amphipolin vnd Appollonian reiseten / kamen sie gen Thessalonich / da war eine Jüdenschule.</verse>
        <verse osisID='Acts.17.2'>Nach dem nu Paulus gewonet war / gieng er zu jnen hin ein / vnd redet mit jnen auff drey Sabbathen aus der Schrifft /</verse>
        <verse osisID='Acts.17.3'>thet sie jnen auff / vnd legets jnen fur / Das Christus muste leiden vnd aufferstehen von den Todten / vnd / Das dieser Jhesus / den ich (sprach er) euch verkündige / ist der Christ.</verse>
        <verse osisID='Acts.17.4'>Vnd etliche vnter jnen fielen jm zu / vnd geselleten sich zu Paulo vnd Sila / Auch der gottfürchtigen Griechen eine grosse menge / da zu der furnemesten Weiber nicht wenig.</verse>
        <verse osisID='Acts.17.5'>ABer die halstarrigen Jüden neideten / vnd namen zu sich etliche boshafftige Menner Pöbeluolcks / machten eine Rotte / vnd richteten eine Auffrhur in der Stad an / vnd traten fur das haus Jasonis / vnd suchten sie zu füren vnter das gemeine Volck.</verse>
        <verse osisID='Acts.17.6'>Da sie aber sie nicht funden / schleiffeten sie den Jason vnd etliche Brüder fur die Obersten der Stad / vnd schrien / Diese / die den gantzen Weltkreis erregen / sind auch her komen /</verse>
        <verse osisID='Acts.17.7'>die herberget Jason. Vnd diese alle handeln wider des Keisers gebot / sagen / ein ander sey der König / nemlich Jhesus.</verse>
        <verse osisID='Acts.17.8'>Sie bewegeten aber das Volck / vnd die Obersten der stad / die solches höreten.</verse>
        <verse osisID='Acts.17.9'>Vnd da sie verantwortung von Jason vnd den andern empfangen hatten / liessen sie sie los.</verse>
        <verse osisID='Acts.17.10'>DJe Brüder aber fertigeten sie also balde ab bey der nacht Paulum vnd Silan / gen Berrhoen. Da sie dar kamen / giengen sie in die Jüdenschule /</verse>
        <verse osisID='Acts.17.11'>Denn sie waren / die edlesten vnter denen zu Thessalonich / Die namen das wort auff gantz williglich / vnd forscheten teglich in der Schrifft / Ob sichs also hielte.</verse>
        <verse osisID='Acts.17.12'>So gleubten nu viel aus jnen / auch der griechischen erbarn Weiber vnd Menner nicht wenig.</verse>
        <verse osisID='Acts.17.13'>ALs aber die Jüden von Thessalonich erfuren / das auch zu Berrhoen das wort Gottes von Paulo verkündiget würde / kamen sie vnd bewegeten auch alda das Volck.</verse>
        <verse osisID='Acts.17.14'>Aber da fertigeten die brüder Paulum also balde ab / das er gieng bis an das meer / Silas aber vnd Timotheus blieben da.</verse>
        <verse osisID='Acts.17.15'>Die aber Paulum geleiten / füreten jn bis gen Athene / Vnd als sie befelh empfiengen an den Silan vnd Timotheum / das sie auffs schierste zu jm kemen / zogen sie hin.</verse>
        <verse osisID='Acts.17.16'>DA aber Paulus jrer zu Athene wartet / Ergrimmet sein Geist in jm / da er sahe die Stad so gar abgöttisch.</verse>
        <verse osisID='Acts.17.17'>Vnd er redet zwar zu den Jüden vnd Gott fürchtigen in der Schule / auch auff dem Marckte alle tage / zu denen / die sich erzu funden.</verse>
        <verse osisID='Acts.17.18'>Etliche aber der Epicurer vnd Stoiker Philosophi zanckten mit jm / Vnd etliche sprachen / was wil dieser Lotterbubespermologos im Griechischen heissen Lotterbuben / Tyriackskremer / Freiheten / vnd des gesindes das mit vnnützem gewesch hin vnd wider im Lande sich neeret. sagen? Etliche aber / Es sihet als wolte er newe Götter verkündigen. Das machet / Er hatte das Euangelium von Jhesu vnd von der Aufferstehung jnen verkündigt.</verse>
        <verse osisID='Acts.17.19'>Sie namen jn aber / vnd füreten jn auff den Richtsplatz / vnd sprachen / Können wir auch erfaren / was das fur eine newe Lere sey / die du lerest?</verse>
        <verse osisID='Acts.17.20'>Denn du bringest etwas newes fur vnsere ohren / So wolten wir gerne wissen / was das sey.</verse>
        <verse osisID='Acts.17.21'>Die Athener aber alle / auch die Auslender vnd Geste / waren gericht auff nichts anders / denn etwas newes zu sagen oder zu hören.</verse>
        <verse osisID='Acts.17.22'>PAulus aber stund mitten auff dem Richtsplatz / vnd sprach / Jr Menner von Athene / Jch sehe euch / das jr in allen stücken allzu Abergleubig seid.</verse>
        <verse osisID='Acts.17.23'>Jch bin her durch gegangen / vnd hab gesehen ewre Gottesdienste / Vnd fand einen Altar / dar auff war geschrieben / Dem vnbekanten Gott. Nu verkündige ich euch den selbigen / dem jr vnwissend Gottesdienst thut.</verse>
        <verse osisID='Acts.17.24'>GOtt der die Welt gemacht hat / vnd alles was drinnen ist / Sintemal er ein HERR ist Himels vnd der Erden / wonet er nicht in Tempeln mit henden gemacht /</verse>
        <verse osisID='Acts.17.25'>Sein wird auch nicht von Menschen henden gepfleget / als der jemands bedürffe / So er selber jederman Leben vnd Adem allenthalben gibt.</verse>
        <verse osisID='Acts.17.26'>Vnd hat gemacht / das von einem Blut aller Menschen geschlecht auff dem gantzen Erdboden wonen / Vnd hat Ziel gesetzt zuuor versehen / wie lang vnd weit sie wonen sollen /</verse>
        <verse osisID='Acts.17.27'>Das sie den HErrn suchen solten / ob sie doch jn fülen vnd finden möchten. Vnd zwar / Er ist nicht ferne von einem jglichen vnter vns /</verse>
        <verse osisID='Acts.17.28'>Denn in jm leben / weben / vnd sind wir. Als auch etliche Poeten bey euch gesagt haben / Wir sind seines GeschlechtsDas ist / wir sind von jm her komen als vom Vater oder Schepffer..</verse>
        <verse osisID='Acts.17.29'>So wir denn göttlichs Geschlechts sind / Sollen wir nicht meinen / die Gottheit sey gleich den gülden / silbern / steinern / Bilden / durch menschliche gedancken gemacht.</verse>
        <verse osisID='Acts.17.30'>VND zwar hat Gott die zeit der vnwissenheit vbersehen / Nu aber gebeut er allen Menschen / an allen Enden / busse zu thun /</verse>
        <verse osisID='Acts.17.31'>Darumb / das er einen tag gesetzt hat / auff welchen er richten wil den kreis des Erdboden / mit gerechtigkeit / Durch einen Man / in welchem ers beschlossen hat / vnd jederman furhelt den glauben / nach dem er jn hat von den Todten aufferweckt.</verse>
        <verse osisID='Acts.17.32'>DA sie höreten die aufferstehung der Todten / Da hattens etliche jren spot / Etliche aber sprachen / Wir wollen dich dauon weiter hören.</verse>
        <verse osisID='Acts.17.33'>Also gieng Paulus von jnen.</verse>
        <verse osisID='Acts.17.34'>Etliche Menner aber hiengen jm an / vnd wurden gleubigOn Gesetz vnd werck / Denn sie waren ja Heiden.  / Vnter welchen war Dionysius / einer aus dem Rat / vnd ein weib mit namen Damaris / vnd andere mit jnen.</verse>
      </chapter>
      <chapter osisID='Acts.18'>
        <verse osisID='Acts.18.1'>DArnach schied Paulus von Athene / vnd kam gen Corinthen /</verse>
        <verse osisID='Acts.18.2'>vnd fand einen Jüden mit namen Aquila / der geburt aus Ponto / welcher war newlich aus welschemlande komen sampt seinem weibe Priscilla / darumb / das der Keiser Claudius geboten hatte allen Jüden / zuweichen aus Rom.</verse>
        <verse osisID='Acts.18.3'>Zu den selbigen gieng er ein / vnd dieweil er gleichs Handwercks war / bleib er bey jnen vnd erbeitet / Sie waren aber des handwercks Teppichmacher.</verse>
        <verse osisID='Acts.18.4'>Vnd er leret in der Schule auff alle Sabbather / vnd beredet beide Jüden vnd Griechen.</verse>
        <verse osisID='Acts.18.5'>DA aber Silas vnd Timotheus aus Macedonia kamen / drang Paulum der Geist zu bezeugen den Jüden / Jhesum / das er der Christ sey.</verse>
        <verse osisID='Acts.18.6'>Da sie aber widerstrebeten vnd lesterten / schüttelt er die Kleider aus / vnd sprach zu jnen / Ewer Blut sey vber ewer heubt / Jch gehe von nu an rein zu den Heiden.</verse>
        <verse osisID='Acts.18.7'>Vnd macht sich von dannen / vnd kam in ein Haus eines mit namen Just der gottfürchtig war / vnd desselbigen Haus war zu nehest an der Schule.</verse>
        <verse osisID='Acts.18.8'>Crispus aber der Oberste der Schulen gleubte an den HErrn / mit seinem gantzen Hause. Vnd viel CorintherDie komen auch on Gesetz vnd werck. / die zuhöreten / wurden gleubig / vnd liessen sich teuffen.</verse>
        <verse osisID='Acts.18.9'>ES sprach aber der HErr durch ein Gesichte in der nacht zu Paulo / Fürchte dich nicht / sondern rede / vnd schweige nicht /</verse>
        <verse osisID='Acts.18.10'>Denn ich bin mit dir / vnd niemand sol sich vnterstehen dir zu schaden / Denn ich habe ein gros Volck in dieser Stad.</verse>
        <verse osisID='Acts.18.11'>Er sas aber daselbs ein jar vnd sechs monden / vnd leret sie das wort Gottes.</verse>
        <verse osisID='Acts.18.12'>DA aber Gallion Landuogt war in Achaia / empöreten sich die Jüden einmütiglich wider Paulum / vnd füreten jn fur den Richtstuel /</verse>
        <verse osisID='Acts.18.13'>vnd sprachen / Dieser vberredet die Leute Gotte zu dienen / dem Gesetze zu wider.</verse>
        <verse osisID='Acts.18.14'>Da aber Paulus wolte den mund auffthun / sprach Gallion zu den Jüden / Wenn es ein freuel oder schalckheit were / lieben Jüden / so höret ich euch billich /</verse>
        <verse osisID='Acts.18.15'>Weil es aber ein Frage ist von der lere / vnd von den worten / vnd von dem Gesetze vnter euch / So sehet jr selber zu / ich gedencke darüber nicht Richter zu sein.</verse>
        <verse osisID='Acts.18.16'>Vnd treib sie von dem Richtstuel.</verse>
        <verse osisID='Acts.18.17'>Da ergriffen alle Geiechen Sosthenen den Obersten der Schulen / vnd schlugen jn fur dem Richtstuel / Vnd Gallion nam sichs nichts an.</verse>
        <verse osisID='Acts.18.18'>PAVlus aber bleib noch lange daselbs / Darnach machet er seinen abschied mit den Brüdern / vnd wolt in Syrien schiffen / vnd mit jm Priscilla vnd Aquila. Vnd er beschor sein Heubt zu Kenchrea / Denn er hatte ein Gelübde.</verse>
        <verse osisID='Acts.18.19'>Vnd kam hin ab gen Ephesum / vnd lies sie daselbs / Er aber gieng in die Schule vnd redet mit den Jüden.</verse>
        <verse osisID='Acts.18.20'>Sie baten jn aber / das er lenger zeit bey jnen bliebe. Vnd er verwilliget nicht /</verse>
        <verse osisID='Acts.18.21'>sondern machet seinen abschied mit jnen / vnd sprach / Jch mus aller ding das künfftig Fest zu Jerusalem halten / wils Gott / so wil ich zu euch komen. Vnd fuhr weg von Epheso /</verse>
        <verse osisID='Acts.18.22'>vnd kam gen Cesarien / vnd gieng hin auff vnd grüsset die Gemeine. Vnd zoch hin ab gen Antiochian /</verse>
        <verse osisID='Acts.18.23'>vnd verzog etliche zeit. Vnd reiset aus / vnd durchwandelte nach einander das Galatischland vnd Phrygian / vnd sterckete alle Jünger. Num. 6.</verse>
        <verse osisID='Acts.18.24'>ES kam aber gen Ephesum ein Jüde / mit namen Appollo / der geburt von Alexandria / ein beredter Man / vnd mechtig in der Schrifft.</verse>
        <verse osisID='Acts.18.25'>Dieser war vnterweiset den weg des HErrn / vnd redet mit brünstigem geist / vnd lerete mit vleis von dem HErrn / vnd wuste allein von der tauffe Johannis.</verse>
        <verse osisID='Acts.18.26'>Dieser fieng an frey zu predigen / in der Schule. Da jn aber Aquila vnd Priscilla höreten / namen sie jn zu sich / vnd legten jm den weg Gottes noch vleissiger aus.</verse>
        <verse osisID='Acts.18.27'>Da er aber wolte in Achaiam reisen / schriebenDas man den Schleichern nicht sol gleuben / on Brieue. die Brüder / vnd vermaneten die Jünger / das sie jn auffnamen. Vnd als er dar komen war / halff er viel denen / die gleubig waren worden durch die gnade.</verse>
        <verse osisID='Acts.18.28'>Denn er vberwand die Jüden bestendiglich / vnd erweisete öffentlich durch die Schrifft / Das Jhesus der Christ sey.</verse>
      </chapter>
      <chapter osisID='Acts.19'>
        <verse osisID='Acts.19.1'>ES geschach aber / da Appollo zu Corinthen war / das Paulus durchwandelt die öbern Lender / vnd kam gen Ephesum vnd fand etliche Jünger /</verse>
        <verse osisID='Acts.19.2'>zu den sprach er / Habt jr den heiligen Geist empfangen / da jr gleubig worden seid? Sie sprachen zu jm / Wir haben auch nie gehört / ob ein heiliger Geist sey.</verse>
        <verse osisID='Acts.19.3'>Vnd er sprach zu jnen / Wor auff seid jr denn getaufft? Sie sprachen / Auff Johannes tauffe.</verse>
        <verse osisID='Acts.19.4'>Paulus aber sprach / Johannes hat getaufft mit der tauffe der Busse / vnd saget dem volck / das sie solten gleuben an den / der nach jm komen solte / das ist / an Jhesum / das der Christus sey.</verse>
        <verse osisID='Acts.19.5'>Da sie das höreten / liessen sie sich teuffen auff den namen des HErrn Jhesu.</verse>
        <verse osisID='Acts.19.6'>Vnd da Paulus die hende auff sie leget / kam der heilige Geist auff sie / vnd redeten mit Zungen vnd weissageten.</verse>
        <verse osisID='Acts.19.7'>Vnd alle der Menner war bey zwelffen.</verse>
        <verse osisID='Acts.19.8'>ER gieng aber in die Schule / vnd predigte frey drey monden lang / leret vnd beredet sie von dem reich Gottes.</verse>
        <verse osisID='Acts.19.9'>Da aber etliche verstockt waren / vnd nicht gleubten / vnd vbel redeten von dem wege fur der Menge / Weich er von jnen / vnd sondert abe die Jünger / vnd redet teglich in der Schulen eines / der hies Tyrannus.</verse>
        <verse osisID='Acts.19.10'>Vnd dasselbige geschach zwey jar lang / also / das alle die in Asia woneten / das wort des HErrn Jhesu höreten / beide Jüden vnd Griechen.</verse>
        <verse osisID='Acts.19.11'>Vnd Gott wircket nicht geringe Thaten durch die hende Pauli /</verse>
        <verse osisID='Acts.19.12'>also / das sie auch von seiner Haut die Schweistüchlin vnd Koller vber die Krancken hielten / vnd die Seuche von jnen wichen / vnd die bösen Geister von jnen ausfuren.</verse>
        <verse osisID='Acts.19.13'>ES vnterwunden sich aber etliche der vmblauffenden Jüden / die da Beschwerer waren / den Namen des HErrn Jhesu zu nennen vber die da böse Geister hatten / vnd sprachen / Wir beschweren euch bey Jhesu / den Paulus prediget.</verse>
        <verse osisID='Acts.19.14'>Es waren jr aber sieben Söne eines Jüden Skeua des Hohenpriesters / die solchs theten.</verse>
        <verse osisID='Acts.19.15'>Aber der böse Geist antwortet / vnd sprach / Jhesum kenne ich wol / vnd Paulum weis ich wol / Wer seid jr aber?</verse>
        <verse osisID='Acts.19.16'>Vnd der Mensch / in dem der böse Geist war / sprang auff sie / vnd ward jr mechtig / vnd warff sie vnter sich / also / das sie nacket vnd verwundet aus dem selbigen Hause entflohen.</verse>
        <verse osisID='Acts.19.17'>Dasselbige aber ward kund allen die zu Epheso woneten / beide Jüden vnd Griechen / vnd fiel eine furcht vber sie alle / Vnd der Name des HErrn Jhesu ward hoch gelobet.</verse>
        <verse osisID='Acts.19.18'>ES kamen auch viel dere / die gleubig waren worden / vnd bekandten vnd verkündigeten / was sie ausgerichtMit predigen / leren vnd andern Früchten des Euangelij. hatten.</verse>
        <verse osisID='Acts.19.19'>Viel aber die da furwitzige Kunst getrieben hatten / brachten die Bücher zusamen vnd verbranten sie öffentlich / vnd vberrechneten was sie werd waren / vnd funden des geldes funffzig tausent GrosschenDas machet aber sechsthalb tausent gülden. Ein grossche gilt 30 Lawenpfennig. .</verse>
        <verse osisID='Acts.19.20'>Also mechtig wuchs das wort des HErrn / vnd nam vber hand.</verse>
        <verse osisID='Acts.19.21'>DA das ausgerichtet war / satzte jm Paulus fur im geiste / durch Macedonian vnd Achaian zu reisen / vnd gen Jerusalem zu wandeln / vnd sprach / Nach dem / wenn ich daselbs gewesen bin / mus ich auch Rom sehen.</verse>
        <verse osisID='Acts.19.22'>Vnd sandte Zween die jm dieneten / Timotheum / vnd Erastum in Macedonian / Er aber verzog eine weile in Asia.</verse>
        <verse osisID='Acts.19.23'>ES erhub sich aber vmb dieselbige zeit nicht eine kleine Bewegung vber diesem wege.</verse>
        <verse osisID='Acts.19.24'>Denn einer mit namen Demetrius ein Goldschmid / der machet der Diana silberne Tempel / vnd wendet denen vom Handwerck nicht geringen gewinst zu.</verse>
        <verse osisID='Acts.19.25'>Dieselbigen versamlet er / vnd die Beyerbeiter desselbigen Handwercks / vnd sprach. Lieben Menner / jr wisset / das wir grossen zugang von diesem Handel haben /</verse>
        <verse osisID='Acts.19.26'>Vnd jr sehet vnd höret / das nicht allein zu Epheso / sondern auch fast in gantz Asia / dieser Paulus viel Volcks abfellig machet / vberredet / vnd spricht / Es sind nicht Götter / welche von henden gemacht sind.</verse>
        <verse osisID='Acts.19.27'>Aber es wil nicht allein vnserm Handel dahin geraten / das er nichts gelte / Sondern auch der tempel der grossen Göttin Diana wird fur nichts geachtet / vnd wird dazu jre Maiestet vntergehen / welcher doch gantz Asia vnd der Weltkreis Gottesdienst erzeiget.</verse>
        <verse osisID='Acts.19.28'>ALs sie das höreten / wurden sie vol zorns / schrien vnd sprachen / Gros ist die Diana der Epheser.</verse>
        <verse osisID='Acts.19.29'>Vnd die gantze Stad ward vol getümels / Sie stürmeten aber einmütiglich zu dem Schawplatz / vnd ergrieffen Gaium vnd Aristarchum aus Macedonia Paulus geferten.</verse>
        <verse osisID='Acts.19.30'>Da aber Paulus wolt vnter das Volck gehen / liessens jm die Jünger nicht zu.</verse>
        <verse osisID='Acts.19.31'>Auch etliche der Obersten in Asia die Paulus gute Freunde waren / sandten zu jm / vnd ermaneten jn / das er sich nicht gebe auff den Schawplatz.</verse>
        <verse osisID='Acts.19.32'>Etliche schrien sonst / etliche ein anders / Vnd war die Gemeine jrre / vnd das mehrer teil wuste nicht / warumb sie zu samen komen waren.</verse>
        <verse osisID='Acts.19.33'>Etliche aber vom Volck zogen Alexandrum erfür / da jn die Jüden erfur stiessen. Alexander aber wincket mit der Hand / vnd wolt sich fur dem Volck verantworten.</verse>
        <verse osisID='Acts.19.34'>Da sie aber innen wurden / das er ein Jüde war / erhub sich eine stimme von allen / vnd schrien bey zwo stunden / Gros ist die Diana der Epheser.</verse>
        <verse osisID='Acts.19.35'>DA aber der Cantzler das Volck gestillet hatte / sprach er / Jr Menner von Epheso / welcher Mensch ist / der nicht wisse / das die stad Ephesus sey eine Pflegerin der grossen Göttin Diana / vnd des himlischen Bildes?</verse>
        <verse osisID='Acts.19.36'>Weil nu das vnwidersprechlich ist / So solt jr ja stille sein / vnd nichts vnbedechtiges handeln.</verse>
        <verse osisID='Acts.19.37'>Jr habt diese Menschen her gefüret / die weder Kirchenreuber noch Lesterer ewer Göttin sind.</verse>
        <verse osisID='Acts.19.38'>Hat aber Demetrius vnd die mit jm sind vom Handwerck / zu jemand einen Anspruch / So helt man Gericht / vnd sind Landuögte da / lasset sie sich vnternander verklagen.</verse>
        <verse osisID='Acts.19.39'>Wolt jr aber etwas anders handeln / so mag man es ausrichten in einer ördentlichen Gemeine.</verse>
        <verse osisID='Acts.19.40'>Denn wir stehen in der fahr / das wir vmb diese heutigen Empörung verklaget möchten werden / vnd doch keine sache furhanden ist / da mit wir vns solcher Auffrhur entschüldigen möchten. Vnd da er solches gesaget / lies er die Gemeine gehen.</verse>
      </chapter>
      <chapter osisID='Acts.20'>
        <verse osisID='Acts.20.1'>DA nu die Empörunge auffgehöret / rieff Paulus die Jünger zu sich / vnd segenet sie / vnd gieng aus zu reisen in Macedonian.</verse>
        <verse osisID='Acts.20.2'>Vnd da er die selbigen Lender durchzoch / vnd sie ermanet hatte mit vielen worten / kam er in Griechenland / vnd verzog alda drey monden.</verse>
        <verse osisID='Acts.20.3'>Da aber jm die Jüden nachstelleten / als er in Syrien wolt faren / ward er zu rat / wider vmb zu wenden durch Macedonian.</verse>
        <verse osisID='Acts.20.4'>Es zogen aber mit jm bis in Asia / Sopater von Berrhoen / von Thessalonica aber Aristarchus vnd Secundus / vnd Gaius von Derben / vnd Timotheus / Aus Asia aber Tychicus vnd Trophimus.</verse>
        <verse osisID='Acts.20.5'>Diese giengen vor an vnd harreten vnser zu Troada /</verse>
        <verse osisID='Acts.20.6'>Wir aber schiffeten nach den Ostertagen von Philippen bis an den fünfften tag / vnd kamen zu jnen gen Troada / vnd hatten da vnser wesen sieben tage.</verse>
        <verse osisID='Acts.20.7'>AVff einen Sabbath aber / da die Jünger zusamen kamen / das Brot zu brechen / prediget jnen Paulus / vnd wolte des andern tages ausreisen / vnd verzoch das wort bis zu mitternacht.</verse>
        <verse osisID='Acts.20.8'>Vnd es waren viel Fackeln auff dem Söller / da sie versamlet waren.</verse>
        <verse osisID='Acts.20.9'>Es sas aber ein Jüngling / mit namen Eutichus / in einem fenster / vnd sanck in einen tieffen Schlaff / die weil Paulus redet / vnd ward tod auffgehaben.</verse>
        <verse osisID='Acts.20.10'>Paulus aber gieng hinab / vnd fiel auff jn / vmbfieng jn / vnd sprach / Machet kein getümel / denn seine Seele ist in jm.</verse>
        <verse osisID='Acts.20.11'>Da gieng er hin auff / vnd brach das Brot vnd beis an / vnd redet viel mit jnen / bis der tag anbrach / vnd also zoch er aus.</verse>
        <verse osisID='Acts.20.12'>Sie brachten aber den Knaben lebendig / vnd wurden nicht wenig getröstet.</verse>
        <verse osisID='Acts.20.13'>WJr aber zogen vor an auff dem Schiff / vnd furen gen Asson / vnd wolten daselbs Paulum zu vns nemen / Denn er hatte es also befolhen vnd er wolte zu fusse gehen.</verse>
        <verse osisID='Acts.20.14'>Als er nu zu vns schlug zu Asson / namen wir jn zu vns / vnd kamen gen Mitylenen.</verse>
        <verse osisID='Acts.20.15'>Vnd von dannen schifften wir / vnd kamen des andern tages hin gegen Chion. Vnd des folgenden tages stiessen wir an Samon / vnd blieben in Trogilion. Vnd des nehesten tages kamen wir gen Mileto /</verse>
        <verse osisID='Acts.20.16'>Denn Paulus hatte beschlossen / fur Epheso vber zu schiffen / das er nicht müste in Asia zeit zubringen / Denn er eilet / auff den Pfingstag zu Jerusalem zu sein / so es jm müglich were.</verse>
        <verse osisID='Acts.20.17'>ABer von Mileto sandte er gen Ephesum / vnd lies foddern die Eltesten von der Gemeine.</verse>
        <verse osisID='Acts.20.18'>Als aber die zu jm kamen / sprach er zu jnen / Jr wisset von dem ersten tage an / da ich bin in Asiam komen / wie ich alle zeit bin bey euch gewesen /</verse>
        <verse osisID='Acts.20.19'>vnd dem HErrn gedienet / mit aller demut / vnd mit viel threnen vnd anfechtungen / die mir sind widerfaren / von den Jüden / so mir nachstelleten /</verse>
        <verse osisID='Acts.20.20'>wie ich nichts verhalten habe / das da nützlich ist / das ich euch nicht verkündiget hette / vnd euch geleret öffentlich vnd sonderlich /</verse>
        <verse osisID='Acts.20.21'>Vnd hab bezeuget / beide den Jüden vnd Griechen / die Busse zu Gott / vnd den Glauben an vnsern HErrn Jhesu.</verse>
        <verse osisID='Acts.20.22'>VND nu sihe / Jch im Geiste gebunden / fahre hin gen Jerusalem / weis nicht was mir daselbs begegnen wird /</verse>
        <verse osisID='Acts.20.23'>On das der heilige Geist / in allen Stedten bezeuget / vnd spricht / Bande vnd trübsal warten mein daselbs.</verse>
        <verse osisID='Acts.20.24'>Aber ich achte der keines / Jch halte mein Leben auch nicht selbs thewr / Auff das ich volende meinen Lauff mit freuden / vnd das Ampt / das ich empfangen habe von dem HErrn Jhesu / zu bezeugen das Euangelium von der gnade Gottes.</verse>
        <verse osisID='Acts.20.25'>Vnd nu sihe / Jch weis / das jr mein Angesichte nicht mehr sehen werdet / alle die / durch welche ich gezogen bin / vnd geprediget habe das reich Gottes.</verse>
        <verse osisID='Acts.20.26'>Darumb zeuge ich euch an diesem heutigen tage / Das ich rein bin von aller Blut /</verse>
        <verse osisID='Acts.20.27'>Denn ich habe euch nichts verhalten / das ich nicht verkündiget hette / alle den rat Gottes.</verse>
        <verse osisID='Acts.20.28'>SO habt nu acht auff euch selbs / vnd auff die gantze Herd / vnter welche euch der heilige Geist gesetzt hat zu Bischouen / zu weiden die gemeine Gottes / welche er durch sein eigen Blut erworben hat.</verse>
        <verse osisID='Acts.20.29'>Denn das weis ich das nach meinem Abschied werden vnter euch komen grewliche Wolffe / die der Herde nicht verschonen werden.</verse>
        <verse osisID='Acts.20.30'>Auch aus euch selbs werden auffstehen Menner / die da verkerete Lere reden / die Jünger an sich zu ziehen.</verse>
        <verse osisID='Acts.20.31'>Darumb seid wacker vnd dencket dar an / das ich nicht abgelassen habe / drey jar / tag vnd nacht / einen jglichen mit threnen zuuermanen.</verse>
        <verse osisID='Acts.20.32'>VND nu / lieben Brüder / Jch befelb euch Gott vnd dem Wort seiner gnaden / der da mechtig ist / euch zu erbawen vnd zugeben das Erbe vnter allen die geheiliget werden.</verse>
        <verse osisID='Acts.20.33'>Jch habe ewer keines Silber noch Gold noch Kleid begert /</verse>
        <verse osisID='Acts.20.34'>Denn jr wisset selber / das mir diese Hende zu meiner Notdurfft / vnd derer / die mit mir gewesen sind / gedienet haben.</verse>
        <verse osisID='Acts.20.35'>Jch habs euch alles gezeiget / Das man also erbeiten müsse / vnd die Schwachen auffnemen / Vnd gedencken an das wort des HErrn Jhesu / das er gesagt hat / Geben ist seliger denn nemen.</verse>
        <verse osisID='Acts.20.36'>VNd als er solchs gesagt / kniet er nider / vnd betet mit jnen allen.</verse>
        <verse osisID='Acts.20.37'>Es ward aber viel weinens vnter jnen allen / vnd fielen Paulo vmb den Hals vnd küsseten jn /</verse>
        <verse osisID='Acts.20.38'>Am allermeist betrübt vber dem wort das er sagete / Sie würden sein Angesicht nicht mehr sehen. Vnd geleiten jn in das Schiff.</verse>
      </chapter>
      <chapter osisID='Acts.21'>
        <verse osisID='Acts.21.1'>ALS nu geschach / das wir von jnen gewand / da hin furen / kamen wir stracks lauffs gen Co / vnd am folgenden tage gen Rodis / von dannen gen Patara.</verse>
        <verse osisID='Acts.21.2'>Vnd als wir ein Schiff funden / das in Phenicen fuhr / tratten wir drein / vnd fuhren hin.</verse>
        <verse osisID='Acts.21.3'>Als wir aber Cypern ansichtig wurden / liessen wir sie zur lincken hand / vnd schifften in Syrien / vnd kamen an zu Tyro / Denn daselbs solt das Schiff die wahre nidderlegen.</verse>
        <verse osisID='Acts.21.4'>VND als wir Jünger funden / blieben wir daselbs sieben tage. Die sagten Paulo durch den Geist / er solte nicht hin auff gen Jerusalem ziehen.</verse>
        <verse osisID='Acts.21.5'>Vnd geschach / da wir die tage zubracht hatten / zogen wir aus / vnd wandelten. Vnd sie geleiten vns alle / mit Weib vnd Kinden / bis hin aus fur die Stad / vnd knieten nider am vfer / vnd beteten.</verse>
        <verse osisID='Acts.21.6'>Vnd als wir einander gesegneten / tratten wir ins schiff / Jene aber wandten sich wider zu dem jren.</verse>
        <verse osisID='Acts.21.7'>Wir aber volzogen die Schiffart von Tyro / vnd kamen gen Ptolemaida / vnd grüsseten die Brüder / vnd blieben einen tag bey jnen.</verse>
        <verse osisID='Acts.21.8'>DES andern tages zogen wir aus / die wir vmb Paulo waren / vnd kamen gen Cesarien. Vnd giengen in das haus Philippi des Euangelisten / der einer von den sieben war / vnd blieben bey jm.</verse>
        <verse osisID='Acts.21.9'>Derselbige hatte vier Töchter / die waren Jungfrawen vnd weissageten.</verse>
        <verse osisID='Acts.21.10'>Vnd als wir mehr tage da blieben / reiset her ab ein Prophet aus Judea mit namen Agabus / vnd kam zu vns.</verse>
        <verse osisID='Acts.21.11'>Der nam den gürtel Pauli / vnd band seine hende vnd füsse / vnd sprach / Das saget der heilige Geist / Den Man / des der Gürtel ist / werden die Jüden also binden zu Jerusalem / vnd vberantworten in der Heiden hende.</verse>
        <verse osisID='Acts.21.12'>Als wir aber solchs höreten / baten wir jn vnd die desselbigen orts waren / das er nicht hin auff gen Jerusalem zöge.</verse>
        <verse osisID='Acts.21.13'>Paulus aber antwortet / Was machet jr / das jr weinet / vnd brechet mir mein Hertz? Denn ich bin bereit / nicht allein mich zu binden lassen / sondern auch zu sterben zu Jerusalem / vmb des Namen willen des HErrn Jhesu.</verse>
        <verse osisID='Acts.21.14'>Da er aber sich nicht vberreden lies / schwiegen wir / vnd sprachen / Des HErrn wille geschehe. Sup. 6; Sup. 11.</verse>
        <verse osisID='Acts.21.15'>VND nach denselbigen tagen / entledigtenDas ist / Wir legten vnser Geretlin ab / vnd liessens da / Das wir deste fertiger gehen kundten.  wir vns / vnd zogen hin auff gen Jerusalem.</verse>
        <verse osisID='Acts.21.16'>Es kamen aber mit vns auch etliche Jünger von Cesarien / vnd füreten vns zu einem / mit namen Mnason aus Cypern / der ein alter Jünger war / bey dem wir herbergen solten.</verse>
        <verse osisID='Acts.21.17'>Da wir nu gen Jerusalem kamen / namen vns die Brüder gerne auff.</verse>
        <verse osisID='Acts.21.18'>DEs andern tages aber gieng Paulus mit vns ein zu Jacobo / vnd kamen die Eltesten alle da hin.</verse>
        <verse osisID='Acts.21.19'>Vnd als er sie gegrüsset hatte / erzelete er eines nach dem andern / was Gott gethan hatte vnter den Heiden / durch sein Ampt.</verse>
        <verse osisID='Acts.21.20'>Da sie aber das höreten / lobeten sie den HErrn / vnd sprachen zu jm / Bruder / Du sihest / wie viel tausent Jüden sind / die gleubig worden sind / vnd sind alle Eiuerer vber dem Gesetz.</verse>
        <verse osisID='Acts.21.21'>Sie sind aber bericht worden wider dich / Das du lerest von Mose abfallen alle Jüden / die vnter den Heiden sind / vnd sagest / Sie sollen jre Kinder nicht beschneiten / auch nicht nach desselbigen weise wandeln.</verse>
        <verse osisID='Acts.21.22'>Was ist denn nu? Aller dinge mus die Menge zusamen komen / Denn es wird fur sie komen / das du komen bist /</verse>
        <verse osisID='Acts.21.23'>So thu nu das / das wir dir sagen.</verse>
        <verse osisID='Acts.21.24'>WJR haben vier Menner / die haben ein Gelübd auff sich / Dieselbigen nim zu dir / vnd las dich reinigen mit jnen / vnd wage die Kost an sie / das sie jr Heubt bescheren / Vnd alle vernemen / das nicht sey / wes sie wider dich berichtet sind / Sondern das du auch ein her gehest vnd haltest das Gesetz.</verse>
        <verse osisID='Acts.21.25'>Denn den Gleubigen aus den Heiden / haben wir geschrieben / vnd beschlossen / das sie der keines halten sollen / Denn nur sich bewaren fur dem Götzenopffer / fur Blut / fur Ersticktem / vnd fur Hurerey.</verse>
        <verse osisID='Acts.21.26'>Da nam Paulus die Menner zu sich / vnd lies sich des andern tages sampt jnen reinigen / vnd gieng in den Tempel / vnd lies sich sehen / wie er aushielte die tage der Reinigung / Bis das fur einen jglichen vnter jnen das Opffer geopffert ward. Num. 6; Act. 15.</verse>
        <verse osisID='Acts.21.27'>ALS aber die sieben tage solten volendet werden / sahen jn die Jüden aus Asia im Tempel / Vnd erregeten das gantze Volck / legten die hende an jn / vnd schrien /</verse>
        <verse osisID='Acts.21.28'>Jr Menner von Jsrael / helfft / Dis ist der Mensch / der alle Menschen an allen Enden leret wider dis Volck / wider das Gesetz / vnd wider diese Stete / Auch dazu hat er die Griechen in den Tempel gefüret / vnd diese heilige Stete gemein gemacht.</verse>
        <verse osisID='Acts.21.29'>Denn sie hatten mit jm in der Stad Trophimum den Epheser gesehen / denselbigen meineten sie / Paulus hette jn in den Tempel gefüret.</verse>
        <verse osisID='Acts.21.30'>Vnd die gantze Stad ward beweget / vnd ward ein zulauff des Volcks. Sie griffen aber Paulum / vnd zogen jn zum Tempel hinaus / vnd als bald wurden die Thür zugeschlossen. Jnf. 24.</verse>
        <verse osisID='Acts.21.31'>DA sie jn aber tödten wolten / kam das geschrey hin auff fur den öbersten Heubtman der Schar / wie das gantze Jerusalem sich empöret.</verse>
        <verse osisID='Acts.21.32'>Der nam von stund an die Kriegsknechte vnd Heubtleute zu sich / vnd lieff vnter sie. Da sie aber den Heubtman vnd die Kriegsknechte sahen / höreten sie auff Paulum zu schlagen.</verse>
        <verse osisID='Acts.21.33'>Als aber der Heubtman nahe her zu kam / nam er jn an / vnd hies jn binden mit zwo Ketten / Vnd fraget / Wer er were / vnd was er gethan hette?</verse>
        <verse osisID='Acts.21.34'>Einer aber rieff dis / der ander das / im Volck. Da er aber nichts gewis erfaren kund / vmb des getümels willen / hies er jn in das Lager führen.</verse>
        <verse osisID='Acts.21.35'>Vnd als er an die stuffen kam / musten jn die Kriegsknecht tragen / fur gewalt des Volcks /</verse>
        <verse osisID='Acts.21.36'>Denn es folgete viel Volcks nach vnd schrey / Weg mit jm.</verse>
        <verse osisID='Acts.21.37'>ALs aber Paulus jtzt zum Lager eingefüret ward / sprach er zu dem Heubtman / Thar ich mit dir reden? Er aber sprach / Kanstu Griechisch?</verse>
        <verse osisID='Acts.21.38'>Bistu nicht der Egypter / der vor diesen tagen ein Auffrhur gemacht hat / vnd füretest in die Wüsten hin aus vier tausent Meuchelmörder?</verse>
        <verse osisID='Acts.21.39'>Paulus aber sprach / Jch bin ein Jüdischer man von Tarsen / ein Bürger einer namhafftigen Stad in Cilicia. Jch bitte dich / erleube mir zu reden zu dem Volck.</verse>
        <verse osisID='Acts.21.40'>Als er aber jm erleubet / trat Paulus auff die stuffen / vnd wincket dem Volck / mit der hand. Da nu eine grosse stille ward / redet er zu jnen auff Ebreisch / vnd sprach.</verse>
      </chapter>
      <chapter osisID='Acts.22'>
        <verse osisID='Acts.22.1'>JR Menner / lieben Brüder vnd Veter / höret mein verantworten an euch.</verse>
        <verse osisID='Acts.22.2'>Da sie aber höreten / das er auff Ebreisch zu jnen redet / wurden sie noch stiller. Vnd er sprach /</verse>
        <verse osisID='Acts.22.3'>Jch bin ein Jüdischer man / geborn zu Tarsen in Cilicia / vnd erzogen in dieser Stad zu den füssen Gamalielis / geleret mit allem vleis im veterlichen Gesetz / Vnd war ein Eiuerer vmb Gott / gleich wie jr alle seid heutiges tages /</verse>
        <verse osisID='Acts.22.4'>vnd hab diesen Weg verfolget bis an den tod. Jch band sie / vnd vberantwortet sie ins Gefengnis / beide Man vnd Weib /</verse>
        <verse osisID='Acts.22.5'>Wie mir auch der Hohepriester / vnd der gantze hauffe der Eltesten zeugnis gibt / von welchen ich Brieue nam an die Brüder / vnd reiset gen Damascon / das ich / die da selbs waren / gebunden fürete gen Jerusalem / das sie gepeiniget würden.</verse>
        <verse osisID='Acts.22.6'>ES geschach aber / da ich hin zoch / vnd nahe bey Damascon kam / vmb den mittag / vmblicket mich schnel ein gros Liecht vom Himel /</verse>
        <verse osisID='Acts.22.7'>Vnd ich fiel zum Erdboden / vnd höret eine stimme / die sprach zu mir / Saul Saul / was verfolgestu mich?</verse>
        <verse osisID='Acts.22.8'>Jch antwortet aber / Herr / wer bistu? Vnd er sprach zu mir / Jch bin Jhesus von Nazareth / den du verfolgest.</verse>
        <verse osisID='Acts.22.9'>Die aber mit mir waren / sahen das Liecht / vnd erschracken / die stimme aber des / der mit mir redet / höreten sie nicht.</verse>
        <verse osisID='Acts.22.10'>Jch sprach aber / HErr was sol ich thun? Der HErr aber sprach zu mir / Stehe auff vnd gehe in Damascon / da wird man dir sagen von allem / das dir zu thun verordnet ist.</verse>
        <verse osisID='Acts.22.11'>Als ich aber fur klarheit dieses Liechtes nicht sehen kund / ward ich bey der hand geleitet von denen die mit mir waren / vnd kam gen Damascon. Act. 9; Act. 26.</verse>
        <verse osisID='Acts.22.12'>ES war aber ein Gottfürchtiger man / nach dem Gesetz / Ananias / der ein gut gerüchte hatte bey allen Jüden / die da selbs woneten /</verse>
        <verse osisID='Acts.22.13'>der kam zu mir / vnd trat bey mich / vnd sprach zu mir / Saul / lieber Bruder / sihe auff. Vnd ich sahe jn an zu der selbigen stunde.</verse>
        <verse osisID='Acts.22.14'>Er aber sprach / Gott vnser Veter hat dich verordnet / das du seinen willen erkennen soltest / vnd sehen den Gerechten / vnd hören die stimme aus seinem munde /</verse>
        <verse osisID='Acts.22.15'>Denn du wirst sein Zeuge zu allen Menschen sein / des das du gesehen vnd gehöret hast.</verse>
        <verse osisID='Acts.22.16'>Vnd nu / was verzeuchstu? Stehe auff vnd las dich teuffen / vnd abwaschen deine sünde / Vnd ruffe an den Namen des HErrn.</verse>
        <verse osisID='Acts.22.17'>ES geschach aber / da ich wider gen Jerusalem kam vnd betet im Tempel / das ich entzücket ward / vnd sahe jn.</verse>
        <verse osisID='Acts.22.18'>Da sprach er zu mir / Eile vnd mache dich behend von Jerusalem hin aus / Denn sie werden nicht auffnemen dein Zeugnis von mir.</verse>
        <verse osisID='Acts.22.19'>Vnd ich sprach / HErr sie wissen selbs / Das ich gefangen legte / vnd steupte die / so an dich gleubten / in den Schulen hin vnd wider /</verse>
        <verse osisID='Acts.22.20'>Vnd da das Blut Stephani deines Zeugen vergossen ward / stund ich auch da neben / vnd hatte wolgefallen an seinem Tode / vnd verwartet denen die Kleider / die jn tödten.</verse>
        <verse osisID='Acts.22.21'>Vnd er sprach zu mir / Gehe hin / denn ich wil dich ferne vnter die Heiden senden.</verse>
        <verse osisID='Acts.22.22'>SJe höreten aber jm zu / bis auff dis wort / vnd huben jre stimme auff / vnd sprachen / Hin weg mit solchem von der erden / Denn es ist nicht billich / das er leben sol.</verse>
        <verse osisID='Acts.22.23'>Da sie aber schrien / vnd jre Kleider abworffen / vnd den staub in die lufft worffen /</verse>
        <verse osisID='Acts.22.24'>Hies jn der Heubtman in das Lager furen / vnd saget / das man jn steupen vnd erfragen solt / Das er erfüre / vmb welcher vrsach willen sie also vber jn rieffen.</verse>
        <verse osisID='Acts.22.25'>Als er jn aber mit Riemen anband / sprach Paulus zu dem Vnterheubtman / der da bey stund / Jsts auch recht bey euch / einen Römischen menschen / on vrteil vnd recht geisseln?</verse>
        <verse osisID='Acts.22.26'>Da das der Vnterheubtman höret / gieng er zu dem Oberheubtman / vnd verkündiget jm / vnd sprach Was wiltu machen? dieser Mensch ist Römisch.</verse>
        <verse osisID='Acts.22.27'>DA kam zu jm der Oberheubtman / vnd sprach zu jm / Sage mir / bistu Römisch? Er aber sprach / Ja.</verse>
        <verse osisID='Acts.22.28'>Vnd der Oberheubtman antwortet / Jch habe dis Bürgerrecht mit grosser Summa zu wegen gebracht. Paulus aber sprach / Jch aber bin auch Römisch geborn.</verse>
        <verse osisID='Acts.22.29'>Da tratten also balde von jm ab / die jn erfragen solten. Vnd der öberste Heubtman furchte sich / da er vernam / das er Römisch war / vnd er jn gebunden hatte.</verse>
        <verse osisID='Acts.22.30'>Des andern tags wolt er gewis erkunden / warumb er verklaget würde von den Jüden / vnd löset jn von den Banden / vnd hies die Hohenpriester vnd jren gantzen Rat komen / vnd füret Paulum erfür / vnd stellet jn vnter sie.</verse>
      </chapter>
      <chapter osisID='Acts.23'>
        <verse osisID='Acts.23.1'>PAulus aber sahe den Rat an / vnd sprach / Jr Menner / lieben Brüder / Jch habe mit allem guten Gewissen gewandelt fur Gott bis auff diesen tag.</verse>
        <verse osisID='Acts.23.2'>Der Hohepriester aber Ananias befalh denen die vmb jn stunden / das sie jn auffs maul schlügen.</verse>
        <verse osisID='Acts.23.3'>Da sprach Paulus zu jm / Gott wird dich schlahen / du getünchte wand. Sitzestu vnd richtest mich nach dem Gesetze / vnd heissest mich schlahen wider das Gesetze?</verse>
        <verse osisID='Acts.23.4'>Die aber vmb her stunden / sprachen / Schiltestu den Hohenpriester Gottes?</verse>
        <verse osisID='Acts.23.5'>Vnd Paulus sprach / Lieben Brüder / ich wust es nicht / das er der Höhepriester ist / Denn es stehet geschrieben / Dem Obersten deines Volcks soltu nicht fluchen. Exo. 22.</verse>
        <verse osisID='Acts.23.6'>ALs aber Paulus wuste / das ein teil Saduceer war / vnd das ander teil Phariseer / rieff er im Rat / Jr menner / lieben Brüder / Jch bin ein Phariseer vnd eines Phariseers son / Jch werde angeklaget vmb der hoffnung vnd aufferstehung willen der Todten.</verse>
        <verse osisID='Acts.23.7'>Da er aber das saget / ward ein Auffrhur vnter den Phariseern vnd Saduceern / vnd die menge zurspaltet sich.</verse>
        <verse osisID='Acts.23.8'>Denn die Saduceer sagen / es sey keine Aufferstehung / noch Engel / noch Geist / die Phariseer aber bekennens beides.</verse>
        <verse osisID='Acts.23.9'>Es ward aber ein gros geschrey / Vnd die Schrifftgelerten der Phariseer teil stunden auff / stritten vnd sprachen / Wir finden nichts arges an diesem Menschen. Hat aber ein Geist oder ein Engel mit jm geredt / so können wir mit Gott nicht streitten.</verse>
        <verse osisID='Acts.23.10'>Da aber die Auffrhur gros ward / besorget sich der öberste Heubtman / sie möchten Paulum zureissen / vnd hies das Kriegsuolck hin ab gehen / vnd jn von jnen reissen / vnd in das Lager füren. Phil. 3; Mat. 22.</verse>
        <verse osisID='Acts.23.11'>DEs andern tages aber in der nacht / stund der HErr bey jm / vnd sprach / Sey getrost Paule / Denn wie du von mir zu Jerusalem gezeuget hast / Also mustu auch zu Rom zeugen.</verse>
        <verse osisID='Acts.23.12'>DA es aber tag ward / schlugen sich etliche Jüden zusamen / vnd verbanneten sich / weder zu essen noch zu trincken / bis das sie Paulum getödtet hetten.</verse>
        <verse osisID='Acts.23.13'>Jrer aber waren mehr denn vierzig / die solchen bund machten /</verse>
        <verse osisID='Acts.23.14'>Die tratten zu den Hohenpriestern vnd Eltesten / vnd sprachen / wir haben vns hart verbannet / nichts an zu beissen / bis wir Paulum getödtet haben.</verse>
        <verse osisID='Acts.23.15'>So thut nu kund dem Oberheubtman / vnd dem Rat / das er jn morgens zu euch füre / als woltet jr jn bas verhören / Wir aber sind bereit jn zu tödten / ehe denn er fur euch kompt.</verse>
        <verse osisID='Acts.23.16'>DA aber Paulus schwester Son den Anschlag höret / kam er dar / vnd gieng in das Lager / vnd verkündigets Paulo.</verse>
        <verse osisID='Acts.23.17'>Paulus aber rieff zu sich einen von den Vnterheubtleuten / vnd sprach / Diesen Jüngling füre hin zu dem Obernheubtman / denn er hat jm etwas zu sagen.</verse>
        <verse osisID='Acts.23.18'>Der nam jn an / vnd füret jn zum Obernheubtman / vnd sprach / Der gebunden Paulus rieff mir zu sich / vnd bat mich / diesen Jüngling zu dir zufüren / der dir etwas zu sagen habe.</verse>
        <verse osisID='Acts.23.19'>Da nam jn der Oberheubtman bey der hand / vnd weich an einen sondern Ort / vnd fraget jn / Was ists / das du mir zu sagen hast?</verse>
        <verse osisID='Acts.23.20'>Er aber sprach / Die Jüden sind eins worden / dich zu bitten / das du morgen Paulum fur den Rat bringen lassest / als wolten sie jn bas verhören.</verse>
        <verse osisID='Acts.23.21'>Du aber trawe jnen nicht / Denn es halten auff jn mehr denn vierzig Menner vnter jnen / die haben sich verbannet / weder zu essen noch zu trincken / bis sie Paulum tödten / Vnd sind itzt bereit / vnd warten auff deine verheissung.</verse>
        <verse osisID='Acts.23.22'>DA lies der Oberheubtman den Jüngling von sich / vnd gebot jm / das er niemand sagete / das er jm solchs eröffnet hette.</verse>
        <verse osisID='Acts.23.23'>Vnd rieff zu sich zween Vnterheubtleuten / vnd sprach / Rüstet zwey hundert Kriegsknecht / das sie gen Cesarien ziehen / vnd siebenzig Reuter / vnd zwey hundert Schützen / auff die dritte stund der nacht /</verse>
        <verse osisID='Acts.23.24'>vnd die Thiere richtet zu / das sie Paulum drauff setzen / vnd bringen jn bewaret zu Felix dem Landpfleger /</verse>
        <verse osisID='Acts.23.25'>Vnd schreib einen Brieff / der hielt also.</verse>
        <verse osisID='Acts.23.26'>CLaudius Lysias / Dem theweren Landpfleger Felix / Freude zuuor.</verse>
        <verse osisID='Acts.23.27'>Diesen Man hatten die Jüden gegriffen / vnd wolten jn getödtet haben. Da kam ich mit dem Kriegsuolck da zu / vnd reis jn von jnen / vnd erfur das er ein Römer ist.</verse>
        <verse osisID='Acts.23.28'>Da ich aber mich wolte erkündigen der Vrsache / darumb sie jn beschüldigeten / füret ich jn in jren Rat.</verse>
        <verse osisID='Acts.23.29'>Da befand ich / das er beschüldiget ward von den Fragen jres Gesetzes / Aber keine anklage hatte / des Todes oder der bande werd.</verse>
        <verse osisID='Acts.23.30'>Vnd da fur mich kam / Das etliche Jüden auff jn hielten / sandte ich jn von stund an zu dir / vnd entbot den Klegern auch / das sie fur dir sagten / was sie wider jn hetten. Gehab dich wol.</verse>
        <verse osisID='Acts.23.31'>DJe Kriegsknechte / wie jnen befolhen war / namen Paulum / vnd füreten jn hin bey der nacht gen Antipatriden.</verse>
        <verse osisID='Acts.23.32'>Des andern tages aber liessen sie die Reuter mit jm ziehen / vnd wandten widerumb zum Lager.</verse>
        <verse osisID='Acts.23.33'>Da die gen Cesarien kamen / vberantworten sie den Brieff dem Landpfleger / vnd stelleten jm Paulum auch dar.</verse>
        <verse osisID='Acts.23.34'>Da der Landpfleger den Brieff las / fraget er / Aus welchem Lande er were? Vnd da er erkundet / das er aus Cilicia were / sprach er /</verse>
        <verse osisID='Acts.23.35'>Jch wil dich verhören / wenn deine Verkleger auch da sind. Vnd hies jn verwaren in dem richthause Herodis.</verse>
      </chapter>
      <chapter osisID='Acts.24'>
        <verse osisID='Acts.24.1'>VBer fünff tage zoch hin ab der Hohepriester Ananias mit den Eltesten / vnd mit dem Redener Tertullo / die erschienen fur dem Landpfleger wider Paulum.</verse>
        <verse osisID='Acts.24.2'>Da er aber beruffen ward / fieng an Tertullus zu verklagen / vnd sprach /</verse>
        <verse osisID='Acts.24.3'>Das wir in grossem Friede leben vnter dir vnd viel redlicher Thatten diesem Volck widerfaren / durch deine fursichtigkeit / aller thewerster Felix / das nemen wir an / alle wege vnd allenthalben / mit aller danckbarkeit.</verse>
        <verse osisID='Acts.24.4'>Auff das ich aber dich nicht zu lange auffhalte / bitte ich dich / du woltest vns kürtzlich hören / nach deiner Gelindigkeit.</verse>
        <verse osisID='Acts.24.5'>WJr haben diesen Man funden / schedlich / vnd der Auffrhur erreget allen Jüden auff dem gantzen Erdboden / vnd einen furnemesten der Secten der Nazarener /</verse>
        <verse osisID='Acts.24.6'>der auch versucht hat den Tempel zu entweihen / Welchen wir auch griffen / vnd wolten jn gerichtet haben nach vnserm Gesetz.</verse>
        <verse osisID='Acts.24.7'>Aber Lysias der Heubtman vnterkam das / vnd füret jn mit grosser gewalt aus vnsern henden /</verse>
        <verse osisID='Acts.24.8'>vnd hies seine Verkleger zu dir komen. Von welchem du kanst / so du es erforschen wilt / dich des alles erkündigen / vmb was wir jn verklagen.</verse>
        <verse osisID='Acts.24.9'>Die Jüden aber redeten auch dazu / vnd sprachen / Es hielte sich also.</verse>
        <verse osisID='Acts.24.10'>PAulus aber / da jm der Landpfleger wincket zu reden / antwortet. Die weil ich weis / das du in diesem Volck / nu viel jar ein Richter bist / wil ich vnerschrocken mich verantworten /</verse>
        <verse osisID='Acts.24.11'>Denn du kanst erkennen / das nicht mehr denn zwelff tage sind / das ich bin hin auff gen Jerusalem komen an zubeten /</verse>
        <verse osisID='Acts.24.12'>Auch haben sie mich nicht funden im Tempel mit jemand reden / oder eine Auffrhur machen im Volck / noch in den Schulen / noch in den Stedten /</verse>
        <verse osisID='Acts.24.13'>Sie können mir auch nicht beybringen / des sie mich verklagen.</verse>
        <verse osisID='Acts.24.14'>DAs bekenne ich aber dir / Das ich nach diesem wege / den sie eine Secten heissen / diene ich also dem Gott meiner Veter / das ich gleube allem / was geschrieben stehet im Gesetze vnd in den Propheten /</verse>
        <verse osisID='Acts.24.15'>Vnd habe die hoffnung zu Gott / auff welche auch sie selbs warten / nemlich / Das zukünfftig sey die Aufferstehung der Todten / beide der Gerechten vnd Vngerechten.</verse>
        <verse osisID='Acts.24.16'>Jn dem selbigen aber vbe ich mich zu haben vnuerletzt Gewissen allenthalben / beide gegen Gott vnd den Menschen.</verse>
        <verse osisID='Acts.24.17'>ABer nach vielen jaren bin ich komen / vnd hab eine Almosen bracht meinem Volck vnd Opffer /</verse>
        <verse osisID='Acts.24.18'>Darüber funden sie mich / das ich mich reinigen lies im Tempel / on alle rumor vnd getümel.</verse>
        <verse osisID='Acts.24.19'>Das waren aber etliche Jüden aus Asia / welche solten hie sein fur dir / vnd mich verklagen / so sie etwas zu mir hetten /</verse>
        <verse osisID='Acts.24.20'>Oder las diese selbs sagen / ob sie etwas vnrechts an mir funden haben / die weil ich stehe fur dem Rat /</verse>
        <verse osisID='Acts.24.21'>On vmb das einigen worts willen / da ich vnter jnen stund vnd rieff / Vber der aufferstehung der Todten werde ich von euch heute angeklaget. Sup. 21.</verse>
        <verse osisID='Acts.24.22'>DA aber Felix solchs höret / zoch er sie auff / Denn er wuste fast wol vmb diesen weg / vnd sprach / Wenn Lysias der Heubtman her ab kompt / so wil ich mich ewres dinges erkündigen.</verse>
        <verse osisID='Acts.24.23'>Er befalh aber dem Vnterheubtman Paulum zu behalten / vnd lassen ruge haben / vnd niemand von den seinen weren / jm zu dienen oder zu jm zu komen.</verse>
        <verse osisID='Acts.24.24'>NAch etlichen tagen aber / kam Felix mit seinem Weibe Drusilla / die eine Jüdin war / vnd foddert Paulum / vnd höret jn von dem glauben an Christo.</verse>
        <verse osisID='Acts.24.25'>Da aber Paulus redet von der Gerechtigkeit / vnd von der Keuscheit / vnd von dem zukünfftigen Gerichte / erschrack Felix / vnd antwortet / Gehe hin auff dis mal / wenn ich gelegene zeit hab / wil ich dir her lassen ruffen.</verse>
        <verse osisID='Acts.24.26'>Er hoffet aber da neben / das jm von Paulo solte Geld gegeben werden / das er jn los gebe / Darumb er jn auch offt foddern lies / vnd besprach sich mit jm.</verse>
        <verse osisID='Acts.24.27'>Da aber zwey jar vmbwaren / kam Portius Festus an Felix stat. Felix aber wolte den Jüden eine wolthat erzeigen / vnd lies Paulum hinder sich gefangen.</verse>
      </chapter>
      <chapter osisID='Acts.25'>
        <verse osisID='Acts.25.1'>DA nu Festus ins Land komen war / zoch er vber drey tage hin auff von Cesarien gen Jerusalem.</verse>
        <verse osisID='Acts.25.2'>Da erschienen fur jm die Hohenpriester / vnd die Furnemesten der Jüden wider Paulum / vnd ermaneten jn</verse>
        <verse osisID='Acts.25.3'>vnd baten vmb gunst wider jn / Das er jn foddern lies gen Jerusalem / vnd stelleten jm nach / da sie jn vnterwegen vmbbrechten.</verse>
        <verse osisID='Acts.25.4'>Da antwortet Festus / Paulus würde ja behalten zu Cesarien / Aber er würde in kurtz wider da hin ziehen.</verse>
        <verse osisID='Acts.25.5'>Welche nu vnter euch (sprach er) können / die lasset mit hin ab ziehen / vnd den Man verklagen so etwas an jm ist.</verse>
        <verse osisID='Acts.25.6'>DA er aber bey jnen mehr denn zehen tage gewesen war / zoch er hin ab gen Cesarea / Vnd des andern tages satzt er sich auff den Richtstuel / vnd hies Paulum holen.</verse>
        <verse osisID='Acts.25.7'>Da der selbige aber dar kam / Tratten vmb her die Jüden / die von Jerusalem her ab komen waren / vnd brachten auff viel vnd schwere Klage wider Paulum / welche sie nicht mochten beweisen /</verse>
        <verse osisID='Acts.25.8'>Die weil er sich verantwortet / Jch hab weder an der Jüden Gesetz / noch an dem Tempel / noch am Keiser mich versündiget.</verse>
        <verse osisID='Acts.25.9'>FEstus aber wolte den Jüden eine gunst erzeigen / vnd antwortet Paulo / vnd sprach / Wiltu hin auff gen Jerusalem / vnd daselbs vber diesem dich fur mir richten lassen?</verse>
        <verse osisID='Acts.25.10'>Paulus aber sprach / Jch stehe fur des Keisers gerichte / da sol ich mich lassen richten. Den Jüden habe ich kein leid gethan / wie auch du auffs beste weissest.</verse>
        <verse osisID='Acts.25.11'>Habe ich aber jemand leide gethan / vnd des Todes werd gehandelt / so wegere ich mich nicht zu sterben / Jst aber der keines nicht / des sie mich verklagen / so kan mich jnen niemand ergeben. Jch beruffe mich auff den Keiser.</verse>
        <verse osisID='Acts.25.12'>Da besprach sich Festus mit dem Rat / vnd antwortet / Auff den Keiser hastu dich beruffen / zum Keiser soltu ziehen.</verse>
        <verse osisID='Acts.25.13'>Aber nach etlichen tagen / kamen der könig Agrippas vnd Bernice gen Cesarien / Festum zu empfahen.</verse>
        <verse osisID='Acts.25.14'>Vnd da sie viel tage daselbs gewesen waren / leget Festus dem Könige den Handel von Paulo fur / vnd sprach / Es ist ein Man von Felix hinder gelassen gefangen /</verse>
        <verse osisID='Acts.25.15'>vmb welches willen die Hohenpriester vnd Eltesten der Jüden fur mir erschienen / da ich zu Jerusalem war / vnd baten / ich solte jn richten lassen.</verse>
        <verse osisID='Acts.25.16'>Welchen ich antwortet / Es ist der Römer weise nicht / das ein Mensch ergeben werde vmb zubringen / ehe denn der Verklagte habe seine Kleger gegenwertig / vnd raum empfahe / sich der Anklage zu verantworten.</verse>
        <verse osisID='Acts.25.17'>DA sie aber her zusamen kamen / machet ich keinen auffschub / vnd hielt des andern tages Gerichte / vnd hies den Man furbringen.</verse>
        <verse osisID='Acts.25.18'>Von welchem / da die Verkleger aufftratten / brachten sie der vrsache keine auff / der ich mich versahe.</verse>
        <verse osisID='Acts.25.19'>Sie hatten aber etliche Fragen wider jn / von jrem Aberglauben / vnd von einem verstorbenen Jhesu / von welchem Paulus sagete / er lebete.</verse>
        <verse osisID='Acts.25.20'>Da ich aber mich der Frage nicht verstund / sprach ich / Ob er wolte gen Jerusalem reisen / vnd da selbs sich darüber lassen richtenWie spöttisch vnd verechtlich redet der stoltze Heide von Christo vnd vnserm glauben. .</verse>
        <verse osisID='Acts.25.21'>Da aber Paulus sich berieff / das er auffs Keisers erkentnis behalten würde / hies ich jn behalten / bis das ich jn zum Keiser sende.</verse>
        <verse osisID='Acts.25.22'>Agrippas aber sprach zu Festo / Jch möchte den Menschen auch gerne hören. Er aber sprach / Morgen soltu jn hören.</verse>
        <verse osisID='Acts.25.23'>VND am andern tage / da Agrippas vnd Bernice kamen mit grossem geprenge / vnd giengen in das Richthaus mit den Heubtleuten vnd furnemesten Menner der stad / Vnd da es Festus hies / ward Paulus bracht.</verse>
        <verse osisID='Acts.25.24'>Vnd Festus sprach / Lieber könig Agrippa / vnd alle jr Menner / die jr mit vns hie seid / Da sehet jr den / vmb welchen mich die gantze menge der Jüden angelanget hat / beide zu Jerusalem vnd auch hie / vnd schreien / Er solle nicht lenger leben.</verse>
        <verse osisID='Acts.25.25'>Jch aber da ich vernam / das er nichts gethan hatte das des Todes werd sey / vnd er auch selber sich auff den Keiser berieff / hab ich beschlossen / jn zu senden.</verse>
        <verse osisID='Acts.25.26'>Von welchem ich nichts gewisses habe / das ich dem Herrn schreibe. Darumb habe ich jn lassen er für bringen fur euch / Allermeist aber fur dich / könig Agryppa / auff das ich nach geschehener erforschung haben müge / was ich schreibe.</verse>
        <verse osisID='Acts.25.27'>Denn es düncket mich vngeschickt ding sein / einem Gefangen zu schicken / vnd kein Vrsache wider jn anzeigen.</verse>
      </chapter>
      <chapter osisID='Acts.26'>
        <verse osisID='Acts.26.1'>AGrippas aber sprach zu Paulo / Es ist dir erleubet fur dich zu reden. Da verantwortet sich Paulus / vnd recket die hand aus /</verse>
        <verse osisID='Acts.26.2'>Es ist mir seer lieb / lieber könig Agrippa / das ich mich heute fur dir verantworten sol / alles des ich von den Jüden beschüldiget werde /</verse>
        <verse osisID='Acts.26.3'>Allermeist / weil du weissest / alle Sitten vnd Fragen der Jüden / Darumb bitte ich dich / woltest mich gedültiglich hören.</verse>
        <verse osisID='Acts.26.4'>ZWar mein Leben von Jugent auff / wie das von anfang vnter diesem volck zu Jerusalem zubracht ist / wissen alle Jüden /</verse>
        <verse osisID='Acts.26.5'>die mich vor hin gekand haben / wenn sie wolten bezeugen / Denn ich bin ein Phariseer gewest / welche ist die strengste Secten vnsers Gottesdiensts.</verse>
        <verse osisID='Acts.26.6'>Vnd nu stehe ich / vnd werde angeklagt vber der hoffnung an die Verheissunge / so geschehen ist von Gott zu vnsern Vetern /</verse>
        <verse osisID='Acts.26.7'>zu welcher hoffen die zwelff Geschlecht der vnsern zu komen / mit Gottesdienst tag vnd nacht emsiglich. Dieser hoffnung halben / werde ich / lieber könig Agryppa / von den Jüden beschüldiget.</verse>
        <verse osisID='Acts.26.8'>Warumb wird das fur vngleublich bey euch gerichtet / Das Gott Todten aufferweckt?</verse>
        <verse osisID='Acts.26.9'>ZWar ich meinete auch bey mir selbs / ich müsste viel zu wider thun dem namen Jhesu von Nazareth /</verse>
        <verse osisID='Acts.26.10'>Wie ich denn auch zu Jerusalem gethan hab / Da ich viel Heiligen in das Gefengnis verschlos / Darüber ich macht von den Hohenpriestern empfieng / vnd wenn sie erwürget wurden / halff ich das Vrteil sprechen.</verse>
        <verse osisID='Acts.26.11'>Vnd durch alle Schulen peiniget ich sie offte / vnd zwang sie zu lestern / vnd war vber aus vnsinnig auff sie / Verfolget sie auch bis in die frembden Stedte.</verse>
        <verse osisID='Acts.26.12'>Vber welchem / da ich auch gen Damascum reiset / mit macht vnd befelh von den Hohenpriestern /</verse>
        <verse osisID='Acts.26.13'>mitten am tage / lieber König / sahe ich auff dem wege / das ein Liecht vom Himel / heller denn der Sonnen glantz / mich vnd die mit mir reiseten vmbleuchtet. Act. 22; Act. 9.</verse>
        <verse osisID='Acts.26.14'>DA wir aber alle zur erden nider fielen / höret ich eine stimme reden zu mir / die sprach auff Ebreisch / Saul / Saul / was verfolgestu mich? Es wird dir schweer sein / wider den Stachel zu lecken.</verse>
        <verse osisID='Acts.26.15'>Jch aber sprach / HErr / wer bistu? Er sprach / Jch bin Jhesus den du verfolgest. Aber stehe auff / vnd trit auff deine füsse /</verse>
        <verse osisID='Acts.26.16'>Denn dazu bin ich dir erschienen / Das ich dich ordene zum Diener vnd Zeugen / des / das du gesehen hast / vnd das ich dir noch wil erscheinen lassen /</verse>
        <verse osisID='Acts.26.17'>Vnd wil dich erretten von dem Volck / vnd von den Heiden / vnter welche ich dich jtzt sende /</verse>
        <verse osisID='Acts.26.18'>auff zuthun jre Augen / Das sie sich bekeren von der Finsternis zu dem Liecht / vnd von der gewalt des Satans zu Gott / Zu empfahen vergebung der sünde / vnd das Erbe / sampt denen / die geheiliget werden durch den glauben an mich.</verse>
        <verse osisID='Acts.26.19'>DAher / lieber könig Agryppa / war ich der himlischen Erscheinung nicht vngleubig /</verse>
        <verse osisID='Acts.26.20'>sondern verkündiget / zu erst / denen zu Damasco / vnd zu Jerusalem vnd in alle gegend Jüdisches landes / auch den Heiden / Das sie Busse theten / vnd sich bekereten zu Gott / vnd theten rechtschaffen werck der Busse.</verse>
        <verse osisID='Acts.26.21'>Vmb des willen haben mich die Jüden im Tempel gegriffen / Vnd vnterstunden mich zu tödten.</verse>
        <verse osisID='Acts.26.22'>Aber durch hülffe Gottes ist mir gelungen / vnd stehe bis auff diesen tag / Vnd zeuge / beide dem kleinen vnd grossen / vnd sage nichts ausser dem / das die Propheten gesagt haben / das es geschehen solt / vnd Moses /</verse>
        <verse osisID='Acts.26.23'>Das Christus solt leiden / vnd der Erste sein aus der Aufferstehung von den Todten / vnd verkündigen ein Liecht dem Volck vnd den Heiden. 1. Cor. 15.</verse>
        <verse osisID='Acts.26.24'>DA er aber solchs zur Verantwortung gab / sprach Festus mit lauter stimme / Paule / du rasest / Die grosse kunst machet dich rasend.</verse>
        <verse osisID='Acts.26.25'>Er aber sprach / Mein thewr Feste / ich rase nicht / sondern ich rede ware vnd vernünfftige wort.</verse>
        <verse osisID='Acts.26.26'>Denn der König weis solchs wol / zu welchem ich freidig rede / denn ich achte / jm sey der keines nicht verborgen. Denn solchs ist nicht im winckel geschehen.</verse>
        <verse osisID='Acts.26.27'>Gleubestu könig Agrippa den Propheten? Jch weis das du gleubest.</verse>
        <verse osisID='Acts.26.28'>Agrippas aber sprach zu Paulo / Es feilet nicht viel / du vberredest mich / das ich ein Christen würde.</verse>
        <verse osisID='Acts.26.29'>Paulus aber sprach / Jch wündschet fur Gott / es feilet an viel oder an wenig / das nicht alleine du / sondern alle die mich heute hören / solche würden / wie ich bin / Ausgenomen diese Band.</verse>
        <verse osisID='Acts.26.30'>VND da er das gesaget / stund der König auff vnd der Landpfleger / vnd Bernice / vnd die mit jnen sassen /</verse>
        <verse osisID='Acts.26.31'>vnd entwichen beseits / redeten mit einander / vnd sprachen / Dieser Mensch hat nichts gethan / das des Todes oder der bande werd sey.</verse>
        <verse osisID='Acts.26.32'>Agryppas aber sprach zu Festo / Dieser Mensch hette künden los gegeben werden / wenn er sich nicht auff den Keiser beruffen hette.</verse>
      </chapter>
      <chapter osisID='Acts.27'>
        <verse osisID='Acts.27.1'>DA es aber beschlossen war / das wir in Welschland schiffen solten / vbergaben sie Paulum vnd etliche ander Gefangene / dem Vnterheubtman / mit namen Julio / von der Keiserschen schar.</verse>
        <verse osisID='Acts.27.2'>Da wir aber in ein Adramitisch schiff tratten / das wir an Asian hin schiffen solten / fuhren wir von lande / Vnd war mit vns Aristarchus aus Macedonia von Thessalonich /</verse>
        <verse osisID='Acts.27.3'>vnd kamen des andern tages an zu Sidon. Vnd Julius hielt sich freundlich gegen Paulum / erleubet jm zu seinen guten Freunden zu gehen / vnd seiner pflegen.</verse>
        <verse osisID='Acts.27.4'>VND von dannen stiessen wir ab / vnd schifften vnter Cypern hin / darumb das vns die winde entgegen waren /</verse>
        <verse osisID='Acts.27.5'>vnd schifften auff dem meer fur Cilicia vnd Pamphylia vber / vnd kamen gen Myra in Lycia /</verse>
        <verse osisID='Acts.27.6'>Vnd da selbs fand der Vnterheubtman ein schiff von Alexandria / das schiffet in Welschland / vnd lud vns drauff.</verse>
        <verse osisID='Acts.27.7'>Da wir aber langsam schifften / vnd in viel tagen kaum gegen Gnidum kamen (Den der wind wehrete vns) schifften wir vnter Creta hin / nach der stad Salmone /</verse>
        <verse osisID='Acts.27.8'>vnd zogen kaum fur vber / da kamen wir an eine Stete / die heisset Gutfurt / da bey war nahe die stad Lasea.</verse>
        <verse osisID='Acts.27.9'>DA nu viel zeit vergangen war / vnd nu mehr fehrlich war zu schiffen / darumb / das auch die Fasten schon fur vber war / Vermanet sie Paulus /</verse>
        <verse osisID='Acts.27.10'>vnd sprach zu jnen / Lieben Menner / Jch sehe / das die Schiffart wil mit beleidigung vnd grossen schaden ergehen / nicht allein der last vnd des schiffes / sondern auch vnsers Lebens.</verse>
        <verse osisID='Acts.27.11'>Aber der Vnterheubtman gleubet dem Schiffherrn vnd dem Schiffman mehr / denn dem das Paulus saget.</verse>
        <verse osisID='Acts.27.12'>Vnd da die Anfurt vngelegen war zu wintern / bestunden jr das mehrer teil auff dem Rat / von dannen zu faren / ob sie kündten komen gen Phenica zu wintern / welches ist eine Anfurt an Creta / gegen dem wind Sudwest vnd Nordwest.</verse>
        <verse osisID='Acts.27.13'>Da aber der Sudwind webd / vnd sie meineten / sie hetten nu jr furnemen / erhuben sie sich gen Asson / vnd fuhren an Creta hin.</verse>
        <verse osisID='Acts.27.14'>NJcht lange aber darnach / erhub sich wider jr furnemen eine Windsbraut die man nennet Nordost.</verse>
        <verse osisID='Acts.27.15'>Vnd da das Schiff ergriffen ward / vnd kund sich nicht wider den Wind richten / gaben wirs dahin / vnd schwebeten also.</verse>
        <verse osisID='Acts.27.16'>Wir kamen aber an eine Jnsulen / die heisset Clauda / Da kundten wir kaumet einen Kahn ergreiffen /</verse>
        <verse osisID='Acts.27.17'>Den huben wir auff / vnd brauchten der hülffe / vnd bunden jn vnten an das schiff / Denn wir furchten / es möchte in die SyrtenSyrtes sind wirbel an sandigen örtern / forne an Africa.fallen / vnd liessen das Gefesse hin vnter / vnd fuhren also.</verse>
        <verse osisID='Acts.27.18'>Vnd da wir gros Vngewitter erlitten hatten / da theten sie des nehesten tages einen auswurff.</verse>
        <verse osisID='Acts.27.19'>Vnd am dritten tage / wurffen wir mit vnsern henden aus die Bereitschafft im Schiffe.</verse>
        <verse osisID='Acts.27.20'>Da aber in vielen tagen weder Sonne noch Gestirn erschein / vnd nicht ein klein Vngewitter vns wider war / war alle hoffnung vnsers Lebens dahin.</verse>
        <verse osisID='Acts.27.21'>VND da man lange nicht gessen hatte / trat Paulus ins mittel vnter sie / vnd sprach / Lieben Menner / man solt mir gehorchet / vnd nicht von Creta auffgebrochen haben / vnd vns dieses leides vnd schadens vberhebt haben.</verse>
        <verse osisID='Acts.27.22'>Vnd nu ermane ich euch / das jr vnuerzagt seid / Denn keines Leben aus vns wird vmbkomen / on das schiff</verse>
        <verse osisID='Acts.27.23'>Denn diese nacht ist bey mir gestanden der Engel Gottes / des ich bin / vnd dem ich diene /</verse>
        <verse osisID='Acts.27.24'>vnd sprach / Fürchte dich nicht Paule / Du must fur den Keiser gestellet werden / Vnd sihe / Gott hat dir geschenckt alle die mit dir schiffen.</verse>
        <verse osisID='Acts.27.25'>Darumb / lieben Menner / seid vnuerzagt / Denn ich gleube Gott / es wird also geschehen / wie mir gesagt ist.</verse>
        <verse osisID='Acts.27.26'>Wir müssen aber anfaren an eine Jnsulen.</verse>
        <verse osisID='Acts.27.27'>DA aber die vierzehende nacht kam / vnd wir in Adria furen vmb die mitternacht / wehneten die Schiffleute / sie kemen etwa an ein Land.</verse>
        <verse osisID='Acts.27.28'>Vnd sie senckten den Bleywurff ein / vnd funden zwenzig Klaffter tieff / Vnd vber ein wenig von dannen / senckten sie aber mal / vnd funden funffzehen Klaffter.</verse>
        <verse osisID='Acts.27.29'>Da furchten sie sich / sie würden an harte Orte anstossen / vnd worffen hinden vom schiffe vier Ancker / vnd wündscheten das tag würde.</verse>
        <verse osisID='Acts.27.30'>Da aber die Schiffleute die Flucht suchten aus dem schiffe / vnd den Kahn niderliessen in das meer / vnd gaben fur / sie wolten die Ancker forne aus dem schiffe lassen /</verse>
        <verse osisID='Acts.27.31'>Sprach Paulus zu dem Vnterheubtman vnd zu den Kriegsknechten / Wenn diese nicht im schiffe bleiben / so künd jr nicht beim leben bleiben.</verse>
        <verse osisID='Acts.27.32'>Da hieben die Kriegsknechte die stricke ab von dem Kahn / vnd liessen jn fallen.</verse>
        <verse osisID='Acts.27.33'>VND da es anfieng liecht zu werden / ermanet sie Paulus alle / das sie Speise nemen / vnd sprach / Es ist heute der vierzehende tag / das jr wartet vnd vngeessen blieben seid / vnd habt nichts zu euch genomen.</verse>
        <verse osisID='Acts.27.34'>Darumb ermane ich euch speise zu nemen / euch zu laben / Denn es wird ewer keinem ein har von dem Heubt entfallen.</verse>
        <verse osisID='Acts.27.35'>Vnd da er das gesaget / nam er das Brot / dancket Gott fur jnen allen / vnd brachs / vnd fieng an zu essen.</verse>
        <verse osisID='Acts.27.36'>Da wurden sie alle guts muts / vnd namen auch speise.</verse>
        <verse osisID='Acts.27.37'>Vnser waren aber alle zusamen im schiff / zwey hundert vnd sechs vnd siebenzig Seelen.</verse>
        <verse osisID='Acts.27.38'>Vnd da sie sat wurden / erleichterten sie das Schiff / vnd worffen das Getreide in das Meer.</verse>
        <verse osisID='Acts.27.39'>DA es aber tag ward / kandten sie das Land nicht. Eines Anfurts aber wurden sie gewar / der hatte ein vfer / da hin an wolten sie das Schiff treiben / wo es müglich were.</verse>
        <verse osisID='Acts.27.40'>Vnd da sie die Ancker auffgehuben liessen sie sich dem Meer / vnd löseten die Ruderband auff / / vnd richteten den Segelbawm nach dem winde / vnd trachten nach dem vfer.</verse>
        <verse osisID='Acts.27.41'>Vnd da wir furen an einen Ort / der auff beiden seiten Meer hatte / sties sich das schiff an / vnd das forder teil bleib feste stehen vnbeweglich / Aber das hinder teil zubrach / von der gewalt der wellen.</verse>
        <verse osisID='Acts.27.42'>DJe Kriegsknechte aber hatten einen rat / die Gefangenen zu tödten / das nicht jemand / so er ausschwümme entflöhe.</verse>
        <verse osisID='Acts.27.43'>Aber der Vnterheubtman wolte Paulum erhalten / vnd weret jrem furnemen / Vnd hies die da schwimmen kündten / sich zu erst in das Meer lassen vnd entgehen an das Land /</verse>
        <verse osisID='Acts.27.44'>Die andern aber etliche auff den bretern / etliche auff dem / das vom schiffe war. Vnd also geschach es / das sie alle erhalten / zu lande kamen.</verse>
      </chapter>
      <chapter osisID='Acts.28'>
        <verse osisID='Acts.28.1'>VND da wir auskamen / erfuren wir / das die Jnsulen Melite hies.</verse>
        <verse osisID='Acts.28.2'>Die Leutlin aber erzeigeten vns nicht geringe freundschafft / Zündeten ein fewr an / vnd namen vns alle auff / vmb des Regens / der vber vns komen war / vnd vmb der kelte willen.</verse>
        <verse osisID='Acts.28.3'>DA aber Paulus einen hauffen Reiser zusamen raffelt / vnd legt es auffs fewr / kam ein Otter von der hitze / vnd fuhr Paulo an seine Hand.</verse>
        <verse osisID='Acts.28.4'>Da aber die Leutlin sahen / das Thier an seiner Hand hangen / sprachen sie vnternander / Dieser Mensch mus ein Mörder sein / welchen die rache nicht leben lesset / ob er gleich dem Meer entgangen ist.</verse>
        <verse osisID='Acts.28.5'>Er aber schlenckert das Thier ins fewr / vnd jm widerfur nichts vbels.</verse>
        <verse osisID='Acts.28.6'>Sie aber warteten / wenn er schwellen würde oder tod nider fallen. Da sie aber lange warteten / vnd sahen / das jm nichts vngehewres widerfur / verwandten sie sich / vnd sprachen / Er were ein Gott.</verse>
        <verse osisID='Acts.28.7'>AN denselbigen örtern aber hatte der Oberste in der Jnsulen / mit namen Publius / ein Furwerck / der nam vns auff / vnd herberget vns drey tage freundlich.</verse>
        <verse osisID='Acts.28.8'>Es geschach aber / das der vater Publij am Fieber vnd an der Rhure lag. Zu dem gieng Paulus hin ein vnd betet / vnd leget die hand auff jn / vnd machet jn gesund.</verse>
        <verse osisID='Acts.28.9'>Da das geschach / kamen auch die andern in der Jnsulen erzu / die Kranckheit hatten / vnd liessen sich gesund machen /</verse>
        <verse osisID='Acts.28.10'>Vnd sie theten vns grosse Ehre / Vnd da wir auszogen / luden sie auff / was vns not war.</verse>
        <verse osisID='Acts.28.11'>NAch dreien monden aber schifften wir aus in einem Schiffe von Alexandria / welchs in der Jnsulen gewintert hatte / vnd hatte ein Panir der ZwillingDie nu ein Gestirn am Himel heissen / wurden bey den Heiden gehalten fur Götter die den Schiffleuten gnedig weren / vnd heissen Castor vnd Pollux. .</verse>
        <verse osisID='Acts.28.12'>Vnd da wir gen Syracusa kamen / blieben wir drey tage da.</verse>
        <verse osisID='Acts.28.13'>Vnd da wir vmbschiffeten / kamen wir gen Region / vnd nach einem tage / da der Sudwind sich erhub / kamen wir des andern tages gen Puteolen /</verse>
        <verse osisID='Acts.28.14'>Da funden wir Brüdere / vnd wurden von jnen gebeten / das wir sieben tage da blieben. Vnd also kamen wir gen Rom.</verse>
        <verse osisID='Acts.28.15'>Vnd von dannen / da die Brüder von vns höreten / giengen sie aus vns entgegen / bis gen Appifer vnd Tretabern. Da die Paulus sahe / dancket er Gott / vnd gewan eine zuuersicht.</verse>
        <verse osisID='Acts.28.16'>Da wir aber gen Rom kamen / vberantwortet der Vnterheubtman die Gefangenen dem öbersten Heubtman. Aber Paulo ward erleubet zu bleiben / wo er wolt mit einem Kriegsknechte / der sein hütet.</verse>
        <verse osisID='Acts.28.17'>ES geschach aber nach dreien tagen / das Paulus zusamen rieff die Fürnemesten der Jüden. Da dieselbigen zusamen kamen / sprach er zu jnen / Jr menner / lieben Brüder / Jch hab nichts gethan wider vnser Volck / noch wider veterliche Sitten / Vnd bin doch gefangen aus Jerusalem vbergeben in der Römer hende /</verse>
        <verse osisID='Acts.28.18'>Welche / da sie mich verhöret hatten / wolten sie mich los geben / die weil keine vrsach des Todes an mir war.</verse>
        <verse osisID='Acts.28.19'>Da aber die Jüden dawider redeten / ward ich genötiget / mich auff den Keiser zu beruffen / nicht als hette ich mein Volck etwas zuuerklagen.</verse>
        <verse osisID='Acts.28.20'>Vmb der vrsache willen / habe ich euch gebeten / das ich euch sehen vnd ansprechen möchte. Denn vmb der Hoffnung willen Jsraelis bin ich mit dieser Ketten vmbgeben.</verse>
        <verse osisID='Acts.28.21'>SJe aber sprachen zu jm / Wir haben weder schrifft empfangen aus Judea deinet halben / noch kein Bruder ist komen / der von dir etwas arges verkündiget oder gesaget habe.</verse>
        <verse osisID='Acts.28.22'>Doch wollen wir von dir hören / was du heltest / Denn von dieser Secten ist vns kund / Das jr wird an allen enden widersprochen.</verse>
        <verse osisID='Acts.28.23'>Vnd da sie jm einen tag bestimpten / kamen viel zu jm in die Herberge / welchen er ausleget vnd bezeuget das reich Gottes / vnd prediget jnen von Jhesu / aus dem gesetze Mosi / vnd aus den Propheten / von früe morgen an bis an den abend.</verse>
        <verse osisID='Acts.28.24'>Vnd etliche fielen zu dem / das er saget / Etliche aber gleubten nicht.</verse>
        <verse osisID='Acts.28.25'>DA sie aber vnternander mishellig waren / giengen sie weg / als Paulus ein wort redet / Das wol der heilige Geist gesaget hat durch den Propheten Jsaiam zu vnsern Vetern /</verse>
        <verse osisID='Acts.28.26'>vnd gesprochen / Gehe hin zu diesem Volck / vnd sprich / Mit den Ohren werdet jrs hören / vnd nicht verstehen / vnd mit Augen werdet jrs sehen / vnd nicht erkennen.</verse>
        <verse osisID='Acts.28.27'>Denn das Hertz dieses Volcks ist verstocket / vnd sie hören schwerlich mit Ohren / vnd schlummern mit jren Augen / auff das sie nicht der mal eines sehen mit den Augen vnd hören mit den ohren / vnd verstendig werden im hertzen / vnd sich bekeren / das ich jnen hülffe.</verse>
        <verse osisID='Acts.28.28'>So sey es euch kund gethan / Das den Heiden gesand ist dis heil Gottes / Vnd sie werdens hören.</verse>
        <verse osisID='Acts.28.29'>Vnd da er solchs redet / giengen die Jüden hin / vnd hatten viel Fragens vnter jnen selbs.</verse>
        <verse osisID='Acts.28.30'>PAulus aber bleib zwey jar in seinem eigen Gedinge / vnd nam auff alle die zu jm einkamen /</verse>
        <verse osisID='Acts.28.31'>prediget das reich Gottes / vnd lerete von dem HErrn Jhesu / mit aller Freidigkeit vnuerbotten. Jesa. 6. - Ende der Apostel Geschichte.</verse>
      </chapter>
    </div></osisText>
</osis>