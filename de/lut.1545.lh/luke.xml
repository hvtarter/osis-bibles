<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>SJntemal sichs viel vnterwunden haben / zu stellen die Rede von den Geschichten / so vnter vns ergangen sind /</verse>
        <verse osisID='Luke.1.2'>Wie vns das gegeben haben / die es von anfang selbs gesehen / vnd Diener des Worts gewesen sind /</verse>
        <verse osisID='Luke.1.3'>Habe ichs auch fur gut angesehen / nach dem ichs alles von anbeginne erkundet habe / Das ichs zu dir / mein guter Theophile / mit vleis ordentlichen schriebe /</verse>
        <verse osisID='Luke.1.4'>Auff das du gewissen grund erfarest der Lere / welcher du vnterrichtet bist.</verse>
        <verse osisID='Luke.1.5'>ZV der zeit Herodis des Königes Jüdee / war ein Priester von der ordnung Abia / mit namen Zacharias / vnd sein Weib von den töchtern Aaron / welche hies Elisabeth.</verse>
        <verse osisID='Luke.1.6'>Sie waren aber alle beide from fur Gott / vnd giengen in allen Geboten vnd Satzungen des HERRN vntaddelich /</verse>
        <verse osisID='Luke.1.7'>vnd sie hatten kein Kind / Denn Elisabeth war vnfruchtbar / vnd waren beide wol betaget. 1. Par. 24.</verse>
        <verse osisID='Luke.1.8'>VND es begab sich / da er Priestersampt pfleget fur Gote / zur zeit seiner Ordnung /</verse>
        <verse osisID='Luke.1.9'>nach gewonheit des Priesterthums / vnd an jm war / das er reuchern solt / gieng er in den Tempel des HERRN /</verse>
        <verse osisID='Luke.1.10'>Vnd die gantze menge des Volcks war haussen vnd betet / vnter der stunde des Reuchens.</verse>
        <verse osisID='Luke.1.11'>ES erschein jm aber der Engel des HERRN / vnd stund zur rechtenhand am Reuchaltar.</verse>
        <verse osisID='Luke.1.12'>Vnd als Zacharias jn sahe erschrack er / vnd es kam jn eine furcht an.</verse>
        <verse osisID='Luke.1.13'>Aber der Engel sprach zu jm / Fürchte dich nicht Zacharia / Denn dein gebet ist erhöret. Vnd dein weib Elisabeth wird dir einen Son geberen / des namen soltu Johannes heissen /</verse>
        <verse osisID='Luke.1.14'>vnd du wirst des freude vnd wonne haben / Vnd viel werden sich seiner Geburt frewen.</verse>
        <verse osisID='Luke.1.15'>Denn er wird gros sein fur dem HERRN / Wein vnd starck Getrencke wird er nicht trincken. Vnd wird noch in mutterleibe erfüllet werden mit dem heiligen Geist /</verse>
        <verse osisID='Luke.1.16'>Vnd er wird der Kinder von Jsrael viel zu Gott jrem HERRN bekeren.</verse>
        <verse osisID='Luke.1.17'>Vnd er wird fur Jm her gehen / im geist vnd krafft Elias / zu bekeren die hertzen der Veter zu den Kindern / vnd die Vngleubigen zu der klugheit der Gerechten / zu zurichten dem HERRN ein bereit Volck. Mal. 3.</verse>
        <verse osisID='Luke.1.18'>VND Zacharias sprach zu dem Engel / Wo bey sol ich das erkennen? Denn ich bin alt / vnd mein Weib ist betaget.</verse>
        <verse osisID='Luke.1.19'>Der Engel antwortet / vnd sprach zu jm / Jch bin Gabriel / der fur Gott stehet / vnd bin gesand mit dir zu reden / das ich dir solchs verkündigte.</verse>
        <verse osisID='Luke.1.20'>Vnd sihe / Du wirst erstummen vnd nicht reden können / bis auff den tag / da dis geschehen wird / Darumb das du meinen worten nicht gegleubet hast / welche sollen erfüllet werden zu jrer zeit.</verse>
        <verse osisID='Luke.1.21'>VND das Volck wartet auff Zacharias / vnd verwunderte sich / das er so lange im Tempel verzog.</verse>
        <verse osisID='Luke.1.22'>Vnd da er eraus gieng / kundte er nicht mit jnen reden. Vnd sie merckten das er ein Gesichte gesehen hatte im Tempel. Vnd er wincket jnen / vnd bleib stumme.</verse>
        <verse osisID='Luke.1.23'>Vnd es begab sich / da die zeit seines Ampts aus war / gieng er heim in sein Haus.</verse>
        <verse osisID='Luke.1.24'>Vnd nach den tagen ward sein weib Elisabeth schwanger / vnd verbarg sich fünff monden / vnd sprach /</verse>
        <verse osisID='Luke.1.25'>Also hat mir der HERR gethan / in den tagen / da er mich angesehen hat / Das er meine schmach vnter den Menschen von mir neme.</verse>
        <verse osisID='Luke.1.26'>VND im sechsten mond / ward der engel Gabriel gesand von Gott / in eine stad in Galilea / die heisst Nazareth /</verse>
        <verse osisID='Luke.1.27'>Zu einer Jungfrawen / die vertrawet war einem Manne / mit namen Joseph / vom hause Dauid / vnd die Jungfraw hies Maria.</verse>
        <verse osisID='Luke.1.28'>Vnd der Engel kam zu jr hin ein / vnd sprach / Gegrüsset seistu holdselige / der HERR ist mit dir / du GebenedeieteDas ist auff deudsch / Du Hochgelobte. vnter den Weibern.</verse>
        <verse osisID='Luke.1.29'>DA sie aber jn sahe / erschrack sie vber seiner rede / vnd gedachte / welch ein grus ist das?</verse>
        <verse osisID='Luke.1.30'>Vnd der Engel sprach zu jr / Fürchte dich nicht Maria / Du hast gnade bey Gott fundenDas ist / du hast einen gnedigen Gott..</verse>
        <verse osisID='Luke.1.31'>Sihe / du wirst schwanger werden im Leibe / vnd einen Son geberen / des Namen soltu Jhesus heissen.</verse>
        <verse osisID='Luke.1.32'>Der wird gros / vnd ein Son des Höhesten genennet werden. Vnd Gott der HERR wird jm den stuel seines vaters Dauid geben /</verse>
        <verse osisID='Luke.1.33'>vnd er wird ein König sein vber das haus Jacob ewiglich / vnd seines Königreichs wird kein ende sein.</verse>
        <verse osisID='Luke.1.34'>Da sprach Maria zu dem Engel / Wie sol das zugehen? sintemal ich von keinem Manne weis.</verse>
        <verse osisID='Luke.1.35'>Der Engel antwortet / vnd sprach zu jr / Der heilige Geist wird vber dich komen / vnd die krafft des Höhesten wird dich vberschatten. Darumb auch das Heilige / das von dir geboren wird / wird Gottes Son genennet werden.</verse>
        <verse osisID='Luke.1.36'>Vnd sihe / Elisabet deine gefreundete / ist auch schwanger mit einem Son / in jrem alter / vnd gehet itzt im sechsten mond / die im geschrey ist / das sie vnfruchtbar sey /</verse>
        <verse osisID='Luke.1.37'>Denn bey Gott ist kein ding vmmüglich.</verse>
        <verse osisID='Luke.1.38'>Maria aber sprach Sihe / Jch bin des HERRN magd / mir geschehe wie du gesagt hast. Vnd der Engel schied von jr.</verse>
        <verse osisID='Luke.1.39'>MAria aber stund auff in den tagen / vnd gieng auff das Gebirge endelich / zu der stad Jude /</verse>
        <verse osisID='Luke.1.40'>vnd kam in das haus Zacharias / vnd grüsset Elisabeth.</verse>
        <verse osisID='Luke.1.41'>Vnd es begab sich / als Elisabeth den grus Maria höret / hüpffet das Kind in jrem leibe. Vnd Elisabeth ward des heiligen Geists vol /</verse>
        <verse osisID='Luke.1.42'>vnd rieff laut / vnd sprach / GebenedeietAuff Deudsch also / Gelobet bistu etc. bistu vnter den Weibern / vnd gebenedeiet ist die Frucht deines Leibes.</verse>
        <verse osisID='Luke.1.43'>Vnd wo her kompt mir das / das die Mutter meines HErrn zu mir kompt?</verse>
        <verse osisID='Luke.1.44'>Sihe / da ich die stimme deines Grusses hörete / hüpffet mit freuden das Kind in meinem Leibe.</verse>
        <verse osisID='Luke.1.45'>Vnd o selig bistu / die du gegleubt hast / Denn es wird volendet werden / was dir gesagt ist von dem HERRN.</verse>
        <verse osisID='Luke.1.46'>Vnd Maria sprach. Meine Seele erhebt den HERRN.</verse>
        <verse osisID='Luke.1.47'>Vnd mein Geist frewet sich Gottes meines Heilandes.</verse>
        <verse osisID='Luke.1.48'>Denn er hat seine elende Magd angesehen / Sihe / von nu an werden mich selig preisen alle Kinds kind.</verse>
        <verse osisID='Luke.1.49'>Denn er hat grosse Ding an mir gethan / der da Mechtig ist / vnd des Namen heilig ist.</verse>
        <verse osisID='Luke.1.50'>Vnd seine Barmhertzigkeit weret jmer für vnd für / Bey denen die jn fürchten.</verse>
        <verse osisID='Luke.1.51'>Er vbet gewalt mit seinem Arm / Vnd zurstrewet die Hoffertig sind in jres hertzen sinn.</verse>
        <verse osisID='Luke.1.52'>Er stösset die Gewaltigen vom stuel / Vnd erhebt die Elenden.</verse>
        <verse osisID='Luke.1.53'>Die Hungerigen füllet er mit Güttern / Vnd lesst die Reichen leer.</verse>
        <verse osisID='Luke.1.54'>Er dencket der Barmhertzigkeit / Vnd hilfft seinem diener Jsrael auff.</verse>
        <verse osisID='Luke.1.55'>Wie er geredt hat vnsern Vetern / Abraham vnd seinem Samen ewiglich.</verse>
        <verse osisID='Luke.1.56'>VND Maria bleib bey jr bey dreien monden / Darnach keret sie widerumb heim.</verse>
        <verse osisID='Luke.1.57'>VND Elisabeth kam jre zeit / das sie geberen solt / Vnd sie gebar einen Son.</verse>
        <verse osisID='Luke.1.58'>Vnd jre Nachbarn vnd Gefreundeten höreten / das der HERR grosse barmhertzigkeit an jr gethan hatte / vnd freweten sich mit jr.</verse>
        <verse osisID='Luke.1.59'>Vnd es begab sich am achten tage / kamen sie zu beschneiten das Kindlin / vnd hiessen jn nach seinem vater / Zacharias.</verse>
        <verse osisID='Luke.1.60'>Aber seine Mutter antwortet / vnd sprach / Mit nichten / sondern er sol Johannes heissen.</verse>
        <verse osisID='Luke.1.61'>Vnd sie sprachen zu jr / Jst doch niemand in deiner Freundschafft / der also heisse.</verse>
        <verse osisID='Luke.1.62'>VND sie wincketen seinem Vater / wie er jn wolt heissen lassen.</verse>
        <verse osisID='Luke.1.63'>Vnd er fodderte ein Teffelin / schreib vnd sprach / Er heisst Johannes. Vnd sie verwunderten sich alle.</verse>
        <verse osisID='Luke.1.64'>Vnd als bald ward sein Mund vnd seine Zunge auffgethan / vnd redete / vnd lobete Gott.</verse>
        <verse osisID='Luke.1.65'>Vnd es kam eine furcht vber alle Nachbarn / Vnd dis Geschicht ward alles rüchtbar auff dem gantzen Jüdischen gebirge /</verse>
        <verse osisID='Luke.1.66'>Vnd alle die es höreten / namens zu hertzen / vnd sprachen / Was meinestu / wil aus dem Kindlin werden? Denn die Hand des HERRN war mit jm.</verse>
        <verse osisID='Luke.1.67'>VND sein vater Zacharias ward des heiligen Geistes vol / weissaget / vnd sprach.</verse>
        <verse osisID='Luke.1.68'>GElobet sey der HERR der Gott Jsrael / Denn er hat besucht vnd erlöset sein Volck.</verse>
        <verse osisID='Luke.1.69'>Vnd hat vns auffgericht ein Horn des Heils / Jn dem hause seines dieners Dauid.</verse>
        <verse osisID='Luke.1.70'>Als er vorzeiten geredt hat / Durch den Mund seiner heiligen Propheten.</verse>
        <verse osisID='Luke.1.71'>Das er Vns errettet von vnsern Feinden / Vnd von der Hand aller die vns hassen.</verse>
        <verse osisID='Luke.1.72'>Vnd die Barmhertzigkeit erzeigete vnsern Vetern / Vnd gedechte an seinen heiligen Bund.</verse>
        <verse osisID='Luke.1.73'>Vnd an den Eid / den er geschworen hat vnserm vater Abraham / Vns zu geben.</verse>
        <verse osisID='Luke.1.74'>Das wir erlöset aus der hand vnser Feinde / jm dieneten on furcht vnser lebelang.</verse>
        <verse osisID='Luke.1.75'>Jn Heiligkeit vnd Gerechtigkeit / Die jm gefellig ist.</verse>
        <verse osisID='Luke.1.76'>VND du Kindlin wirst ein Prophet des Höhesten heissen / Du wirst fur dem HErrn her gehen / das du seinen weg bereitest.</verse>
        <verse osisID='Luke.1.77'>Vnd erkenntnis des HeilsDas sie wissen sollen / wie sie selig werden müssen. Nicht durch die werck des Gesetzes / sondern durch vergebung der sünden etc.gebest seinem Volck / Die da ist in vergebung jrer Sünde.</verse>
        <verse osisID='Luke.1.78'>Durch die hertzliche Barmhertzigkeit vnsers Gottes / Durch welche vns besucht hat der AuffgangChristus nach der Gottheit / ist der Auffgang in der höhe vom Vater. aus der Höhe.</verse>
        <verse osisID='Luke.1.79'>Auff das er erscheine / denen / die da sitzen im finsternis vnd schatten des Todes / Vnd richte vnsere füsse auff den weg des Friedes.</verse>
        <verse osisID='Luke.1.80'>VND das Kindlin wuchs vnd war starck im geist / Vnd war in der Wüsten / bis das er solt erfür tretten fur das volck Jsrael.</verse>
      </chapter>
      <chapter osisID='Luke.2'>
        <verse osisID='Luke.2.1'>ES begab sich aber zu der zeit / Das ein Gebot von dem Keiser Augusto ausgieng / Das alle Welt geschetztSchetzen ist hie / das ein jglicher hat müssen ein Ort des gülden geben von jglichem Heubt. würde.</verse>
        <verse osisID='Luke.2.2'>Vnd diese Schatzung war die allererste / vnd geschach zur zeit / da Kyrenius Landpfleger in Syrien war.</verse>
        <verse osisID='Luke.2.3'>Vnd jederman gieng / das er sich schetzen liesse / ein jglicher in seine Stad.</verse>
        <verse osisID='Luke.2.4'>Da machet sich auff auch Joseph / aus Galilea / aus der stad Nazareth / in das Jüdischeland / zur stad Dauid / die da heisst Bethlehem / Darumb das er von dem Hause vnd geschlechte Dauid war /</verse>
        <verse osisID='Luke.2.5'>Auff das er sich schetzen liesse mit Maria seinem vertraweten Weibe / die war schwanger.</verse>
        <verse osisID='Luke.2.6'>Vnd als sie daselbst waren / kam die zeit / das sie geberen solte.</verse>
        <verse osisID='Luke.2.7'>Vnd sie gebar jren ersten Son / vnd wickelt jn in Windeln / vnd leget jn in eine Krippen / Denn sie hatten sonst keinen raum in der Herberge. Mat. 1.</verse>
        <verse osisID='Luke.2.8'>VND es waren Hirten in der selbigen gegend auff dem felde / bey den Hürten / die hüteten des nachts jrer Herde.</verse>
        <verse osisID='Luke.2.9'>Vnd sihe / des HERRN Engel trat zu jnen / vnd die Klarheit des HERRN leuchtet vmb sie / Vnd sie furchten sich seer.</verse>
        <verse osisID='Luke.2.10'>Vnd der Engel sprach zu jnen. Fürchtet euch nicht / Sihe / Jch verkündige euch grosse Freude / die allem Volck widerfaren wird /</verse>
        <verse osisID='Luke.2.11'>Denn Euch ist heute der Heiland gebörn / welcher ist Christus der HErr / in der stad Dauid.</verse>
        <verse osisID='Luke.2.12'>Vnd das habt zum Zeichen / Jr werdet finden das Kind in windeln gewickelt / vnd in einer Krippen ligen.</verse>
        <verse osisID='Luke.2.13'>Vnd als bald ward da bey dem Engel die menge der himelischen Herrscharen / die lobten Gott / vnd sprachen /</verse>
        <verse osisID='Luke.2.14'>Ehre sey Gott in der Höhe / Vnd Friede auff Erden / Vnd den Menschen ein wolgefallenDas die menschen dauon lust vnd liebe haben werden / gegen Gott vnd vnternander. Vnd dasselb mit danck annemen / vnd darüber alles mit freuden lassen vnd leiden. .</verse>
        <verse osisID='Luke.2.15'>VND da die Engel von jnen gen Himel furen / sprachen die Hirten vnternander / Lasst vns nu gehen gen Bethlehem / vnd die Geschicht sehen / die da geschehen ist / die vns der HERR kund gethan hat.</verse>
        <verse osisID='Luke.2.16'>Vnd sie kamen eilend / vnd funden beide Mariam vnd Joseph / dazu das Kind in der krippen ligen.</verse>
        <verse osisID='Luke.2.17'>Da sie es aber gesehen hatten / breiteten sie das wort aus / welchs zu jnen von diesem Kind gesagt war.</verse>
        <verse osisID='Luke.2.18'>Vnd alle / fur die es kam / wunderten sich der Rede / die jnen die Hirten gesagt hatten.</verse>
        <verse osisID='Luke.2.19'>Maria aber behielt alle diese wort / vnd beweget sie in jrem hertzen.</verse>
        <verse osisID='Luke.2.20'>Vnd die Hirten kereten widerumb / preiseten vnd lobten Gott vmb alles / das sie gehöret vnd gesehen hatten / wie denn zu jnen gesagt war.</verse>
        <verse osisID='Luke.2.21'>VND da acht tage vmb waren / das das Kind beschnitten würde / Da ward sein Name genennet Jhesus / welcher genennet war von dem Engel / ehe denn er in Mutterleibe empfangen ward. Matt. 1.</verse>
        <verse osisID='Luke.2.22'>VND da die tage jrer reinigung nach dem gesetz Mosi kamen / brachten sie Jn gen Jerusalem / Auff das sie jn darstelleten dem HERRN /</verse>
        <verse osisID='Luke.2.23'>wie denn geschrieben stehet in dem Gesetz des HERRN / Allerley Menlin / das zum ersten die Mutter bricht / sol dem HERRN geheiliget heissen /</verse>
        <verse osisID='Luke.2.24'>Vnd das sie geben das Opffer / nach dem gesagt ist im Gesetz des HERRN / ein par Dorteltauben / oder zwo Jungetauben. Exo. 13; Leui. 12.</verse>
        <verse osisID='Luke.2.25'>Vnd sihe / ein Mensch war zu Jerusalem / mit namen Simeon / vnd derselb Mensch war frum vnd gottfürchtig / vnd wartet auff den trost Jsrael / vnd der heilige Geist war in jm.</verse>
        <verse osisID='Luke.2.26'>Vnd jm war ein antwort worden von dem heiligen Geist / Er solt den Tod nicht sehen / er hette denn zuuor den Christ des HERRN gesehen.</verse>
        <verse osisID='Luke.2.27'>Vnd kam aus anregen des Geistes in den Tempel. Vnd da die Eltern das Kind Jhesum in den Tempel brachten / das sie fur jn theten / wie man pfleget nach dem Gesetz /</verse>
        <verse osisID='Luke.2.28'>Da nam er jn auff seine arm / vnd lobte Gott / vnd sprach.</verse>
        <verse osisID='Luke.2.29'>HErr / nu lessestu deinen Diener im Friede farenDas ist / Nu wil ich frölich sterben.  / wie du gesagt hast.</verse>
        <verse osisID='Luke.2.30'>DEnn meine Augen haben deinen Heiland gesehen.</verse>
        <verse osisID='Luke.2.31'>Welchen du bereitet hast / Fur allen Völckern.</verse>
        <verse osisID='Luke.2.32'>Ein Liecht zu erleuchten die Heiden / Vnd zum Preis deines volcks Jsrael.</verse>
        <verse osisID='Luke.2.33'>VND sein Vater vnd Mutter wunderten sich des / das von jm geredt ward.</verse>
        <verse osisID='Luke.2.34'>Vnd Simeon segenet sie / vnd sprach zu Maria seiner mutter / Sihe / Dieser wird gesetzt zu einem Fall vnd Aufferstehen vieler in Jsrael / Vnd zu einem Zeichen dem widersprochen wird.</verse>
        <verse osisID='Luke.2.35'>Vnd es wird ein Schwert durch deine Seele dringen / Auff das vieler Hertzen gedancken offenbar werden.</verse>
        <verse osisID='Luke.2.36'>VND es war eine Prophetin Hanna / eine tochter Phanuel / vom geschlecht Aser. Die war wol betaget / vnd hatte gelebt sieben jar mit jrem Manne / nach jrer Jungfrawschafft.</verse>
        <verse osisID='Luke.2.37'>Vnd war nu eine Woche Widwe / bey vier vnd achzig jaren / Die kam nimer vom Tempel / dienet Gott mit fasten vnd beten tag vnd nacht.</verse>
        <verse osisID='Luke.2.38'>Dieselbige trat auch hin zu / zu der selbigen stunde / vnd preisete den HErrn / vnd redete von jm / zu allen / die da auff die erlösung zu Jerusalem warteten.</verse>
        <verse osisID='Luke.2.39'>VND da sie alles volendet hatten / nach dem gesetz des HERRN / kereten sie wider in Galileam / zu jrer stad Nazareth.</verse>
        <verse osisID='Luke.2.40'>Aber das Kind wuchs / vnd ward starck im Geist / voller weisheit / vnd Gottes gnade war bey jm.</verse>
        <verse osisID='Luke.2.41'>VND seine Eltern giengen alle jar gen Jerusalem / auff das Osterfest.</verse>
        <verse osisID='Luke.2.42'>Vnd da er zwelff jar alt war / giengen sie hin auff gen Jerusalem / nach gewonheit des Festes.</verse>
        <verse osisID='Luke.2.43'>Vnd da die tage volendet waren / vnd sie wider zu hause giengen / bleib das kind Jhesus zu Jerusalem / vnd seine Eltern wustens nicht.</verse>
        <verse osisID='Luke.2.44'>Sie meineten aber / er were vnter den Geferten / vnd kamen eine tagereise / vnd suchten jn vnter den Gefreundeten vnd Bekandten.</verse>
        <verse osisID='Luke.2.45'>Vnd da sie jn nicht funden / giengen sie widerumb gen Jerusalem / vnd suchten jn.</verse>
        <verse osisID='Luke.2.46'>Vnd es begab sich nach dreien tagen / funden sie jn im Tempel sitzen / mitten vnter den Lerern / das er jnen zuhörete / vnd sie fragete.</verse>
        <verse osisID='Luke.2.47'>Vnd alle die jm zuhöreten / verwunderten sich seines verstands vnd seiner antwort.</verse>
        <verse osisID='Luke.2.48'>Vnd da sie jn sahen / entsatzten sie sich. Vnd seine Mutter sprach zu jm / Mein son / warumb hastu vns das gethan? Sihe / dein Vater vnd Jch haben dich mit schmertzen gesucht.</verse>
        <verse osisID='Luke.2.49'>Vnd er sprach zu jnen / Was ists / das jr mich gesucht habt? Wisset jr nicht / das ich sein mus in dem / das meines Vaters ist?</verse>
        <verse osisID='Luke.2.50'>Vnd sie verstunden das wort nicht / das er mit jnen redet.</verse>
        <verse osisID='Luke.2.51'>Vnd er gieng mit jnen hin ab / vnd kam gen Nazareth / vnd war jnen vnterthan. Vnd seine Mutter behielt alle diese wort in jrem hertzen.</verse>
        <verse osisID='Luke.2.52'>Vnd Jhesus nam zu / an weisheit / alter vnd gnade / bey Gott vnd den Menschen.</verse>
      </chapter>
      <chapter osisID='Luke.3'>
        <verse osisID='Luke.3.1'>JN dem fünffzehenden jar des Keiserthums Keisers Tyberij / da Pontius Pilatus Landpfleger in Judea war / vnd Herodes ein Vierfürst in Galilea / vnd sein bruder Philippus ein Vierfürst in Jturea vnd in der gegend Trachonitis / vnd Lisanias ein Vierfürst zu Abilene /</verse>
        <verse osisID='Luke.3.2'>Da Hannas vnd Caiphas Hohepriester waren / Da geschach der befelh Gottes zu Johannes Zacharias son / in der wüsten.</verse>
        <verse osisID='Luke.3.3'>VND er kam in alle gegend vmb den Jordan / vnd prediget die Tauffe der busse / zur vergebung der sünde /</verse>
        <verse osisID='Luke.3.4'>Wie geschrieben stehet in dem Buch der rede Jesaias des Propheten / der da sagt / Es ist eine stimme eines Predigers in der Wüsten / Bereitet den weg des HERRN / vnd machet seine steige richtig.</verse>
        <verse osisID='Luke.3.5'>Alle Tal sollen vol werden / vnd alle Berge vnd Hügel sollen ernidriget werden / Vnd was krum ist / sol richtig werden / vnd was vneben ist / sol schlechter weg werden.</verse>
        <verse osisID='Luke.3.6'>Vnd alles Fleisch wird den Heiland Gottes sehen. Matt. 3; Mar. 1; Jesa. 42.</verse>
        <verse osisID='Luke.3.7'>DA sprach er zu dem Volck / das hin aus gieng / das es sich von jm teuffen liesse / Jr Ottern gezichte / Wer hat denn euch geweiset / das jr dem zukünfftigen zorn entrinnen werdet?</verse>
        <verse osisID='Luke.3.8'>Sehet zu / thut rechtschaffene frucht der Busse / Vnd nemet euch nicht fur zusagen / Wir haben Abraham zum vater. Denn ich sage euch / Gott kan dem Abraham aus diesen Steinen Kinder erwecken.</verse>
        <verse osisID='Luke.3.9'>Es ist schon die Axt den Bewmen an die wurtzel gelegt. Welcher Bawm nicht gute früchte bringet / wird abgehawen / vnd in das Fewer geworffen.</verse>
        <verse osisID='Luke.3.10'>VND das Volck fraget jn / vnd sprach / Was sollen wir denn thun?</verse>
        <verse osisID='Luke.3.11'>Er antwortet / vnd sprach zu jnen / Wer zween Röcke hat / der gebe dem / der keinen hat / Vnd wer Speise hat / thue auch also.</verse>
        <verse osisID='Luke.3.12'>ES kamen auch die Zölner / das sie sich teuffen liessen / vnd sprachen zu jm / Meister / Was sollen denn wir thun?</verse>
        <verse osisID='Luke.3.13'>Er sprach zu jnen / Foddert nicht mehr / denn gesetzt ist.</verse>
        <verse osisID='Luke.3.14'>DA fragten jn auch die Kriegsleute / vnd sprachen / Was sollen denn wir thun? Vnd er sprach zu jnen / Thut niemand gewaltGewalt ist öffentlicher freuel. Vnrecht / wenn man mit bösen tücken / dem andern sein Recht verdrückt / vnd seine sache verkeret. noch vnrecht / vnd lasset euch benügen an ewrem Solde.</verse>
        <verse osisID='Luke.3.15'>ALS aber das Volck im wahn war / vnd dachten alle in jren hertzen von Johanne / Ob er vieleicht Christus were /</verse>
        <verse osisID='Luke.3.16'>antwortet Johannes / vnd sprach zu allen. Jch teuffe euch mit wasser / Es kompt aber ein Stercker nach mir / dem ich nicht gnugsam bin / das ich die riemen seiner Schuch aufflöse / Der wird euch mit dem heiligen Geist vnd mit Fewer teuffen.</verse>
        <verse osisID='Luke.3.17'>Jn desselbigen Hand ist die Wurffschauffel / vnd er wird seine Tennen fegen / Vnd wird den Weitzen in seine Schewren samlen / Vnd die Sprew wird er mit ewigem Fewer verbrennen.</verse>
        <verse osisID='Luke.3.18'>Vnd viel anders mehr vermanet vnd verkündiget er dem Volck. Matt. 3; Mar. 1; Joh. 1.</verse>
        <verse osisID='Luke.3.19'>HErodes aber der Vierfürst / da er von jm gestrafft ward / vmb Herodias willen / seines Bruders weib / vnd vmb alles vbels willen / das Herodes thet /</verse>
        <verse osisID='Luke.3.20'>Vber das alles / legt er Johannes gefangen. Matt. 14; Mar. 6.</verse>
        <verse osisID='Luke.3.21'>VND es begab sich / da sich alles Volck teuffen lies / vnd Jhesus auch getaufft war / vnd betet / Das sich der Himel auffthet /</verse>
        <verse osisID='Luke.3.22'>vnd der heilige Geist fuhr ernidder / in leiblicher gestalt auff Jn / wie eine Taube / Vnd eine stimme kam aus dem Himel / die sprach / Du bist mein lieber Son / an dem ich wolgefallen habe. Matt. 3; Mar. 1; Joh. 1.</verse>
        <verse osisID='Luke.3.23'>VND Jhesus gieng in das dreissigst jar / Vnd ward gehalten fur einen son Joseph / welcher war ein son Eli. Mat. 1.</verse>
        <verse osisID='Luke.3.24'>Der war ein son Mathath. Der war ein son Leui. Der war ein son Melchi. Der war ein son Janna. Der war ein son Joseph.</verse>
        <verse osisID='Luke.3.25'>Der war ein son Mathathias. Der war ein son Amos. Der war ein son Nahum. Der war ein son Esli. Der war ein son Nange.</verse>
        <verse osisID='Luke.3.26'>Der war ein son Maath. Der war ein son Mathathias. Der war ein son Semei. Der war ein son Josech. Der war ein Son Juda.</verse>
        <verse osisID='Luke.3.27'>Der war ein son Johanna. Der war ein son Resia. Der war ein son Zorobabel. Der war ein son Salathiel. Der war ein son Neri.</verse>
        <verse osisID='Luke.3.28'>Der war ein son Melchi. Der war ein son Addi. Der war ein son Kosam. Der war ein son Elmadam. Der war ein son Her.</verse>
        <verse osisID='Luke.3.29'>Der war ein son Jeso. Der war ein son Eliezer. Der war ein son Jorem. Der war ein son Mattha. Der war ein son Leui.</verse>
        <verse osisID='Luke.3.30'>Der war ein son Simeon. Der war ein son Juda. Der war ein son Joseph. Der war ein son Jonam. Der war ein son Eliakim.</verse>
        <verse osisID='Luke.3.31'>Der war ein son Melea. Der war ein son Menam. Der war ein son Mathathan. Der war ein son Nathan. Der war ein son Dauid.</verse>
        <verse osisID='Luke.3.32'>Der war ein son Jesse. Der war ein son Obed. Der war ein son Boos. Der war ein son Salmon. Der war ein son Nahasson.</verse>
        <verse osisID='Luke.3.33'>Der war ein son Aminadab. Der war ein son Aram. Der war ein son Esrom. Der war ein son Phares. Der war ein son Juda.</verse>
        <verse osisID='Luke.3.34'>Der war ein son Jacob. Der war ein son Jsaac. Der war ein son Abraham. Der war ein son Thara. Der war ein son Nachor.</verse>
        <verse osisID='Luke.3.35'>Der war ein son Saruch. Der war ein son Ragahu. Der war ein son Phaleg. Der war ein son Eber. Der war ein son Sala.</verse>
        <verse osisID='Luke.3.36'>Der war ein son Cainan. Der war ein son Arphachsad. Der war ein son Sem. Der war ein Son Noe. Der war ein son Lamech.</verse>
        <verse osisID='Luke.3.37'>Der war ein son Mathusala. Der war ein son Enoch. Der war ein son Jared. Der war ein son Maleleel. Der war ein son Cainan.</verse>
        <verse osisID='Luke.3.38'>Der war ein son Enos. Der war ein son Seth. Der war ein son Adam. Der war Gottes.</verse>
      </chapter>
      <chapter osisID='Luke.4'>
        <verse osisID='Luke.4.1'>JHesus aber / vol heiliges Geistes / kam wider von dem Jordan / vnd ward vom Geist in die wüsten gefüret /</verse>
        <verse osisID='Luke.4.2'>Vnd ward vierzig tage lang von dem Teufel versucht / Vnd er ass nichts in denselbigen tagen / Vnd da dieselbigen ein ende hatten / hungerte jn darnach.</verse>
        <verse osisID='Luke.4.3'>Der Teufel aber sprach zu jm / Bistu Gottes Son / so sprich zu dem Stein / das er Brot werde.</verse>
        <verse osisID='Luke.4.4'>Vnd Jhesus antwortet / vnd sprach zu jm / Es stehet geschrieben / Der Mensch lebt nicht allein vom Brot / sondern von einem jglichen wort Gottes. Matt. 4; Mar. 1; Deut. 8.</verse>
        <verse osisID='Luke.4.5'>Vnd der Teufel füret jn auff einen hohen Berg / vnd weiset jm alle Reich der gantzen Welt / in einem augenblick /</verse>
        <verse osisID='Luke.4.6'>vnd sprach zu jm / Diese macht wil ich dir alle geben / vnd jre Herrligkeit / Denn sie ist mir vbergeben / vnd ich gebe sie welchem ich wil /</verse>
        <verse osisID='Luke.4.7'>So du nu mich wilt anbeten / so sol es alles dein sein.</verse>
        <verse osisID='Luke.4.8'>Jhesus antwortet jm / vnd sprach / Heb dich von mir weg Satan / Es stehet geschrieben / Du solt Gott deinen HERRN anbeten / vnd jm allein dienen. Deut. 6.</verse>
        <verse osisID='Luke.4.9'>VND er füret jn gen Jerusalem / vnd stellet jn auff des Tempels zinnen / vnd sprach zu jm / Bistu Gottes Son / so las dich von hinnen hinunter.</verse>
        <verse osisID='Luke.4.10'>Denn es stehet geschrieben / Er wird befelhen seinen Engeln von dir / Das sie dich bewaren /</verse>
        <verse osisID='Luke.4.11'>vnd auff den Henden tragen / Auff das du nicht etwa deinen Fus an einen stein stössest.</verse>
        <verse osisID='Luke.4.12'>Jhesus antwortet / vnd sprach zu jm / Es ist gesaget / Du solt Gott deinen HERRN nicht versuchen.</verse>
        <verse osisID='Luke.4.13'>Vnd da der Teufel alle versuchung volendet hatte / weich er von jm eine zeit lang. Psal. 91; Deut. 6.</verse>
        <verse osisID='Luke.4.14'>VND Jhesus kam wider in des Geistes krafft in Galilean / Vnd das gerüchte erschal von jm durch alle vmbligende Ort.</verse>
        <verse osisID='Luke.4.15'>Vnd er lerete in jren Schulen / vnd ward von jederman gepreiset.</verse>
        <verse osisID='Luke.4.16'>VND er kam gen nazareth / da er erzogen war / vnd gieng in die Schule nach seiner gewonheit am Sabbath tage / vnd stund auff / vnd wolt lesen.</verse>
        <verse osisID='Luke.4.17'>Da ward jm das buch des Propheten Jsaias gereicht. Vnd da er das Buch rumb warff / fand er den Ort / da geschrieben stehet /</verse>
        <verse osisID='Luke.4.18'>Der Geist des HERRN ist bey mir / Derhalben er mich gesalbet hat / vnd gesand zu verkündigen das Euangelium den Armen / zu heilen die zustossen Hertzen / zu predigen den Gefangen / das sie los sein sollen / vnd den Blinden das gesicht / vnd den Zuschlagenen / das sie frey vnd ledig sein sollen /</verse>
        <verse osisID='Luke.4.19'>Vnd zu predigen das angeneme Jar des HERRN. Jesa. 61.</verse>
        <verse osisID='Luke.4.20'>VND als er das buch zuthet / gab ers dem Diener / vnd satzte sich. Vnd aller augen die in der Schulen waren / sahen auff jn.</verse>
        <verse osisID='Luke.4.21'>Vnd er fieng an zu sagen zu jnen / Heute ist diese Schrifft erfüllet fur ewern ohren.</verse>
        <verse osisID='Luke.4.22'>Vnd sie gaben alle zeugnis von jm / vnd wunderten sich der holdseligen Wort / die aus seinem Munde giengen / vnd sprachen / Jst das nicht Josephs sonWie gehets zu / das Josephs son so leren vnd reden kan / der arme Zimmerknecht? ?</verse>
        <verse osisID='Luke.4.23'>Vnd er sprach zu jnen / Jr werdet freilich zu mir sagen dis Sprichwort / Artzt hilff dir selber. Denn wie gros ding haben wir gehört zu Capernaum geschehen? Thu auch also hie in deinem Vaterlande.</verse>
        <verse osisID='Luke.4.24'>Er sprach aber / Warlich / Jch sage euch / Kein Prophet ist angenem in seinem Vaterlande. Matt. 13; Mar. 9; Joh. 4.</verse>
        <verse osisID='Luke.4.25'>ABer in der warheit sage ich euch / Es waren viel Widwen in Jsrael zu Elias zeiten / da der Himel verschlossen war drey jar vnd sechs monden / da eine grosse Thewrung war im gantzen Lande /</verse>
        <verse osisID='Luke.4.26'>vnd zu der keiner ward Elias gesand / denn allein gen Sarephtha der Sidoner / zu einer Widwe.</verse>
        <verse osisID='Luke.4.27'>Vnd viel Aussetzige waren in Jsrael zu des Propheten Eliseus zeiten / Vnd der keiner ward gereiniget / denn alleine Naaman aus Syrien. 3. Reg. 17; 4. Reg. 5.</verse>
        <verse osisID='Luke.4.28'>VND sie wurden vol zorns alle die in der Schulen waren / da sie das höreten.</verse>
        <verse osisID='Luke.4.29'>Vnd stunden auff / vnd stiessen jn zur Stad hin aus / vnd füreten jn auff einen hügel des Berges / dar auff jre Stad gebawet war / das sie jn hin ab stürtzeten.</verse>
        <verse osisID='Luke.4.30'>Aber er gieng mitten durch sie hin weg.</verse>
        <verse osisID='Luke.4.31'>Vnd kam gen Capernaum in die stad Galilea / vnd leret sie an den Sabbathen.</verse>
        <verse osisID='Luke.4.32'>Vnd sie verwunderten sich seiner Lere / denn seine Rede war gewaltig. Matt. 7; Mar. 1.</verse>
        <verse osisID='Luke.4.33'>VND es war ein Mensch in der Schule / besessen mit einem vnsaubern Teufel / Vnd der schrey laut /</verse>
        <verse osisID='Luke.4.34'>vnd sprach / Halt / was haben wir mit dir zu schaffen Jhesu von Nazareth? Du bist komen vns zu verderben / Jch weis wer du bist / nemlich / der heilige Gottes.</verse>
        <verse osisID='Luke.4.35'>Vnd Jhesus bedrawet jn / vnd sprach / Verstumme / vnd fare aus von jm. Vnd der Teufel warff jn mitten vnter sie / vnd fur von jm aus / vnd thet jm keinen schaden.</verse>
        <verse osisID='Luke.4.36'>Vnd es kam eine furcht vber sie alle / vnd redeten mit einander / vnd sprachen / Was ist das fur ein ding? Er gebeut mit macht vnd gewalt den vnsaubern Geisten / vnd sie faren aus.</verse>
        <verse osisID='Luke.4.37'>Vnd es erschal sein geschrey in alle Orter des vmbligenden Landes. Mar. 1.</verse>
        <verse osisID='Luke.4.38'>VND er stund auff aus der Schulen / vnd kam in Simonis haus / vnd Simonis schwiger war mit einem harten Fieber behafft. Vnd sie baten jn fur sie /</verse>
        <verse osisID='Luke.4.39'>Vnd er trat zu jr / vnd gebot dem Fieber / vnd es verlies sie / Vnd bald stund sie auff / vnd dienete jnen. Matt. 8; Mar. 1.</verse>
        <verse osisID='Luke.4.40'>VND da die Sonne vntergegangen war / alle die so Krancken hatten / mit mancherley Seuchen / brachten sie zu jm. Vnd er leget auff einen jglichen die Hende / vnd machet sie gesund.</verse>
        <verse osisID='Luke.4.41'>Es furen auch die Teufel aus von vielen / schrien vnd sprachen / Du bist Christus der Son Gottes. Vnd er bedrawet sie / vnd lies sie nicht reden / Denn sie wusten / das er Christus war.</verse>
        <verse osisID='Luke.4.42'>DA es aber tag ward / gieng er hin aus an eine wüste Stete / Vnd das volck suchte jn / vnd kamen zu jm / vnd hielten jn auff / das er nicht von jnen gienge.</verse>
        <verse osisID='Luke.4.43'>Er sprach aber zu jnen / Jch mus auch andern Stedten das Euangelium predigen vom reich Gottes / Denn da zu bin ich gesand.</verse>
        <verse osisID='Luke.4.44'>Vnd er prediget in den schulen Galilea. Mar. 1.</verse>
      </chapter>
      <chapter osisID='Luke.5'>
        <verse osisID='Luke.5.1'>ES begab sich aber / da sich das Volck zu jm drang / zu hören das wort Gottes / Vnd er stund am see Genezareth /</verse>
        <verse osisID='Luke.5.2'>vnd sahe zwey schiff am see stehen / die Fischer aber waren ausgetretten / vnd wuschen jre Netze /</verse>
        <verse osisID='Luke.5.3'>Trat er in der schiff eins / welches Simonis war / vnd bat jn / das ers ein wenig vom lande füret. Vnd er satzte sich / vnd leret das Volck aus dem schiff. Matt. 4; Mar. 1.</verse>
        <verse osisID='Luke.5.4'>VND als er hatte auffgehört zu reden / sprach er zu Simon / Fare auff die höhe / vnd werffet ewre Netze aus / das jr einen zug thut.</verse>
        <verse osisID='Luke.5.5'>Vnd Simon antwortet / vnd sprach zu jm / Meister / wir haben die gantze Nacht geerbeitet / vnd nichts gefangen / Aber auff dein Wort / wil ich das Netze auswerffen.</verse>
        <verse osisID='Luke.5.6'>Vnd da sie das theten / beschlossen sie eine grosse menge Fische / vnd jr Netz zureis.</verse>
        <verse osisID='Luke.5.7'>Vnd sie wincketen jren Gesellen / die im andern schiff waren / das sie kemen / vnd hülffen jnen ziehen. Vnd sie kamen / vnd fülleten beide Schiff vol / also / das sie suncken.</verse>
        <verse osisID='Luke.5.8'>DA das Simon Petrus sahe / Fiel er Jhesu zu den knien / vnd sprach / HErr / gehe von mir hinaus / Jch bin ein sündiger Mensch.</verse>
        <verse osisID='Luke.5.9'>Denn es war jn ein schrecken ankomen / vnd alle die mit jm waren / vber diesem Fischzug / den sie mit einander gethan hatten /</verse>
        <verse osisID='Luke.5.10'>Desselbigen gleichen auch Jacobum vnd Johannem / die söne Zebedei / Simonis gesellen. Vnd Jhesus sprach zu Simon / Fürchte dich nicht / Denn von nu an wirstu Menschen fahen.</verse>
        <verse osisID='Luke.5.11'>Vnd sie füreten die Schiff zu lande / vnd verliessen alles / vnd folgeten jm nach.</verse>
        <verse osisID='Luke.5.12'>VND es begab sich / da er in einer stad war / Sihe / da war ein Man vol aussatzs / Da der Jhesum sahe / fiel er auff sein angesichte / vnd bat jn / vnd sprach / HErr / wiltu / so kanstu mich reinigen.</verse>
        <verse osisID='Luke.5.13'>Vnd er strecket die Hand aus / vnd rüret jn an / vnd sprach / Jch wils thun / Sey gereiniget. Vnd also bald gieng der aussatz von jm.</verse>
        <verse osisID='Luke.5.14'>Vnd er gebot jm / das ers niemand sagen solt / Sondern gehe hin / vnd zeige dich dem Priester / vnd opffer fur deine Reinigung / wie Moses geboten hat / jnen zum Zeugnis.</verse>
        <verse osisID='Luke.5.15'>Es kam aber die sage von jm je weiter aus / Vnd kam viel Volcks zusamen / das sie höreten / vnd durch jn gesund würden von jren Kranckheiten.</verse>
        <verse osisID='Luke.5.16'>Er aber entweich in die Wüsten / vnd betet. Matt. 8; Mar. 1; Leui. 14.</verse>
        <verse osisID='Luke.5.17'>VND es begab sich auff einen tag / das er lerete. Vnd sassen da die Phariseer vnd Schrifftgelerten / die da komen waren aus allen Merckten in Galilea vnd Judea / vnd von Jerusalem / Vnd die krafft des HErrn gieng von jm / vnd halff jederman.</verse>
        <verse osisID='Luke.5.18'>Vnd sihe / etliche Menner brachten einen Menschen auff einem bette / der war Gichtbrüchig / vnd sie suchten / wie sie jn hin ein brechten / vnd fur jn legten.</verse>
        <verse osisID='Luke.5.19'>Vnd da sie fur dem Volck nicht funden / an welchem ort sie jn hin ein brechten / stiegen sie auff das Dach / vnd liessen jn durch die ziegel ernider mit dem Bettlin / mitten vnter sie / fur Jhesum.</verse>
        <verse osisID='Luke.5.20'>Vnd da er jren glauben sahe / sprach er zu jm / Mensch / deine sunde sind dir vergeben. Matt. 9; Mar. 2.</verse>
        <verse osisID='Luke.5.21'>VND die Schrifftgelerten vnd Phariseer fiengen an zu dencken / vnd sprachen / Wer ist der / das er Gotteslesterung redet? Wer kan sünde vergeben / denn alleine Gott?</verse>
        <verse osisID='Luke.5.22'>Da aber Jhesus jre gedancken merckte / antwortet er / vnd sprach zu jnen / Was dencket jr in ewren hertzen?</verse>
        <verse osisID='Luke.5.23'>Welchs ist leichter zu sagen / Dir sind deine sunde vergeben / Oder zu sagen / Stehe auff vnd wandele?</verse>
        <verse osisID='Luke.5.24'>Auff das jr aber wisset / das des menschen Son macht hat auff Erden / sünde zu vergeben / sprach er zu dem Gichtbrüchigen / Jch sage dir / stehe auff / vnd hebe dein Betlin auff / vnd gehe heim.</verse>
        <verse osisID='Luke.5.25'>Vnd als bald stund er auff / fur jren augen / vnd hub das Betlin auff / darauff er gelegen war / vnd gieng heim / vnd preisete Gott.</verse>
        <verse osisID='Luke.5.26'>Vnd sie entsatzten sich alle / vnd preiseten Gott / vnd wurden vol furcht / vnd sprachen / Wir haben heute seltzame ding gesehen.</verse>
        <verse osisID='Luke.5.27'>VND darnach gieng er aus / vnd sahe einen Zölner / mit namen Leuis / am zol sitzen / vnd sprach zu jm / Folge mir nach.</verse>
        <verse osisID='Luke.5.28'>Vnd er verlies alles / stund auff / vnd folget jm nach.</verse>
        <verse osisID='Luke.5.29'>Vnd der Leuis richtet jm ein gros Malh zu in seinem hause / Vnd viel Zölner vnd ander sassen mit jm zu tisch.</verse>
        <verse osisID='Luke.5.30'>Vnd die Schrifftgelerten vnd Phariseer murreten wider seine Jünger / vnd sprachen / Warumb esset vnd trincket jr mit den Zölnern vnd Sündern?</verse>
        <verse osisID='Luke.5.31'>Vnd Jhesus antwortet / vnd sprach zu jnen / Die Gesunden dürffen des Artztes nicht / sondern die Krancken.</verse>
        <verse osisID='Luke.5.32'>Jch bin komen zu ruffen den Sündern zur Busse / vnd nicht den Gerechten. Matt. 9; Mar. 2.</verse>
        <verse osisID='Luke.5.33'>SJe aber sprachen zu jm / Warumb fasten Johannes Jünger so offt / vnd beten so viel / Desselbigen gleichen der Phariseer Jünger / Aber deine Jünger essen vnd trincken?</verse>
        <verse osisID='Luke.5.34'>Er sprach aber zu jnen / Jr müget die Hochzeitleute nicht zu fasten treiben / so lange der Breutgam bey jnen ist.</verse>
        <verse osisID='Luke.5.35'>Es wird aber die zeit komen / das der Breutgam von jnen genomen wird / Denn werden sie fasten. Matt. 9; Mar. 2.</verse>
        <verse osisID='Luke.5.36'>VND er saget zu jnen ein Gleichnis / Niemand flicket einen lappen vom newen Kleid / auff ein alt kleid / Wo anders / so reisset das newe / vnd der lappe vom newen reimet sich nicht auff das alte.</verse>
        <verse osisID='Luke.5.37'>Vnd niemand fasset Most in alte Schleuche / Wo anders / so zureisset der most die Schleuche / vnd wird verschüt / vnd die Schleuche komen vmb.</verse>
        <verse osisID='Luke.5.38'>Sondern den Most sol man in newe schleuche fassen / so werden sie beide behalten.</verse>
        <verse osisID='Luke.5.39'>Vnd niemand ist / der vom Alten trincket / vnd wölle bald des Newen / Denn er spricht / der alte ist milder. Mat. 9; Mar. 2.</verse>
      </chapter>
      <chapter osisID='Luke.6'>
        <verse osisID='Luke.6.1'>VND es begab sich auff einen AffterGleich wie wir den Dinstag nennen den Afftermontag / also nenneten die Jüden den andern tag nach dem hohen Sabbath / den affter Sabbath. Wie das aus Matth. xxviij. wol zunemen ist.sabbath / das er durchs Getreide gieng / vnd seine Jünger raufften Ehren aus / vnd assen / vnd rieben sie mit den henden.</verse>
        <verse osisID='Luke.6.2'>Etliche aber der Phariseer sprachen zu jnen / Warumb thut jr / das sich nicht zimet zu thun auff die Sabbather?</verse>
        <verse osisID='Luke.6.3'>Vnd Jhesus antwortet / vnd sprach zu jnen / Habt jr nicht das gelesen / das Dauid thet / da jn hungerte / vnd die mit jm waren?</verse>
        <verse osisID='Luke.6.4'>Wie er zum hause Gottes eingieng / vnd nam Schawbrot / vnd ass / vnd gab auch denen / die mit jm waren / die doch niemand thurste essen / on die Priester alleine.</verse>
        <verse osisID='Luke.6.5'>Vnd sprach zu jnen / Des menschen Son ist ein HErr / auch des Sabbaths. Matt. 12; Mar. 2; 1. Reg. 21.</verse>
        <verse osisID='Luke.6.6'>ES geschach aber auff einen andern Sabbath / das er gieng in die Schule / vnd lerete. Vnd da war ein Mensch / des rechte hand war verdorret.</verse>
        <verse osisID='Luke.6.7'>Aber die Schrifftgelerten vnd Phariseer hielten auff jn / ob er auch heilen würde am Sabbath / Auff das sie eine sache zu jm fünden.</verse>
        <verse osisID='Luke.6.8'>Er aber merckete jre gedancken / vnd sprach zu dem Menschen mit der dürren hand / Stehe auff / vnd trit erfür. Vnd er stund auff / vnd trat da hin.</verse>
        <verse osisID='Luke.6.9'>Da sprach Jhesus zu jnen / Jch frage euch / Was zimet sich zu thun auff die Sabbather / Gutes oder böses? Das leben erhalten / oder verderben?</verse>
        <verse osisID='Luke.6.10'>Vnd er sahe sie alle vmbher an / vnd sprach zu dem Menschen / Strecke aus deine hand. Vnd er thets / Da ward jm seine hand wider zu recht bracht / gesund wie die ander.</verse>
        <verse osisID='Luke.6.11'>Sie aber wurden gantz vnsinnig / vnd beredeten sich mit einander / was sie jm thun wolten. Matt. 12; Mar. 3.</verse>
        <verse osisID='Luke.6.12'>ES begab sich aber zu der zeit / das er gieng auff einen Berg zu beten / vnd er bleib vber nacht in dem gebet zu Gott.</verse>
        <verse osisID='Luke.6.13'>Vnd da es tag ward / rieff er seinen Jüngern / vnd erwelet jrer Zwelffe / welche er auch Apostel nennet /</verse>
        <verse osisID='Luke.6.14'>Simon / welchen er Petrum nennet / vnd Andrean seinen bruder / Jacobum vnd Johannem / Philippum vnd Bartholomeum /</verse>
        <verse osisID='Luke.6.15'>Mattheum vnd Thomam / Jacobum Alphei son / Simon genant Zelotes /</verse>
        <verse osisID='Luke.6.16'>Judam Jacobs son / vnd Judam Jschariothen den Verrheter. Mat. 10; Mar. 3.</verse>
        <verse osisID='Luke.6.17'>VND er gieng ernidder mit jnen / vnd trat auff einen Platz im felde / vnd der hauff seiner Jünger / vnd eine grosse menge des Volcks / von allem Jüdischenlande vnd Jerusalem / vnd Tyro von Sidon / am meer gelegen /</verse>
        <verse osisID='Luke.6.18'>die da komen waren / jn zu hören / vnd das sie geheilet würden von jren Seuchen / Vnd die von vnsaubern Geisten vmbgetrieben wurden / die wurden gesund.</verse>
        <verse osisID='Luke.6.19'>Vnd alles Volck begeret jn anzurüren / Denn es gieng Krafft von jm / vnd heilet sie alle.</verse>
        <verse osisID='Luke.6.20'>VND er hub seine augen auff vber seine Jünger / vnd sprach / Selig seid jr Armen / Denn das reich Gottes ist ewer.</verse>
        <verse osisID='Luke.6.21'>Selig seid jr / die jr hie hungert / Denn jr solt sat werden. Selig seid jr / die jr hie weinet / Denn jr werdet lachen.</verse>
        <verse osisID='Luke.6.22'>Selig seid jr / so euch die Menschen hassen / vnd euch absondern / vnd schelten euch / vnd verwerffen ewern namen / als einen boshafftigen / vmb des menschen Sons willen.</verse>
        <verse osisID='Luke.6.23'>Frewet euch als denn vnd hüpffet / Denn sihe / ewer Lohn ist gros im Himel. Des gleichen theten jre Veter den Propheten auch.</verse>
        <verse osisID='Luke.6.24'>Aber dagegen weh euch Reichen / Denn jr habt ewern trost da hin.</verse>
        <verse osisID='Luke.6.25'>Weh euch / die jr vol seid / Denn euch wird hungern. Weh euch / die jr hie lachet / Denn jr werdet weinen vnd heulen.</verse>
        <verse osisID='Luke.6.26'>Weh euch / wenn euch jederman wol redet. Des gleichen theten jre Veter den falschen Propheten auch. Mat. 5.</verse>
        <verse osisID='Luke.6.27'>ABer ich sage euch / die jr zuhöret / Liebet ewre Feind. Thut denen wol die euch hassen.</verse>
        <verse osisID='Luke.6.28'>Segenet die / so euch verfluchen. Bittet fur die / so euch beleidigen.</verse>
        <verse osisID='Luke.6.29'>Vnd wer dich schlehet auff einen Backen / dem biete den andern auch dar. Vnd wer dir den Mantel nimpt / dem were nicht auch den Rock.</verse>
        <verse osisID='Luke.6.30'>Wer dich bittet / dem gib. Vnd wer dir das deine nimpt / da foddere es nicht wider.</verse>
        <verse osisID='Luke.6.31'>Vnd wie jr wolt / das euch die Leute thun sollen / Also thut jnen gleich auch jr. Mat. 5; Mat. 7.</verse>
        <verse osisID='Luke.6.32'>VND so jr liebet die euch lieben / was dancks habt jr dauon? Denn die Sünder lieben auch jre Liebhaber.</verse>
        <verse osisID='Luke.6.33'>Vnd wenn jr ewren Wolthetern wolthut / was dancks habt jr dauon? Denn die Sünder thun dasselbige auch.</verse>
        <verse osisID='Luke.6.34'>Vnd wenn jr leihet / von denen jr hoffet zu nemen / was dancks habt jr dauon? Denn die Sünder leihen den sündern auch / auff das sie gleichs widernemen.</verse>
        <verse osisID='Luke.6.35'>Doch aber / Liebet ewre FeindeWer seinem Feinde leihet oder wol thut / der leret sich selbs / das er nichts dafur darff hoffen noch gewarten / Das thut aber niemand denn ein Christen.  / Thut wol / vnd leihet / das jr nichts dafur hoffet / So wird ewer Lohn gros sein / vnd werdet Kinder des Allerhöchsten sein / Denn er ist gütig vber die vndanckbarn vnd boshafftigen.</verse>
        <verse osisID='Luke.6.36'>DARumb seid barmhertzig / wie auch ewr Vater barmhertzig ist.</verse>
        <verse osisID='Luke.6.37'>Richtet nicht / So werdet jr auch nicht gerichtet. Verdampt nicht / So werdet jr nicht verdampt. Vergebet / So wird euch vergeben.</verse>
        <verse osisID='Luke.6.38'>Gebt / So wird euch gegeben. Ein vol / getrückt / gerüttelt vnd vberflüssig Mas wird man in ewern schos geben. Denn eben mit dem Mas / da jr mit messet / wird man euch wider messen. Mat. 7.</verse>
        <verse osisID='Luke.6.39'>VND er saget jnen ein Gleichnis / Mag auch ein Blinder einem Blinden den weg weisen? Werden sie nicht alle beide in die Gruben fallen?</verse>
        <verse osisID='Luke.6.40'>Der JüngerDas ist / wens dem Jünger gehet wie dem Meister / so gehets recht. ist nicht vber seinen Meister / Wenn der Jünger ist wie sein Meister / so ist volkomen.</verse>
        <verse osisID='Luke.6.41'>Was sihestu aber einen Splitter in deines Bruders auge / vnd des Balcken in deinem auge wirstu nicht gewar?</verse>
        <verse osisID='Luke.6.42'>Oder wie kanstu sagen zu deinem Bruder / Halt stille bruder / ich wil den Splitter aus deinem auge ziehen / vnd du sihest selbst nicht den Balcken in deinem auge? Du Heuchler / Zeuch zuuor den Balcken aus deinem auge / vnd besihe denn / das du den Splitter aus deines Bruders auge ziehest. Matt. 15.</verse>
        <verse osisID='Luke.6.43'>DEnn es ist kein guter Bawm / der faule frucht trage / vnd kein fauler bawm / der gute frucht trage.</verse>
        <verse osisID='Luke.6.44'>Ein jglicher Bawm wird an seiner eigen Frucht erkand. Denn man lieset nicht Feigen von den Dornen / Auch so lieset man nicht Drauben von den Hecken.</verse>
        <verse osisID='Luke.6.45'>Ein guter Mensch bringet gutes erfur / aus dem guten Schatz seines hertzen / Vnd ein boshafftiger Mensch bringet böses erfür / aus dem bösen schatz seines hertzen. Denn wes das hertz vol ist / des gehet der Mund vber. Mat. 7; Mat. 12.</verse>
        <verse osisID='Luke.6.46'>WAS heisst jr mich aber HErr / HErr / Vnd thut nicht was ich euch sage?</verse>
        <verse osisID='Luke.6.47'>Wer zu mir kompt / vnd höret meine rede / vnd thut sie / Den wil ich euch zeigen / wem er gleich ist.</verse>
        <verse osisID='Luke.6.48'>Er ist gleich einem Menschen / der ein Haus bawete / vnd grub tieff / vnd legete den grund auff den Fels. Da aber Gewesser kam / da reis der Strom zum Hause zu / vnd mochts nicht bewegen / Denn es war auff den Fels gegründet.</verse>
        <verse osisID='Luke.6.49'>Wer aber höret vnd nicht thut / Der ist gleich einem Menschen / der ein Haus bawete auff die Erden on grund. Vnd der Strom reis zu jm zu / vnd es fiel bald / vnd das Haus gewan einen grossen Riss. Matt. 7.</verse>
      </chapter>
      <chapter osisID='Luke.7'>
        <verse osisID='Luke.7.1'>NAch dem er aber fur dem Volck ausgeredt hatte / gieng er gen Capernaum.</verse>
        <verse osisID='Luke.7.2'>Vnd eines Heubtmans Knecht lag tod kranck / den er werd hielt.</verse>
        <verse osisID='Luke.7.3'>Da er aber von Jhesu höret / sandte er die Eltesten der Jüden zu jm / vnd bat jn / das er keme / vnd seinen Knecht gesund machet.</verse>
        <verse osisID='Luke.7.4'>Da sie aber zu Jhesu kamen / baten sie jn mit vleis / vnd sprachen / Er ist sein werd / das du jm das erzeigest /</verse>
        <verse osisID='Luke.7.5'>Denn er hat vnser Volck lieb / vnd die Schule hat er vns erbawet.</verse>
        <verse osisID='Luke.7.6'>Jhesus aber gieng mit jnen hin. Matt. 8. Da sie aber nu nicht ferne von dem Hause waren / sandte der Heubtman Freunde zu jm / vnd lies jm sagen / Ah HErr / bemühe dich nicht / Jch bin nicht werd / das du vnter mein Dach gehest /</verse>
        <verse osisID='Luke.7.7'>Darumb ich auch mich selbs nicht wirdig geachtet hab / das ich zu dir keme / Sondern sprich ein wort / so wird mein Knabe gesund.</verse>
        <verse osisID='Luke.7.8'>Denn auch ich bin ein Mensch der Oberkeit vnterthan / vnd habe Kriegsknechte vnter mir / vnd spreche zu einem / Gehe hin / so gehet er hin. Vnd zum andern / Kom her / so kompt er. Vnd zu meinem knecht / Thu das / So thut ers.</verse>
        <verse osisID='Luke.7.9'>Da aber Jhesus das höret / verwundert er sich sein / vnd wandte sich vmb / vnd sprach zu dem Volck das jm nachfolgete / Jch sage euch / solchen Glauben habe ich in Jsrael nicht funden.</verse>
        <verse osisID='Luke.7.10'>Vnd da die Gesandten widerumb zu Hause kamen / funden sie den krancken Knecht gesund.</verse>
        <verse osisID='Luke.7.11'>Vnd es begab sich darnach / das er in eine Stad / mit namen Nain / gieng / vnd seiner Jünger giengen viel mit jm / vnd viel Volcks.</verse>
        <verse osisID='Luke.7.12'>Als er aber nahe an das Stadthor kam / Sihe / da trug man einen Todten heraus der ein einiger Son war seiner Mutter / vnd sie war eine Widwe / Vnd viel Volcks aus der Stad / gieng mit jr.</verse>
        <verse osisID='Luke.7.13'>Vnd da sie der HErr sahe / jamerte jn der selbigen / vnd sprach zu jr / Weine nicht.</verse>
        <verse osisID='Luke.7.14'>Vnd trat hin zu / vnd rüret den Sarck an / Vnd die Treger stunden. Vnd er sprach / Jüngling / Jch sage dir / stehe auff.</verse>
        <verse osisID='Luke.7.15'>Vnd der Todte richtet sich auff / vnd fieng an zu reden / Vnd er gab jn seiner Mutter.</verse>
        <verse osisID='Luke.7.16'>Vnd es kam sie alle ein furcht an / vnd preiseten Gott / vnd sprachen / Es ist ein grosser Prophet vnter vns auffgestanden / vnd Gott hat sein Volck heim gesucht.</verse>
        <verse osisID='Luke.7.17'>Vnd diese Rede von jm erschall in das gantze Jüdischeland / vnd in alle vmbligende Lender.</verse>
        <verse osisID='Luke.7.18'>Vnd es verkündigeten Johanni seine jünger das alles. Vnd er rieff zu sich seiner Jünger zween /</verse>
        <verse osisID='Luke.7.19'>vnd sandte sie zu Jhesu / vnd lies jm sagen / Bistu der da komen sol / Oder sollen wir eines andern warten?</verse>
        <verse osisID='Luke.7.20'>Da aber die Menner zu jm kamen / sprachen sie / Johannes der Teuffer hat vns zu dir gesand / vnd lesst dir sagen / Bistu der da komen sol / Oder sollen wir eines andern warten?</verse>
        <verse osisID='Luke.7.21'>Zu derselbigen stunde aber machte er viel gesund von Seuchen vnd Plagen vnd bösen Geisten / vnd viel Blinden schencket er das gesichte.</verse>
        <verse osisID='Luke.7.22'>Vnd Jhesus antwortet / vnd sprach zu jnen / Gehet hin vnd verkündiget Johanni / was jr gesehen vnd gehöret habt / Die Blinden sehen / die Lamen gehen / die Aussetzigen werden rein / die Tauben hören / die Tödten stehen auff / den Armen wird das Euangelium geprediget /</verse>
        <verse osisID='Luke.7.23'>Vnd selig ist / der sich nicht ergert an mir. Matt. 11; Jesa. 35.</verse>
        <verse osisID='Luke.7.24'>DA aber die boten Johannis hin giengen / fieng Jhesus an zu reden / zu dem Volck / von Johanne. Was seid jr hin aus gegangen in die wüsten zu sehen? Woltet jr ein Rhor sehen / das vom winde beweget wird?</verse>
        <verse osisID='Luke.7.25'>Oder was seid jr hin aus gegangen zu sehen? Woltet jr einen Menschen sehen / in weichen Kleidern? Sehet die in herrlichen Kleidern vnd lüsten leben / die sind in den königlichen Höfen.</verse>
        <verse osisID='Luke.7.26'>Oder was seid jr hinaus gegangen zu sehen? Woltet jr einen Propheten sehen? Ja ich sage euch / der da mehr ist / denn ein Prophet /</verse>
        <verse osisID='Luke.7.27'>Er ists / von dem geschrieben stehet / Sihe / Jch sende meinen Engel fur deinem Angesicht her / der da bereiten sol deinen weg fur dir.</verse>
        <verse osisID='Luke.7.28'>Denn ich sage euch / das vnter denen / die von Weibern geborn sind / ist kein grösser Prophet / denn Johannes der Teuffer. Der aber Kleiner ist im reich Gottes / der ist Grösser denn er. Mal. 3.</verse>
        <verse osisID='Luke.7.29'>VND alles Volck das jn höret / vnd die Zölner / gaben Gott recht / vnd liessen sich teuffen mit der tauffe Johannis.</verse>
        <verse osisID='Luke.7.30'>Aber die Phariseer vnd Schrifftgelerten verachteten Gottes rat / wider sich selbs / vnd liessen sich nicht von jm teuffen.</verse>
        <verse osisID='Luke.7.31'>ABer der HErr sprach / Wem sol ich die Menschen dieses geschlechts vergleichen? vnd wem sind sie gleich?</verse>
        <verse osisID='Luke.7.32'>Sie sind gleich den Kindern / die auff dem Marckte sitzen / vnd ruffen gegen ander / vnd sprechen / Wir haben euch gepfiffen / vnd jr habt nicht getantzet. Wir haben euch geklaget / vnd jr habt nicht geweinet.</verse>
        <verse osisID='Luke.7.33'>Denn Johannes der Teuffer ist komen / vnd ass nicht Brot / vnd tranck keinen Wein / So sagt jr / Er hat den Teufel.</verse>
        <verse osisID='Luke.7.34'>Des menschen Son ist komen / isset vnd trincket / So sagt jr / Sihe / der mensch ist ein Fresser vnd Weinseuffer / der Zölner vnd Sünder freund.</verse>
        <verse osisID='Luke.7.35'>Vnd die Weisheit mus sich rechtfertigen lassen von allen jren Kindern. Matt. 11.</verse>
        <verse osisID='Luke.7.36'>Es bat in aber der phariseer einer / das er mit jm esse. Vnd er gieng hin ein / in des Phariseers haus / vnd setzet sich zu tisch.</verse>
        <verse osisID='Luke.7.37'>Vnd sihe / ein Weib war in der Stad / die war eine Sünderin. Da die vernam / das er zu tische sass in des Phariseers hause / bracht sie ein Glas mit Salben /</verse>
        <verse osisID='Luke.7.38'>vnd trat hinden zu seinen Füssen / vnd weinet / vnd fieng an seine Füsse zu netzen mit Threnen / vnd mit den haren jres Heubts zu trucken / vnd küsset seine Füsse / vnd salbet sie mit SalbenDas ist / Mit köstlichem wasser. .</verse>
        <verse osisID='Luke.7.39'>DA aber das der Phariseer sahe / der jn geladen hatte / sprach er bey sich selbs / vnd saget / Wenn dieser ein Prophet were / so wüste er / wer vnd welch ein Weib das ist / die jn anrüret / Denn sie ist eine Sünderin.</verse>
        <verse osisID='Luke.7.40'>Jhesus antwortet / vnd sprach zu jm / Simon / Jch habe dir etwas zu sagen. Er aber sprach / Meister / sage an.</verse>
        <verse osisID='Luke.7.41'>Es hatte ein Wücherer zween Schüldener / Einer war schüldig fünff hundert Grosschen / der ander funffzig.</verse>
        <verse osisID='Luke.7.42'>Da sie aber nicht hatten zu bezalen / schencket ers beiden. Sage an / Welcher vnter denen wird jn am meisten lieben?</verse>
        <verse osisID='Luke.7.43'>Simon antwortet vnd sprach / Jch achte / dem er am meisten geschencket hat. Er aber sprach zu jm / Du hast recht gerichtet.</verse>
        <verse osisID='Luke.7.44'>VND er wandte sich zu dem Weibe / vnd sprach zu Simon / Sihestu dis weib? Jch bin komen in dein Haus / Du hast mir nicht Wasser gegeben / zu meinen Füssen / Diese aber hat meine Füsse mit threnen genetzet / vnd mit den haren jres Heubts getrücket.</verse>
        <verse osisID='Luke.7.45'>Du hast mir keinen Kuss gegeben / Diese aber nach dem sie herein komen ist / hat sie nicht abgelassen meine Füsse zu küssen.</verse>
        <verse osisID='Luke.7.46'>Du hast mein Heubt nicht mit öle gesalbet / Sie aber hat meine Füsse mit salben gesalbet.</verse>
        <verse osisID='Luke.7.47'>Derhalben sage ich dir / Jr sind viel Sünde vergeben / Denn sie hat viel geliebet / Welchem aber wenig vergeben wird / der liebet wenig.</verse>
        <verse osisID='Luke.7.48'>VND er sprach zu jr / Dir sind deine Sünde vergeben.</verse>
        <verse osisID='Luke.7.49'>Da fiengen an die mit jm zu tisch sassen / vnd sprachen bey sich selbs / Wer ist dieser / der auch die sünde vergibt?</verse>
        <verse osisID='Luke.7.50'>Er aber sprach zu dem weibe / Dein Glaube hat dir geholffen / Gehe hin mit frieden.</verse>
      </chapter>
      <chapter osisID='Luke.8'>
        <verse osisID='Luke.8.1'>VND es begab sich darnach / das er reisete durch Stedte vnd Merckte / vnd prediget vnd verkündiget das Euangelium vom reich Gottes / vnd die Zwelffe mit jm.</verse>
        <verse osisID='Luke.8.2'>Da zu etliche Weiber / die er gesund hatte gemacht von den bösen Geisten / vnd kranckheiten / nemlich / Maria die da Magdalena heisset / von welcher waren sieben Teufel ausgefaren /</verse>
        <verse osisID='Luke.8.3'>vnd Johanna das weib Chusa des Pflegers Herodis / vnd Susanna / vnd viel andere / die jnen Handreichung theten von jrer Habe. Mar. 7.</verse>
        <verse osisID='Luke.8.4'>DA nu viel volcks bey einander war / vnd aus den Stedten zu jm eileten / sprach er durch eine Gleichnisse /</verse>
        <verse osisID='Luke.8.5'>Es gieng ein Seeman aus zu seen seinen Samen / Vnd in dem er seet / fiel etlichs an den Weg / vnd ward vertretten / vnd die Vogel vnter dem Himel frassens auff.</verse>
        <verse osisID='Luke.8.6'>Vnd etlichs fiel auff den Fels / vnd da es auffgieng / verdorret es / darumb / das es nicht safft hatte.</verse>
        <verse osisID='Luke.8.7'>Vnd etlichs fiel mitten vnter die Dornen / vnd die dornen giengen mit auff / vnd ersticktens.</verse>
        <verse osisID='Luke.8.8'>Vnd etlichs fiel auff ein gut Land / vnd es gieng auff / vnd trug hundertfeltige frucht. Da er das saget / rieff er / wer ohren hat zuhören / der höre. Mat. 13; Mar. 4.</verse>
        <verse osisID='Luke.8.9'>ES fragten jn aber seine jünger / vnd sprachen / Was diese Gleichnisse were?</verse>
        <verse osisID='Luke.8.10'>Er aber sprach / Euch ists gegeben zu wissen das Geheimnis des reichs Gottes / Den andern aber in Gleichnissen / Das sie es nicht sehen / Ob sie es schon sehen / vnd nicht verstehen / ob sie es schon hören.</verse>
        <verse osisID='Luke.8.11'>DAS ist aber die Gleichnis. Der Same ist das wort Gottes.</verse>
        <verse osisID='Luke.8.12'>Die aber an dem Wege sind / das sind die es hören / Darnach kompt der Teufel vnd nimpt das wort von jrem hertzen / Auff das sie nicht gleuben / vnd selig werden.</verse>
        <verse osisID='Luke.8.13'>Die aber auff dem Fels / sind die / Wenn sie es hören / nemen sie das wort mit freuden an / vnd die haben nicht wurtzel / Eine zeit lang gleuben sie / Vnd zu der zeit der anfechtung fallen sie abe.</verse>
        <verse osisID='Luke.8.14'>Das aber vnter die Dornen fiel / sind die / So es hören / vnd gehen hin vnter den sorgen / reichthum vnd wollust dieses Lebens / vnd ersticken / vnd bringen keine Frucht.</verse>
        <verse osisID='Luke.8.15'>Das aber auff dem guten Land / sind die das wort hören vnd behalten / in einem feinen guten Hertzen vnd bringen Frucht in gedult.</verse>
        <verse osisID='Luke.8.16'>NJemand aber zündet ein Liecht an / vnd bedeckts mit einem Gefess / oder setzts vnter eine Banck / Sondern er setzts auff einen Leuchter / Auff das / wer hin ein gehet / das liecht sehe.</verse>
        <verse osisID='Luke.8.17'>Denn es ist nichts verborgen / das nicht offenbar werde / Auch nichts heimlichs / das nicht kund werde / vnd an tag kome.</verse>
        <verse osisID='Luke.8.18'>So sehet nu drauff / wie jr zuhöret. Denn wer da hat / dem wird gegeben / Wer aber nicht hat / Von dem wird genomen auch das er meinet zu haben. Mat. 5; Mar. 4; Mat. 10; Mat. 13; Mat. 25; Mar. 4.</verse>
        <verse osisID='Luke.8.19'>ES giengen aber hin zu seine Mutter vnd Brüdere / vnd kundten fur dem Volck nicht zu jm komen.</verse>
        <verse osisID='Luke.8.20'>Vnd es ward jm angesagt / Deine Mutter vnd deine Brüder stehen draussen / vnd wollen dich sehen.</verse>
        <verse osisID='Luke.8.21'>Er aber antwortet / vnd sprach zu jnen / Meine Mutter vnd meine Brüder sind diese / die Gottes wort hören vnd thun. Mat. 12; Mar. 3.</verse>
        <verse osisID='Luke.8.22'>Vnd es begab sich auff der tage einen / das er in ein schiff trat / sampt seinen Jüngern / Vnd er sprach zu jnen / Lasset vns vber den See faren. Sie stiessen von lande /</verse>
        <verse osisID='Luke.8.23'>vnd da sie schiffeten / entschlieff er. Vnd es kam ein Windwürbel auff den See / vnd die Wellen vberfielen sie / vnd stunden in grosser fahr.</verse>
        <verse osisID='Luke.8.24'>Da tratten sie zu jm / vnd wecketen jn auff / vnd sprachen / Meister / Meister / wir verderben. Da stund er auff / vnd bedrawete den wind / vnd die woge des Wassers / Vnd es lies ab / vnd ward eine stille.</verse>
        <verse osisID='Luke.8.25'>Er sprach aber zu jnen / Wo ist ewer glaube? Sie furchten sich aber / vnd verwunderten sich / vnd sprachen vnternander / Wer ist dieser? denn er gebeut dem winde vnd dem wasser / vnd sie sind jm gehorsam?</verse>
        <verse osisID='Luke.8.26'>Vnd sie schifften fort / in die gegend der Gadarener / welche ist gegen Galilean vber. Matt. 8; Mar. 4.</verse>
        <verse osisID='Luke.8.27'>VND als er austrat auff das land / begegnete jm ein Man aus der stad / der hatte Teufel von langer zeit her / vnd thet keine Kleider an / vnd bleib in keinem Hause / sondern in den Grebern.</verse>
        <verse osisID='Luke.8.28'>Da er aber Jhesum sahe / schrey er / vnd fiel fur jm nider / vnd rieff laut / vnd sprach / Was hab ich mit dir zu schaffen / Jhesu du Son Gottes des allerhöhesten? Jch bitte dich / du woltest mich nicht quelen.</verse>
        <verse osisID='Luke.8.29'>Denn er gebot dem vnsaubern Geist / das er von dem Menschen ausfüre / denn er hatte jn lange zeit geplaget. Vnd er war mit Ketten gebunden / vnd mit Fesseln gefangen / vnd zureis die Bande / vnd ward getrieben von dem Teufel in die wüsten. Matt. 8; Mar. 5.</verse>
        <verse osisID='Luke.8.30'>VND Jhesus fraget jn / vnd sprach / Wie heissestu? Er sprach / Legion / Denn es waren viel Teufel in jn gefaren.</verse>
        <verse osisID='Luke.8.31'>Vnd sie baten jn / das er sie nicht hiesse in die Tieffe faren.</verse>
        <verse osisID='Luke.8.32'>Es war aber daselbs eine grosse herd Sew / an der weide auff dem Berge / Vnd sie baten jn / das er jnen erleubet in die selbigen zu faren. Vnd er erleubte jnen /</verse>
        <verse osisID='Luke.8.33'>Da furen die Teufel aus von den Menschen / vnd furen in die Sew / vnd die Herde stürtzet sich mit einem sturm in den See / vnd ersoffen.</verse>
        <verse osisID='Luke.8.34'>Da aber die Hirten sahen / was da geschach / flohen sie / vnd verkündigetens in der Stad vnd in den Dörffern.</verse>
        <verse osisID='Luke.8.35'>DA giengen sie hin aus zu sehen / was da geschehen war / vnd kamen zu Jhesu / vnd funden den Menschen / von welchem die Teufel ausgefaren waren / sitzend zu den füssen Jhesu bekleidet / vnd vernünfftig / vnd erschracken.</verse>
        <verse osisID='Luke.8.36'>Vnd die es gesehen hatten / verkündigetens jnen / wie der Besessene war gesund worden.</verse>
        <verse osisID='Luke.8.37'>Vnd es bat jn die gantze Menge der vmbligenden Lender der Gadarener / das er von jnen gienge / Denn es war sie eine grosse furcht ankomen. Vnd er trat in das Schiff / vnd wandte wider vmb.</verse>
        <verse osisID='Luke.8.38'>Es bat jn aber der Man / von dem die Teufel ausgefaren waren / das er bey jm möchte sein. Aber Jhesus lies jn von sich / vnd sprach /</verse>
        <verse osisID='Luke.8.39'>Gehe wider heim / vnd sage / wie gros ding dir Gott gethan hat. Vnd er gieng hin / vnd prediget durch die gantze Stad / wie gros ding jm Jhesus gethan hatte.</verse>
        <verse osisID='Luke.8.40'>VND es begab sich / da Jhesus widerkam / nam jn das Volck auff / denn sie warteten alle auff jn.</verse>
        <verse osisID='Luke.8.41'>Vnd sihe / da kam ein Man / mit namen Jairus / der ein Oberster der Schulen war / vnd fiel Jhesu zu den füssen / vnd bat jn / Das er wolte in sein Haus komen /</verse>
        <verse osisID='Luke.8.42'>Denn er hatte ein einge Tochter bey zwelff jaren / die lag in den letzten zügen. Vnd da er hin gieng / drang jn das Volck. Matt. 9; Mar. 5.</verse>
        <verse osisID='Luke.8.43'>VND ein Weib hatte den Blutgang zwelff jar gehabt / die hatte alle jre narung an die Ertzte gewand / vnd kundte von niemand geheilet werden /</verse>
        <verse osisID='Luke.8.44'>Die trat hin zu von hinden / vnd rüret seines kleides Sawm an / Vnd also bald bestund jr der Blutgang.</verse>
        <verse osisID='Luke.8.45'>Vnd Jhesus sprach / Wer hat mich angerüret? Da sie aber alle leugneten / sprach Petrus vnd die mit jm waren / Meister / das Volck drenget vnd drücket dich / vnd du sprichst / Wer hat mich angerüret?</verse>
        <verse osisID='Luke.8.46'>Jhesus aber sprach / Es hat mich jemand angerüret / Denn ich füle / das eine Krafft von mir gegangen ist.</verse>
        <verse osisID='Luke.8.47'>Da aber das Weib sahe / das nicht verborgen war / kam sie mit zittern / vnd fiel fur jn / vnd verkündiget fur allem Volck / aus was vrsach sie jn hette angerüret / vnd wie sie were als bald gesund worden.</verse>
        <verse osisID='Luke.8.48'>Er aber sprach zu jr / Sey getrost meine Tochter / Dein glaube hat dir geholffen / Gehe hin mit frieden. Matt. 9; Mar. 5.</verse>
        <verse osisID='Luke.8.49'>DA er noch redet / kam einer vom gesinde des Obersten der Schule / vnd sprach zu jm / Deine Tochter ist gestorben / bemühe den Meister nicht.</verse>
        <verse osisID='Luke.8.50'>Da aber Jhesus das hörete / antwortet er jm / vnd sprach / Fürchte dich nicht / Gleube nur / so wird sie gesund.</verse>
        <verse osisID='Luke.8.51'>Da er aber in das Haus kam / lies er niemand hin ein gehen / denn Petrum vnd Jacobum vnd Johannem / vnd des kindes Vater vnd Mutter.</verse>
        <verse osisID='Luke.8.52'>Sie weineten aber alle vnd klageten sie. Er aber sprach / weinet nicht / Sie ist nicht gestorben sondern sie schlefft.</verse>
        <verse osisID='Luke.8.53'>Vnd sie verlachten jn / wusten wol das sie gestorben war.</verse>
        <verse osisID='Luke.8.54'>Er aber treib sie alle hin aus / nam sie bey der hand / vnd rieff / vnd sprach / Kind / stehe auff.</verse>
        <verse osisID='Luke.8.55'>Vnd jr Geist kam wider / vnd sie stund also bald auff. Vnd er befalh / Man solt jr zu essen geben.</verse>
        <verse osisID='Luke.8.56'>Vnd jre Eltern entsatzten sich. Er aber gebot jnen / das sie niemand sagten was geschehen war.</verse>
      </chapter>
      <chapter osisID='Luke.9'>
        <verse osisID='Luke.9.1'>ER foddert aber die Zwelffe zusamen / vnd gab jnen gewalt vnd macht vber alle Teufel / vnd das sie Seuche heilen kundten.</verse>
        <verse osisID='Luke.9.2'>Vnd sandte sie aus zu predigen das reich Gottes / vnd zu heilen die Krancken.</verse>
        <verse osisID='Luke.9.3'>Vnd sprach zu jnen / Jr solt nichts mit euch nemen auff den weg / weder Stab noch Tasschen / noch Brot / noch Geld / Es sol auch einer nicht zween Röcke haben.</verse>
        <verse osisID='Luke.9.4'>Vnd wo jr in ein Haus gehet / da bleibet bis jr von dannen ziehet.</verse>
        <verse osisID='Luke.9.5'>Vnd welche euch nicht auffnemen / Da gehet aus von der selben Stad / vnd schüttelt auch ab den staub von / ewren Füssen / zu einem zeugnis vber sie.</verse>
        <verse osisID='Luke.9.6'>Vnd sie giengen hin aus / vnd durchzogen die Merckte / predigeten das Euangelium / vnd machten gesund an allen Enden. Mat. 10; Mar. 6; Act. 13.</verse>
        <verse osisID='Luke.9.7'>ES kam aber fur Herodes den Vierfürsten alles was durch jn geschach / Vnd er besorget sich / die weil von etlichen gesagt ward / Johannes ist von den Todten aufferstanden /</verse>
        <verse osisID='Luke.9.8'>Von etlichen aber / Elias ist erschienen / Von etlichen aber / Es ist der alten Propheten einer aufferstanden.</verse>
        <verse osisID='Luke.9.9'>Vnd Herodes sprach / Johannem / den habe ich entheubtet / Wer ist aber dieser / von dem ich solchs höre? Vnd begeret jn zu sehen. Mat. 14; Mar. 6.</verse>
        <verse osisID='Luke.9.10'>VND die Apostel kamen wider / vnd erzeleten jm / wie gros ding sie gethan hatten. Vnd er nam sie zu sich / vnd entweich besonders in eine Wüsten bey der Stad / die da heisset Bethsaida.</verse>
        <verse osisID='Luke.9.11'>Da des das Volck innen ward / zog es jm nach. Vnd er lies sie zu sich / vnd saget jnen vom reich Gottes / vnd machte gesund / die es bedurfften. Aber der tag fieng an sich zu neigen.</verse>
        <verse osisID='Luke.9.12'>DA tratten zu jm die Zwelffe / vnd sprachen zu jm / Las das Volck von dir / das sie hin gehen in die Merckte vmb her / vnd in die Dörffer / das sie Herberge vnd Speise finden / Denn wir sind hie in der wüsten.</verse>
        <verse osisID='Luke.9.13'>Er aber sprach zu jnen / Gebt jr jnen zu essen. Sie sprachen / Wir haben nicht mehr den fünff Brot / vnd zween Fisch. Es sey denn das wir hin gehen sollen / vnd Speise keuffen fur so gros Volck</verse>
        <verse osisID='Luke.9.14'>(denn es waren bey fünff tausent Man) Er sprach aber zu seinen Jüngern / Lasset sie sich setzen bey schichten / ja funffzig vnd funffzig.</verse>
        <verse osisID='Luke.9.15'>Vnd sie thaten also / vnd satzten sich alle.</verse>
        <verse osisID='Luke.9.16'>Da nam er die fünff Brot / vnd zween Fisch / vnd sahe auff gen Himel / vnd dancket drüber / brach sie / vnd gab sie den Jüngern / das sie dem Volck furlegten.</verse>
        <verse osisID='Luke.9.17'>Vnd sie assen vnd wurden alle sat. Vnd wurden auffgehaben / das jnen vberbleib von Brocken / zwelff Körbe. Mat. 14; Mar. 6; Joh. 6.</verse>
        <verse osisID='Luke.9.18'>VND es begab sich / da er allein war / vnd betet / vnd seine Jünger bey jm / fraget er sie / vnd sprach / Wer sagen die Leute das ich sey?</verse>
        <verse osisID='Luke.9.19'>Sie antworten / vnd sprachen / Sie sagen / du seiest Johannes der Teuffer / Etliche aber / Du seiest Elias / Etliche aber / es sey der alten Propheten einer aufferstanden.</verse>
        <verse osisID='Luke.9.20'>Er aber sprach zu jnen / Wer saget jr aber das ich sey? Da antwortet Petrus / vnd sprach / Du bist der Christ Gottes.</verse>
        <verse osisID='Luke.9.21'>Vnd er bedrawet sie / vnd gebot / das sie das niemand sagten /</verse>
        <verse osisID='Luke.9.22'>Vnd sprach / Denn des menschen Son mus noch viel leiden / vnd verworffen werden von den Eltesten vnd Hohenpriestern / vnd Schrifftgelerten / vnd getödtet werden / Vnd am dritten tage aufferstehen. Mat. 16; Mar. 8; Mat. 17; Mar. 9.</verse>
        <verse osisID='Luke.9.23'>DA sprach er zu jnen allen / Wer mir folgen wil / der verleugne sich selbs / vnd neme sein Creutz auff sich teglich / vnd folge mir nach.</verse>
        <verse osisID='Luke.9.24'>Denn wer sein Leben erhalten wil / der wird es verlieren / Wer aber sein Leben verleuret vmb Meinen willen / der wirds erhalten.</verse>
        <verse osisID='Luke.9.25'>Vnd was nutz hette der Mensch / ob er die gantze Welt gewünne / Vnd verlüre sich selbs / oder beschediget sich selbs?</verse>
        <verse osisID='Luke.9.26'>Wer sich aber mein vnd meiner wort schemet / Des wird sich des menschen Son auch schemen / wenn er komen wird in seiner Herrligkeit / vnd seines Vaters vnd der heiligen Engel.</verse>
        <verse osisID='Luke.9.27'>Jch sage euch aber warlich / Das etliche sind von denen / die hie stehen / die den Tod nicht schmecken werden / bis das sie das reich Gottes sehen. Mat. 16; Mar. 8.</verse>
        <verse osisID='Luke.9.28'>VND es begab sich nach diesen Reden bey acht tagen / das er zu sich nam / Petrum / Johannem vnd Jacobum / vnd gieng auff einen Berg zu beten.</verse>
        <verse osisID='Luke.9.29'>Vnd da er betet / ward die gestalt seines Angesichts anders / vnd sein Kleid ward weis vnd glentzet.</verse>
        <verse osisID='Luke.9.30'>Vnd sihe / zween Menner redeten mit jm / welche waren Moses vnd Elias /</verse>
        <verse osisID='Luke.9.31'>die erschienen in Klarheit / vnd redeten von dem AusgangDas ist / Was er fur ein ende nemen würde. / welchen er solte erfüllen zu Jerusalem.</verse>
        <verse osisID='Luke.9.32'>Petrus aber vnd die mit jm waren / waren vol schlaffs. Da sie aber auffwachten / sahen sie seine Klarheit / vnd die zween Menner bey jm stehen. Mat. 17; Mar. 9.</verse>
        <verse osisID='Luke.9.33'>VND es begab sich / da die von jm wichen / sprach Petrus zu Jhesu / Meister / hie ist gut sein / Lasset vns drey Hütten machen / Dir eine / Mosi eine / vnd Elias eine / Vnd wuste nicht was er redet.</verse>
        <verse osisID='Luke.9.34'>Da er aber solchs redet / kam eine Wölcken / vnd vberschattet sie / Vnd sie erschracken / da sie die wolcke vberzog.</verse>
        <verse osisID='Luke.9.35'>Vnd es fiel eine stimme aus der Wolcken / die sprach / Dieser ist mein lieber Son / Den solt jr hören.</verse>
        <verse osisID='Luke.9.36'>Vnd in dem solche stimme geschach / funden sie Jhesum alleine. Vnd sie verschwiegen vnd verkündigeten niemand nichts in den selbigen tagen / was sie gesehen hatten.</verse>
        <verse osisID='Luke.9.37'>ES begab sich aber den tag hernach / da sie von dem Berge kamen / kam jnen entgegen viel Volcks.</verse>
        <verse osisID='Luke.9.38'>Vnd sihe / ein Man vnter dem Volck rieff / vnd sprach / Meister / ich bitte dich / besihe doch meinen Son / Denn er ist mein einiger son.</verse>
        <verse osisID='Luke.9.39'>Sihe / der Geist ergreifft jn / So schreiet er als bald / vnd reisset jn / das er schewmet / vnd mit not weichet er von jm / wenn er jn gerissen hat /</verse>
        <verse osisID='Luke.9.40'>Vnd ich habe deine Jünger gebeten / das sie jn austrieben / vnd sie kundten nicht.</verse>
        <verse osisID='Luke.9.41'>Da antwortet Jhesus / vnd sprach / O du vngleubige vnd verkerte Art / wie lange sol ich bey euch sein / vnd euch dulden? Bringe deinen Son her.</verse>
        <verse osisID='Luke.9.42'>Vnd da er zu jm kam / Reis jn der Teufel / vnd zerret jn. Jhesus aber bedrawet den vnsaubern Geist / vnd machet den Knaben gesund / vnd gab jn seinem Vater wider.</verse>
        <verse osisID='Luke.9.43'>Vnd sie entsatzten sich alle vber der herrligkeit Gottes. Mat. 17; Mar. 9. DA sie sich aber alle verwunderten / vber allem das er thet / sprach er zu seinen Jüngern /</verse>
        <verse osisID='Luke.9.44'>Fasset jr zu ewren ohren diese Rede / Denn des menschen Son mus vberantwortet werden in der Menschen hende.</verse>
        <verse osisID='Luke.9.45'>Aber das wort vernamen sie nicht / vnd es war fur jnen verborgen / das sie es nicht begriffen. Vnd sie furchten sich jn zu fragen vmb dasselbige wort. Jnf. 18.</verse>
        <verse osisID='Luke.9.46'>ES kam auch ein gedancken vnter sie / Welcher vnter jnen der Grössest were.</verse>
        <verse osisID='Luke.9.47'>Da aber Jhesus den gedancken jres hertzen sahe / ergreiff er ein Kind / vnd stellete es neben sich /</verse>
        <verse osisID='Luke.9.48'>vnd sprach zu jnen / Wer das Kind auffnimpt in meinem Namen / der nimpt Mich auff / vnd wer Mich auffnimpt / der nimpt Den auff / der mich gesand hat. Welcher aber der Kleinest ist vnter euch allen / der wird Gros sein. Mat. 18; Mar. 9.</verse>
        <verse osisID='Luke.9.49'>DA antwortet Johannes / vnd sprach / Meister / Wir sahen einen / der treib die Teufel aus in deinem Namen / vnd wir wereten jm / Denn er folget dir nicht mit vns.</verse>
        <verse osisID='Luke.9.50'>Vnd Jhesus sprach zu jm / Weret jm nicht / Denn wer nicht wider vns ist / der ist fur vns. Mar. 9.</verse>
        <verse osisID='Luke.9.51'>Es begab sich aber / da die zeit erfüllet war / das er solt von hinnen genomen werden / wendet er sein Angesichte stracks gen Jerusalem zu wandeln.</verse>
        <verse osisID='Luke.9.52'>Vnd er sandte Boten fur jm hin / Die giengen hin / vnd kamen in einen marckt der Samariter / das sie jm Herberge bestelleten.</verse>
        <verse osisID='Luke.9.53'>Vnd sie namen jn nicht an / darumb das er sein Angesichte gewendet hatte zu wandeln gen Jerusalem.</verse>
        <verse osisID='Luke.9.54'>Da aber das seine Jünger / Jacobus vnd Johannes sahen / sprachen sie / HErr wiltu / So wollen wir sagen / das fewer vom Himel falle / vnd verzere sie / wie Elias thet?</verse>
        <verse osisID='Luke.9.55'>Jhesus aber wandte sich / vnd bedrawet sie / vnd sprach / Wisset jr nicht / welches Geistes kinder jr seid?</verse>
        <verse osisID='Luke.9.56'>Des menschen Son ist nicht komen / der menschen Seelen zuuerderben / sondern zu erhalten. 4. Reg. 1.</verse>
        <verse osisID='Luke.9.57'>VND sie giengen in einen andern Marckt. Es begab sich aber / da sie auff dem wege waren / sprach einer zu jm / Jch wil dir folgen / wo du hin gehest.</verse>
        <verse osisID='Luke.9.58'>Vnd Jhesus sprach zu jm / Die Füchse haben gruben / vnd die Vogel vnter dem Himel haben nester / Aber des Menschen Son hat nicht / da er sein Heubt hin lege. Matt. 8.</verse>
        <verse osisID='Luke.9.59'>VND er sprach zu einem andern / Folge mir nach. Der sprach aber / HErr / Erleube mir / das ich zuuor hingehe / vnd meinen Vater begrabe.</verse>
        <verse osisID='Luke.9.60'>Aber Jhesus sprach zu jm / Las die Todten jre Todten begraben / Gehe du aber hin vnd verkündige das reich Gottes. Matt. 8.</verse>
        <verse osisID='Luke.9.61'>VND ein ander sprach / HErr / Jch wil dir nachfolgen / Aber erleube mir zu vor / das ich einen Abscheid mache mit denen / die in meinem Hause sind.</verse>
        <verse osisID='Luke.9.62'>Jhesus sprach zu jm / Wer seine hand an den Pflug leget / vnd sihet zurück / der ist nicht geschickt zum reich Gottes.</verse>
      </chapter>
      <chapter osisID='Luke.10'>
        <verse osisID='Luke.10.1'>DArnach sondert der HErr ander siebentzig aus / vnd sandte sie / ja zween vnd zween / fur jm her / in alle Stedte vnd Ort / da er wolt hin komen.</verse>
        <verse osisID='Luke.10.2'>Vnd sprach zu jnen / Die Erndte ist gros / der Erbeiter aber ist wenig / Bittet den Herrn der erndten / das er Erbeiter aussende in seine erndte.</verse>
        <verse osisID='Luke.10.3'>Gehet hin / sihe / Jch sende euch / Als die Lemmer mitten vnter die Wolffe.</verse>
        <verse osisID='Luke.10.4'>Traget keinen Beutel / noch Tasschen / noch Schuch / vnd grüsset niemand auff der strassen. Matt. 9; Matt. 10; Mar. 6.</verse>
        <verse osisID='Luke.10.5'>WO jr in ein Haus kompt / da sprecht zu erst / Friede sey in diesem hause /</verse>
        <verse osisID='Luke.10.6'>Vnd so da selbst wird ein Kind des friedes sein / so wird ewer Friede auff jm berugen / Wo aber nicht / so wird sich ewer Friede wider zu euch wenden.</verse>
        <verse osisID='Luke.10.7'>Jn dem selbigen Hause aber bleibet / esset vnd trincket / was sie haben. Denn ein Erbeiter ist seines Lohns werd. Jr solt nicht von einem Hause zum andern gehen. 1. Tim. 5.</verse>
        <verse osisID='Luke.10.8'>VND wo jr in eine Stad kompt / vnd sie euch auffnemen / da esset was euch wird furgetragen /</verse>
        <verse osisID='Luke.10.9'>vnd heilet die Krancken / die da selbs sind / Vnd saget jnen / Das reich Gottes ist nahe zu euch komen.</verse>
        <verse osisID='Luke.10.10'>Wo jr aber in eine Stad komet /da sie euch nicht auffnemen / Da gehet heraus auff jre Gassen / vnd sprecht /</verse>
        <verse osisID='Luke.10.11'>Auch den staub / der sich an vns gehenget hat von ewer Stad / schlahen wir abe auff euch / Doch solt jr wissen / das euch das reich Gottes nahe gewesen ist.</verse>
        <verse osisID='Luke.10.12'>Jch sage euch / Es wird der Sodoma treglicher ergehen an jenem tage / denn solcher Stad. Matt. 10.</verse>
        <verse osisID='Luke.10.13'>WEh dir Chorazin / weh dir Bethsaida / Denn weren solche Thaten zu Tyro vnd Sidon geschehen / die bey euch geschehen sind / sie hetten vorzeiten im Sack vnd in der Asschen gesessen / vnd busse gethan.</verse>
        <verse osisID='Luke.10.14'>Doch es wird Tyro vnd Sidon treglicher ergehen am Gerichte / denn euch.</verse>
        <verse osisID='Luke.10.15'>Vnd du Capernaum / die du bis an den Himel erhaben bist / Du wirst in die Helle hinunter gestossen werden.</verse>
        <verse osisID='Luke.10.16'>Wer euch höret / der höret Mich / Vnd wer Euch verachtet / der veracht Mich / Wer aber Mich verachtet / der verachtet Den / der mich gesand hat. Matt. 11; Matt. 10.</verse>
        <verse osisID='Luke.10.17'>DJe Siebenzig aber kamen wider mit freuden / vnd sprachen / HErr / Es sind vns auch die Teufel vnterthan in deinem Namen.</verse>
        <verse osisID='Luke.10.18'>Er sprach aber zu jnen / Jch sahe wol den Satanas vom Himel fallen / als einen blitz.</verse>
        <verse osisID='Luke.10.19'>Sehet / Jch habe euch macht gegeben / zu tretten auff Schlangen vnd Scorpion / vnd vber alle gewalt des Feindes / vnd nichts wird euch beschedigen.</verse>
        <verse osisID='Luke.10.20'>Doch darin frewet euch nicht / das euch die Geister vnterthan sind / Frewet euch aber / das ewre namen im Himel geschrieben sind.</verse>
        <verse osisID='Luke.10.21'>ZV der stund frewet sich Jhesus im geist / vnd sprach / Jch preise dich Vater vnd HERR Himels vnd der Erden / Das du solchs verborgen hast den Weisen vnd Klugen / Vnd hast es offenbart den Vnmündigen. Ja Vater / also war es wolgefellig fur dir.</verse>
        <verse osisID='Luke.10.22'>Es ist mir alles vbergeben von meinem Vater. Vnd niemand weis wer der Son sey / denn nur der Vater / Noch wer der Vater sey / denn nur der Son / vnd welchem es der Son wil offenbaren. Matt. 11; Joh. 1.</verse>
        <verse osisID='Luke.10.23'>VND er wandte sich zu seinen Jüngern / vnd sprach in sonderheit / Selig sind die augen / die da sehen / das jr sehet.</verse>
        <verse osisID='Luke.10.24'>Denn ich sage euch / viel Propheten vnd Könige wolten sehen / das jr sehet / vnd habens nicht gesehen / vnd hören das jr höret / vnd habens nicht gehöret. Matt. 13.</verse>
        <verse osisID='Luke.10.25'>VND sihe / da stund ein Schrifftgelerter auff / versucht jn / vnd sprach / Meister / Was mus ich thun / das ich das ewige Leben ererbe?</verse>
        <verse osisID='Luke.10.26'>Er aber sprach zu jm / Wie stehet im Gesetz geschrieben? Wie liesestu?</verse>
        <verse osisID='Luke.10.27'>Er antwortet / vnd sprach / Du solt Gott deinen HERRN lieben / von gantzem hertzen / von gantzer seele / von allen krefften / vnd von gantzem gemüte / Vnd deinen Nehesten / als dich selbs.</verse>
        <verse osisID='Luke.10.28'>Er aber sprach zu jm / Du hast recht geantwortet / Thue das / so wirstu leben. Deut. 6.</verse>
        <verse osisID='Luke.10.29'>ER aber wolt sich selbs rechtfertigen / vnd sprach zu Jhesu / Wer ist denn mein Nehester?</verse>
        <verse osisID='Luke.10.30'>Da antwortet Jhesus / vnd sprach / Es war ein Mensch / der gieng von Jerusalem hin ab gen Jericho / vnd fiel vnter die Mörder / Die zogen jn aus / vnd schlugen jn / vnd giengen dauon / vnd liessen jn halb tod liegen.</verse>
        <verse osisID='Luke.10.31'>Es begab sich aber on gefehr / das ein Priester dieselbige strasse hin ab zoch / vnd da er jn sahe / gieng er fur vber.</verse>
        <verse osisID='Luke.10.32'>Desselbigen gleichen auch ein Leuit / da er kam bey die Stet / vnd sahe jn / gieng er fur vber.</verse>
        <verse osisID='Luke.10.33'>EJn Samariter aber reiset / vnd kam da hin / vnd da er jn sahe / jamerte jn sein /</verse>
        <verse osisID='Luke.10.34'>gieng zu jm / verband jm seine Wunden / vnd gos drein Ole vnd Wein / vnd hub jn auff sein Thier vnd füret jn in die Herberge / vnd pfleget sein.</verse>
        <verse osisID='Luke.10.35'>Des andern tages reiset er / vnd zoch eraus zween Grosschen / vnd gab sie dem Wirte / vnd sprach zu jm / Pflege sein / Vnd so du was mehr wirst darthun / wil ich dirs bezalen / wenn ich widerkome.</verse>
        <verse osisID='Luke.10.36'>Welcher dünckt dich / der vnter diesen dreien der NehestDer Nehest ist nicht allein der wol thut / sondern auch der wolthat bedarff / Denn wir sind alle vnternander Nehesten.sey gewesen / dem / der vnter die Mörder gefallen war?</verse>
        <verse osisID='Luke.10.37'>Er sprach / Der die barmhertzigkeit an jm that. Da sprach Jhesus zu jm / So gehe hin / vnd thu des gleichen.</verse>
        <verse osisID='Luke.10.38'>ES begab sich aber / da sie wandelten / gieng er in einen Marckt / da war ein Weib / mit namen Martha / die nam jn auff in jr Haus /</verse>
        <verse osisID='Luke.10.39'>Vnd sie hatte eine Schwester / die hies Maria / die satzte sich zu Jhesus füssen / vnd höret seiner Rede zu.</verse>
        <verse osisID='Luke.10.40'>Martha aber machet jr viel zu schaffen jm zu dienen / Vnd sie trat hin zu / vnd sprach / HErr / fragestu nicht darnach / das mich meine Schwester lesst alleine dienen? Sage jr doch / das sie es auch angreiffe.</verse>
        <verse osisID='Luke.10.41'>Jhesus aber antwortet / vnd sprach zu jr / Martha / Martha / du hast viel sorge vnd mühe.</verse>
        <verse osisID='Luke.10.42'>Eines aber ist not. Maria hat das gute Teil erwelet / das sol nicht von ir genomen werden.</verse>
      </chapter>
      <chapter osisID='Luke.11'>
        <verse osisID='Luke.11.1'>VND es begab sich / das er war an einem ort / vnd betet. Vnd da er auffgehöret hatte / sprach seiner Jünger einer zu jm / HErr / Lere vns beten / wie auch Johannes seine Jünger lerete.</verse>
        <verse osisID='Luke.11.2'>Er aber sprach zu jnen / Wenn jr betet / so sprecht / Vnser Vater im Himel. Dein Name werde geheiliget. Dein Reich kome. Dein wille geschehe / auff Erden wie im Himel.</verse>
        <verse osisID='Luke.11.3'>Gib vns vnser teglich Brot jmerdar.</verse>
        <verse osisID='Luke.11.4'>Vnd vergib vns vnser Sünde / Denn auch wir vergeben allen die vns schüldig sind. Vnd füre vns nicht in Versuchung. Sondern erlöse vns von dem Vbel.</verse>
        <verse osisID='Luke.11.5'>VND er sprach zu jnen / Welcher ist vnter euch / der einen Freund hat / vnd gieng zu jm zu mitternacht / vnd spreche zu jm / Lieber Freund / leihe mir drey brot /</verse>
        <verse osisID='Luke.11.6'>Denn es ist mein Freund zu mir komen von der strassen / vnd ich habe nicht das ich jm furlege /</verse>
        <verse osisID='Luke.11.7'>Vnd er drinnen würde antworten / vnd sprechen / Mach mir keine vnruge / die Thür ist schon zugeschlossen / vnd meine Kindlin sind bey mir in der Kamer / ich kan nicht auffstehen / vnd dir geben.</verse>
        <verse osisID='Luke.11.8'>Jch sage euch / vnd ob er nicht auffstehet / vnd gibt jm / darumb / das er sein Freund ist / So wird er doch vmb seines vnuerschampten geilens willen auffstehen / vnd jm geben wie viel er bedarff.</verse>
        <verse osisID='Luke.11.9'>VNd Jch sage euch auch / Bittet so wird euch gegeben / Suchet / so werdet jr finden / Klopffet an / so wird euch auffgethan.</verse>
        <verse osisID='Luke.11.10'>Denn wer da bittet / der nimpt / vnd wer da suchet / der findet / vnd wer da anklopffet / dem wird auffgethan.</verse>
        <verse osisID='Luke.11.11'>Wo bittet vnter euch ein Son den Vater vmbs brot / Der jm einen Stein dafür biete? Vnd so er vmb einen Fisch bittet / Der jm eine Schlangen fur den fisch biete?</verse>
        <verse osisID='Luke.11.12'>Oder so er vmb ein Ey bittet / Der jm einen Scorpion da fur biete?</verse>
        <verse osisID='Luke.11.13'>So denn jr die jr arg seid / könnet ewern Kindern gute gaben geben / Viel mehr wird der Vater im Himel den heiligen Geist geben / denen / die jn bitten. Matt. 7; Joh. 16.</verse>
        <verse osisID='Luke.11.14'>Vnd er treib einen teufel aus / der war stum / Vnd es geschach / da der Teufel ausfur / da redete der Stumme / Vnd das Volck verwunderte sich.</verse>
        <verse osisID='Luke.11.15'>Etliche aber vnter jnen sprachen / Er treibt die Teufel aus / durch Beelzebub den obersten der Teufel.</verse>
        <verse osisID='Luke.11.16'>Die andern aber versuchten jn / vnd begerten ein Zeichen von jm / vom Himel.</verse>
        <verse osisID='Luke.11.17'>Er aber vernam jre gedancken / vnd sprach zu jnen / Ein jglich reich / so es mit jm selbs vneins wird / das wird wüste / Vnd ein Haus fellet vber das ander.</verse>
        <verse osisID='Luke.11.18'>Jst denn der Satanas auch mit jm selbs vneins / Wie wil sein Reich bestehen? Die weil jr saget / Jch treibe die Teufel aus durch Beelzebub.</verse>
        <verse osisID='Luke.11.19'>So aber ich die Teufel durch Beelzebub austreibe / durch wen treiben sie ewre Kinder aus? Darumb werden sie ewre Richter sein.</verse>
        <verse osisID='Luke.11.20'>So ich aber durch Gottes finger die Teufel austreibe / So kompt je das reich Gottes zu euch. Matt. 12; Mar. 3.</verse>
        <verse osisID='Luke.11.21'>WEnn ein Starcker gewapneter sein Pallast bewaret / so bleibt das seine mit frieden.</verse>
        <verse osisID='Luke.11.22'>Wenn aber ein Stercker vber jn kompt / vnd vberwindet jn / So nimpt er jm seinen Harnisch / darauff er sich verlies / vnd teilet den Raub aus.</verse>
        <verse osisID='Luke.11.23'>Wer nicht mit mir ist / Der ist wider mich / Vnd wer nicht mit mir samlet / der zurstrewet.</verse>
        <verse osisID='Luke.11.24'>WEnn der vnsauber Geist von dem Menschen ausferet / So durchwandelt er dürre stete / sucht ruge / vnd findet jr nicht. So spricht er / Jch wil wider vmbkeren in mein Haus / daraus ich gegangen bin.</verse>
        <verse osisID='Luke.11.25'>Vnd wenn er kompt / So findet ers mit besemen gekeret vnd geschmücket.</verse>
        <verse osisID='Luke.11.26'>Denn gehet er hin / vnd nimpt sieben Geister zu sich / die erger sind / denn er selbs / Vnd wenn sie hin ein komen / wonen sie da / Vnd wird hernach mit dem selbigen Menschen erger / denn vorhin.</verse>
        <verse osisID='Luke.11.27'>VND es begab sich / da er solchs redet / Erhob ein Weib im volck die stimme / vnd sprach zu jm / Selig ist der Leib / der dich getragen hat / vnd die Brüste die du gesogen hast.</verse>
        <verse osisID='Luke.11.28'>Er aber sprach / Ja selig sind / die das wort Gottes hören / vnd bewaren.</verse>
        <verse osisID='Luke.11.29'>DAs Volck aber drang hin zu / Da fieng er an / vnd saget / Dis ist ein arge Art / Sie begeret ein Zeichen / vnd es wird jr kein zeichen gegeben / denn nur das zeichen des Propheten Jonas.</verse>
        <verse osisID='Luke.11.30'>Denn wie Jonas ein Zeichen war den Niniuiten / Also wird des menschen Son sein diesem Geschlecht.</verse>
        <verse osisID='Luke.11.31'>Die Königin von Mittag wird aufftretten fur dem Gerichte / mit den Leuten dieses Geschlechts / Vnd wird sie verdamnen / Denn sie kam von der Welt ende / zu hören die weisheit Salomonis / Vnd sihe / hie ist mehr denn Salomon.</verse>
        <verse osisID='Luke.11.32'>Die Leute von Niniue werden aufftretten fur dem Gerichte / mit diesem Geschlecht / Vnd werdens verdamnen / Denn sie thetten busse nach der predigt Jonas / Vnd sihe / hie ist mehr denn Jonas. Jon. 1; Jon. 2; 3. Reg. 10; Jon. 3.</verse>
        <verse osisID='Luke.11.33'>NJemand zündet ein Liecht an / vnd setzt es an einen heimlichen Ort / auch nicht vnter einen Scheffel / sondern auff den Leuchter / auff das / wer hin eingehet das liecht sehe.</verse>
        <verse osisID='Luke.11.34'>Das auge ist des leibs liecht / Wenn nu dein Auge einfeltig sein wird / so ist dein gantzer Leib liechte. So aber dein Auge ein schalck sein wird / so ist auch dein leib finster.</verse>
        <verse osisID='Luke.11.35'>So schawe drauff / das nicht das liecht in dir finsternis sey.</verse>
        <verse osisID='Luke.11.36'>Wenn nu dein Leib gantz liechte ist / das er kein stück vom finsternis hat / so wird er gantz liecht sein / vnd wird dich erleuchten / wie ein heller Blitz. Mat. 5; Mar. 4; Mat. 6.</verse>
        <verse osisID='Luke.11.37'>DA er aber in der Rede war / bat jn ein Phariseer / das er mit jm das Mittagsmalh esse. Vnd er gieng hin ein / vnd satzte sich zu tische.</verse>
        <verse osisID='Luke.11.38'>Da das der Phariseer sahe / verwunderte er sich / das er sich nicht vor dem essen gewasschen hette.</verse>
        <verse osisID='Luke.11.39'>Der HErr aber sprach zu jm / Jr Phariseer haltet die Becher vnd Schüssel auswendig reinlich / Aber ewer inwendiges ist vol raubs vnd bosheit?</verse>
        <verse osisID='Luke.11.40'>Jr Narren / meinet jr / das inwendig rein sey / wens auswendig rein ist?</verse>
        <verse osisID='Luke.11.41'>Doch gebt Almosen von dem das da ist / sihe / so ists euch alles rein.</verse>
        <verse osisID='Luke.11.42'>ABer weh euch Phariseer / das jr verzehendet die Mintze vnd Rauten / vnd allerley Kol / Vnd gehet fur dem Gericht vber / vnd fur der liebe Gottes. Dis solt man thun / Vnd jenes nicht lassen. Matt. 23.</verse>
        <verse osisID='Luke.11.43'>WEh euch Phariseer / das jr gerne oben ansitzet in den Schulen / Vnd wolt gegrüsset sein auff dem Marckte.</verse>
        <verse osisID='Luke.11.44'>WEH euch Schrifftgelerten vnd Phariseer / jr Heuchler / Das jr seid wie verdeckte Todtengreber / darüber die Leute lauffen / vnd kennen sie nicht.</verse>
        <verse osisID='Luke.11.45'>DA antwortet einer von den Schrifftgelerten / vnd sprach zu jm / Meister / mit den worten schmehestu vns auch.</verse>
        <verse osisID='Luke.11.46'>Er aber sprach / Vnd weh auch euch Schrifftgelerten / Denn jr beladet die Menschen mit vntreglichen Lasten / vnd jr rüret sie nicht mit einem finger an.</verse>
        <verse osisID='Luke.11.47'>WEh euch / Denn jr bawet der Propheten greber / Ewer veter aber haben sie getödtet /</verse>
        <verse osisID='Luke.11.48'>So bezeuget jr zwar / vnd bewilliget in ewer Veter werck / Denn sie tödten sie / so bawet jr jre Greber. Mat. 23.</verse>
        <verse osisID='Luke.11.49'>DARumb spricht die Weisheit Gottes / Jch wil Propheten vnd Apostel zu jnen senden / Vnd der selbigen werden sie etliche tödten vnd verfolgen /</verse>
        <verse osisID='Luke.11.50'>Auff das gefoddert werde von diesem Geschlecht aller Propheten blut / das vergossen ist / sind der Welt grund gelegt ist /</verse>
        <verse osisID='Luke.11.51'>von Abels blut an / bis auff das blut Zacharie / der vmbkam zwischen dem Altar vnd Tempel. Ja ich sage euch / Es wird gefoddert werden von diesem Geschlechte. 2. Par. 24.</verse>
        <verse osisID='Luke.11.52'>WEH euch Schrifftgelerten / Denn jr den Schlüssel des erkentnis habt / Jr kompt nicht hin ein / vnd weret denen / die hin ein wöllen. Mat. 23.</verse>
        <verse osisID='Luke.11.53'>DA er aber solches zu jnen saget / Fiengen an die Schrifftgelerten vnd Phariseer hart auff jn zu dringen / vnd jm mit mancherley Fragen den mund zu stopffen /</verse>
        <verse osisID='Luke.11.54'>Vnd laureten auff jn / vnd suchten / ob sie etwas erjagen kündten aus seinem munde / Das sie eine sache zu jm hetten.</verse>
      </chapter>
      <chapter osisID='Luke.12'>
        <verse osisID='Luke.12.1'>ES lieff das volck zu vnd kamen etliche viel tausent zusamen / also / das sie sich vnternander tratten. Da fieng er an vnd saget zu seinen Jüngern / zum ersten / Hütet euch fur dem Sawerteig der Phariseer / welchs ist die heucheley.</verse>
        <verse osisID='Luke.12.2'>Es ist aber nichts verborgen / das nicht offenbar werde / noch heimlich / das man nicht wissen werde.</verse>
        <verse osisID='Luke.12.3'>Darumb was jr im finsternis saget / das wird man im Liecht hören / Was jr redet ins ohr / in den Kamern / das wird man auff den Dechern predigen. Mat. 16; Mar. 8; Matt. 10; Mar. 4.</verse>
        <verse osisID='Luke.12.4'>JCH sage euch aber meinen Freunden / Fürchtet euch nicht fur denen die den Leib tödten / vnd darnach nichts mehr thun können.</verse>
        <verse osisID='Luke.12.5'>Jch wil euch aber zeigen / fur welchem jr euch fürchten solt / Fürchtet euch fur Dem / der nach dem er getödtet hat / auch macht hat zu werffen in die Helle / Ja / Jch sage euch / fur dem fürchtet euch.</verse>
        <verse osisID='Luke.12.6'>Verkeufft man nicht fünff Sperlinge vmb zween pfennige? Noch ist fur Gott der selbigen nicht eines vergessen.</verse>
        <verse osisID='Luke.12.7'>Auch sind die Hare auff ewrem Heubt alle gezelet. Darumb fürchtet euch nicht / Denn jr seid besser / denn viel Sperlinge.</verse>
        <verse osisID='Luke.12.8'>Jch sage euch aber / Wer mich bekennet fur den Menschen / Den wird auch des menschen Son bekennen fur den Engeln Gottes.</verse>
        <verse osisID='Luke.12.9'>Wer mich aber verleugnet fur den Menschen / Des wird verleugnet werden fur den Engeln Gottes.</verse>
        <verse osisID='Luke.12.10'>Vnd wer da redet ein wort wider des menschen Son / dem sol es vergeben werden. Wer aber lestert den heiligen Geist / Dem sol es nicht vergeben werden. Matt. 10; Mat. 12; Mar. 3.</verse>
        <verse osisID='Luke.12.11'>WEnn sie euch aber füren werden in jre Schulen / vnd fur die Oberkeit vnd fur die Gewaltigen / So sorget nicht / wie oder was jr antworten / oder was jr sagen solt /</verse>
        <verse osisID='Luke.12.12'>Denn der heilige Geist wird euch zu derselbigen stunde leren / was jr sagen solt. Mat. 10; Mar. 13.</verse>
        <verse osisID='Luke.12.13'>ES sprach aber einer aus dem Volck zu jm / Meister / sage meinem Bruder / das er mit mir das Erbe teile.</verse>
        <verse osisID='Luke.12.14'>Er aber sprach zu jm / Mensch / wer hat mich zum Richter oder Erbschichter vber euch gesetzt?</verse>
        <verse osisID='Luke.12.15'>Vnd sprach zu jnen / Sehet zu / vnd hütet euch fur dem Geitz / Denn niemand lebet dauon / das er viel Güter hat.</verse>
        <verse osisID='Luke.12.16'>VND er saget jnen ein Gleichnis / vnd sprach / Es war ein reicher Mensch / des Feld hatte wol getragen /</verse>
        <verse osisID='Luke.12.17'>Vnd er gedachte bey jm selbs / vnd sprach / Was sol ich thun? Jch habe nicht da ich meine Früchte hin samle.</verse>
        <verse osisID='Luke.12.18'>Vnd sprach / Das wil ich thun / Jch wil meine Schewnen abbrechen / vnd grössere bawen / vnd wil drein samlen / alles was mir gewachsen ist / vnd meine Güter.</verse>
        <verse osisID='Luke.12.19'>Vnd wil sagen zu meiner Seelen / Liebe seele / du hast einen grossen Vorrat auff viel jar / Habe nu ruge / iss / trinck / vnd habe guten mut.</verse>
        <verse osisID='Luke.12.20'>Aber Gott sprach zu jm / Du narr / Diese nacht wird man deine Seele von dir foddern / Vnd wes wirds sein / das du bereitet hast?</verse>
        <verse osisID='Luke.12.21'>Also gehet es / wer jm Schetze samlet / vnd ist nicht Reich in Gott. Eccl. 11.</verse>
        <verse osisID='Luke.12.22'>ER sprach aber zu seinen Jüngern / Darumb sage ich euch / Sorget nicht fur ewer Leben / was jr essen sollet / Auch nicht fur ewern Leib / was jr anthun sollet.</verse>
        <verse osisID='Luke.12.23'>Das Leben ist mehr denn die Speise / vnd der Leib mehr / denn die Kleidung.</verse>
        <verse osisID='Luke.12.24'>Nemet war der Raben / die seen nicht / sie erndten auch nicht / sie haben auch keinen Keller noch Schewnen / vnd Gott neeret sie doch. Wie viel aber seid jr besser denn die Vögel? Mat. 6.</verse>
        <verse osisID='Luke.12.25'>WElcher ist vnter euch / ob er schon darumb sorget / der da künde eine Elle lang seiner grösse zusetzen?</verse>
        <verse osisID='Luke.12.26'>So jr denn das geringste nicht vermöget / Warumb sorget jr fur das ander?</verse>
        <verse osisID='Luke.12.27'>Nemet war der Lilien auff dem felde / wie sie wachsen / Sie erbeiten nicht / so spinnen sie nicht. Jch sage euch aber / das auch Salomon / in aller seiner Herrligkeit nicht ist bekleidet gewesen / als der eines.</verse>
        <verse osisID='Luke.12.28'>SO denn das Gras / das heute auff dem felde stehet / vnd morgen in den ofen geworffen wird / Gott also kleidet / Wie viel mehr wird er euch kleiden / jr Kleingleubigen?</verse>
        <verse osisID='Luke.12.29'>Darumb auch jr / fraget nicht darnach / was jr essen / oder was jr trincken solt / Vnd faret nicht hoch her /</verse>
        <verse osisID='Luke.12.30'>Nach solchem allen trachten die Heiden in der welt. Aber ewer Vater weis wol / das jr des bedürffet.</verse>
        <verse osisID='Luke.12.31'>Doch trachtet nach dem reich Gottes so wird euch das alles zufallen.</verse>
        <verse osisID='Luke.12.32'>FVrchte dich nicht du kleine Herd / Denn es ist ewrs Vaters wolgefallen / euch das Reich zu geben.</verse>
        <verse osisID='Luke.12.33'>VerkeuffetVerkeuffen / verlassen / absagen / hassen / nicht besitzen / nicht schetze samlen / nichts haben etc. Jst alles gesaget auff die meinung / das mans nicht vber Gott vnd sein wort lieben noch suchen sol / Sondern wie S. Paulus sagt. 1. Cor. 7 Tanquam non habentes. was jr habt / vnd gebt Almosen. Machet euch Seckel / die nicht veralten / einen Schatz der nimer abnimpt im Himel / Da kein Dieb zu kompt / vnd den keine Motten fressen.</verse>
        <verse osisID='Luke.12.34'>Denn wo ewer Schatz ist / da wird auch ewr Hertz sein.</verse>
        <verse osisID='Luke.12.35'>LAsset ewre Lenden vmbgürtet sein / vnd ewre Liechter brennen /</verse>
        <verse osisID='Luke.12.36'>Vnd seid gleich den Menschen / die auff jren Herrn warten / wenn er auffbrechen wird von der Hochzeit / Auff das / wenn er kompt / vnd anklopffet / sie jm bald auffthun.</verse>
        <verse osisID='Luke.12.37'>Selig sind die Knechte / die der Herr / so er kompt / wachend findet / Warlich / Jch sage euch / er wird sich auffschürtzen / vnd wird sie zu tisch setzen / vnd fur jnen gehen / vnd jnen dienen.</verse>
        <verse osisID='Luke.12.38'>Vnd so er kompt in der andern wache / vnd in der dritten wache / vnd wirds also finden / Selig sind diese Knechte.</verse>
        <verse osisID='Luke.12.39'>Das solt jr aber wissen / Wenn ein Hausherr wüste / zu welcher stunde der Dieb keme / so wachet er / vnd lies nicht in sein Haus brechen.</verse>
        <verse osisID='Luke.12.40'>Darumb seid jr auch bereit / Denn des menschen Son wird komen zu der stunde / da jr nicht meinet. Mat. 24.</verse>
        <verse osisID='Luke.12.41'>PEtrus aber sprach zu jm / HErr / sagestu dis Gleichnis zu vns / oder auch zu allen?</verse>
        <verse osisID='Luke.12.42'>Der HErr aber sprach / Wie ein gros ding ists vmb einen trewen vnd klugen Haushalter / welchen sein Herr setzet vber sein Gesinde / das er jnen zu rechter zeit jr Gebür gebe?</verse>
        <verse osisID='Luke.12.43'>Selig ist der Knecht / welchen sein Herr findet also thun / wenn er kompt /</verse>
        <verse osisID='Luke.12.44'>Warlich / Jch sage euch / er wird jn vber alle seine Güter setzen.</verse>
        <verse osisID='Luke.12.45'>So aber derselbige Knecht in seinem hertzen sagen wird / Mein Herr verzeucht zu komen / Vnd fehet an zu schlahen Knechte vnd Megde / auch zu essen vnd zu trincken / vnd sich vol zu sauffen /</verse>
        <verse osisID='Luke.12.46'>So wird desselben Knechtes Herr komen an dem tage / da er sichs nicht versihet / vnd zu der stunde / die er nicht weis / Vnd wird jn zuscheittern / vnd wird jm seinen Lohn geben / mit den Vngleubigen. Mat. 24.</verse>
        <verse osisID='Luke.12.47'>DEr Knecht aber / der seines Herrn willen weis / vnd hat sich nicht bereitet / auch nicht nach seinem willen gethan / Der wird viel streiche leiden müssen.</verse>
        <verse osisID='Luke.12.48'>Der es aber nicht weis / hat doch gethan / das der streiche werd ist / wird wenig streiche leiden. Denn welchem viel gegeben ist / bey dem wird man viel suchen / Vnd / welchem viel befolhen ist / von dem wird man viel foddern.</verse>
        <verse osisID='Luke.12.49'>JCH bin komen / das ich ein FewerEr redet nach dem Sprichwort / Jch wil ein Fewr anzünden / das ist / Jch wil einen vnfried anrichten / durchs Euangelium etc. Vnd wolt es were schon geschehen. Aber ich mus zuuor mein Leben daran sezten / Vnd mich verlanget darnach.anzünde auff Erden / Was wolt ich lieber / denn es brennete schon?</verse>
        <verse osisID='Luke.12.50'>Aber ich mus mich zuuor teuffen lassen / mit einer Tauffe / Vnd wie ist mir so bange / bis sie volendet werde?</verse>
        <verse osisID='Luke.12.51'>Meinet jr / das ich her komen bin Friede zu bringen auff Erden? Jch sage nein / sondern zwitracht.</verse>
        <verse osisID='Luke.12.52'>Denn von nu an / werden fünff in einem Hause vneins sein / drey wider zwey / vnd zwey wider drey.</verse>
        <verse osisID='Luke.12.53'>Es wird sein der Vater wider den Son / vnd der Son wider den Vater / die Mutter wider die Tochter / vnd die Tochter wider die Mutter / die Schwiger wider die Schnur / vnd die Schnur wider die Schwiger. Matt. 10.</verse>
        <verse osisID='Luke.12.54'>ER sprach aber zu dem Volck / Wenn jr eine wolcken sehet auffgehen vom Abend / so sprecht jr bald / Es kompt ein Regen / vnd es geschicht also.</verse>
        <verse osisID='Luke.12.55'>Vnd wenn jr sehet den Sudwind wehen / so sprecht jr / Es wird heis werden / vnd es geschicht also.</verse>
        <verse osisID='Luke.12.56'>Jr Heuchler / Die gestalt der Erden vnd des Himels künd jr prüfen / Wie prüfet jr aber diese zeit nicht?</verse>
        <verse osisID='Luke.12.57'>Warumb richtet jr aber nicht an euch selber / was recht istKünd jr sehen / wie es an den Creaturn gehet / Warumb sehet jr nicht auch / wo es euch feilet. . Matt. 16.</verse>
        <verse osisID='Luke.12.58'>SO du aber mit deinem Widersacher fur den Fürsten gehest / so thu vleis auff dem wege / das du sein los werdest / Auff das er nicht etwa dich fur den Richter ziehe / vnd der Richter vberantworte dich dem Stockmeister / vnd der Stockmeister werffe dich ins Gefengnis.</verse>
        <verse osisID='Luke.12.59'>Jch sage dir / Du wirst von dannen nicht her aus komen / bis du den aller letzten Scherff bezalest. Mat. 5.</verse>
      </chapter>
      <chapter osisID='Luke.13'>
        <verse osisID='Luke.13.1'>ES waren aber zu der selbigen zeit etliche dabey / die verkündigeten jm von den Galileern / welcher blut Pilatus sampt jrem Opffer vermischet hatte.</verse>
        <verse osisID='Luke.13.2'>Vnd Jhesus antwortet / vnd sprach zu jnen / Meinet jr / das diese Galileer fur allen Galileern sünder gewesen sind / die weil sie das erlidden haben?</verse>
        <verse osisID='Luke.13.3'>Jch sage / nein / Sondern so jr euch nicht bessert / werdet jr alle auch also vmbkomenDie Jüden hieltens dafür / wem es zeitlich wolgienge / der were fur Gott angeneme. Vnd widerumb wo es jm vbel gienge / so were er ein Sünder. .</verse>
        <verse osisID='Luke.13.4'>Oder meinet jr / das die achzehen / auff welche der Thurn in Siloha fiel / vnd erschlug sie / seien schüldig gewesen / fur allen Menschen / die zu Jerusalem wonen?</verse>
        <verse osisID='Luke.13.5'>Jch sage / nein / Sondern so jr euch nicht bessert / werdet jr alle auch also vmbkomen.</verse>
        <verse osisID='Luke.13.6'>ER saget jnen aber diese Gleichnis / Es hatte einer ein Feigenbawm / der war gepflantzt in seinem Weinberge / vnd kam vnd suchte Frucht darauff / vnd fand sie nicht.</verse>
        <verse osisID='Luke.13.7'>Da sprach er zu dem Weingartner / Sihe / Jch bin nu drey jar lang / alle jar komen / vnd habe Frucht gesucht auff diesem Feigenbawm / vnd finde sie nicht / Hawe jn ab / was hindert er das Land?</verse>
        <verse osisID='Luke.13.8'>Er aber antwortet / vnd sprach zu jm / Herr / Las jn noch dis jar / bis das ich vmb in grabe / vnd betünge jn /</verse>
        <verse osisID='Luke.13.9'>ob er wolte Frucht bringen / Wo nicht / So hawe jn darnach abe.</verse>
        <verse osisID='Luke.13.10'>VND er leret in einer Schule am Sabbath.</verse>
        <verse osisID='Luke.13.11'>Vnd sihe / ein Weib war da / das hatte einen Geist der kranckheit achzehen jar / vnd sie war krum / vnd kunde nicht wol auffsehen.</verse>
        <verse osisID='Luke.13.12'>Da sie aber Jhesus sahe / ruffet er sie zu sich / vnd sprach zu jr / Weib / sey los von deiner kranckheit.</verse>
        <verse osisID='Luke.13.13'>Vnd leget die Hende auff sie / Vnd also balde richtet sie sich auff / vnd preisete Gott.</verse>
        <verse osisID='Luke.13.14'>DA antwortet der Oberste der Schule / vnd war vnwillig / das Jhesus auff den Sabbath heilete / vnd sprach zu dem Volck / Es sind sechs tage / darinnen man erbeiten sol / Jn den selbigen kompt vnd lasst euch heilen / vnd nicht am Sabbath tage.</verse>
        <verse osisID='Luke.13.15'>Da antwortet jm der HErr / vnd sprach / Du Heuchler / Löset nicht ein jglicher vnter euch seinen Ochsen oder Esel von der krippen am Sabbath / vnd füret jn zur trencke?</verse>
        <verse osisID='Luke.13.16'>Solt aber nicht gelöset werden am Sabbath diese / die doch Abrahams tochter ist / von diesem Bande / welche Satanas gebunden hatte / nu wol achzehen jar?</verse>
        <verse osisID='Luke.13.17'>Vnd als er solchs saget / musten sich schemen alle die jm wider gewesen waren / Vnd alles Volck frewet sich vber allen herrlichen Thaten / die von jm geschahen.</verse>
        <verse osisID='Luke.13.18'>ER sprach aber / Wem ist das reich Gottes gleich / vnd wem sol ichs vergleichen?</verse>
        <verse osisID='Luke.13.19'>Es ist einem Senffkorn gleich / welchs ein Mensch nam / vnd warffs in seinen Garten / Vnd es wuchs / vnd ward ein grosser Bawm / vnd die Vogel des Himels woneten vnter seinen zweigen. Mat. 13; Mar. 4.</verse>
        <verse osisID='Luke.13.20'>VND abermal sprach er / Wem sol ich das reich Gottes vergleichen?</verse>
        <verse osisID='Luke.13.21'>Es ist einem Sawerteige gleich / welchen ein Weib nam / vnd verbarg jn vnter drey scheffel Melhs / bis das es gar sawr ward.</verse>
        <verse osisID='Luke.13.22'>Vnd er gieng durch Stedte vnd Merckte / vnd lerete / vnd nam seinen weg gen Jerusalem. Gen. 18.</verse>
        <verse osisID='Luke.13.23'>ES sprach aber einer zu jm / HErr / Meinstu / das wenig selig werden? Er aber sprach zu jnen /</verse>
        <verse osisID='Luke.13.24'>Ringet darnach / das jr durch die enge Pforten eingehet / Denn viel werden (das sage ich euch) darnach trachten / wie sie hin ein komen / vnd werdens nicht thun könnenDas sind die on glauben mit wercken sich mühen gen Himel zu komen. .</verse>
        <verse osisID='Luke.13.25'>Von dem an / wenn der Hauswirt auffgestanden ist / vnd die Thür verschlossen hat / Da werdet jr denn anfahen draussen zu stehen / vnd an die Thür klappen / vnd sagen / Herr / Herr / thu vns auff / Vnd er wird antworten / vnd zu euch sagen / Jch kenne ewer nicht / wo jr her seid. Mat. 7.</verse>
        <verse osisID='Luke.13.26'>SO werdet jr denn anfahen zu sagen / Wir haben fur dir gessen vnd getruncken / vnd auff den Gassen hastu vns geleret.</verse>
        <verse osisID='Luke.13.27'>Vnd er wird sagen / Jch sage euch. Jch kenne ewer nicht / wo jr her seid / Weichet alle von mir jr Vbeltheter.</verse>
        <verse osisID='Luke.13.28'>Da wird sein heulen vnd Zeenklappen / wenn jr sehen werdet / Abraham vnd Jsaac vnd Jacob / vnd alle Propheten im reich Gottes / Euch aber hin aus gestossen.</verse>
        <verse osisID='Luke.13.29'>Vnd es werden komen vom Morgen vnd vom Abend / von Mitternacht / vnd vom Mittage / die zu tische sitzen werden im reich Gottes /</verse>
        <verse osisID='Luke.13.30'>Vnd sihe / Es sind letzten / die werden die ersten sein / Vnd sind ersten / die werden die letzten sein. Matt. 7; Psal. 6; Mat. 8.</verse>
        <verse osisID='Luke.13.31'>AN dem selbigen tage kamen etliche Phariseer / vnd sprachen zu jm / Heb dich hin aus / vnd gehe von hinnen / Denn Herodes wil dich tödten.</verse>
        <verse osisID='Luke.13.32'>Vnd er sprach zu jnen / Gehet hin vnd saget demselben Fuchs / Sihe / Jch treibe Teufel aus / vnd mache gesund heut vnd morgen / Vnd am dritten tage werde ich ein ende nemen.</verse>
        <verse osisID='Luke.13.33'>DochNicht fliehe ich vmb Herodes willen / Sondern ich mus sonst wandeln / mein Ampt auszurichten. mus ich heute vnd morgen / vnd am tage darnach wandeln / Denn es thuts nicht / das ein Prophet vmbkome ausser Jerusalem.</verse>
        <verse osisID='Luke.13.34'>JErusalem / Jerusalem / die du tödtest Propheten / vnd steinigest die zu dir gesand werden / Wie offt habe ich wollen deine Kinder versamlen / wie eine Henne jr nest vnter jre flügel / Vnd jr habt nicht gewolt?</verse>
        <verse osisID='Luke.13.35'>Sehet ewer Haus sol euch wüste gelassen werden / Denn ich sage euch / Jr werdet mich nicht sehen / bis das es kome / das jr sagen werdet / Gelobet ist / der da kompt in dem Namen des HERRN. Mat. 23.</verse>
      </chapter>
      <chapter osisID='Luke.14'>
        <verse osisID='Luke.14.1'>VND es begab sich / das er kam in ein Haus eines Obersten der Phariseer / auff einen Sabbath / das brot zu essen / Vnd sie hielten auff jn.</verse>
        <verse osisID='Luke.14.2'>Vnd sihe / da war ein Mensch fur jm / der war wassersüchtig.</verse>
        <verse osisID='Luke.14.3'>Vnd Jhesus antwortet / vnd sagt zu den Schrifftgelerten vnd Phariseern / vnd sprach / Jsts auch recht auff den Sabbath heilen?</verse>
        <verse osisID='Luke.14.4'>Sie aber schwiegen stille. Vnd er greiff jn an / vnd heilet jn / vnd lies jn gehen.</verse>
        <verse osisID='Luke.14.5'>Vnd antwortet / vnd sprach zu jnen / Welcher ist vnter euch / dem sein Ochse oder Esel in den Brun fellet / vnd er nicht als bald jn her aus zeucht am Sabbath tage?</verse>
        <verse osisID='Luke.14.6'>Vnd sie kundten jm darauff nicht wider antwort geben.</verse>
        <verse osisID='Luke.14.7'>ER sagte aber ein Gleichnis zu den Gesten / da er mercket / wie sie erweleten oben an zu sitzen / vnd sprach zu jnen /</verse>
        <verse osisID='Luke.14.8'>Wenn du von jemand geladen wirst zur Hochzeit / So setze dich nicht oben an / Das nicht etwa ein ehrlicher denn du / von jm geladen sey /</verse>
        <verse osisID='Luke.14.9'>Vnd so denn kompt / der dich vnd jn geladen hat spreche zu dir / Weich diesem / Vnd du müssest denn mit scham vnten an sitzen.</verse>
        <verse osisID='Luke.14.10'>Sondern wenn du geladen wirst / So gehe hin / vnd setze dich vnten an / Auff das wenn da kompt der dich geladen hat / spreche zu dir / Freund / rücke hin auff / Denn wirstu Ehre haben fur denen / die mit dir zu Tische sitzen.</verse>
        <verse osisID='Luke.14.11'>Denn wer sich selbs erhöhet / der sol ernidriget werden / Vnd wer sich selbs ernidriget / der sol erhöhet werden.</verse>
        <verse osisID='Luke.14.12'>ER sprach auch zu dem / der jn geladen hatte / Wenn du ein mittags oder abend Malh machest / So lade nicht deine Freunde / noch deine Brüder / noch deine Gefreundten / noch deine Nachbarn / die da Reich sind / Auff das sie dich nicht etwa wider laden / vnd dir vergolten werde.</verse>
        <verse osisID='Luke.14.13'>Sondern wenn du ein Malh machest / so lade die Armen / die Krüpel / die Lamen / die Blinden /</verse>
        <verse osisID='Luke.14.14'>so bistu selig / Denn sie habens dir nicht zu vergelten / Es wird dir aber vergolten werden in der aufferstehung der Gerechten.</verse>
        <verse osisID='Luke.14.15'>DA aber solchs höret einer der mit zu Tisch sass / sprach er zu jm / Selig ist / der das Brot isset im reich Gottes.</verse>
        <verse osisID='Luke.14.16'>Er aber sprach zu jm. Es war ein Mensch / der machte ein gros Abendmal / vnd lud viel dazu.</verse>
        <verse osisID='Luke.14.17'>Vnd sandte seinen Knecht aus / zur stunde des Abendmals / zu sagen den geladenen / Kompt / denn es ist alles bereit.</verse>
        <verse osisID='Luke.14.18'>Vnd sie fiengen an alle nach einander sich zu entschüldigen. Der erste sprach zu jm / Jch habe einen Acker gekaufft / vnd mus hin aus gehen / vnd jn besehen / Jch bitte dich entschüldige mich.</verse>
        <verse osisID='Luke.14.19'>Vnd der ander sprach / Jch hab fünff joch Ochsen gekaufft / vnd ich gehe jtzt hin / sie zu besehen / Jch bitte dich entschüldige mich.</verse>
        <verse osisID='Luke.14.20'>Vnd der dritte sprach / Jch habe ein Weib genomen / Darumb kan ich nicht komen.</verse>
        <verse osisID='Luke.14.21'>VND der Knecht kam / vnd saget das seinem Herrn wider. Da ward der Hausherr zornig / vnd sprach zu seinem Knechte / Gehe aus bald auff die strassen vnd gassen der Stad / vnd füre die Armen vnd Krüpel vnd Lamen vnd Blinden herein.</verse>
        <verse osisID='Luke.14.22'>Vnd der Knecht sprach / Herr / es ist geschehen / was du befolhen hast / Es ist aber noch raum da.</verse>
        <verse osisID='Luke.14.23'>Vnd der Herr sprach zu dem Knechte / Gehe aus auff die Landstrassen / vnd an die Zeune / vnd nötige sie her ein zu komen / Auff das mein Haus vol werde.</verse>
        <verse osisID='Luke.14.24'>Jch sage euch aber / Das der Menner keiner / die geladen sind / mein Abendmal schmecken wird.</verse>
        <verse osisID='Luke.14.25'>ES gieng aber viel Volcks mit jm / Vnd er wandte sich / vnd sprach zu jnen /</verse>
        <verse osisID='Luke.14.26'>So jemand zu mir kompt vnd hasset nicht seinen Vater / Mutter / Weib / Kind / Brüder / Schwester / auch dazu sein eigen Leben / der kan nicht mein Jünger sein.</verse>
        <verse osisID='Luke.14.27'>Vnd wer nicht sein Creutz tregt / vnd mir nachfolget / der kan nicht mein Jünger sein. Mat. 10.</verse>
        <verse osisID='Luke.14.28'>WEr ist aber vnter euch / der einen Thurn bawen wil / vnd sitzt nicht zuuor / vnd vberschleget die Kost / ob ers habe hinaus zu füren?</verse>
        <verse osisID='Luke.14.29'>Auff das nicht / wo er den Grund gelegt hat / vnd kans nicht hin aus füren / alle die es sehen / fahen an sein zu spotten /</verse>
        <verse osisID='Luke.14.30'>vnd sagen / Dieser Mensch hub an zu bawen / vnd kans nicht hin aus füren.</verse>
        <verse osisID='Luke.14.31'>Oder welcher König wil sich begeben in einen Streit / wider einen andern König / vnd sitzt nicht zuuor vnd ratschlaget / Ob er künde mit zehen tausent begegen / dem / der vber jn kompt mit zwenzig tausent?</verse>
        <verse osisID='Luke.14.32'>Wo nicht / so schickt er Botschafft / wenn jener noch ferne ist / vnd bittet vmb Friede.</verse>
        <verse osisID='Luke.14.33'>Also auch ein jglicher vnter euch / der nicht absagetFur dem göttlichen Gerichte mag niemand bestehen. Er verzage denn an alle seinem vermügen / vnd suche gnade / vnd bitte vmb hülffe in Christo. allem das er hat / kan nicht mein Jünger sein.</verse>
        <verse osisID='Luke.14.34'>DAs Saltz ist ein gut ding / Wo aber das Saltz thum wird / wo mit wird man würtzen?</verse>
        <verse osisID='Luke.14.35'>Es ist weder auff das Land / noch in den Mist nütze / Sondern man wirds wegwerffen. Wer ohren hat zu hören / der höre.</verse>
      </chapter>
      <chapter osisID='Luke.15'>
        <verse osisID='Luke.15.1'>ES naheten aber zu jm allerley Zölner vnd Sünder / das sie jn höreten.</verse>
        <verse osisID='Luke.15.2'>Vnd die Phariseer vnd Schrifftgelerten murreten / vnd sprachen / Dieser nimpt die Sünder an / vnd isset mit jnen.</verse>
        <verse osisID='Luke.15.3'>Er saget aber zu jnen dis Gleichnis / vnd sprach /</verse>
        <verse osisID='Luke.15.4'>Welcher Mensch ist vnter euch der hundert Schafe hat / vnd so er der eines verleuret / der nicht lasse die neun vnd neuntzig in der Wüsten / vnd hin gehe nach dem verlornen / bis das ers finde?</verse>
        <verse osisID='Luke.15.5'>Vnd wenn ers funden hat / so leget ers auff seine Achseln mit freuden.</verse>
        <verse osisID='Luke.15.6'>Vnd wenn er heim kompt / ruffet er seinen Freunden vnd Nachbarn / vnd spricht zu jnen / Frewet euch mit mir / Denn ich habe mein Schaf funden / das verloren war.</verse>
        <verse osisID='Luke.15.7'>Jch sage euch / Also wird auch freude im Himel sein / vber einen Sünder / der busse thut / fur neun vnd neunzig Gerechten / die der busse nicht bedürffen.</verse>
        <verse osisID='Luke.15.8'>ODer / welch Weib ist / die zehen Grosschen hat / so sie der einen verleuret / Die nicht ein Liecht anzünde / vnd kere das Haus / vnd suche mit vleis / bis das sie jn finde?</verse>
        <verse osisID='Luke.15.9'>Vnd wenn sie jn funden hat / ruffet sie jren Freundinnen vnd Nachbarinnen / vnd spricht / Frewet euch mit mir / Denn ich habe meinen Grosschen funden / den ich verloren hatte.</verse>
        <verse osisID='Luke.15.10'>Also auch / sage ich euch / wird freude sein fur den Engeln Gottes / vber einen Sünder / der busse thut.</verse>
        <verse osisID='Luke.15.11'>VND er sprach / ein mensch hatte zween Söne /</verse>
        <verse osisID='Luke.15.12'>vnd der Jüngste vnter jnen sprach zu dem Vater / Gib mir Vater das teil der Güter / das mir gehört. Vnd er teilet jnen das gut.</verse>
        <verse osisID='Luke.15.13'>Vnd nicht lang darnach samlet der jüngste Son alles zusamen / vnd zoch ferne vber Land / vnd daselbs bracht er sein Gut vmb mit brassen.</verse>
        <verse osisID='Luke.15.14'>Da er nu alle das seine verzeret hatte / ward eine grosse Thewrung durch dasselbige gantze Land / vnd er fieng an zu darben.</verse>
        <verse osisID='Luke.15.15'>Vnd gieng hin / vnd henget sich an einen Bürger desselbigen Landes / der schicket jn auff seinen acker der Sew zu hüten.</verse>
        <verse osisID='Luke.15.16'>Vnd er begerte seinen Bauch zu füllen mit trebern / die die Sew assen / vnd niemand gab sie jm.</verse>
        <verse osisID='Luke.15.17'>DA schlug er in sich / vnd sprach / Wie viel Taglöner hat mein Vater / die Brot die fülle haben / Vnd ich verderbe im Hunger.</verse>
        <verse osisID='Luke.15.18'>Jch wil mich auffmachen vnd zu meinem Vater gehen / vnd zu jm sagen / Vater / Jch habe gesündiget in den Himel vnd fur dir /</verse>
        <verse osisID='Luke.15.19'>vnd bin fort nicht mehr werd / das ich dein Son heisse / Mache mich als einer deiner Taglöner.</verse>
        <verse osisID='Luke.15.20'>Vnd er machet sich auff / vnd kam zu seinem Vater. Da er aber noch ferne von dannen war / sahe jn sein Vater / vnd jamert jn / lieff vnd fiel jm vmb seinen Hals / vnd küsset jn.</verse>
        <verse osisID='Luke.15.21'>Der Son aber sprach zu jm / Vater / Jch hab gesündiget in den Himel vnd fur dir / Jch bin fort nicht mehr werd / das ich dein Son heisse.</verse>
        <verse osisID='Luke.15.22'>Aber der Vater sprach zu seinen Knechten / Bringet das beste Kleid erfür / vnd thut jn an / vnd gebet jm einen Fingerreiff an seine hand / vnd Schuch an seine füsse /</verse>
        <verse osisID='Luke.15.23'>vnd bringet ein gemestet Kalb her / vnd schlachtets Lasset vns essen vnd frölich sein /</verse>
        <verse osisID='Luke.15.24'>Denn dieser mein Son war tod / vnd ist wider lebendig worden / Er war verloren / vnd ist funden worden. Vnd fiengen an frölich zu sein.</verse>
        <verse osisID='Luke.15.25'>ABer der elteste Son war auff dem felde / Vnd als er nahe zum Hause kam höret er das Gesenge / vnd den Reigen /</verse>
        <verse osisID='Luke.15.26'>vnd rieff zu sich der Knechte einen vnd fraget / was das were?</verse>
        <verse osisID='Luke.15.27'>Der aber saget jm / Dein Bruder ist komen / vnd dein Vater hat ein gemestet Kalb geschlachtet / das er jn gesund wider hat.</verse>
        <verse osisID='Luke.15.28'>Da ward er zornig / vnd wolt nicht hin ein gehen. Da gieng sein Vater her aus / vnd bat jn.</verse>
        <verse osisID='Luke.15.29'>Er antwortet aber / vnd sprach zum Vater / Sihe / so viel jar diene ich dir / vnd habe dein Gebot noch nie vbertreten / vnd du hast mir nie einen Bock gegeben / das ich mit meinen Freunden frölich were.</verse>
        <verse osisID='Luke.15.30'>Nu aber dieser dein son komen ist / der sein Gut mit Huren verschlungen hat / hastu jm ein gemestet Kalb geschlachtet.</verse>
        <verse osisID='Luke.15.31'>Er aber sprach zu jm / Mein son / Du bist allezeit bey mir / vnd alles was mein ist / das ist dein.</verse>
        <verse osisID='Luke.15.32'>Du soltest aber frölich vnd guts muts sein / Denn dieser dein Bruder war tod / vnd ist wider lebendig worden / Er war verloren / vnd ist wider funden.</verse>
      </chapter>
      <chapter osisID='Luke.16'>
        <verse osisID='Luke.16.1'>ER sprach aber auch zu seinen Jüngern / Es war ein reicher Man / der hatte einen Haushalter / der ward fur jm berüchtiget / als hette er jm seine Güter vmbbracht.</verse>
        <verse osisID='Luke.16.2'>Vnd er foddert jn / vnd sprach zu jm / Wie höre ich das von dir? Thu rechnung von deinem haushalten / Denn du kanst hinfurt nicht Haushalter sein.</verse>
        <verse osisID='Luke.16.3'>Der Haushalter sprach bey sich selbs / Was sol ich thun? mein Herr nimpt das Ampt von mir / Graben mag ich nicht / So scheme ich mich zu betteln.</verse>
        <verse osisID='Luke.16.4'>Jch weis wol was ich thun wil / wenn ich nu von dem Ampt gesetzt werde / das sie mich in jre Heuser nemen.</verse>
        <verse osisID='Luke.16.5'>VND er rieff zu sich alle Schüldener seines Herrn / vnd sprach zu dem ersten / Wie viel bistu meinem Herrn schüldig?</verse>
        <verse osisID='Luke.16.6'>Er sprach / Hundert tunnen öles. Vnd er sprach zu jm / Nim deinen Brieff / setze dich / vnd schreib flugs funffzig.</verse>
        <verse osisID='Luke.16.7'>Darnach sprach er zu dem andern / Du aber / wie viel bistu schüldig? Er sprach / Hundert malter weitzen. Vnd er sprach zu jm / Nim deinen Brieff / vnd schreib achzig.</verse>
        <verse osisID='Luke.16.8'>Vnd der Herr lobete den vngerechten Haushalter / das er klüglich gethan hatte / Denn die Kinder dieser welt sind klüger / denn die Kinder des Liechtes / in jrem Geschlechte.</verse>
        <verse osisID='Luke.16.9'>Vnd ich sage euch auch / Machet euch Freunde mit dem vngerechten MammonMammon ist Ebreisch / vnd heisset Reichthum.  / Auff das / wenn jr nu darbet / sie euch auffnemen in die ewigen Hütten.</verse>
        <verse osisID='Luke.16.10'>WEr im geringesten trew ist / der ist auch im grossen trew / Vnd wer im geringesten vnrechtMammon heisst er vnrecht / darumb / das er vnrechtem brauch vnterworffen ist. Frembd / darumb das er nicht bleibet / wie das geistliche Gut / das ewig vnser vnd wahrhafftig ist. Trew sein in dem Mammon / ist sein göttlich brauchen / zu des Nehesten nutz. Wer das nicht thut / wird viel weniger im Geistlichen trew sein / ja er wird keines haben. ist / der ist auch im grossen vnrecht.</verse>
        <verse osisID='Luke.16.11'>So jr nu in dem vnrechten Mammon nicht trew seid / Wer wil euch das warhafftige vertrawen?</verse>
        <verse osisID='Luke.16.12'>Vnd so jr dem frembden nicht trew seid / Wer wil euch geben / das jenige das ewer ist?</verse>
        <verse osisID='Luke.16.13'>Kein Hausknecht kan zweien Herrn dienen / Entweder er wird einen hassen / vnd den andern lieben / Oder wird einem anhangen / vnd den andern verachten. Jr könnet nicht Gott sampt dem Mammon dienen. Mat. 6.</verse>
        <verse osisID='Luke.16.14'>DAs alles höreten die Phariseer auch / die waren geitzig / vnd spotteten sein.</verse>
        <verse osisID='Luke.16.15'>Vnd er sprach zu jnen / Jr seids / die jr euch selbs rechtfertiget fur den Menschen / Aber Gott kennet ewre hertzen / Denn was hoch ist vnter den Menschen / Das ist ein Grewel fur Gott.</verse>
        <verse osisID='Luke.16.16'>DAs Gesetz vnd die Propheten weissagen bis auff Johannes / Vnd von der zeit an / wird das reich Gottes durchs Euangelium gepredigt / vnd jederman dringet mit gewalt hin ein.</verse>
        <verse osisID='Luke.16.17'>Es ist aber leichter das Himel vnd Erden vergehen / denn das ein tütel am Gesetz falle.</verse>
        <verse osisID='Luke.16.18'>Wer sich scheidet von seinem Weibe / vnd freiet ein ander / der bricht die Ehe / Vnd wer die Abgescheidene von dem Manne freiet / der bricht auch die Ehe. Matt. 11; Mat. 5; Mat. 19; Mar. 10.</verse>
        <verse osisID='Luke.16.19'>ES war aber ein reicher man / der kleidet sich mit Purpur vnd köstlichem Linwand / vnd lebet alle tage herrlich vnd in freuden.</verse>
        <verse osisID='Luke.16.20'>Es war aber ein Armer / mit namen Lazarus / der lag fur seiner Thür voller Schweren /</verse>
        <verse osisID='Luke.16.21'>vnd begeret sich zu settigen von den Brosamen / die von des Reichen tische fielen. Doch kamen die Hunde / vnd lecketen jm seine Schweren.</verse>
        <verse osisID='Luke.16.22'>Es begab sich aber / das der Arme starb / vnd ward getragen von den Engeln in Abrahams schos. Der Reiche aber starb auch / vnd ward begraben.</verse>
        <verse osisID='Luke.16.23'>ALs er nu in der Helle vnd in der qual war / hub er seine Augen auff / vnd sahe Abraham von fernen / vnd Lazarum in seinem Schos /</verse>
        <verse osisID='Luke.16.24'>rieff vnd sprach / Vater Abraham / Erbarme dich mein / vnd sende Lazarum / das er das eusserste seines Fingers ins wasser tauche / vnd küle meine Zungen / Denn ich leide pein in dieser flammen.</verse>
        <verse osisID='Luke.16.25'>Abraham aber sprach / Gedencke Son / das du dein gutes empfangen hast in deinem Leben / vnd Lazarus da gegen hat böses empfangen / Nu aber wird er getröstet / Vnd du wirst gepeiniget.</verse>
        <verse osisID='Luke.16.26'>Vnd vber das alles / ist zwisschen vns vnd euch eine grosse Klufft befestiget / das die da wolten von hinnen hin ab faren zu euch / könden nicht / vnd auch nicht von dannen zu vns herüber faren.</verse>
        <verse osisID='Luke.16.27'>DA sprach er / So bitte ich dich Vater / das du jn sendest in meines Vaters haus /</verse>
        <verse osisID='Luke.16.28'>Denn ich habe noch fünff Brüder / das er jnen bezeuge / Auff das sie nicht auch komen an diesen Ort der qual.</verse>
        <verse osisID='Luke.16.29'>Abraham sprach zu jm / Sie habenHie ist verboten den Poltergeistern vnd erscheinenden Todten zu gleuben. Mosen vnd die Propheten / Las sie die selbigen hören.</verse>
        <verse osisID='Luke.16.30'>Er aber sprach / Nein / Vater Abraham / sondern wenn einer von den Todten zu jnen gienge / so würden sie busse thun.</verse>
        <verse osisID='Luke.16.31'>Er sprach zu jm / Hören sie Mosen vnd die Propheten nicht / so werden sie auch nicht gleuben / ob jemand von den Todten auffstünde.</verse>
      </chapter>
      <chapter osisID='Luke.17'>
        <verse osisID='Luke.17.1'>ER sprach aber zu seinen Jüngern / Es ist vmmüglich das nicht Ergernisse komen. Weh aber dem / durch welchen sie komen /</verse>
        <verse osisID='Luke.17.2'>Es were jm nützer / das man einen Mülstein an seinen Hals henget / vnd würffe jn ins Meer / denn das er dieser Kleinen einen ergert.</verse>
        <verse osisID='Luke.17.3'>Hütet euch. So dein Bruder an dir sündiget / so straffe jn / Vnd so er sich bessert / vergib jm.</verse>
        <verse osisID='Luke.17.4'>Vnd wenn er sieben mal des tages an dir sündigen würde / vnd sieben mal des tages widerkeme zu dir / vnd spreche / Es rewet mich / So soltu jm vergeben. Mat. 24; Mar. 13.</verse>
        <verse osisID='Luke.17.5'>VNd die Apostel sprachen zu dem HErrn / Stercke vns den glauben.</verse>
        <verse osisID='Luke.17.6'>Der HErr aber sprach / Wenn jr glauben habt / als ein Senffkorn / vnd saget zu diesem Maulberbawm / reis dich aus / vnd versetze dich ins meer / So wird er euch gehorsam sein. Mat. 17; Mar. 11.</verse>
        <verse osisID='Luke.17.7'>WElcher ist vnter euch / der einen Knecht hat / der jm pflüget / oder das Viehe weidet / wenn er heim kompt vom felde / das er jm sage / Gehe bald hin / vnd setze dich zu tische?</verse>
        <verse osisID='Luke.17.8'>Jsts nicht also? das er zu jm saget / Richte zu / das ich zu abend esse / schürtze dich / vnd diene mir / bis ich esse vnd trincke / Darnach soltu auch essen vnd trincken.</verse>
        <verse osisID='Luke.17.9'>Dancket er auch dem selbigen Knechte / das er gethan hat / was jm befolhen war? Jch meine es nicht.</verse>
        <verse osisID='Luke.17.10'>Also auch jr / Wenn jr alles gethanHie redet Christus auff das aller einfeltigest von eusserlichen wercken auff menschen weise. Denn sonst kan fur Gott niemand thun / so viel er schüldig ist / der jm an wercken nicht begnügen lesst. habt / was euch befolhen ist / so sprechet / Wir sind vnnütz Knechte / wir haben gethan / das wir zuthun schüldig waren.</verse>
        <verse osisID='Luke.17.11'>VND es begab sich / da er reisete gen Jerusalem / zoch er mitten durch Samarien vnd Galilean.</verse>
        <verse osisID='Luke.17.12'>Vnd als er in einen Marckt kam / begegneten jm zehen aussetzige Menner / die stunden von fernen /</verse>
        <verse osisID='Luke.17.13'>vnd erhuben jre stimme / vnd sprachen / Jhesu lieber Meister / Erbarme dich vnser.</verse>
        <verse osisID='Luke.17.14'>Vnd da er sie sahe / sprach er zu jnen / Gehet hin / vnd zeiget euch den Priestern. Vnd es geschach / da sie hin giengen / worden sie rein.</verse>
        <verse osisID='Luke.17.15'>Einer aber vnter jnen / da er sahe das er gesund worden war / keret er vmb / vnd preiset Gott mit lauter stim /</verse>
        <verse osisID='Luke.17.16'>vnd fiel auff sein angesicht / zu seinen Füssen / vnd dancket jm / Vnd das war ein Samariter.</verse>
        <verse osisID='Luke.17.17'>Jhesus aber antwortet / vnd sprach / Sind jr nicht zehen rein worden? Wo sind aber die neune?</verse>
        <verse osisID='Luke.17.18'>Hat sich sonst keiner funden / der wider vmb keret / vnd gebe Gott die ehre / denn dieser Frembdlinger?</verse>
        <verse osisID='Luke.17.19'>Vnd er sprach zu jm / Stehe auff / gehe hin / dein Glaube hat dir geholffen.</verse>
        <verse osisID='Luke.17.20'>DA er aber gefraget ward von den Phariseern / Wenn kompt das reich Gottes? Antwortet er jnen / vnd sprach / Das reich Gottes kompt nicht mit eusserlichenDas ist / Gottes reich stehet nicht in wercken / die an stete / speise kleider / zeit / person gebunden sind sondern im glauben vnd liebe frey. Geberden /</verse>
        <verse osisID='Luke.17.21'>Man wird auch nicht sagen / Sihe hie / oder da ist es. Denn sehet / Das reich Gottes ist inwendig in euch.</verse>
        <verse osisID='Luke.17.22'>Er sprach aber zu den Jüngern / Es wird die zeit komen / das jr werdet begeren zu sehen einen Tag des menschen Sons / Vnd werdet jn nicht sehen.</verse>
        <verse osisID='Luke.17.23'>Vnd sie werden zu euch sagen / Sihe hie / sihe da. Gehet nicht hin / vnd folget auch nicht.</verse>
        <verse osisID='Luke.17.24'>Denn wie der Blitz oben vom Himel blitzet / vnd leuchtet vber alles das vnter dem Himel ist. Also wird des menschen Son an seinem tage sein.</verse>
        <verse osisID='Luke.17.25'>Zuuor aber mus er viel leiden / vnd verworffen werden von diesem Geschlechte. Mat. 24; Mar. 13.</verse>
        <verse osisID='Luke.17.26'>VND wie es geschach zun zeiten Noe / So wirds auch geschehen in den tagen des menschen Sons.</verse>
        <verse osisID='Luke.17.27'>Sie assen / sie truncken / sie freiten / sie liessen sich freien / Bis auff den tag / da Noe in die Archa gieng / vnd kam die Sintflut / vnd brachte sie alle vmb.</verse>
        <verse osisID='Luke.17.28'>Desselbigen gleichen / wie es geschach zun zeiten Lot / Sie assen / sie truncken / sie kaufften / sie verkaufften / sie pflantzeten / sie baweten.</verse>
        <verse osisID='Luke.17.29'>An dem tage aber / da Lot aus Sodoma gieng / da regnet es Fewer vnd Schwefel vom Himel / vnd brachte sie alle vmb.</verse>
        <verse osisID='Luke.17.30'>Auff diese weise wirds auch gehen an dem tage / wenn des menschen Son sol offenbart werden. Mat. 24; Gen. 7; Gen. 19.</verse>
        <verse osisID='Luke.17.31'>AN demselbigen tage / wer auff dem Dache ist / vnd sein Hausrat in dem Hause / der steige nicht er nidder / dasselbige zu holen. Desselbigen gleichen / wer auff dem Felde ist / der wende nicht vmb / nach dem / das hinder jm ist.</verse>
        <verse osisID='Luke.17.32'>Gedencket an des Lots weib.</verse>
        <verse osisID='Luke.17.33'>Wer da suchet seine Seele zu erhalten / der wird sie verlieren / Vnd wer sie verlieren wird / der wird jr zum Leben helffen. Gen. 19; Matt. 10; Mar. 8; Mat. 24.</verse>
        <verse osisID='Luke.17.34'>JCH sage euch / in derselbigen nacht werden zween auff einem Bette ligen Einer wird angenomen / Der ander wird verlassen werden.</verse>
        <verse osisID='Luke.17.35'>Zwo werden malen mit einander / Eine wird angenomen / Die ander wird verlassen werden.</verse>
        <verse osisID='Luke.17.36'>fehlt, weil dieser Vers in Luthers griechischen Vorlagen nicht vorhanden war.</verse>
        <verse osisID='Luke.17.37'>Vnd sie antworten / vnd sprachen zu jm / HErr wo da? Er aber sprach zu jnen / Wo das Ass ist / da samlen sich auch die Adeler.</verse>
      </chapter>
      <chapter osisID='Luke.18'>
        <verse osisID='Luke.18.1'>ER saget jnen aber ein Gleichnis dauon / Das man alle zeit beten vnd nicht lass werden solt /</verse>
        <verse osisID='Luke.18.2'>Vnd sprach / Es war ein Richter in einer Stad der furchte sich nicht fur Gott / vnd schewet sich fur keinem Menschen.</verse>
        <verse osisID='Luke.18.3'>Es war aber eine Widwe in der selbigen Stad / die kam zu jm / vnd sprach / Rette mich von meinem Widersacher /</verse>
        <verse osisID='Luke.18.4'>Vnd er wolte lange nicht. Darnach aber dachte er bey sich selbs / Ob ich mich schon fur Gott nicht fürchte / noch fur keinem Menschen schewe /</verse>
        <verse osisID='Luke.18.5'>Dieweil aber mir diese Widwe so viel mühe machet / wil ich sie retten / Auff das sie nicht zu letzt kome / vnd vberteubeDas ist / Das sie mich nicht plage vnd martere / wie man sagt von den Geilern / Wie plaget mich der Mensch so wol. mich.</verse>
        <verse osisID='Luke.18.6'>DA sprach der HErr / Höret hie / was der vngerechte Richter saget.</verse>
        <verse osisID='Luke.18.7'>Solt aber Gott nicht auch retten seine Ausserweleten / die zu jm tag vnd nacht ruffen / vnd solt gedult drüber haben?</verse>
        <verse osisID='Luke.18.8'>Jch sage euch / Er wird sie erretten in einer kürtz. Doch wenn des menschen Son komen wird / Meinestu das er auch werde Glauben finden auff Erden?</verse>
        <verse osisID='Luke.18.9'>ER saget aber zu etlichen / die sich selbs vermassen / das sie frum weren / Vnd verachteten die andern / ein solch Gleichnis.</verse>
        <verse osisID='Luke.18.10'>Es giengen zween Menschen hinauff in den Tempel zu beten / Einer ein Phariseer / der ander ein Zölner.</verse>
        <verse osisID='Luke.18.11'>Der Phariseer stund vnd betet bey sich selbs also / Jch dancke dir Gott / Das ich nicht bin wie die andern Leute / Reuber / Vngerechte / Ehebrecher / oder auch wie dieser Zölner /</verse>
        <verse osisID='Luke.18.12'>Jch faste zwier in der Wochen / vnd gebe den Zehenden / von allem das ich habe.</verse>
        <verse osisID='Luke.18.13'>Vnd der Zölner stund von ferne / wolte auch seine augen nicht auffheben gen Himel / Sondern schlug an seine Brust / vnd sprach / Gott sey mir Sünder gnedig.</verse>
        <verse osisID='Luke.18.14'>Jch sage euch / Dieser gieng hinab gerechtfertiget in sein haus / fur jenemDas ist / Jener ist nicht gerecht / sondern verdampt heim gangen. Ebraismus est / et negatiue dicitur. Sicut Psal. 118 Es ist gut auff den HERRN vertrawen / fur dem vertrawen auff Fürsten / das ist / nicht auff Fürsten. Hoc efficit Ebrea litera Mem. Also auch Matth. 21 Huren vnd Buben werden fur euch in Himel komen / Fur euch / das ist / Jr nicht. . Denn wer sich selbs erhöhet / der wird ernidriget werden / Vnd wer sich selbs ernidriget / Der wird erhöhet werden.</verse>
        <verse osisID='Luke.18.15'>SJe brachten auch junge Kindlin zu jm / das er sie solt anrüren. Da es aber die Jünger sahen / bedraweten sie die.</verse>
        <verse osisID='Luke.18.16'>Aber Jhesus rieff sie zu sich / vnd sprach / Lasset die Kindin zu mir komen / vnd weret jnen nicht / Denn solcher ist das reich Gottes.</verse>
        <verse osisID='Luke.18.17'>Warlich / Jch sage euch / Wer nicht das reich Gottes nimpt als ein Kind / der wird nicht hin ein komen. Matt. 19; Mar. 10.</verse>
        <verse osisID='Luke.18.18'>VND es fraget jn ein Oberster / vnd sprach / Guter meister / Was mus ich thun / das ich das ewige Leben ererbe?</verse>
        <verse osisID='Luke.18.19'>Jhesus aber sprach zu jm / Was heissestu mich gut? Niemand ist gut / denn der einige Gott.</verse>
        <verse osisID='Luke.18.20'>Du weissest die Gebot wol / Du solt nicht ehebrechen. Du solt nicht tödten. Du solt nicht stelen. Du solt nicht falsch gezeugnis reden. Du solt deinen Vater vnd deine Mutter ehren.</verse>
        <verse osisID='Luke.18.21'>Er aber sprach / Das habe ich alles gehalten von meiner Jugent auff.</verse>
        <verse osisID='Luke.18.22'>Da Jhesus das höret / sprach er zu jm / Es feilet dir noch einesDas ist / Es feilet dir alles / vt supra Matth. 19 Verkeuffen aber ist / vt supra / Luc. 12  / Verkeuffe alles was du hast / vnd gibs den Armen / So wirstu einen schatz im Himel haben / Vnd kom / vnd folge mir nach.</verse>
        <verse osisID='Luke.18.23'>Da er das höret / ward er trawrig / Denn er war seer reich. Mat. 19; Mar. 10; Exod. 20.</verse>
        <verse osisID='Luke.18.24'>DA aber Jhesus sahe / das er trawrig war worden / sprach er / Wie schwerlich werden die Reichen in das reich Gottes komen.</verse>
        <verse osisID='Luke.18.25'>Es ist leichter / das ein Kameel gehe durch ein Nadelöre / denn das ein Reicher in das reich Gottes kome.</verse>
        <verse osisID='Luke.18.26'>Da sprachen die das höreten / Wer kan denn selig werden?</verse>
        <verse osisID='Luke.18.27'>Er aber sprach / Was bey den Menschen vmmüglich ist / das ist bei Gott müglich. Matth. 19; Mar. 10.</verse>
        <verse osisID='Luke.18.28'>DA sprach Petrus / Sihe / wir haben alles verlassen / vnd sind dir nachgefolget.</verse>
        <verse osisID='Luke.18.29'>Er sprach zu jnen / Warlich ich sage euch / Es ist niemand / der ein Haus verlesset / oder Eltern / oder Brüder / oder Weib / oder Kind / vmb des reich Gottes willen /</verse>
        <verse osisID='Luke.18.30'>der es nicht vielfeltig wider empfahe / in dieser zeit / vnd in der zukünfftigen Welt / das ewige Leben.</verse>
        <verse osisID='Luke.18.31'>ER nam aber zu sich die Zwelffe / vnd sprach zu jnen / Sehet / wir gehen hinauff gen Jerusalem / vnd es wird alles volendet / das geschrieben ist durch die Propheten / von des menschen Son.</verse>
        <verse osisID='Luke.18.32'>Denn er wird vberantwortet werden den Heiden / vnd er wird verspottet vnd geschmehet vnd verspeiet werden /</verse>
        <verse osisID='Luke.18.33'>vnd sie werden jn geisseln vnd tödten / Vnd am dritten tage wird er wider aufferstehen.</verse>
        <verse osisID='Luke.18.34'>Sie aber vernamen der keines / Vnd die Rede war jnen verborgen / Vnd wusten nicht / was das gesagt war. Mat. 20; Mar. 10.</verse>
        <verse osisID='Luke.18.35'>ES geschach aber / da er nahe zu Jericho kam / sass ein Blinder am wege / vnd bettelt.</verse>
        <verse osisID='Luke.18.36'>Da er aber höret das Volck / das durch hin gieng / forschet er was das were?</verse>
        <verse osisID='Luke.18.37'>Da verkündigeten sie jm / Jhesus von Nazareth gienge fur vber.</verse>
        <verse osisID='Luke.18.38'>Vnd er rieff / vnd sprach / Jhesu du Son Dauid / Erbarme dich mein.</verse>
        <verse osisID='Luke.18.39'>Die aber forne an giengen / bedraweten jn / er solt schweigen. Er aber schrey viel mehr / Du Son Dauid / erbarme dich mein.</verse>
        <verse osisID='Luke.18.40'>Jhesus aber stund stille / vnd hies jn zu sich füren. Da sie jn aber nahe bey jn brachten / fraget er jn</verse>
        <verse osisID='Luke.18.41'>vnd sprach / Was wiltu / das ich dir thun sol? Er sprach / HErr / das ich sehen müge.</verse>
        <verse osisID='Luke.18.42'>Vnd Jhesus sprach zu jm / Sey sehend / Dein glaube hat dir geholffen /</verse>
        <verse osisID='Luke.18.43'>Vnd also bald ward er sehend / vnd folget jm nach vnd preisete Gott. Vnd alles Volck / das solchs sahe / lobet Gott.</verse>
      </chapter>
      <chapter osisID='Luke.19'>
        <verse osisID='Luke.19.1'>VND er zoch hin ein / vnd gieng durch Jericho.</verse>
        <verse osisID='Luke.19.2'>Vnd sihe / da war ein Man / genant Zacheus / der war ein öberster der Zölner / vnd war reich /</verse>
        <verse osisID='Luke.19.3'>Vnd begerte Jhesum zusehen / wer er were / vnd kundte nicht fur dem Volck / Denn er war klein von person.</verse>
        <verse osisID='Luke.19.4'>Vnd er lieff fur hin / vnd steig auff einen Maulberbaum / auff das er jn sehe / Denn alda solt er durch komen.</verse>
        <verse osisID='Luke.19.5'>Vnd als Jhesus kam an dieselbige stete / sahe er auff / vnd ward sein gewar / vnd sprach zu jm / Zachee / steig eilend ernider / Denn ich mus heute zu deinem Hause einkeren.</verse>
        <verse osisID='Luke.19.6'>Vnd er steig eilend ernider / vnd nam jn auff mit freuden.</verse>
        <verse osisID='Luke.19.7'>Da sie das sahen / murreten sie alle / das er bey einem Sünder einkeret.</verse>
        <verse osisID='Luke.19.8'>ZAcheus aber trat dar / vnd sprach zu dem HErrn / Sihe HErr / die helffte meiner Güter gebe ich den Armen / Vnd so ich jemand betrogen hab / das gebe ich vierfeltig wider.</verse>
        <verse osisID='Luke.19.9'>Jhesus aber sprach zu jm / Heute ist diesem hause Heil widerfaren / Sintemal er auch Abrahams son ist.</verse>
        <verse osisID='Luke.19.10'>Denn des menschen Son ist komen zu suchen vnd selig zu machen / das verloren ist.</verse>
        <verse osisID='Luke.19.11'>DA sie nu zuhöreten / saget er weiter eine Gleichnis / darumb / das er nahe bey Jerusalem war / vnd sie meineten / Das reich Gottes solt also balde offenbart werden.</verse>
        <verse osisID='Luke.19.12'>Vnd sprach / Ein Edeler zoch von ferne in ein Land / das er ein Reich einneme / vnd denn widerkeme.</verse>
        <verse osisID='Luke.19.13'>Dieser foddert zehen seiner Knechte / vnd gab jnen zehen Pfund / vnd sprach zu jnen / Handelt / bis das ich widerkome.</verse>
        <verse osisID='Luke.19.14'>Seine Bürger aber waren jm feind / vnd schicketen Botschafft nach jm / vnd liessen jm sagen / Wir wolen nicht / das dieser vber vns herrsche. Mat. 25.</verse>
        <verse osisID='Luke.19.15'>VND es begab sich / da er widerkam / nach dem er das Reich eingenomen hatte / hies er dieselbigen Knechte foddern / welchen er das Geld gegeben hatte / Das er wüsste / was ein jglicher gehandelt hette.</verse>
        <verse osisID='Luke.19.16'>Da trat erzu der Erste vnd sprach / Herr / dein Pfund hat zehen Pfund erworben.</verse>
        <verse osisID='Luke.19.17'>Vnd er sprach zu jm / Ey du fromer Knecht / dieweil du bist im geringsten trew gewesen / soltu macht haben vber zehen Stedte.</verse>
        <verse osisID='Luke.19.18'>Der ander kam auch / vnd sprach / Herr / dein Pfund hat fünff Pfund getragen.</verse>
        <verse osisID='Luke.19.19'>Zu dem sprach er auch / Vnd du solt sein vber fünff Stedte.</verse>
        <verse osisID='Luke.19.20'>VND der dritte kam / vnd sprach / Herr / sihe da / hie ist dein Pfund / welchs ich habe im Schweistuch behalten /</verse>
        <verse osisID='Luke.19.21'>Jch furchte mich fur dir / Denn du bist ein harter Man / Du nimpst / das du nicht gelegt hast / vnd erndtest / das du nicht geseet hast.</verse>
        <verse osisID='Luke.19.22'>Er sprach zu jm / Aus deinem munde richte ich dich / du Schalck / Wustestu / das ich ein harter Man bin / neme das ich nicht gelegt habe / vnd erndte / das ich nicht geseet habe /</verse>
        <verse osisID='Luke.19.23'>Warumb hastu denn mein Geld nicht in die Wechselbanck gegeben? Vnd wenn ich komen were / hette ichs mit wucher erfoddert.</verse>
        <verse osisID='Luke.19.24'>VND er sprach zu denen / die da bey stunden / Nemet das Pfund von jm / vnd gebets dem / der zehen pfund hat.</verse>
        <verse osisID='Luke.19.25'>Vnd sie sprachen zu jm / Herr / hat er doch zehen pfund.</verse>
        <verse osisID='Luke.19.26'>Jch sage euch aber / Wer da hat / dem wird gegeben werden / Von dem aber / der nicht hat / wird auch das genomen werden das er hat.</verse>
        <verse osisID='Luke.19.27'>Doch jene meine Feinde / die nicht wolten / das ich vber sie herrschen solte / bringet her / vnd erwürget sie fur mir.</verse>
        <verse osisID='Luke.19.28'>Vnd als er solchs saget / zoch er fort / vnd reisete hinauff gen Jerusalem.</verse>
        <verse osisID='Luke.19.29'>VND es begab sich / als er nahet gen bethphage vnd Bethanien / vnd kam an den Oleberg / sandte er seiner Jünger zween /</verse>
        <verse osisID='Luke.19.30'>vnd sprach / Gehet hin in den Marckt / der gegen euch ligt / Vnd wenn jr hin ein kompt / werdet jr ein Füllen angebunden finden / auff welchem noch nie kein Mensch gesessen ist / Löset es ab / vnd bringets.</verse>
        <verse osisID='Luke.19.31'>Vnd so euch jemand fraget / Warumb jrs ablöset? So saget also zu jm / Der HErr darff sein.</verse>
        <verse osisID='Luke.19.32'>Vnd die gesandten giengen hin / vnd funden wie er jnen gesagt hatte.</verse>
        <verse osisID='Luke.19.33'>Da sie aber das Füllen ablöseten / sprachen seine Herrn zu jnen / warumb löset jr das Füllen ab?</verse>
        <verse osisID='Luke.19.34'>Sie aber sprachen / Der HErr darff sein.</verse>
        <verse osisID='Luke.19.35'>Vnd sie brachtens zu Jhesu / vnd worffen jre Kleider auff das Füllen / vnd satzten Jhesum drauff.</verse>
        <verse osisID='Luke.19.36'>Da er nu hin zoch / breiteten sic jre Kleider nuff den weg. Math. 21; Mar. 11; Joh. 12.</verse>
        <verse osisID='Luke.19.37'>VND da er nahe hin zu kam / vnd zoch den Oleberg erab / fieng an der gantze Hauffe seiner Jünger / mit freuden Gott zu loben mit lauter stimme / vber alle Thaten / die sie gesehen hatten /</verse>
        <verse osisID='Luke.19.38'>vnd sprachen / Gelobet sey der da kompt ein König in dem Namen des HERRN / Friede sey im Himel / vnd Ehre in der Höhe.</verse>
        <verse osisID='Luke.19.39'>Vnd etliche Phariseer im Volck sprachen zu jm / Meister straffe doch deine Jünger.</verse>
        <verse osisID='Luke.19.40'>Er antwortet / vnd sprach zu jnen / Jch sage euch / Wo diese werden schweigen / so werden die Steine schreien.</verse>
        <verse osisID='Luke.19.41'>VND als er nahe hinzu kam / sahe er die Stad an / vnd weinet vber sie /</verse>
        <verse osisID='Luke.19.42'>vnd sprach / Wenn du es wüstest / So würdestu auch bedencken / zu dieser deiner zeit / was zu deinem Friede dienet. Aber nu ists fur deinen augen verborgen.</verse>
        <verse osisID='Luke.19.43'>Denn es wird die zeit vber dich komen / das deine Feinde werden vmb dich / vnd deine Kinder mit dir / eine Wagenburg schlahen / dich belegern / vnd an allen örten engsten /</verse>
        <verse osisID='Luke.19.44'>Vnd werden dich schleiffen vnd keinen Stein auff dem andern lassen / Darumb / das du nicht erkennet hast die zeit darinnen du heimgesucht bist.</verse>
        <verse osisID='Luke.19.45'>VND er gieng in den Tempel / vnd fieng an auszutreiben die darinnen verkaufften vnd kaufften /</verse>
        <verse osisID='Luke.19.46'>vnd sprach zu jnen / Es stehet geschrieben / Mein Haus ist ein Bethaus / Jr aber habts gemacht zur Mördergruben.</verse>
        <verse osisID='Luke.19.47'>Vnd leret teglich im Tempel. Aber die Hohenpriester vnd Schrifftgelerten / vnd die Furnemesten im Volck / trachten jm nach / das sie jn vmbbrechten /</verse>
        <verse osisID='Luke.19.48'>Vnd funden nicht / wie sie jm thun solten / Denn alles Volck hieng jm an / vnd höret jn. Matt. 21; Mar. 11; Jesa. 56.</verse>
      </chapter>
      <chapter osisID='Luke.20'>
        <verse osisID='Luke.20.1'>VND es begab sich der tage einen / da er das Volck leret im Tempel vnd predigt das Euangelium / Da tratten zu jm die Hohenpriester vnd Schrifftgelerten mit den Eltesten /</verse>
        <verse osisID='Luke.20.2'>vnd sagten zu jm / vnd sprachen / Sage vns / Aus waser macht thustu das? Oder wer hat dir die Macht gegeben?</verse>
        <verse osisID='Luke.20.3'>Er aber antwortet / vnd sprach zu jnen / Jch wil euch auch ein wort fragen / saget mirs.</verse>
        <verse osisID='Luke.20.4'>Die tauffe Johannis / war sie vom Himel oder von Menschen?</verse>
        <verse osisID='Luke.20.5'>Sie aber gedachten bey sich selbs / vnd sprachen / Sagen wir vom Himel / so wird er sagen / Warumb habt jr jm denn nicht gegleubt?</verse>
        <verse osisID='Luke.20.6'>Sagen wir aber / von Menschen / So wird vns alles Volck steinigen / Denn sie stehen drauff / das Johannes ein Prophet sey.</verse>
        <verse osisID='Luke.20.7'>Vnd sie antworten / Sie wüstens nicht / wo sie her were.</verse>
        <verse osisID='Luke.20.8'>Vnd Jhesus sprach zu jnen / So sage ich euch auch nicht / Aus waser macht ich das thu. Matt. 21; Mar. 11.</verse>
        <verse osisID='Luke.20.9'>ER fieng aber an zu sagen dem Volck diese Gleichnis / Ein Mensch pflantzet einen Weinberg / vnd thet jn den Weingartnern aus / vnd zoch vber Land eine gute zeit.</verse>
        <verse osisID='Luke.20.10'>Vnd zu seiner zeit sandte er einen Knecht zu den Weingartnern / das sie jm geben von der Frucht des Weinberges. Aber die Weingartner steupten jn / vnd liessen jn leer von sich.</verse>
        <verse osisID='Luke.20.11'>Vnd vber das / sandte er noch einen andern Knecht. Sie aber steupten denselbigen auch / vnd höneten jn / vnd liessen jn leer von sich.</verse>
        <verse osisID='Luke.20.12'>Vnd vber das sandte er den dritten. Sie aber verwundeten den auch / vnd stiessen jn hinaus. Mat. 21; Mar. 12.</verse>
        <verse osisID='Luke.20.13'>DA sprach der Herr des weinberges / Was sol ich thun? Jch wil meinen lieben Son senden / vieleicht / wenn sie den sehen / werden sie sich schewen.</verse>
        <verse osisID='Luke.20.14'>Da aber die Weingartner den Son sahen / dachten sie bey sich selbs / vnd sprachen / Das ist der Erbe / komet / lasset vns jn tödten / das das Erbe vnser sey.</verse>
        <verse osisID='Luke.20.15'>Vnd sie stiessen jn hinaus fur den Weinberg / vnd tödten jn. Was wird nu der Herr des weinberges den selbigen thun?</verse>
        <verse osisID='Luke.20.16'>Er wird komen / vnd diese Weingartner vmbbringen / vnd seinen Weinberg andern austhun. Da sie das höreten / sprachen sie / Das sey ferne.</verse>
        <verse osisID='Luke.20.17'>ER aber sahe sie an / vnd sprach / Was ist denn das / das geschrieben stehet / Der Stein den die Bawleute verworffen haben / ist zum Eckstein worden?</verse>
        <verse osisID='Luke.20.18'>Welcher auff diesen Stein fellet / der wird zuschellen / Auff welchen aber er fellet / den wird er zumalmen.</verse>
        <verse osisID='Luke.20.19'>Vnd die Hohenpriester vnd Schrifftgelerten trachten darnach / wie sie die Hende an jn legten zu der selbigen stunde / vnd furchten sich fur dem Volck / Denn sie vernamen / das er auff sie diese Gleichnis gesagt hatte. Matt. 21; Mar. 12; Psal. 118.</verse>
        <verse osisID='Luke.20.20'>VND sie hielten auff jn / vnd sandten Laurer aus / die sich stellen solten / als weren sie frum / Auff das sie jn in der Rede fiengen / da mit sie jn vber antworten kundten der Oberkeit vnd gewalt des Landpflegers.</verse>
        <verse osisID='Luke.20.21'>Vnd sie fragten jn vnd sprach / Meister / wir wissen das du auffrichtig redest / vnd lerest / vnd achtest keines Menschen ansehen / Sondern du lerest den weg Gottes recht.</verse>
        <verse osisID='Luke.20.22'>Jsts recht / Das wir dem Keiser den Schos geben oder nicht?</verse>
        <verse osisID='Luke.20.23'>Er aber mercket jre liste / vnd sprach zu jnen / Was versuchet jr mich?</verse>
        <verse osisID='Luke.20.24'>Zeiget mir den Grosschen / Wes bilde vnd vberschrifft hat er? Sie antworten vnd sprachen / des Keisers.</verse>
        <verse osisID='Luke.20.25'>Er aber sprach zu jnen / So gebet dem Keiser / was des Keisers ist / vnd Gotte / was Gottes ist.</verse>
        <verse osisID='Luke.20.26'>Vnd sie kundten sein wort nicht taddeln fur dem Volck / Vnd verwunderten sich seiner antwort / vnd schwiegen stille. Mat. 22; Mar. 12.</verse>
        <verse osisID='Luke.20.27'>DA tratten zu jm etliche Saduceer (welche da halten / es sey kein Aufferstehen) vnd fragten jn /</verse>
        <verse osisID='Luke.20.28'>vnd sprachen / Meister / Moses hat vns geschrieben / So jemands Bruder stirbt / der ein Weib hat / vnd stirbet erblos / So sol sein Bruder das Weib nemen / vnd seinem bruder einen Samen erwecken.</verse>
        <verse osisID='Luke.20.29'>Nu waren sieben Brüder / Der erste nam ein weib / vnd starb erblos.</verse>
        <verse osisID='Luke.20.30'>Vnd der ander nam das weib / vnd starb auch erblos.</verse>
        <verse osisID='Luke.20.31'>Vnd der dritte nam sie. Desselbigen gleichen alle sieben / vnd liessen keine Kinder / vnd storben /</verse>
        <verse osisID='Luke.20.32'>Zuletzt nach allen / starb auch das Weib.</verse>
        <verse osisID='Luke.20.33'>Nu in der Aufferstehung / welches weib wird sie sein vnter denen? Denn alle sieben haben sie zum weibe gehabt. Mat. 22; Mar. 12; Deut. 25.</verse>
        <verse osisID='Luke.20.34'>VND Jhesus antwortet / vnd sprach zu jnen / Die Kinder dieser welt freien vnd lassen sich freien /</verse>
        <verse osisID='Luke.20.35'>Welche aber wirdig sein werden / jene welt zu erlangen / vnd die aufferstehung von den Todten / die werden weder freien noch sich freien lassen /</verse>
        <verse osisID='Luke.20.36'>Denn sie können hinfurt nicht sterben. Denn sie sind den Engeln gleich vnd Gottes kinder / dieweil sie Kinder sind der aufferstehung.</verse>
        <verse osisID='Luke.20.37'>Das aber die Todten aufferstehen / hat auch Moses gedeutet bey dem Pusch / da er den HERRN heisset / Gott Abraham vnd Gott Jsaac / vnd Gott Jacob.</verse>
        <verse osisID='Luke.20.38'>Gott aber ist nicht der Todten / sondern der Lebendigen Gott / denn sie leben jm alle.</verse>
        <verse osisID='Luke.20.39'>Da antworten etliche der Schrifftgelerten / vnd sprachen / Meister / du hast recht gesagt.</verse>
        <verse osisID='Luke.20.40'>Vnd sie thursten jn fürder nichts mehr fragen. Exo. 3.</verse>
        <verse osisID='Luke.20.41'>ER sprach aber zu jnen / Wie sagen sie / Christus sey Dauids son?</verse>
        <verse osisID='Luke.20.42'>Vnd er selbs Dauid spricht im Psalmbuch / Der HERR hat gesagt zu meinem Herrn / setze dich zu meiner Rechten /</verse>
        <verse osisID='Luke.20.43'>Bis das ich lege deine Feinde zum schemel deiner Füsse.</verse>
        <verse osisID='Luke.20.44'>Dauid nennet jn einen HErrn / wie ist er denn sein Son? Mat. 22; Mar. 12; Psal. 110.</verse>
        <verse osisID='Luke.20.45'>DA aber alles Volck zuhöret / sprach er zu seinen Jüngern /</verse>
        <verse osisID='Luke.20.46'>Hütet euch fur den Schrifftgelerten / die da wollen einher tretten in langen Kleidern / vnd lassen sich gerne grüssen auff dem Marckte / vnd sitzen gerne oben an in den Schulen / vnd vber tisch.</verse>
        <verse osisID='Luke.20.47'>Sie fressen der Widwen heuser / vnd wenden lange Gebet fur / Die werden deste schwerer verdamnis empfahen. Mat. 23; Mar. 12.</verse>
      </chapter>
      <chapter osisID='Luke.21'>
        <verse osisID='Luke.21.1'>ER sahe aber auff / vnd schawete die Reichen / wie sie jre Opffer einlegten in den Gotteskasten.</verse>
        <verse osisID='Luke.21.2'>Er sahe aber auch eine arme Widwe / die legte zwey Scherflin ein.</verse>
        <verse osisID='Luke.21.3'>Vnd er sprach / Warlich ich sage euch / diese arme Widwe hat mehr denn sie alle eingelegt.</verse>
        <verse osisID='Luke.21.4'>Denn diese alle haben aus jrem vberflus eingelegt / zu dem opffer Gottes / Sie aber hat von jrem armut alle jre Narung / die sie hat / eingelegt. Mar. 12.</verse>
        <verse osisID='Luke.21.5'>VND da etliche sagten von dem Tempel / das er geschmückt were von feinen Steinen vnd Kleinoten / sprach er /</verse>
        <verse osisID='Luke.21.6'>Es wird die zeit komen / in welcher / des alles das jr sehet / nicht ein stein auff dem andern gelassen wird / der nicht zubrochen werde. Mat. 24; Mar. 13.</verse>
        <verse osisID='Luke.21.7'>SJe fragten jn aber / vnd sprachen / Meister / wenn sol das werden? vnd welchs ist das Zeichen / wenn das geschehen wird?</verse>
        <verse osisID='Luke.21.8'>Er aber sprach / Sehet zu / lasset euch nicht verfüren. Denn viel werden komen in meinem Namen / vnd sagen / Jch sey es / Vnd die zeit ist erbey komen / Folget jnen nicht nach.</verse>
        <verse osisID='Luke.21.9'>Wenn jr aber hören werdet von Kriegen vnd Empörungen / so entsetzet euch nicht / Denn solchs mus zuuor geschehen / Aber das ende ist noch nicht so bald da.</verse>
        <verse osisID='Luke.21.10'>Da sprach er zu jnen. Ein Volck wird sich erheben vber das ander / vnd ein Reich vber das ander /</verse>
        <verse osisID='Luke.21.11'>vnd werden geschehen grosse Erdbebunge hin vnd wider / Thewrzeit vnd Pestilentz / auch werden Schrecknis vnd grosse Zeichen vom Himel geschehen.</verse>
        <verse osisID='Luke.21.12'>ABer vor diesem allen werden sie die Hende an euch legen vnd verfolgen / vnd werden euch vberantworten in jre Schulen vnd gefengnisse / vnd fur Könige vnd Fürsten ziehen / vmb meines Namen willen /</verse>
        <verse osisID='Luke.21.13'>Das wird euch aber widerfaren zu einem zeugnis.</verse>
        <verse osisID='Luke.21.14'>So nemet nu zu hertzen / das jr nicht sorget / wie jr euch verantworten solt /</verse>
        <verse osisID='Luke.21.15'>Denn ich wil euch Mund vnd Weisheit geben / welcher nicht sollen widersprechen mügen noch widerstehen / alle ewre Widerwertigen.</verse>
        <verse osisID='Luke.21.16'>Er werdet aber vberantwortet werden von den Eltern / Brüdern / Gefreundten vnd Freunden / vnd sie werden ewer etliche tödten /</verse>
        <verse osisID='Luke.21.17'>Vnd jr werdet gehasset sein von jederman / vmb meines Namen willen.</verse>
        <verse osisID='Luke.21.18'>Vnd ein Har von ewrem Heubt sol nicht vmbkomen.</verse>
        <verse osisID='Luke.21.19'>FassetDas ist / Lasst ewr seele nicht vngedültig werden. ewre Seele mit gedult. Matt. 10; Mar. 13.</verse>
        <verse osisID='Luke.21.20'>WEnn jr aber sehen werdet Jerusalem belegert mit einem Heer / So mercket / Das erbey komen ist jre verwüstunge.</verse>
        <verse osisID='Luke.21.21'>Als denn / wer in Judea ist / der fliehe auff das Gebirge / Vnd wer mitten drinnen ist / der weiche heraus / Vnd wer auff dem Lande ist / der kome nicht hin ein.</verse>
        <verse osisID='Luke.21.22'>Denn das sind die tage der Rache / das erfullet werde alles was geschrieben ist.</verse>
        <verse osisID='Luke.21.23'>Weh aber den Schwangern vnd Seugerin in den selbigen tagen. Denn es wird grosse Not auff Erden sein / vnd ein zorn vber dis Volck /</verse>
        <verse osisID='Luke.21.24'>vnd sie werden fallen durch des Schwerts scherffe / vnd gefangen gefürt vnter alle Völcker. Vnd Jerusalem wird zu tretten werden von den Heiden / bis das der Heiden zeitJerusalem mus vnter den Heiden sein / bis die Heiden zum glauben bekeret werden / das ist / Bis ans ende der Welt / denn der Tempel wird nicht wider auffkomen. Hag. 1 erfüllet wird. Mat. 24; Mar. 13.</verse>
        <verse osisID='Luke.21.25'>VND es werden Zeichen geschehen an der Sonnen vnd Mond vnd Sternen / Vnd auff Erden wird den Leuten bange sein / vnd werden zagen / Vnd das Meer vnd die Wasserwogen werden brausen /</verse>
        <verse osisID='Luke.21.26'>Vnd die Menschen werden verschmachten / fur furchte vnd fur warten der dinger / die komen sollen auff Erden. Denn auch der Himel kreffte / sich bewegen werden /</verse>
        <verse osisID='Luke.21.27'>Vnd als denn werden sie sehen des menschen Son komen in der wolcken / mit grosser krafft vnd herrligkeit.</verse>
        <verse osisID='Luke.21.28'>Wenn aber dieses anfehet zu geschehen / So sehet auff / vnd hebt ewer Heubter auff / darumb / das sich ewer Erlösung nahet. Mat. 24; Mar. 13.</verse>
        <verse osisID='Luke.21.29'>VND er saget jnen ein Gleichnis / Sehet an den Feigenbawm vnd alle Bewme /</verse>
        <verse osisID='Luke.21.30'>wenn sie jtzt ausschlahen / so sehet jrs an jnen / vnd mercket das jtzt der Sommer nahe ist.</verse>
        <verse osisID='Luke.21.31'>Also auch jr / wenn jr dis alles sehet angehen / so wisset / das das reich Gottes nahe ist.</verse>
        <verse osisID='Luke.21.32'>Warlich ich sage euch / dis Geschlecht wird nicht vergehen / bis das es alles geschehe /</verse>
        <verse osisID='Luke.21.33'>Himel vnd Erden vergehen / Aber meine Wort vergehen nicht.</verse>
        <verse osisID='Luke.21.34'>ABer hütet euch / Das ewre Hertzen nicht beschweret werden mit fressen vnd sauffen / vnd mit sorgen der Narunge / vnd kome dieser tag schnell vber euch /</verse>
        <verse osisID='Luke.21.35'>Denn wie ein Fallstrick wird er komen / vber alle die auff Erden wonen.</verse>
        <verse osisID='Luke.21.36'>So seid nu warcker allezeit / vnd betet / Das jr wirdig werden müget zu entfliehen diesem allen / das geschehen sol / vnd zu stehen fur des menschen Son.</verse>
        <verse osisID='Luke.21.37'>Vnd er leret des tages im Tempel / des nachts aber gieng er hin aus / vnd bleib vber nacht am Oleberge.</verse>
        <verse osisID='Luke.21.38'>Vnd alles volck machet sich früe auff zu jm / im Tempel / jn zu hören.</verse>
      </chapter>
      <chapter osisID='Luke.22'>
        <verse osisID='Luke.22.1'>ES war aber nahe das Fest der Süssenbrot / das da Ostern heisset.</verse>
        <verse osisID='Luke.22.2'>Vnd die Hohenpriester vnd Schrifftgelerten trachten / wie sie jn tödten / Vnd furchten sich fur dem Volck.</verse>
        <verse osisID='Luke.22.3'>Es war aber der Satanas gefaren in den Judas / genant Jscharioth / der da war aus der zal der Zwelffen.</verse>
        <verse osisID='Luke.22.4'>Vnd er gieng hin vnd redet mit den Hohenpriestern / vnd mit den Heubtleuten / wie er jn wolte jnen vberantworten.</verse>
        <verse osisID='Luke.22.5'>Vnd sie worden fro / vnd gelobten jm Geld zu geben.</verse>
        <verse osisID='Luke.22.6'>Vnd er versprach sich / vnd suchte gelegenheit / das er jn vberantwortet on rhumor. Mat. 26; Mar. 14; Joh. 13.</verse>
        <verse osisID='Luke.22.7'>ES kam nu der tag der süssenbrot / auff welchen man musste opffern das Osterlamb.</verse>
        <verse osisID='Luke.22.8'>Vnd er sandte Petrum vnd Johannem / vnd sprach / Gehet hin / bereitet vns das Osterlamb / auff das wirs essen.</verse>
        <verse osisID='Luke.22.9'>Sie aber sprachen zu jm / Wo wiltu / das wirs bereiten?</verse>
        <verse osisID='Luke.22.10'>Er sprach zu jnen / Sihe / wenn jr hin ein kompt in die Stad / wird euch ein Mensch begegen / der tregt einen Wasserkrug / Folget jm nach in das Haus / da er hin ein gehet /</verse>
        <verse osisID='Luke.22.11'>vnd saget zu dem Hausherrn / Der Meister lesst dir sagen / Wo ist die Herberge / darinne ich das Osterlamb essen müge mit meinen Jüngern?</verse>
        <verse osisID='Luke.22.12'>Vnd er wird euch einen grossen gepflasterten Saal zeigen / da selbs bereitet es.</verse>
        <verse osisID='Luke.22.13'>Sie giengen hin / vnd funden / wie er jnen gesagt hatte / vnd bereiteten das Osterlamb. Mat. 26; Mar. 14.</verse>
        <verse osisID='Luke.22.14'>VND da die stunde kam / satzte er sich nider / vnd die zwelff Apostel mit jm /</verse>
        <verse osisID='Luke.22.15'>vnd er sprach zu jnen / Mich hat hertzlich verlanget dis Osterlamb mit euch zu essen / ehe denn ich leide.</verse>
        <verse osisID='Luke.22.16'>Denn ich sage euch / Das ich hinfurt nicht mehr dauon essen werdeEr zeiget jmer an wie er mit dem sterben vmbgehet.  / bis das erfüllet werde im reich Gottes.</verse>
        <verse osisID='Luke.22.17'>Vnd er nam den Kelch / dancket vnd sprach / Nemet denselbigen / vnd teilet jn vnter euch /</verse>
        <verse osisID='Luke.22.18'>Denn ich sage euch / Jch werde nicht trincken von dem gewechse des Weinstocks / bis das reich Gottes kome.</verse>
        <verse osisID='Luke.22.19'>VND er nam das Brot / dancket vnd brachs / vnd gabs jnen / vnd sprach / Das ist mein Leib / der fur euch gegeben wird / Das thut zu meinem Gedechtnis.</verse>
        <verse osisID='Luke.22.20'>Desselbigen gleichen auch den Kelch / nach dem Abendmal / vnd sprach / Das ist der Kelch / das newe Testament in meinem Blut / das fur euch vergossen wird. Mat. 26; Mar. 14.</verse>
        <verse osisID='Luke.22.21'>DOch sihe / die hand meines Verrheters / ist mit mir vber tische.</verse>
        <verse osisID='Luke.22.22'>Vnd zwar des menschen Son gehet hin / wie es beschlossen ist / Doch weh dem selbigen Menschen / durch welchen er verrhaten wird.</verse>
        <verse osisID='Luke.22.23'>Vnd sie fiengen an zu fragen vnter sich selbs / Welcher es doch were vnter jnen / Der das thun würde?</verse>
        <verse osisID='Luke.22.24'>ES erhub sich auch ein Zanck vnter jnen / Welcher vnter jnen solte fur den Grösten gehalten werden.</verse>
        <verse osisID='Luke.22.25'>Er aber sprach zu jnen / Die weltlichen Könige herrschen / vnd die Gewaltigen heisset man gnedige Herrn.</verse>
        <verse osisID='Luke.22.26'>Jr aber nicht also / Sondern der Grössest vnter euch / sol sein wie der Jüngste / vnd der Furnemest wie ein Diener.</verse>
        <verse osisID='Luke.22.27'>Denn welcher ist der grössest? Der zu tische sitzt? oder der da dienet? Jsts nicht also / das der zu tische sitzt? Jch aber bin vnter euch / wie ein Diener.</verse>
        <verse osisID='Luke.22.28'>Jr aber seids / die jr beharret habt bey mir / in meinen anfechtungen.</verse>
        <verse osisID='Luke.22.29'>Vnd ich wil euch das Reich bescheiden / wie mir mein Vater bescheiden hat /</verse>
        <verse osisID='Luke.22.30'>das jr essen vnd trincken solt vber meinem Tische in meinem Reich / vnd sitzen auff Stüelen / vnd richten die zwelff geschlechte Jsrael. Mat. 20; Mar. 10.</verse>
        <verse osisID='Luke.22.31'>DEr HErr aber sprach / Simon / Simon / sihe / Der Satanas hat ewer begert / das er euch möcht sichten / wie den weitzen /</verse>
        <verse osisID='Luke.22.32'>Jch aber hab fur dich gebeten / Das dein Glaube nicht auffhöre / Vnd wenn du der mal eins dich bekerest / so stercke deine Brüder.</verse>
        <verse osisID='Luke.22.33'>Er sprach aber zu jm / HErr / ich bin bereit mit dir ins Gefengnis vnd in den Tod zugehen.</verse>
        <verse osisID='Luke.22.34'>Er aber sprach / Petre / Jch sage dir / Der Han wird heute nicht krehen / ehe denn du drey mal verleugnet hast / das du mich kennest. Mat. 26; Mar. 14.</verse>
        <verse osisID='Luke.22.35'>VND er sprach zu jnen / So offt ich euch gesand habe on Beutel / on Taschen / vnd on Schuch / habt jr auch je mangel gehabt? Sie sprachen / Nie keinen.</verse>
        <verse osisID='Luke.22.36'>Da sprach er zu jnen / Aber nu / wer einen Beutel hat / der neme jn / desselbigen gleichen auch die Tasschen / Wer aber nicht hat / verkeuffe sein Kleid / vnd keuffe ein Schwert.</verse>
        <verse osisID='Luke.22.37'>Denn ich sage euch / Es mus noch das auch volendet werden an mir / das geschrieben stehet / Er ist vnter die Vbeltheter gerechnet. Denn was von mir geschrieben ist / das hat ein ende.</verse>
        <verse osisID='Luke.22.38'>Sie sprachen aber / HErr / Sihe / hie sind zwey Schwert. Er aber sprach zu jnen / Es ist gnugDas ist / Es gilt nicht mehr / mit dem leiblichen Schwert fechten / sondern es gilt hinfurt leiden vmb des Euangelij willen / vnd Creutz tragen. Denn man kan wider den Teufel nicht mit eisen fechten / darumb ist not alles dran zusetzen / vnd nun das geistliche schwert das wort Gottes zufassen. Jesa. 53.</verse>
        <verse osisID='Luke.22.39'>Vnd er gieng hin aus nach seiner gewonheit an den Oleberg. Es folgeten jm aber seine Jünger nach an den selbigen Ort.</verse>
        <verse osisID='Luke.22.40'>Vnd als er da hin kam / sprach er zu jnen / Betet / auff das jr nicht in anfechtung fallet.</verse>
        <verse osisID='Luke.22.41'>Vnd er reis sich von jnen bey einem Steinworff / vnd kniet nider / betet</verse>
        <verse osisID='Luke.22.42'>vnd sprach / Vater wiltu / so nim diesen Kelch von mir / Doch nicht mein / sondern dein Wille geschehe.</verse>
        <verse osisID='Luke.22.43'>Es erschein jm aber ein Engel vom Himel / vnd stercket jn.</verse>
        <verse osisID='Luke.22.44'>Vnd es kam / das er mit dem Tode rang / vnd betet hefftiger. Es ward aber sein schweis wie Blutstropffen / die fielen auff die Erden.</verse>
        <verse osisID='Luke.22.45'>Vnd er stund auff von dem Gebet / vnd kam zu seinen Jüngern / vnd fand sie schlaffen fur trawrigkeit /</verse>
        <verse osisID='Luke.22.46'>vnd sprach zu jnen / Was schlaffet jr? Stehet auff vnd betet / auff das jr nicht in anfechtung fallet. Mat. 26; Mar. 14; Joh. 18.</verse>
        <verse osisID='Luke.22.47'>DA er aber noch redet / Sihe / die Schar / vnd einer von den Zwelffen / genant Juda / gieng fur jnen her / vnd nahet sich zu Jhesu / jn zu küssen.</verse>
        <verse osisID='Luke.22.48'>Jhesus aber sprach zu jm / Juda / verrhetestu des menschen Son mit einem Kus? Mat. 26; Mar. 14; Joh. 18.</verse>
        <verse osisID='Luke.22.49'>DA aber sahen / die vmb jn waren / was da werden wolte / sprachen sie zu jm / HErr sollen wir mit dem Schwert drein schlahen?</verse>
        <verse osisID='Luke.22.50'>Vnd einer aus jnen schlug des Hohenpriesters Knecht / vnd hieb jm sein recht Ohr ab.</verse>
        <verse osisID='Luke.22.51'>Jhesus aber antwortet / vnd sprach / Lasset sie doch so ferneLasset sie jren mutwillen vben / so ferne jnen verhenget wird / Es hat alles seinen Richter / das wir es nicht dürffen selbs rechen. machen. Vnd er rüret sein Ohr an / vnd heilet jn.</verse>
        <verse osisID='Luke.22.52'>JHesus aber sprach zu den Hohenpriestern vnd HeubtleutenDas waren die / so von den Jüden vmb den Tempel bestellet waren / friede zuhalten fur dem Pöbel.des Tempels / vnd den Eltesten / die vber jn komen waren / Jr seid als zu einem Mörder mit schwerten vnd mit stangen ausgegangen.</verse>
        <verse osisID='Luke.22.53'>Jch bin teglich bey euch im Tempel gewesen / vnd jr habt keine hand an mich gelegt / Aber dis ist ewer stunde / vnd die macht der finsternis.</verse>
        <verse osisID='Luke.22.54'>Sje grieffen jn aber vnd füreten jn / vnd brachten jn in des Hohenpriesters haus. Petrus aber folgete von fernen.</verse>
        <verse osisID='Luke.22.55'>Da zundten sie ein fewer an mitten im Pallast / vnd satzten sich zusamen / Vnd Petrus satzte sich vnter sie.</verse>
        <verse osisID='Luke.22.56'>Da sahe jn ein Magd sitzen bey dem liecht / vnd sahe eben auff jn / vnd sprach zu jm / Dieser war auch mit jm.</verse>
        <verse osisID='Luke.22.57'>Er aber verleugnet jn / vnd sprach / Weib ich kenne sein nicht.</verse>
        <verse osisID='Luke.22.58'>Vnd vber ein kleine weile sahe jn ein ander / vnd sprach / Du bist auch der einer. Petrus aber sprach Mensch / ich bins nicht.</verse>
        <verse osisID='Luke.22.59'>Vnd vber eine weile / bey einer stunde / bekrefftigets ein ander / vnd sprach / Warlich / Dieser war auch mit jm / denn er ist ein Galileer.</verse>
        <verse osisID='Luke.22.60'>Petrus aber sprach / Mensch / ich weis nicht was du sagest. Vnd als bald / da er noch redet / krehet der Han.</verse>
        <verse osisID='Luke.22.61'>Vnd der HErr wandte sich / vnd sahe Petrum an. Vnd Petrus gedachte an des HErrn wort / als er zu jm gesaget hatte / Ehe denn der Han krehet / wirstu mich drey mal verleugnen /</verse>
        <verse osisID='Luke.22.62'>Vnd Petrus gieng hin aus / vnd weinet bitterlich. Mat. 27; Mar. 14; Joh. 18.</verse>
        <verse osisID='Luke.22.63'>DJe Menner aber / die Jhesum hielten / verspotteten jn vnd schlugen jn /</verse>
        <verse osisID='Luke.22.64'>verdecketen jn / vnd schlugen jn ins Angesichte / vnd fragten jn / vnd sprachen / Weissage / wer ists / der dich schlug?</verse>
        <verse osisID='Luke.22.65'>Vnd viel andere Lesterungen sagten sie wider jn. Mat. 26; Mar. 14; Joh. 18.</verse>
        <verse osisID='Luke.22.66'>VND als es tag ward / samleten sich die Eltesten des Volcks / die Hohenpriester vnd Schrifftgelerten / vnd füreten jn hin auff fur jren Rat /</verse>
        <verse osisID='Luke.22.67'>vnd sprachen / Bistu Christus? sage es vns. Er sprach aber zu jnen / Sage ichs euch / so gleubet jrs nicht /</verse>
        <verse osisID='Luke.22.68'>Frage ich aber / so antwortet jr nicht / vnd lasset mich doch nicht los.</verse>
        <verse osisID='Luke.22.69'>Darumb von nu an wird des menschen Son sitzen zur rechten Hand der krafft Gottes.</verse>
        <verse osisID='Luke.22.70'>Da sprachen sie alle / Bistu denn Gottes Son? Er sprach zu jnen / Jr sagets / denn ich bins.</verse>
        <verse osisID='Luke.22.71'>Sie aber sprachen / Was dürffen wir weiter Zeugnis? wir habens selbs gehöret aus seinem munde.</verse>
      </chapter>
      <chapter osisID='Luke.23'>
        <verse osisID='Luke.23.1'>VND der gantze Hauffe stund auff / vnd füreten jn fur Pilatum.</verse>
        <verse osisID='Luke.23.2'>Vnd fiengen an jn zu verklagen / vnd sprachen / Diesen finden wir / das er das Volck abwendet / vnd verbeut den Schos dem Keiser zu geben / Vnd spricht / Er sey Christus ein König.</verse>
        <verse osisID='Luke.23.3'>Pilatus aber fraget jn / vnd sprach / Bistu der Jüden König? Er antwortet jm vnd sprach / Du sagests.</verse>
        <verse osisID='Luke.23.4'>Pilatus sprach zu den Hohenpriestern vnd zum Volck / Jch finde kein Vrsach an diesem Menschen.</verse>
        <verse osisID='Luke.23.5'>Sie aber hielten an / vnd sprachen / Er hat das Volck erreget / damit / das er geleret hat hin vnd her im gantzen Jüdischenlande / vnd hat in Galilea angefangen / bis hie her. Mat. 27; Mar. 15; Joh. 19.</verse>
        <verse osisID='Luke.23.6'>DA aber Pilatus Galilean höret / fraget er / Ob er aus Galilea were?</verse>
        <verse osisID='Luke.23.7'>Vnd als er vernam / das er vnter Herodes öberkeit gehöret / vbersandte er jn zu Herodes / welcher in denselbigen tagen auch zu Jerusalem war.</verse>
        <verse osisID='Luke.23.8'>Da aber Herodes Jhesum sahe / ward er seer fro / Denn er hette jn langest gerne gesehen / Denn er hatte viel von jm gehöret / vnd hoffet er würde ein Zeichen von jm sehen.</verse>
        <verse osisID='Luke.23.9'>Vnd er fraget jn mancherley. Er antwortet jm aber nichts.</verse>
        <verse osisID='Luke.23.10'>Die Hohenpriester aber vnd Schrifftgelerten stunden vnd verklageten jn hart.</verse>
        <verse osisID='Luke.23.11'>Aber Herodes mit seinem Hofegesinde verachtet vnd verspottet jn / leget jm ein weis Kleid an / vnd sandte jn wider zu Pilato.</verse>
        <verse osisID='Luke.23.12'>Auff den tag wurden Pilatus vnd Herodes freunde mit einander / Denn zuuor waren sie einander feind.</verse>
        <verse osisID='Luke.23.13'>PJlatus aber rieff die Hohenpriester / vnd die Obersten vnd das Volck zusamen /</verse>
        <verse osisID='Luke.23.14'>vnd sprach zu jnen / Jr habt diesen Menschen zu mir bracht / als der das Volck abwende / Vnd sihe / Jch hab jn fur euch verhöret / vnd finde an dem Menschen der Sache keine / der jr jn beschüldiget /</verse>
        <verse osisID='Luke.23.15'>Herodes auch nicht / Denn ich habe euch zu jm gesand / vnd sihe / man hat nichts auff jn bracht / das des todes werd sey.</verse>
        <verse osisID='Luke.23.16'>Darumb wil ich jn züchtigen vnd los lassen /</verse>
        <verse osisID='Luke.23.17'>Denn er musste jnen einen nach gewonheit des Festes los geben.</verse>
        <verse osisID='Luke.23.18'>Da schrey der gantze Hauffe / vnd sprach / Hinweg mit diesem / vnd gib vns Barrabam los /</verse>
        <verse osisID='Luke.23.19'>welcher war vmb einer Auffrhur / die in der Stad geschach / vnd vmb eines Mords willen ins Gefengnis geworffen.</verse>
        <verse osisID='Luke.23.20'>DA rieff Pilatus abermal zu jnen / vnd wolte Jhesum los lassen.</verse>
        <verse osisID='Luke.23.21'>Sie rieffen aber vnd sprachen / Creutzige / creutzige jn.</verse>
        <verse osisID='Luke.23.22'>Er aber sprach zum dritten mal zu jnen / was hat denn dieser vbels gethan? Jch finde keine vrsach des todes an jm / Darumb wil ich jn züchtigen vnd los lassen.</verse>
        <verse osisID='Luke.23.23'>Aber sie lagen jm an mit grossem geschrey / vnd fodderten / das er gecreutziget würde / Vnd jr vnd der Hohepriester geschrey nam vberhand.</verse>
        <verse osisID='Luke.23.24'>Pilatus aber vrteilet / das jr Bitte geschehe /</verse>
        <verse osisID='Luke.23.25'>Vnd lies den los / der vmbs Auffrhurs vnd Mords willen war ins gefengnis geworffen / vmb welchen sie baten / Aber Jhesum vbergab er jrem willen. Mat. 27; Mar. 15; Joh. 19.</verse>
        <verse osisID='Luke.23.26'>VND als sie jn hin fureten / ergrieffen sie einen / Simon von Kyrenen / der kam vom felde / vnd legten das Creutz auff jn / das ers Jhesu nachtrüge.</verse>
        <verse osisID='Luke.23.27'>ES folget jm aber nach ein grosser hauffe Volcks vnd Weiber / die klageten vnd beweineten jn.</verse>
        <verse osisID='Luke.23.28'>Jhesus aber wandte sich vmb zu jnen / vnd sprach / Jr töchter von Jerusalem / weinet nicht vber mich / Sondern weinet vber euch selbs / vnd vber ewre Kinder.</verse>
        <verse osisID='Luke.23.29'>Denn sihe / Es wird die zeit komen / in welcher man sagen wird / Selig sind die Vnfruchtbarn / vnd die Leibe die nicht geborn haben / vnd die Brüste die nicht geseuget haben.</verse>
        <verse osisID='Luke.23.30'>Denn werden sie anfahen zu sagen zu den Bergen / Fallet vber vns / vnd zu den Hügeln / decket vns.</verse>
        <verse osisID='Luke.23.31'>Denn so man das thut am grünen Holtz / was wil am Dürren werden? Osee. 10.</verse>
        <verse osisID='Luke.23.32'>ES worden aber auch hin gefurt zween ander Vbeltheter / das sie mit jm abgethan würden.</verse>
        <verse osisID='Luke.23.33'>Vnd als sie kamen an die stete / die da heisst Scheddelstet / creutzigeten sie jn daselbs / Vnd die Vbeltheter mit jm / einen zur Rechten / vnd einen zur Lincken.</verse>
        <verse osisID='Luke.23.34'>Jhesus aber sprach / Vater vergib jnen / Denn sie wissen nicht was sie thun. Vnd sie teileten seine Kleider / vnd wurffen das Los drumb.</verse>
        <verse osisID='Luke.23.35'>Vnd das Volck stund / vnd sahe zu / Vnd die Obersten sampt jnen / spotteten sein vnd sprachen / Er hat andern geholffen / er helffe jm selber / ist er Christ / der ausserwelete Gottes.</verse>
        <verse osisID='Luke.23.36'>Es verspotteten jn auch die Kriegsknechte / tratten zu jm / vnd brachten jm Essig /</verse>
        <verse osisID='Luke.23.37'>vnd sprachen / Bistu der Jüden könig / so hilff dir selber.</verse>
        <verse osisID='Luke.23.38'>Es war auch oben vber jm geschrieben die Vberschrifft / mit Griechischen / vnd Latinischen / vnd Ebreischen buchstaben / Dis ist der Jüden König. Mat. 27; Mar. 15; Joh. 18.</verse>
        <verse osisID='Luke.23.39'>ABer der Vbeltheter einer / die da gehenckt waren / lesterte jn vnd sprach / Bistu Christus / so hilff dir selbs / vnd vns.</verse>
        <verse osisID='Luke.23.40'>Da antwortet der ander / straffet jn vnd sprach / Vnd du fürchtest dich auch nicht fur Gott? der du doch in gleicher verdamnis bist.</verse>
        <verse osisID='Luke.23.41'>Vnd zwar wir sind billich drinnen / denn wir empfahen was vnser Thaten werd sind / Dieser aber hat nichts vngeschicktes gehandelt.</verse>
        <verse osisID='Luke.23.42'>Vnd sprach zu Jhesu / HErr gedencke an mich / wenn du in dein Reich komest.</verse>
        <verse osisID='Luke.23.43'>Vnd Jhesus sprach zu jm / Warlich ich sage dir / Heute wirstu mit mir im Paradis sein.</verse>
        <verse osisID='Luke.23.44'>VND es war vmb die sechste stunde / Vnd es ward ein Finsternis vber das gantze Land / bis an die neunde stund.</verse>
        <verse osisID='Luke.23.45'>Vnd die Sonne verlor jren schein / Vnd der Vorhang des Tempels zureis mitten entzwey.</verse>
        <verse osisID='Luke.23.46'>Vnd Jhesus rieff laut / vnd sprach / Vater / Jch befelh meinen Geist in deine Hende. Vnd als er das gesaget / verschied er. Mat. 27; Mar. 15; Psal. 31.</verse>
        <verse osisID='Luke.23.47'>DA aber der Heubtman sahe / was da geschach / Preisete er Gott vnd sprach / Fur war / Dieser ist ein fromer Mensch gewesen.</verse>
        <verse osisID='Luke.23.48'>Vnd alles Volck das da bey war / vnd zusahe / da sie sahen / was da geschach / schlugen sich an jre Brust / vnd wandten widerumb.</verse>
        <verse osisID='Luke.23.49'>Es stunden aber alle seine Verwandten von fernen vnd die Weiber / die jm aus Galilea waren nachgefolget / vnd sahen das alles.</verse>
        <verse osisID='Luke.23.50'>Vnd sihe / ein man mit namen joseph / ein ratherr / der war ein guter fromer Man /</verse>
        <verse osisID='Luke.23.51'>der hatte nicht bewilliget in jren Rat vnd Handel / der war von Arimathia der stad der Jüden / der auch auff das reich Gottes wartet.</verse>
        <verse osisID='Luke.23.52'>Der gieng zu Pilato vnd bat vmb den leib Jhesu /</verse>
        <verse osisID='Luke.23.53'>Vnd nam jn ab / wickelt jn in Linwad / vnd leget jn in ein gehawen Grab / darinnen niemand je gelegen war.</verse>
        <verse osisID='Luke.23.54'>Vnd es war der Rüstag / vnd der Sabbath brach an.</verse>
        <verse osisID='Luke.23.55'>Es folgeten aber die Weiber nach / die mit jm komen waren aus Galilea / vnd beschaweten das Grab / vnd wie sein Leib gelegt ward.</verse>
        <verse osisID='Luke.23.56'>Sie kereten aber vmb / vnd bereiteten Specerey vnd Salben / vnd den Sabbath vber waren sie stille nach dem Gesetz. Mat. 27; Mar. 15; Joh. 19.</verse>
      </chapter>
      <chapter osisID='Luke.24'>
        <verse osisID='Luke.24.1'>ABer an der Sabbather einem seer früe / kamen sie zum Grabe vnd trugen die Specerey / die sie bereitet hatten / vnd etlich mit jnen.</verse>
        <verse osisID='Luke.24.2'>Sie funden aber den Stein abgeweltzet von dem Grabe /</verse>
        <verse osisID='Luke.24.3'>vnd giengen hin ein / vnd funden den Leib des HErrn Jhesu nicht.</verse>
        <verse osisID='Luke.24.4'>Vnd da sie darumb bekümmert waren / Sihe / da tratten bey sie zween Menner mit glentzenden Kleidern.</verse>
        <verse osisID='Luke.24.5'>Vnd sie erschracken vnd schlugen jre Angesichte nidder zu der erden. Da sprachen die zu jnen / Was suchet jr den Lebendigen bey den Todten?</verse>
        <verse osisID='Luke.24.6'>Er ist nicht hie / Er ist aufferstanden. Gedencket dran / wie er euch saget / da er noch in Galilea war /</verse>
        <verse osisID='Luke.24.7'>vnd sprach / Des menschen Son mus vberantwortet werden in die hende der Sünder / vnd gecreutziget werden / Vnd am dritten tage aufferstehen.</verse>
        <verse osisID='Luke.24.8'>Vnd sie gedachten an seine wort. Mat. 28; Mar. 16; Joh. 20.</verse>
        <verse osisID='Luke.24.9'>VND sie giengen wider vom Grabe / vnd verkündigeten das alles den Eilffen vnd den andern allen.</verse>
        <verse osisID='Luke.24.10'>Es war aber Maria Magdalena vnd Johanna / vnd Maria Jacobi / vnd andere mit jnen / die solches den Aposteln sageten.</verse>
        <verse osisID='Luke.24.11'>Vnd es dauchte sie jre wort eben als werens Merlin / vnd gleubten jnen nicht.</verse>
        <verse osisID='Luke.24.12'>Petrus aber stund auff / vnd lieff zum Grabe / vnd bücket sich hin ein / vnd sahe die leinen Tücher alleine ligen / vnd gieng dauon / Vnd es nam jn wunder / wie es zugienge.</verse>
        <verse osisID='Luke.24.13'>Vnd sihe / zween aus jnen giengen an demselbigen tage in einen Flecken der war von Jerusalem sechzig Feldwegs weit / des namen heisst EmmahusForte est Ebraice Hemaos / Schlöslin / Feste / Burg. /</verse>
        <verse osisID='Luke.24.14'>Vnd sie redeten mit ein ander von allen diesen Geschichten.</verse>
        <verse osisID='Luke.24.15'>Vnd es geschach / da sie so redeten vnd befragten sich mit einander / nahet Jhesus zu jnen / vnd wandelte mit jnen /</verse>
        <verse osisID='Luke.24.16'>Aber jre augen wurden gehalten / das sie jn nicht kandten.</verse>
        <verse osisID='Luke.24.17'>Er sprach aber zu jnen / Was sind das fur rede / die jr zwischen euch handelt vnter wegen / vnd seid trawrig?</verse>
        <verse osisID='Luke.24.18'>DA antwortet einer mit namen Cleophas / vnd sprach zu jm / Bistu allein vnter den Frembdlingen zu Jerusalem / der nicht wisse / was in diesen tagen drinnen geschehen ist?</verse>
        <verse osisID='Luke.24.19'>Vnd er sprach zu jnen / Welchs? Sie aber sprachen zu jm / Das / von Jhesu von Nazareth / welcher war ein Prophet / mechtig von Thaten vnd Worten / fur Gott vnd allem Volck /</verse>
        <verse osisID='Luke.24.20'>wie jn vnser Hohenpriester vnd Obersten vberantwortet haben / zum verdamnis des Todes / vnd gecreutziget.</verse>
        <verse osisID='Luke.24.21'>Wir aber hoffeten / er solte Jsrael erlösen. Vnd vber das alles / ist heute der dritte tag / das solchs geschehen ist.</verse>
        <verse osisID='Luke.24.22'>Auch haben vns erschreckt etliche Weiber der vnsern / die sind früe bey dem Grabe gewesen /</verse>
        <verse osisID='Luke.24.23'>haben seinen Leib nicht funden / Komen vnd sagen / sie haben ein gesichte der Engel gesehen / welche sagen / er lebe.</verse>
        <verse osisID='Luke.24.24'>Vnd etliche vnter vns giengen hin zum Grabe / vnd fundens also / wie die Weiber sagten / Aber jn funden sie nicht.</verse>
        <verse osisID='Luke.24.25'>VND er sprach zu jnen / O jr Thoren vnd treges hertzen / zu gleuben alle dem / das die Propheten geredt haben /</verse>
        <verse osisID='Luke.24.26'>Muste nicht Christus solches leiden / vnd zu seiner Herrligkeit eingehen?</verse>
        <verse osisID='Luke.24.27'>Vnd fieng an von Mose vnd allen Propheten / vnd leget jnen alle Schrifft aus / die von jm gesagt waren.</verse>
        <verse osisID='Luke.24.28'>VND sie kamen nahe zum Flecken / da sie hin giengen. Vnd er stellet sich / als wolt er fürder gehen /</verse>
        <verse osisID='Luke.24.29'>Vnd sie nötigeten jn / vnd sprachen / Bleib bey vns / Denn es wil abend werden / vnd der tag hat sich geneiget. Vnd er gieng hin ein bey jnen zu bleiben.</verse>
        <verse osisID='Luke.24.30'>Vnd es geschach / da er mit jnen zu tische sass / Nam er das Brot / dancket / brachs / vnd gabs jnen.</verse>
        <verse osisID='Luke.24.31'>Da worden jre augen geöffnet / vnd erkenneten jn. Vnd er verschwand fur jnen.</verse>
        <verse osisID='Luke.24.32'>VND sie sprachen vnternander / Brandte nicht vnser Hertze in vns / da er mit vns redet auff dem wege / als er vns die Schrifft öffnet.</verse>
        <verse osisID='Luke.24.33'>Vnd sie stunden auff zu der selbigen stunde / kereten wider gen Jerusalem / vnd funden die Eilffe versamlet / vnd die bey jnen waren /</verse>
        <verse osisID='Luke.24.34'>welche sprachen / Der HErr ist warhafftig aufferstanden / vnd Simoni erschienen.</verse>
        <verse osisID='Luke.24.35'>Vnd sie erzeleten jnen / was auff dem wege geschehen war / vnd wie er von jnen erkand were / an dem / da er das Brot brach.</verse>
        <verse osisID='Luke.24.36'>DA sie aber dauon redten / trat er selbs / Jhesus / mitten vnter sie / vnd sprach zu jnen / Friede sey mit euch.</verse>
        <verse osisID='Luke.24.37'>Sie erschracken aber vnd furchten sich / meineten / sie sehen einen Geist.</verse>
        <verse osisID='Luke.24.38'>Vnd er sprach zu jnen / Was seid jr so erschrocken? vnd warumb komen solche gedancken in ewer hertz?</verse>
        <verse osisID='Luke.24.39'>Sehet meine Hende vnd meine Füsse / Jch bins selber / Fület mich vnd sehet / Denn ein Geist hat nicht fleisch vnd bein / wie jr sehet / das ich habe.</verse>
        <verse osisID='Luke.24.40'>Vnd da er das saget / zeiget er jnen Hende vnd Füsse.</verse>
        <verse osisID='Luke.24.41'>Da sie aber noch nicht gleubeten fur freuden / vnd sich verwunderten / sprach er zu jnen / Habt jr hie etwas zu essen?</verse>
        <verse osisID='Luke.24.42'>Vnd sie legten jm fur ein stück vom gebraten Fisch vnd Honigseims /</verse>
        <verse osisID='Luke.24.43'>vnd er nams vnd ass fur jnen.</verse>
        <verse osisID='Luke.24.44'>ER aber sprach zu jnen / Das sind die Rede / die ich zu euch saget / da ich noch bey euch war / Denn es mus alles erfüllet werden / was von mir geschrieben ist im gesetz Mosi / in den Propheten / vnd in Psalmen.</verse>
        <verse osisID='Luke.24.45'>Da öffenet er jnen das verstentnis / das sie die Schrifft verstunden /</verse>
        <verse osisID='Luke.24.46'>vnd sprach zu jnen / Also ists geschrieben / vnd also muste Christus leiden / vnd aufferstehen / von den Todten am dritten tage /</verse>
        <verse osisID='Luke.24.47'>Vnd predigen lassen in seinem Namen / Busse vnd Vergebung der sünde / vnter allen Völckern / vnd anheben zu Jerusalem.</verse>
        <verse osisID='Luke.24.48'>Jr aber seid des alles Zeugen.</verse>
        <verse osisID='Luke.24.49'>Vnd sihe / Jch wil auff euch senden die Verheissung meines Vaters. Jr aber solt in der stad Jerusalem bleiben / bis das jr angethan werdet mit Krafft aus der Höhe.</verse>
        <verse osisID='Luke.24.50'>ER füret sie aber hinaus bis gen Bethania / vnd hub die Hende auff / vnd segenet sie.</verse>
        <verse osisID='Luke.24.51'>Vnd es geschach da er sie segenet / schied er von jnen / vnd fuhr auff gen Himel.</verse>
        <verse osisID='Luke.24.52'>Sie aber beteten jn an / vnd kereten wider gen Jerusalem mit grosser freude /</verse>
        <verse osisID='Luke.24.53'>vnd waren allwege im Tempel / preiseten vnd lobeten Gott.</verse>
      </chapter>
    </div></osisText>
</osis>