<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='John'>
      <chapter osisID='John.1'>
        <verse osisID='John.1.1'>JM anfang war das Wort / Vnd das wort war bey Gott / vnd Gott war das Wort.</verse>
        <verse osisID='John.1.2'>Das selbige war im anfang bey Gott.</verse>
        <verse osisID='John.1.3'>Alle ding sind durch dasselbige gemacht / vnd on dasselbige ist nichts gemacht / was gemacht ist.</verse>
        <verse osisID='John.1.4'>Jn jm war das Leben / vnd das Leben war das Liecht der Menschen /</verse>
        <verse osisID='John.1.5'>vnd das Liecht scheinet in der Finsternis / vnd die Finsternis habens nicht begriffen. Gen. 1.</verse>
        <verse osisID='John.1.6'>ES ward ein Mensch von Gott gesand / der hies Johannes.</verse>
        <verse osisID='John.1.7'>Derselbige kam zum zeugnis / das er von dem Liecht zeugete / auff das sie alle durch jn gleubten.</verse>
        <verse osisID='John.1.8'>Er war nicht das Liecht / sondern das er zeugete von dem Liecht.</verse>
        <verse osisID='John.1.9'>Das war das warhafftige Liecht / welchs alle MenschenDas ist / Christus ist das Liecht der welt / derselbige erleuchtet durchs Euangelium alle Menschen. Denn es wird allen Creaturen gepredigt vnd allen furgetragen / die Menschen sind vnd werden. erleuchtet / die in diese Welt komen.</verse>
        <verse osisID='John.1.10'>Es war in der Welt / vnd die Welt ist durch dasselbige gemacht / vnd die Welt kandte es nicht. Matt. 3; Mar. 1; Luc. 3.</verse>
        <verse osisID='John.1.11'>ER kam in sein eigenthum / Vnd die seinen namen jn nicht auff.</verse>
        <verse osisID='John.1.12'>Wie viel jn aber auffnamen / denen gab er macht / Gottes Kinder zu werden / die an seinen Namen gleuben /</verse>
        <verse osisID='John.1.13'>Welche nicht von dem Geblüt / noch von dem willen des Fleisches / noch von dem willen eines Mannes / Sondern von Gott geboren sind.</verse>
        <verse osisID='John.1.14'>Vnd das Wort ward Fleisch / vnd wonet vnter vns / Vnd wir sahen seine Herrligkeit / eine herrligkeit / als des eingeboren Sons vom Vater / voller Gnade vnd Warheit. Matt. 1; Luc. 2.</verse>
        <verse osisID='John.1.15'>JOhannes zeuget von jm / rüffet vnd spricht / Dieser war es / von dem ich gesagt habe / Nach mir wird komen / der vor mir gewesen ist / denn er war ehe denn ich.</verse>
        <verse osisID='John.1.16'>Vnd von seiner Fülle haben wir alle genomen / Gnade vmb gnadeVnser gnade ist vns gegeben vmb Christus gnade / die jm gegeben ist. Das wir durch jn das Gesetz erfüllen / vnd den Vater erkennen / damit heucheley auffhöre / vnd wir ware rechtschaffene Menschen werden.  /</verse>
        <verse osisID='John.1.17'>Denn das Gesetz ist durch Mosen gegeben / Die Gnade vnd Warheit ist durch Jhesum Christ worden.</verse>
        <verse osisID='John.1.18'>Niemand hat Gott je gesehen / der eingeborne Son / der in des Vaters schos ist / der hat es vns verkündiget.</verse>
        <verse osisID='John.1.19'>VND dis ist das zeugnis Johannis / Da die Jüden sandten von Jerusalem Priester vnd Leuiten / das sie jn fragten / Wer bistu?</verse>
        <verse osisID='John.1.20'>Vnd er bekandte vnd leugnet nicht / vnd er bekandte / Jch bin nicht Christus.</verse>
        <verse osisID='John.1.21'>Vnd sie fragten jn / Was denn? Bistu Elias? Er sprach / ich bins nicht. Bistu ein Prophet? Vnd er antwortet / Nein.</verse>
        <verse osisID='John.1.22'>Da sprachen sie zu jm / Was bistu denn? Das wir antwort geben / denen / die vns gesand haben. Was sagestu von dir selbs?</verse>
        <verse osisID='John.1.23'>Er sprach / Jch bin eine stimme eines Predigers in der Wüsten / Richtet den weg des HERRN / wie der Prophet Jsaias gesagt hat. Matt. 3; Mar. 1; Luc. 3; Jesa. 40.</verse>
        <verse osisID='John.1.24'>VND die gesand waren / die waren von den Phariseern.</verse>
        <verse osisID='John.1.25'>Vnd fragten jn / vnd sprachen zu jm / Warumb teuffestu denn / so du nicht Christus bist / noch Elias / noch ein Prophet?</verse>
        <verse osisID='John.1.26'>Johannes antwortet jnen / vnd sprach / Jch teuffe mit wasser / Aber er ist mitten vnter euch getretten / den jr nicht kennet.</verse>
        <verse osisID='John.1.27'>Der ists / der nach mir komen wird / welcher vor mir gewesen ist / Des ich nicht werd bin / das ich seine Schuchriemen aufflöse.</verse>
        <verse osisID='John.1.28'>Dis geschach zu BetharabaOder / Bethbara / Jud. 7 vt mysterium consonet. jenseid des Jordans / da Johannes teuffet.</verse>
        <verse osisID='John.1.29'>DES andern tages / sihet Johannes Jhesum zu jm komen / vnd spricht / Sihe / Das ist Gottes Lamb / welchs der Welt sünde tregt.</verse>
        <verse osisID='John.1.30'>Dieser ists / von dem ich euch gesagt habe / Nach mir kompt ein Man / welcher vor mir gewesen ist / denn er war ehe denn ich /</verse>
        <verse osisID='John.1.31'>vnd ich kandte jn nicht / Sondern auff das er offenbar würde in Jsrael / darumb bin ich komen zu teuffen mit Wasser.</verse>
        <verse osisID='John.1.32'>VND Johannes zeugete / vnd sprach / Jch sahe das der Geist er ab fuhr wie eine Taube / vom Himel / vnd bleib auff jm /</verse>
        <verse osisID='John.1.33'>vnd ich kandte jn nicht. Aber der mich sandte zu teuffen mit Wasser / der selbige sprach zu mir / Vber welchem du sehen wirst den Geist erab faren / vnd auff jm bleiben / derselbige ists / der mit dem heiligen Geist teuffet.</verse>
        <verse osisID='John.1.34'>Vnd ich sahe es / vnd zeugete / Das dieser ist Gottes son. Math. 3; Mar. 1; Luc. 3.</verse>
        <verse osisID='John.1.35'>DES andern tags stund abermal Johannes / vnd zween seiner Jünger.</verse>
        <verse osisID='John.1.36'>Vnd als er sahe Jhesum wandeln / sprach er / Sihe / das ist Gottes Lamb.</verse>
        <verse osisID='John.1.37'>Vnd zween seiner Jünger höreten jn reden / vnd folgeten Jhesu nach.</verse>
        <verse osisID='John.1.38'>Jhesus aber wandte sich vmb / vnd sahe sie nach folgen / vnd sprach zu jnen / Was suchet jr? Sie aber sprachen zu jm / Rabbi (das ist verdolmetscht / Meister) Wo bistu zur herberge?</verse>
        <verse osisID='John.1.39'>Er sprach zu jnen / Kompt vnd sehets. Sie kamen vnd sahens / vnd blieben denselbigen tag bey jm. Es war aber vmb die zehende stunde.</verse>
        <verse osisID='John.1.40'>EJner aus den Zween / die von Johanne höreten / vnd Jhesu nachfolgeten / war Andreas der bruder Simonis Petri.</verse>
        <verse osisID='John.1.41'>Derselbige findet am ersten seinen bruder Simon / vnd spricht zu jm / Wir haben den MessiasChristus Griechisch / Gesalbeter deudsch / vnd Messias Ebreisch / ist ein ding. funden (welches ist verdolmetscht / der Gesalbete)</verse>
        <verse osisID='John.1.42'>Vnd füret jn zu Jhesu. Da jn Jhesus sahe / sprach er / Du bist Simon Jonas son / du solt Kephas heissen / das wird verdolmetscht / ein fels.</verse>
        <verse osisID='John.1.43'>DES andern tages / wolte Jhesus wider in Galilean ziehen / vnd findet Philippum / vnd spricht zu jm / Folge mir nach.</verse>
        <verse osisID='John.1.44'>Philippus aber war von Bethsaida aus der stad Andreas vnd Peters.</verse>
        <verse osisID='John.1.45'>Philippus findet Nathanael / vnd spricht zu jm / Wir haben den funden / von welchem Moses im Gesetz vnd die Propheten geschrieben haben / Jhesum Josephs son von Nazareth.</verse>
        <verse osisID='John.1.46'>Vnd Nathanael sprach zu jm / Was kan von Nazareth gutes komen? Philippus spricht zu jm / Kom / vnd sihe es.</verse>
        <verse osisID='John.1.47'>JHEsus sahe Nathanael zu sich komen / vnd spricht von jm / Sihe / ein rechter Jsraeliter / in welchem kein falsch ist.</verse>
        <verse osisID='John.1.48'>Nathanael spricht zu jm / Wo her kennestu mich? Jhesus antwortet / vnd sprach zu jm / Ehe denn dir Philippus rieff / da du vnter dem Feigenbawm warest / sahe ich dich.</verse>
        <verse osisID='John.1.49'>Nathanael antwortet vnd spricht zu jm / Rabbi / Du bist Gottes son / du bist der König von Jsrael.</verse>
        <verse osisID='John.1.50'>Jhesus antwortet / vnd sprach zu jm / Du gleubest weil ich dir gesagt habe / das ich dich gesehen habe vnter dem Feigenbawm / Du wirst noch grössers denn das sehen.</verse>
        <verse osisID='John.1.51'>Vnd spricht zu jm / Warlich warlich / sage ich euch / Von nu an werdet jr den Himel offen sehen / vnd die Engel Gottes hinauff vnd erab faren / auff des menschen Son. Gen. 28.</verse>
      </chapter>
      <chapter osisID='John.2'>
        <verse osisID='John.2.1'>VND am dritten tage ward eine Hochzeit zu Cana in Galilea / vnd die mutter Jhesu war da.</verse>
        <verse osisID='John.2.2'>Jhesus aber vnd seine Jünger wurden auch auff die Hochzeit geladen.</verse>
        <verse osisID='John.2.3'>Vnd da es an Wein gebrach / spricht die mutter Jhesu zu jm / Sie haben nicht wein.</verse>
        <verse osisID='John.2.4'>Jhesus spricht zu jr / Weib was habe ich mit dir zuschaffen(Forte) Was gehet es mich vnd dich an. ? Meine stunde ist noch nicht komen.</verse>
        <verse osisID='John.2.5'>Seine mutter spricht zu den Dienern / Was er euch saget das thut.</verse>
        <verse osisID='John.2.6'>Es waren aber alda sechs steinern Wasserkrüge gesetzt nach der weise der Jüdischen reinigung / vnd gieng in je einen / zwey oder drey MasMetreta im Griechischen / Zwo Metreten machen bey vns schier ein Eimer weins. </verse>
        <verse osisID='John.2.7'>JHEsus spricht zu jnen / Füllet die Wasserkrüge mit wasser. Vnd sie fülleten sie bis oben an.</verse>
        <verse osisID='John.2.8'>Vnd er spricht zu jnen / Schepffet nu / vnd bringets dem Speisemeister. Vnd sie brachtens.</verse>
        <verse osisID='John.2.9'>Als aber der Speisemeister kostet den Wein / der wasser gewesen war / vnd wuste nicht von wannen er kam / die Diener aber wustens / die das Wasser geschepfft hatten / rüffet der Speisemeister dem Breutgam /</verse>
        <verse osisID='John.2.10'>vnd spricht zu jm / Jederman gibt zum ersten guten Wein / vnd wenn sie truncken worden sind / als denn den geringern / Du hast den guten Wein bisher behalten.</verse>
        <verse osisID='John.2.11'>Das ist das erste Zeichen das Jhesus thet / geschehen zu Cana in Galilea / vnd offenbarte seine Herrligkeit. Vnd seine Jünger gleubten an jn.</verse>
        <verse osisID='John.2.12'>DArnach zoch er hinab gen Capernaum / Er / seine Mutter / seine Brüder vnd seine Jünger / vnd bleib nicht lange daselbs.</verse>
        <verse osisID='John.2.13'>Vnd der Jüden Ostern waren nahe / vnd Jhesus zoch hinauff gen Jerusalem /</verse>
        <verse osisID='John.2.14'>Vnd fand im Tempel sitzen / die da Ochssen / Schaf / vnd Tauben veil hatten / vnd die Wechsler.</verse>
        <verse osisID='John.2.15'>Vnd er machte eine Geissel aus stricken / vnd treib sie alle zum Tempel hinaus / sampt den Schafen vnd Ochssen / vnd verschutte den Wechslern das geld / vnd sties die tische vmb.</verse>
        <verse osisID='John.2.16'>Vnd sprach zu denen / die die Tauben veil hatten / Traget das von dannen / Vnd machet nicht meines Vaters haus zum Kauffhause.</verse>
        <verse osisID='John.2.17'>Seine Jünger aber gedachten dran / das geschrieben stehet / Der eiuer vmb dein Haus hat mich fressen. Psal. 69.</verse>
        <verse osisID='John.2.18'>DA antworten nu die Jüden / vnd sprachen zu jm / Was zeigstu vns fur ein Zeichen / das du solches thun mügest?</verse>
        <verse osisID='John.2.19'>Jhesus antwortet / vnd sprach zu jnen / Brechet diesen Tempel / vnd am dritten tage wil ich jn auffrichten.</verse>
        <verse osisID='John.2.20'>Da sprachen die Jüden / Dieser Tempel ist in sechs vnd vierzig jaren erbawet / Vnd du wil jn in dreien tagen auffrichten?</verse>
        <verse osisID='John.2.21'>Er aber redet von dem Tempel seines Leibes.</verse>
        <verse osisID='John.2.22'>Da er nu aufferstanden war von den Todten / gedachten seine Jünger dran / das er dis gesagt hatte / vnd gleubten der Schrifft / vnd der rede / die Jhesus gesagt hatte.</verse>
        <verse osisID='John.2.23'>ALs er aber zu Jerusalem war / in den Ostern auff dem Fest / gleubten viel an seinen Namen / da sie die Zeichen sahen / die er thet.</verse>
        <verse osisID='John.2.24'>Aber Jhesus vertrawet sich jnen nicht / Denn er kandte sie alle /</verse>
        <verse osisID='John.2.25'>vnd bedurffte nicht / das jemand zeugnis gebe von einem Menschen / Denn er wuste wol was im Menschen war.</verse>
      </chapter>
      <chapter osisID='John.3'>
        <verse osisID='John.3.1'>ES war aber ein Mensch / vnter den Phariseern / mit namen Nicodemus ein Oberster vnter den Jüden.</verse>
        <verse osisID='John.3.2'>Der kam zu Jhesu bey der nacht / vnd sprach zu jm / Meister / Wir wissen / das du bist ein Lerer von Gott komen / Denn niemand kan die Zeichen thun / die du thust / Es sey denn Gott mit jm. Vernunfft / natur / freywille etc. weis nichts von Gottes gnaden vnd wercken / ja sie schewet es / schweige / das sie es begeren solt Wie dieser Text klerlich beweiset. </verse>
        <verse osisID='John.3.3'>JHesus antwortet / vnd sprach zu jm / Warlich / warlich / Jch sage dir / Es sey denn / das jemand von newen geborn werde / kan er das reich Gottes nicht sehen.</verse>
        <verse osisID='John.3.4'>Nicodemus spricht zu jm / Wie kan ein Mensch geboren werden / wenn er alt ist? Kan er auch widerumb in seiner Mutterleib gehen / vnd geborn werden?</verse>
        <verse osisID='John.3.5'>Jhesus antwortet / Warlich / warlich / Jch sage dir / Es sey denn / das jemand geboren werde / aus dem Wasser vnd Geist / so kan er nicht in das reich Gottes komen /</verse>
        <verse osisID='John.3.6'>Was vom Fleisch geborn wird / das ist fleisch / Vnd was vom Geist geboren wird / das ist geist.</verse>
        <verse osisID='John.3.7'>LAS dichs nicht wundern / das ich dir gesagt habe / Jr müsset von newen geborn werden.</verse>
        <verse osisID='John.3.8'>Der Wind blesetDie zwey stück hören zusamen / Wort vnd Geist / gleich wie im winde die zwey stück mit einander sind sausen vnd wehen. wo er wil / vnd du horest sein sausen wol / Aber du weist nicht von wannen er kompt / vnd wo hin er feret. Also ist ein jglicher / der aus dem Geist geborn ist.</verse>
        <verse osisID='John.3.9'>Nicodemus antwortet / vnd sprach zu jm / Wie mag solchs zugehen?</verse>
        <verse osisID='John.3.10'>Jhesus antwortet / vnd sprach zu jm / Bistu ein Meister in Jsrael / vnd weissest das nicht?</verse>
        <verse osisID='John.3.11'>Warlich warlich ich sage dir / Wir reden / das wir wissen / vnd zeugen / das wir gesehen haben / Vnd jr nemet vnser zeugnis nicht an.</verse>
        <verse osisID='John.3.12'>Gleubt jr nicht / wenn ich euch von jrdischen dingen sage / Wie würdet jr gleuben / wenn ich euch von Himelischen dingen sagen würde.</verse>
        <verse osisID='John.3.13'>VND niemand feret gen himel / denn der vom Himel ernider komen ist / nemlich / des menschen Son / der im Himel ist.</verse>
        <verse osisID='John.3.14'>Vnd wie Moses in der Wüsten eine Schlange erhöhet hat / Also mus des menschen Son erhöhet werden /</verse>
        <verse osisID='John.3.15'>Auff das Alle die an jn gleuben / nicht verloren werden / Sondern das ewige Leben haben. Num. 21.</verse>
        <verse osisID='John.3.16'>ALso hat Gott die Welt geliebet / das er seinen eingeboren Son gab / Auff das alle die an jn gleuben / nicht verloren werden / sondern das ewige Leben haben.</verse>
        <verse osisID='John.3.17'>Denn Gott hat seinen Son nicht gesand in die Welt / das er die Welt richte / Sondern das die welt durch jn selig werde.</verse>
        <verse osisID='John.3.18'>Wer an jn gleubet / der wird nicht gerichtet / Wer aber nicht gleubet / der ist schon gerichtet / Denn er gleubet nicht an den Namen des eingeboren Son Gottes.</verse>
        <verse osisID='John.3.19'>DAs ist aber das Gerichte / Das das Liecht in die Welt komen ist / Vnd die Menschen liebeten die Finsternis mehr denn das Liecht / Denn jre werck waren böse.</verse>
        <verse osisID='John.3.20'>Wer arges thut / Der hasset das Liecht / vnd kompt nicht an das liecht / Auff das seine Werck nicht gestraffet werden.</verse>
        <verse osisID='John.3.21'>Wer aber die warheit thut / der kompt an das Liecht / das seine werck offenbar werden / Denn sie sind in Gott gethan.</verse>
        <verse osisID='John.3.22'>DARnach kam Jhesus vnd seine Jünger in das Jüdischeland / vnd hatte daselbs sein wesen mit jnen / vnd teuffet.</verse>
        <verse osisID='John.3.23'>Johannes aber teuffet auch noch zu Enon / nahe bey Salim / denn es war viel wassers daselbs / Vnd sie kamen dahin / vnd liessen sich teuffen /</verse>
        <verse osisID='John.3.24'>Denn Johannes war noch nicht ins Gefengnis gelegt.</verse>
        <verse osisID='John.3.25'>DA erhub sich eine Frage vnter den Jüngern Johannis sampt den Jüden / vber die Reinigung.</verse>
        <verse osisID='John.3.26'>Vnd kamen zu Johannen / vnd sprachen zu jm / Meister / der bey dir war jenseid dem Jordan / von dem du zeugetest / Sihe / der teuffet / vnd jederman kompt zu jm.</verse>
        <verse osisID='John.3.27'>JOhannes antwortet / vnd sprach / Ein Mensch kan nichts nemen / es werde jm denn gegeben vom Himel.</verse>
        <verse osisID='John.3.28'>Jr selbs seid meine Zeugen / das ich gesagt habe / Jch sey nicht Christus / sondern fur jm her gesand.</verse>
        <verse osisID='John.3.29'>Wer die Braut hat / der ist der Breutgam / der Freund aber des Breutgams stehet vnd höret jm zu / vnd frewet sich hoch vber des Breutgams stimme / Die selbige meine Freude ist nu erfüllet /</verse>
        <verse osisID='John.3.30'>Er mus wachsen / Jch aber mus abnemen. Sup. 1.</verse>
        <verse osisID='John.3.31'>DEr von Oben her kompt / ist vber alle / Wer von der Erden ist / der ist von der erden / vnd redet von der erden. Der vom Himel kompt der ist vber alle /</verse>
        <verse osisID='John.3.32'>vnd zeuget was er gesehen vnd gehöret hat / Vnd sein Zeugnis nimpt niemand an.</verse>
        <verse osisID='John.3.33'>Wer es aber annimpt / der versiegeltsDas ist / Er empfindet als ein siegel in sein Hertz gedruckt / nemlich / den glauben wie Gott warhafftig sey / vnd bekennets vnd zeugets auch eusserlich. Als er saget cap. vij. Wer des Vaters willen thut / der erkennet ob diese Lere aus Gott sey etc.  / das Gott warhafftig sey.</verse>
        <verse osisID='John.3.34'>Denn welchen Gott gesand hat / der redet Gottes wort / Denn Gott gibt den Geist nicht nach dem massOb wol des Geistes gaben vnd werck nach dem mass ausgeteilet werden / Rom. 12 vnd j. Cor. 12 Doch der Geist selbs ist in allen Christen reichlich vnd on mass ausgossen / das er alle sunde vnd tod verschlinget vber die mass. Tit. 3 </verse>
        <verse osisID='John.3.35'>Der Vater hat den Son lieb / vnd hat jm alles in seine Hand gegeben.</verse>
        <verse osisID='John.3.36'>Wer an den Son gleubet / der hat das ewige Leben / Wer dem Son nicht gleubet / der wird das Leben nicht sehen / Sondern der zorn Gottes bleibt vber jm.</verse>
      </chapter>
      <chapter osisID='John.4'>
        <verse osisID='John.4.1'>DA nu der HErr innen ward / das fur die Phariseer komen war / wie Jhesus mehr Jünger machet / vnd teuffet / denn Johannes</verse>
        <verse osisID='John.4.2'>(wiewol Jhesus selber nicht teuffet / sondern seine Jünger)</verse>
        <verse osisID='John.4.3'>verlies er das land Judea / vnd zoch wider in Galilean /</verse>
        <verse osisID='John.4.4'>Er muste aber durch Samarian reisen.</verse>
        <verse osisID='John.4.5'>DA kam er in eine stad Samarie / die heisset Sichar / nahe bey dem Dörfflin / das Jacob seinem son Joseph gab /</verse>
        <verse osisID='John.4.6'>Es war aber daselbs Jacobs brun. Da nu Jhesus müde war von der Reise / satzte er sich also auff den brun / Vnd es war vmb die sechste stunde.</verse>
        <verse osisID='John.4.7'>Da kompt ein Weib von Samaria wasser zu schepffen. Jhesus spricht zu jr / Gib mir trincken.</verse>
        <verse osisID='John.4.8'>Denn seine Jünger waren in die Stad gegangen / das sie Speise keufften.</verse>
        <verse osisID='John.4.9'>Spricht nu das Samaritisch weib zu jm / Wie bittestu von mir trincken / so du ein Jüde bist / vnd ich ein Samaritisch weib? Denn die Jüden haben keine gemeinschafft mit den Samaritern.</verse>
        <verse osisID='John.4.10'>Jhesus antwortet / vnd sprach zu jr / Wenn du erkennetest die gabe Gottes / vnd wer der ist / der zu dir saget / Gib mir trincken / Du betest jn / vnd er gebe dir lebendiges Wasser. Gen. 48.</verse>
        <verse osisID='John.4.11'>SPricht zu jm das weib / Herr / hastu doch nichts / da mit du schepffest / vnd der Brun ist tieff / Wo her hastu denn lebendig wasser?</verse>
        <verse osisID='John.4.12'>Bistu mehr denn vnser Vater Jacob / der vns diesen Brun gegeben hat? vnd er hat draus getruncken / vnd seine Kinder vnd sein Vieh.</verse>
        <verse osisID='John.4.13'>Jhesus antwortet / vnd sprach zu jr / Wer dis wasser trincket / Den wird wider dürsten.</verse>
        <verse osisID='John.4.14'>Wer aber des wassers trincken wird / das ich jm gebe / den wird ewiglich nicht dürsten / Sondern das wasser / das ich jm geben werde / das wird in jm ein Brun des wassers werden / das in das ewige Leben quillet.</verse>
        <verse osisID='John.4.15'>SPricht das weib zu jm / Herr / Gib mir dasselbige wasser / auff das mich nicht dürste / das ich nicht her komen müsse zu schepffen.</verse>
        <verse osisID='John.4.16'>Jhesus spricht zu jr / Gehe hin / ruffe deinem Manne / vnd kom her.</verse>
        <verse osisID='John.4.17'>Das weib anrwortet / vnd sprach zu jm / Jch habe keinen Man. Jhesus spricht zu jr / Du hast recht gesagt / Jch habe keinen man /</verse>
        <verse osisID='John.4.18'>Fünff Menner hastu gehabt / vnd den du nu hast / der ist nicht dein man / Da hastu recht gesagt.</verse>
        <verse osisID='John.4.19'>DAs weib spricht zu jm / Herr / ich sehe / das du ein Prophet bist.</verse>
        <verse osisID='John.4.20'>Vnser Veter haben auff diesem Berge angebetet / vnd jr saget / Zu Jerusalem sey die Stete / da man anbeten solle.</verse>
        <verse osisID='John.4.21'>Jhesus spricht zu jr / Weib / gleube mir / Es kompt die zeit / das jr weder auff diesem Berge / noch zu Jerusalem werdet den Vater an beten.</verse>
        <verse osisID='John.4.22'>Jr wisset nicht / was jr anbetet / Wir wissen aber / was wir anbeten / Denn das Heil kompt von den Jüden.</verse>
        <verse osisID='John.4.23'>Aber es kompt die zeit / vnd ist schon jtzt / Das die warhafftigen Anbeter werden den Vater anbeten / im Geist vnd in der Warheit / Denn der Vater wil auch haben / die jn also anbeten.</verse>
        <verse osisID='John.4.24'>Gott ist ein Geist / vnd die jn anbeten / die müssen jn im Geist vnd in der Warheit anbeten.</verse>
        <verse osisID='John.4.25'>SPricht das Weib zu jm / Jch weis / das Messias kompt / der da Christus heist / Wenn derselbige komen wird / so wird ers vns alles verkündigen.</verse>
        <verse osisID='John.4.26'>Jhesus spricht zu jr / Jch bins / der mit dir redet.</verse>
        <verse osisID='John.4.27'>Vnd vber dem kamen seine Jünger / vnd es nam sie wunder / das er mit dem Weibe redet. Doch sprach niemand / was fragestu / oder was redestu mit jrMit einer Samaritin vnd Heidin. ?</verse>
        <verse osisID='John.4.28'>Da lies das Weib jren Krug stehen / vnd gieng hin in die Stad / vnd spricht zu den Leuten /</verse>
        <verse osisID='John.4.29'>Komet / sehet einen Menschen / der mir gesagt hat / alles was ich gethan habe / Ob er nicht Christus sey?</verse>
        <verse osisID='John.4.30'>Da giengen sie aus der Stad / vnd kamen zu jm.</verse>
        <verse osisID='John.4.31'>JN des aber ermaneten jn die Jünger / vnd sprachen / Rabbi / iss.</verse>
        <verse osisID='John.4.32'>Er aber sprach zu jnen / Jch habe eine SpeiseSeine Speise ist des Vaters willen thun. Des Vaters willen aber ist / das durch sein leiden das Euangelium in alle welt geprediget würde. Das war nu fur handen / Gleich wie da zumal die Erndte nahe war. zu essen / da wisset jr nicht von.</verse>
        <verse osisID='John.4.33'>Da sprachen die Jünger vnternander / Hat jm jemand zu essen gebracht?</verse>
        <verse osisID='John.4.34'>Jhesus spricht zu jnen / Meine Speise ist die / das ich thu den Willen des der mich gesand hat / vnd volende seine Werck.</verse>
        <verse osisID='John.4.35'>Saget jr nicht selber / Es sind noch vier monden / so kompt die Erndte? Sihe / Jch sage euch / hebet ewre augen auff / vnd sehet in das Feld / Denn es ist schon weis zur Erndte.</verse>
        <verse osisID='John.4.36'>Vnd wer da schneit der empfehet Lohn / vnd samlet Frucht zum ewigen Leben / Auff das sich mit einander frewen / der da seet und der da schneit.</verse>
        <verse osisID='John.4.37'>Denn hie ist der Spruch war / Dieser seet / Der ander schneit.</verse>
        <verse osisID='John.4.38'>Jch habe euch gesand zu schneiten / das jr nicht habt geerbeitet / AnderDie Propheten haben geseet 1. Pet. 1 Sie habens nicht jnen selbs / sondern vns / dargethan. haben geerbeitet / vnd jr seid in jre Erbeit komen.</verse>
        <verse osisID='John.4.39'>ES gleubten aber an jn viel der Samariter / aus der selbigen Stad / vmb des Weibes rede willen / welchs da zeugete / Er hat mir gesagt / alles was ich gethan habe.</verse>
        <verse osisID='John.4.40'>Als nu die Samariter zu jm kamen / baten sie jn / das er bey jnen bliebe / Vnd er bleib zween tage da.</verse>
        <verse osisID='John.4.41'>Vnd viel mehr gleubeten vmb seines Worts willen /</verse>
        <verse osisID='John.4.42'>vnd sprachen zum weibe / Wir gleuben nu fort nicht vmb deiner Rede willen / Wir haben selber gehöret vnd erkennet / Das dieser ist warlich Christus / der welt Heiland.</verse>
        <verse osisID='John.4.43'>ABer nach zween tagen / zoch er aus von dannen / vnd zoch in Galilean /</verse>
        <verse osisID='John.4.44'>Denn er selber Jhesus zeugete / Das ein Prophet da heim nichts gilt.</verse>
        <verse osisID='John.4.45'>Da er nu in Galilean kam / namen jn die Galileer auff / die gesehen hatten / alles was er zu Jerusalem auffs Fest gethan hatte / Denn sie waren auch zum Fest komen.</verse>
        <verse osisID='John.4.46'>Vnd Jhesus kam abermal gen Cana in Galilea / das er das wasser hatte zu wein gemacht. Mat. 13; Mar. 6; Luc. 4.</verse>
        <verse osisID='John.4.47'>VND es war ein Königischer / des Son lag kranck zu Capernaum. Dieser höret / das Jhesus kam aus Judea in Galilean / vnd gieng hin zu jm / vnd bat jn / Das er hinab keme vnd hülffe seinem Son / Denn er war tod kranck.</verse>
        <verse osisID='John.4.48'>Vnd Jhesus sprach zu jm / Wenn jr nicht Zeichen vnd Wunder sehet / so gleubet jr nicht.</verse>
        <verse osisID='John.4.49'>Der Königische sprach zu jm / HErr / kom hinab / ehe denn mein Kind stirbt.</verse>
        <verse osisID='John.4.50'>Jhesus spricht zu jm / Gehe hin / Dein Son lebet. Der Mensch gleubete dem wort / das Jhesus zu jm saget / vnd gieng hin.</verse>
        <verse osisID='John.4.51'>VND in dem er hin ab gieng / begegneten jm seine Knechte / verkündigeten jm / vnd sprachen / Dein Kind lebet.</verse>
        <verse osisID='John.4.52'>Da forschet er von jnen die stunde / in welcher es besser mit jm worden war. Vnd sie sprachen zu jm / Gestern vmb die siebende stunde verlies jn das Fieber.</verse>
        <verse osisID='John.4.53'>Da mercket der Vater / das vmb die stunde were / in welcher Jhesus zu jm gesagt hatte / Dein Son lebet / Vnd er gleubet mit seinem gantzen Hause.</verse>
        <verse osisID='John.4.54'>Das ist nu das ander Zeichen / das Jhesus thet / da er aus Judea in Galilean kam.</verse>
      </chapter>
      <chapter osisID='John.5'>
        <verse osisID='John.5.1'>DArnach war ein Fest der Jüden / vnd Jhesus zoch hin auff gen Jerusalem.</verse>
        <verse osisID='John.5.2'>Es ist aber zu Jerusalem bey dem Schafhause ein Teich der heisset auff Ebreisch BethhesdaDas heisst auff Deudsch so viel als ein Spital / darin man den armen Leuten wol thut / Ab Hesed / id est / Eleemosyna / misericordia / welches bey dem Teich war / da die Opfferschafe behalten wurden / vnd die Krancken daselbs solcher Wolthat im Teiche warteten.  / vnd hat fünff Halle /</verse>
        <verse osisID='John.5.3'>Jn welchen lagen viel Krancken / Blinden / Lamen / Dürren / die warteten / wenn sich das Wasser beweget /</verse>
        <verse osisID='John.5.4'>Denn ein Engel fuhr er ab zu seiner zeit in den Teich / vnd beweget das wasser. Welcher nu der erste / nach dem das wasser beweget war / hin ein steig / der ward gesund / mit welcherley Seuche er behafftet war.</verse>
        <verse osisID='John.5.5'>ES war aber ein Mensch daselbs / acht vnd dreissig jar kranck gelegen.</verse>
        <verse osisID='John.5.6'>Da Jhesus denselbigen sahe ligen / vnd vernam / das er so lang gelegen war / spricht er zu jm / Wiltu gesund werden?</verse>
        <verse osisID='John.5.7'>Der Krancke antwortet jm / Herr / ich habe keinen Menschen / wenn das Wasser sich beweget / der mich in den Teich lasse / Vnd wenn ich kome / so steiget ein ander fur mir hin ein.</verse>
        <verse osisID='John.5.8'>Jhesus spricht zu jm / Stehe auff / nim dein Bette / vnd gehe hin.</verse>
        <verse osisID='John.5.9'>Vnd also ward der Mensch gesund / vnd nam sein Bette / vnd gieng hin. Es war aber desselbigen tages der Sabbath.</verse>
        <verse osisID='John.5.10'>DA sprachen die Jüden zu dem der gesund war worden / Es ist heute Sabbath / Es zimpt dir nicht das Bette zu tragen.</verse>
        <verse osisID='John.5.11'>Er antwortet jnen / Der mich gesund machet / der sprach zu mir / Nim dein Bette / vnd gehe hin.</verse>
        <verse osisID='John.5.12'>Da fragten sie jn / Wer ist der Mensch / der zu dir gesagt hat / Nim dein bette / vnd gehe hin?</verse>
        <verse osisID='John.5.13'>Der aber gesund war worden / wuste nicht wer er war / Denn Jhesus war gewichen / da so viel Volcks an dem Ort war.</verse>
        <verse osisID='John.5.14'>DARnach fand jn Jhesus im Tempel / vnd sprach zu jm / Sihe zu / du bist gesund worden / Sündige fort nicht mehr / das dir nicht etwas ergers widerfare.</verse>
        <verse osisID='John.5.15'>Der Mensch gieng hin / vnd verkündigets den Jüden / Es sey Jhesus / der jn gesund gemacht habe.</verse>
        <verse osisID='John.5.16'>Darumb verfolgeten die Jüden Jhesum / vnd suchten jn zu tödten / Das er solchs gethan hatte auff den Sabbath.</verse>
        <verse osisID='John.5.17'>Jhesus aber antwortet jnen / Mein Vater wircketDas ist / Mein Vater helt den Sabbath nicht / darumb halt ich jn auch nicht / sondern wircke imer das / wie mein Vater.bis her / Vnd ich wircke auch.</verse>
        <verse osisID='John.5.18'>Darumb trachteten jm die Jüden nu viel mehr nach / das sie jn tödten / Das er nicht allein den Sabbath brach / sondern saget auch / Gott sey sein Vater / vnd machet sich selbs Gotte gleich.</verse>
        <verse osisID='John.5.19'>DA antwortet Jhesus / vnd sprach zu jnen / Warlich / warlich / Jch sage euch / Der son kan nichts von jm selber thun / denn was er sihet den Vater thun / Denn was derselbige thut / das thut gleich auch der Son.</verse>
        <verse osisID='John.5.20'>Der Vater aber hat den Son lieb / vnd zeiget jm alles was er thut / vnd wird jm noch grösser Werck zeigen / das jr euch verwundern werdet.</verse>
        <verse osisID='John.5.21'>Denn wie der Vater die Todten aufferweckt / vnd machet sie lebendig / Also auch der Son machet lebendig welche er wil.</verse>
        <verse osisID='John.5.22'>Denn der Vater richtet niemand / sondern alles Gerichte hat er dem Son gegeben /</verse>
        <verse osisID='John.5.23'>Auff das sie alle den Son ehren / wie sie den Vater ehren. Wer den Son nicht ehret / Der ehret den Vater nicht / der jn gesand hat.</verse>
        <verse osisID='John.5.24'>Warlich / warlich / sage ich euch / Wer mein Wort höret / vnd gleubet Dem / der mich gesand hat / der hat das ewige Leben / Vnd kompt nicht in das Gerichte / Sondern er ist vom Tode zum Leben hin durch gedrungen.</verse>
        <verse osisID='John.5.25'>WArlich / warlich / Jch sage euch / Es kompt die stunde / vnd ist schon itzt / das die Todten werden die stimme des Sons Gottes hören / vnd die sie hören werden / die werden leben.</verse>
        <verse osisID='John.5.26'>Denn wie der Vater das Leben hat in jm selber / Also hat er dem Son gegeben / das Leben zu haben in jm selber /</verse>
        <verse osisID='John.5.27'>vnd hat jm macht gegeben / auch das Gerichte zu halten / darumb / das er des menschen Son ist.Das Gerichte mus öffentlich gehalten werden / Darumb mus der Richter auch Mensch sein / den man sehen könne / Vnd doch auch Gott / weil er Gottes Richtstuel besitzen sol. </verse>
        <verse osisID='John.5.28'>Verwundert euch des nicht / Denn es kompt die stunde / in welcher alle die in den Grebern sind / werden seine Stimme hören /</verse>
        <verse osisID='John.5.29'>Vnd werden erfürgehen / die da Guts gethan haben / zur aufferstehung des Lebens / Die aber Vbels gethan haben / zur aufferstehung des Gerichts. Dan. 12.</verse>
        <verse osisID='John.5.30'>JCH kan nichts von mir selber thun. Wie ich höre / so richte ich / vnd mein Gerichte ist recht / Denn ich suche nicht meinen willen / sondern des Vaters willen / der mich gesand hat.</verse>
        <verse osisID='John.5.31'>So ich von mir selbs zeuge / so ist mein Zeugnis nicht war.</verse>
        <verse osisID='John.5.32'>Ein ander ists / der von mir zeuget / vnd ich weis / das das Zeugnis war ist / das er von mir zeuget.</verse>
        <verse osisID='John.5.33'>JR schicket zu Johanne / vnd er zeugete von der warheit.</verse>
        <verse osisID='John.5.34'>Jch aber neme nicht Zeugnis von Menschen / Sondern solchs sage ich / auff das jr selig werdet.</verse>
        <verse osisID='John.5.35'>Er war ein brennend vnd scheinend Liecht / Jr aber woltet eine kleine weile frölich sein von seinem Liechte.</verse>
        <verse osisID='John.5.36'>Jch aber habe ein grösser Zeugnis / denn Johannis zeugnis. Denn die Wercke die mir der Vater gegeben hat / das ich sie volende / dieselbigen werck / die ich thu / zeugen von mir / das mich der Vater gesand habe.</verse>
        <verse osisID='John.5.37'>Vnd der Vater der mich gesand hat / derselbige hat von mir gezeuget. Jr habt nie / weder seine Stimme gehöret / noch seine Gestalt gesehen /</verse>
        <verse osisID='John.5.38'>Vnd sein Wort habt jr nicht in euch wonend / Denn jr gleubet dem nicht / den er gesand hat.</verse>
        <verse osisID='John.5.39'>SVchet in der Schrifft / Denn jr meinet / jr habt das ewige Leben drinnen / Vnd sie ists / die von mir zeuget /</verse>
        <verse osisID='John.5.40'>Vnd jr wolt nicht zu mir komen / das jr das Leben haben möchtet.</verse>
        <verse osisID='John.5.41'>Jch neme nicht Ehre von Menschen /</verse>
        <verse osisID='John.5.42'>Aber ich kenne euch / das jr nicht Gottes liebe in euch habt.</verse>
        <verse osisID='John.5.43'>Jch bin komen in meines Vaters namen / vnd jr nemet mich nicht an / So ein ander wird in seinem eigen namen komen / den werdet jr annemen.</verse>
        <verse osisID='John.5.44'>Wie könnet jr gleuben / die jr ehre von einander nemet? Vnd die Ehre / die von Gott alleine ist / süchet jr nicht.</verse>
        <verse osisID='John.5.45'>JR solt nicht meinen / das ich euch fur dem Vater verklagen werde / Es ist einer / der euch verklaget / der Moses / auff welchen jr hoffet.</verse>
        <verse osisID='John.5.46'>Wenn jr Mosi gleubtet / so gleubtet jr auch mir / Denn er hat von mir geschrieben.</verse>
        <verse osisID='John.5.47'>So jr aber seinen Schrifften nicht gleubet / Wie werdet jr meinen worten gleuben?</verse>
      </chapter>
      <chapter osisID='John.6'>
        <verse osisID='John.6.1'>DArnach fuhr Jhesus weg vber das Meer an der stad Tiberias in Galilea /</verse>
        <verse osisID='John.6.2'>vnd es zoch jm viel Volcks nach / darumb das sie Zeichen sahen / die er an den Krancken thet.</verse>
        <verse osisID='John.6.3'>Jhesus aber gieng hin auff / auff einen Berg / vnd satzte sich daselbs mit seinen Jüngern.</verse>
        <verse osisID='John.6.4'>Es war aber nahe die Ostern der Jüden Fest.</verse>
        <verse osisID='John.6.5'>DA hub Jhesus seine augen auff / vnd sihet / das viel Volcks zu jm kompt / vnd spricht zu Philippo / Wo keuffen wir Brot / das diese essen?</verse>
        <verse osisID='John.6.6'>Das saget er aber jn zuuersuchen / Denn er wuste wol / was er thun wolte.</verse>
        <verse osisID='John.6.7'>Philippus antwortet jm / Zwey hundert pfennig werd Brots ist nicht gnug vnter sie / das ein jglicher ein wenig neme.</verse>
        <verse osisID='John.6.8'>Spricht zu jm einer seiner Jünger / Andreas der bruder Simonis Petri /</verse>
        <verse osisID='John.6.9'>Es ist ein Knabe hie / der hat fünff gersten Brot / vnd zween Fische / Aber was ist das vnter so viele?</verse>
        <verse osisID='John.6.10'>Jhesus aber sprach / Schaffet das sich das Volck lagere. Es war aber viel Gras an dem ort. Da lagerten sich bey fünff tausent Man.</verse>
        <verse osisID='John.6.11'>Jhesus aber nam die Brot / dancket / vnd gab sie den Jüngern / Die Jünger aber denen / die sich gelagert hatten. Desselbigen gleichen auch von den Fischen / wie viel er wolte. Matt. 14; Mar. 6; Luc. 9.</verse>
        <verse osisID='John.6.12'>DA sie aber sat waren / sprach er zu seinen Jüngern / Samlet die vbrigen Brocken / das nichts vmbkome.</verse>
        <verse osisID='John.6.13'>Da samleten sie / vnd fülleten zwelff Körbe mit Brocken / von den fünff gersten Brot / die vberblieben / denen / die gespeiset worden.</verse>
        <verse osisID='John.6.14'>Da nu die Menschen das Zeichen sahen / das Jhesus that / sprachen sie / Das ist warlich der Prophet / der in die Welt komen sol.</verse>
        <verse osisID='John.6.15'>Da Jhesus nu mercket / das sie komen würden / vnd jn haschen / das sie jn zum Könige machten / entweich er abermal / auff den Berg / er selbs alleine.</verse>
        <verse osisID='John.6.16'>AM abend aber / giengen die Jünger hinab an das Meer /</verse>
        <verse osisID='John.6.17'>vnd traten in das Schiff / vnd kamen vber das Meer / gen Capernaum / vnd es war schon finster worden / Vnd Jhesus war nicht zu jnen komen.</verse>
        <verse osisID='John.6.18'>Vnd das Meer erhub sich von einem großen Winde.</verse>
        <verse osisID='John.6.19'>Da sie nu gerudert hatten bey fünff vnd zwenzig oder dreissig Feldwegs / sahen sie Jhesum auff dem Meere daher gehen / vnd nahe bey das schiff komen / Vnd sie furchten sich.</verse>
        <verse osisID='John.6.20'>Er aber sprach zu jnen / Jch bins / Fürchtet euch nicht.</verse>
        <verse osisID='John.6.21'>Da wolten sie jn in das Schiff nemen / vnd also bald war das schiff am lande / da sie hin furen.</verse>
        <verse osisID='John.6.22'>DEs andern tages / sahe das Volck / das disseid des Meers stund / das kein ander schiff daselbs war / denn das einige / darein seine Jünger getretten waren / Vnd das Jhesus nicht mit seinen Jüngern in das schiff getretten war / sondern alleine seine Jünger waren weggefaren.</verse>
        <verse osisID='John.6.23'>Es kamen aber ander schiffe von Tiberias nahe zu der Stete / da sie das Brot gessen hatten / durch des HErrn dancksagunge.</verse>
        <verse osisID='John.6.24'>Da nu das Volck sahe / das Jhesus nicht da war / noch seine Jünger / traten sie auch in die schiffe / vnd kamen gen Capernaum vnd suchten Jhesum.</verse>
        <verse osisID='John.6.25'>Vnd da sie jn funden jenseid des Meers / sprachen sie zu jm / Rabbi / wenn bistu her komen?</verse>
        <verse osisID='John.6.26'>JHEsus antwortet jnen / vnd sprach / Warlich / warlich ich sage euch / Jr suchet mich / nicht darumb / das jr Zeichen gesehen habt / sondern das jr von dem Brot gessen habt / vnd seid sat worden.</verse>
        <verse osisID='John.6.27'>Wircket speiseGehet mit solcher Speise vmb.  / nicht die vergenglich ist / sondern die da bleibet in das ewige Leben / welche euch des menschen Son geben wird / Denn denselbigen hat Gott der Vater versiegeltDas ist / mit dem heiligen Geist begabt vnd zugericht / das er allein fur allen / zum Meister vnd Helffer furgestelt vnd dargegeben ist / als nach dem sich alles richten vnd halten sol. </verse>
        <verse osisID='John.6.28'>DA sprachen sie zu jm / Was sollen wir thun / das wir Gottes wercke wircken?</verse>
        <verse osisID='John.6.29'>Jhesus antwortet / vnd sprach zu jnen / Das ist Gottes werck / das jr an Den gleubet / den Er gesand hat.</verse>
        <verse osisID='John.6.30'>Da sprachen sie zu jm / Was thustu fur ein Zeichen / auff das wir sehen vnd gleuben dir? Was wirckestu?</verse>
        <verse osisID='John.6.31'>Vnser Veter haben Manna gessen in der Wüsten / wie geschrieben stehet / Er gab jnen Brot vom Himel zu essen.</verse>
        <verse osisID='John.6.32'>Da sprach Jhesus zu jnen / Warlich / warlich / ich sage euch / Moses hat euch nicht Brot vom Himel gegeben / Sondern mein Vater gibt euch das rechte Brot vom Himel.</verse>
        <verse osisID='John.6.33'>Denn dis ist das brot Gottes / das vom Himel kompt / vnd gibt der Welt das Leben. Psal. 78.</verse>
        <verse osisID='John.6.34'>DA sprachen sie zu jm / HErr / gib vns allewege solch brot.</verse>
        <verse osisID='John.6.35'>Jhesus aber sprach zu jnen / Jch bin das Brot des Lebens / Wer zu mir kompt / den wird nicht hungern / vnd wer an mich gleubet / den wird nimer mehr dürsten.</verse>
        <verse osisID='John.6.36'>Aber ich habs euch gesagt / das jr mich gesehen habt / vnd gleubet doch nicht.</verse>
        <verse osisID='John.6.37'>Alles was mir mein Vater gibt / das kompt zu mir / Vnd wer zu mir kompt / den werde ich nicht hin aus stossen.</verse>
        <verse osisID='John.6.38'>Denn ich bin vom Himel komen / nicht das ich meinen willen thu / sondern des / der mich gesand hat.</verse>
        <verse osisID='John.6.39'>Das ist aber der wille des Vaters / der mich gesand hat / Das ich nichts verliere von allem / das er mir gegeben hat / sondern das ichs aufferwecke am Jüngstentage.</verse>
        <verse osisID='John.6.40'>Das ist aber der wille des der mich gesand hat / das / wer den Son sihet / vnd gleubet an jn / habe das ewige Leben / Vnd ich werde jn aufferwecken am Jüngstentage.</verse>
        <verse osisID='John.6.41'>DA murreten die Jüden darüber / das er sagte / Jch bin das Brot / das vom Himel komen ist /</verse>
        <verse osisID='John.6.42'>Vnd sprachen / Jst dieser nicht Jhesus Josephs son / des Vater vnd Mutter wir kennen? Wie spricht er denn / Jch bin vom Himel komen?</verse>
        <verse osisID='John.6.43'>JHesus antwortet / vnd sprach zu jnen / Murret nicht vnternander.</verse>
        <verse osisID='John.6.44'>Es kan niemand zu mir komen / es sey denn / das jn ziehe der Vater / der mich gesand hat / vnd ich werde jn aufferwecken am Jüngstentage.</verse>
        <verse osisID='John.6.45'>Es stehet geschrieben in den Propheten / Sie werden alle von Gott geleret sein. Wer es nu höret vom Vater / vnd lernets / der kompt zu mir.</verse>
        <verse osisID='John.6.46'>Nicht / das jemand den Vater habe gesehen / on der vom Vater ist / der hat den Vater gesehen.</verse>
        <verse osisID='John.6.47'>Warlich / warlich / Jch sage euch / Wer an Mich gleubet / der hat das ewige Leben.</verse>
        <verse osisID='John.6.48'>Jch bin das Brot des Lebens.</verse>
        <verse osisID='John.6.49'>Ewer Veter haben Manna gessen in der wüsten / vnd sind gestorben.</verse>
        <verse osisID='John.6.50'>Dis ist das Brot das vom Himel kompt / auff das / wer dauon isset / nicht sterbe.</verse>
        <verse osisID='John.6.51'>Jch bin das lebendige BrotDis Capitel redet nicht vom Sacrament des brots vnd weins / Sondern vom geistlichen essen / das ist / gleuben / das Christus Gott vnd mensch sein Blut fur vns vergossen hat.  / vom Himel komen / Wer von diesem Brot essen wird / der wird leben in ewigkeit. Vnd das Brot / das ich geben werde / ist mein Fleisch welchs ich geben werde / fur das Leben der Welt. Jesa. 54; Joh. 1; Exod. 16.</verse>
        <verse osisID='John.6.52'>DA zancketen die Jüden vnternander / vnd sprachen / Wie kan dieser vns sein Fleisch zu essen geben?</verse>
        <verse osisID='John.6.53'>Jhesus sprach zu jnen / Warlich / warlich / Jch sage euch / Werdet jr nicht essen das Fleisch des menschen Sons / vnd trincken sein Blut / so habt jr kein Leben in euch.</verse>
        <verse osisID='John.6.54'>Wer mein Fleisch isset / vnd trincket mein Blut / der hat das ewige Leben / Vnd ich werde jn am Jüngsten tage aufferwecken.</verse>
        <verse osisID='John.6.55'>Denn mein Fleisch ist die rechte Speise / vnd mein Blut ist der rechte Tranck.</verse>
        <verse osisID='John.6.56'>Wer mein Fleisch isset / vnd trincket mein Blut / der bleibt in mir / vnd ich in jm.</verse>
        <verse osisID='John.6.57'>Wie mich gesand hat der lebendige Vater / vnd ich lebe vmb des Vaters willen / Also / wer mich isset / der selbige wird auch leben vmb meinen willen.</verse>
        <verse osisID='John.6.58'>Dis ist das Brot / das vom Himel komen ist. Nicht wie ewer Veter haben Manna gessen / vnd sind gestorben / Wer dis Brot isset / der wird leben in ewigkeit.</verse>
        <verse osisID='John.6.59'>SOlchs saget er in der Schule da er lerete / zu Capernaum.</verse>
        <verse osisID='John.6.60'>Viel nu seiner Jünger / die das höreten / sprachen / Das ist eine harte Rede / Wer kan sie hören?</verse>
        <verse osisID='John.6.61'>Da Jhesus aber bey sich selbs mercket / das seine Jünger darüber murreten / sprach er zu jnen / Ergert euch das?</verse>
        <verse osisID='John.6.62'>WieErgert euch das ich jtzt rede auff Erden / Was wil denn werden / wenn ich vom Himel regieren werde / vnd die wort volfüren vnd drein greiffen werde? / wenn jr denn sehen werdet des menschen Son aufffaren da hin / da er vor war?</verse>
        <verse osisID='John.6.63'>Der Geist ists / der da lebendig macht / Das fleisch ist kein nütze. Die wort die ich rede / die sind Geist vnd sind Leben.</verse>
        <verse osisID='John.6.64'>Aber es sind etliche vnter euch / die gleuben nicht. Denn Jhesus wuste von anfang wol / welche nicht gleubend waren / vnd welcher jn verrhaten würde.</verse>
        <verse osisID='John.6.65'>Vnd er sprach. Darumb hab ich euch gesaget / Niemand kan zu mir komen / Es sey jm denn von meinem Vater gegeben.</verse>
        <verse osisID='John.6.66'>VOn dem an giengen seiner Jünger viel hinder sich / vnd wandelten fort nicht mehr mit jm.</verse>
        <verse osisID='John.6.67'>Da sprach Jhesus zu den Zwelffen / Wolt jr auch weg gehen?</verse>
        <verse osisID='John.6.68'>Da antwortet jm Simon Petrus / HErr / wo hin sollen wir gehen? Du hast Wort des ewigen Lebens.</verse>
        <verse osisID='John.6.69'>Vnd wir haben gegleubet vnd erkand / Das du bist Christus / der Son des lebendigen Gottes.</verse>
        <verse osisID='John.6.70'>Jhesus antwortet jm / Hab ich nicht euch Zwelffe erwelet / Vnd ewer einer ist ein Teufel /</verse>
        <verse osisID='John.6.71'>Er redet aber von dem Juda Simon Jscharioth / der selbige verrhiet jn hernach / vnd war der Zwelffen einer.</verse>
      </chapter>
      <chapter osisID='John.7'>
        <verse osisID='John.7.1'>DArnach zoch Jhesus vmbher in Galilea / Denn er wolte nicht in Judea vmbher ziehen / Darumb / das jm die Jüden nach dem Leben stelleten.</verse>
        <verse osisID='John.7.2'>Es war aber nahe der Jüden Fest der Laubrust.</verse>
        <verse osisID='John.7.3'>Da sprachen seine Brüder zu jm / Mache dich auff von dannen / vnd gehe in Judean / auff das auch deine Jünger sehen / die werck die du thust.</verse>
        <verse osisID='John.7.4'>Niemand thut etwas im verborgen / vnd wil doch frey offenbar sein / Thustu solchs / so offenbare dich fur der Welt.</verse>
        <verse osisID='John.7.5'>Denn auch seine Brüder gleubten nicht an jn. Leui. 23.</verse>
        <verse osisID='John.7.6'>DA spricht Jhesus zu jnen / Meine zeit ist noch nicht hie / Ewer zeit aber ist allewege.</verse>
        <verse osisID='John.7.7'>Die Welt kan euch nicht hassen / Mich aber hasset sie / Denn ich zeuge von jr / Das jre werck böse sind.</verse>
        <verse osisID='John.7.8'>Gehet jr hin auff / auff dieses Fest / Jch wil noch nicht hinauff gehen auff dieses Fest / denn meine zeit ist noch nicht erfüllet.</verse>
        <verse osisID='John.7.9'>Da er aber das zu jnen gesaget / bleib er in Galilea.</verse>
        <verse osisID='John.7.10'>Als aber seine Brüder waren hin auff gegangen / Da gieng er auch hin auff zu dem Fest / nicht offenbarlich / sondern gleich heimlich.</verse>
        <verse osisID='John.7.11'>Da suchten jn die Jüden am Fest / vnd sprachen / Wo ist der?</verse>
        <verse osisID='John.7.12'>Vnd es war ein gros gemürmel von jm vnter dem volck. Etliche sprachen / Er ist frum / Die andern aber sprachen / Nein / sondern er verfüret das Volck.</verse>
        <verse osisID='John.7.13'>Niemand aber redet frey von jm / vmb der furcht willen fur den Jüden.</verse>
        <verse osisID='John.7.14'>ABer mitten im Fest / gieng Jhesus hin auff in den Tempel vnd leret.</verse>
        <verse osisID='John.7.15'>Vnd die Jüden verwunderten sich / vnd sprachen / Wie kan dieser die Schrifft / so er sie doch nicht gelernet hat?</verse>
        <verse osisID='John.7.16'>Jhesus antwortet jnen / vnd sprach / Meine Lere ist nicht mein / sondern des der mich gesand hat.</verse>
        <verse osisID='John.7.17'>So jemand wil des willen thun / der wird innen werden / ob diese Lere von Gott sey / oder ob ich von mir selbs rede.</verse>
        <verse osisID='John.7.18'>Wer von jm selbs redet / Der suchet seine eigen ehre / Wer aber suchet die Ehre des / der jn gesand hat / der ist warhafftig / vnd ist keine vngerechtigkeit an jm.</verse>
        <verse osisID='John.7.19'>HAt euch nicht Moses das Gesetze gegeben / vnd niemand vnter euch thutVolbringet / helt / Rom. 2 Das dem Gesetz vmmüglich war etc. das Gesetze? Warumb suchet jr mich zu tödten?</verse>
        <verse osisID='John.7.20'>Das Volck antwortet / vnd sprach / Du hast den Teufel / wer suchet dich zu tödten?</verse>
        <verse osisID='John.7.21'>Jhesus antwortet / vnd sprach / Ein einiges werck hab ich gethan / vnd es wundert euch alle.</verse>
        <verse osisID='John.7.22'>Moses hat euch darumb gegeben die Beschneitung / nicht das sie von Mose kompt / sondern von den Vetern / Noch beschneitet jr den Menschen am SabbathSabbath halten / ist Moses gesetz. Beschneiten / ist der Veter gesetz / Die sind ja wider einander / wenn jemand auff den Sabbath sich beschneiten lesset / vnd eines mus dem andern weichen. Darumb stehet des Gesetzes erfüllung ja nicht auff dem Buchstaben / sondern im Geist. </verse>
        <verse osisID='John.7.23'>So ein Mensch die Beschneitung annimpt am Sabbath / auff das nicht das gesetze Mose gebrochen werde / Zürnet jr denn vber mich / das ich den gantzen Menschen habe am Sabbath gesund gemacht?</verse>
        <verse osisID='John.7.24'>Richtet nicht nach dem ansehen / sondern richtet ein recht Gerichte.</verse>
        <verse osisID='John.7.25'>DA sprachen etliche von Jerusalem / Jst das nicht der / den sie suchten zu tödten?</verse>
        <verse osisID='John.7.26'>Vnd sihe zu / er redet frey / vnd sie sagen jm nichts. Erkennen vnser Obersten nu gewis / das er gewis Christus sey?</verse>
        <verse osisID='John.7.27'>Doch wir wissen von wannen dieser ist / Wenn aber Christus komen wird / so wird niemand wissen von wannen er ist.</verse>
        <verse osisID='John.7.28'>DA rieff Jhesus im Tempel / leret vnd sprach / Ja jr kennet mich / vnd wisset von wannen ich bin / Vnd von mir selbs bin ich nicht komen / sondern es ist ein Warhafftiger / der mich gesand hat / welchen jr nicht kennet.</verse>
        <verse osisID='John.7.29'>Jch kenne jn aber / denn ich bin von jm / vnd er hat mich gesand.</verse>
        <verse osisID='John.7.30'>Da suchten sie jn zu greiffen / Aber niemand leget die hand an jn / Denn seine stunde war noch nicht komen.</verse>
        <verse osisID='John.7.31'>Aber viel vom Volck gleubten an jn / vnd sprachen / Wenn Christus komen wird / wird er auch mehr Zeichen thun / denn dieser thut?</verse>
        <verse osisID='John.7.32'>VND es kam fur die Phariseer / das das Volck solchs von jm mummelte. Da sandten die Phariseer vnd Hohenpriester Knechte aus / das sie jn grieffen.</verse>
        <verse osisID='John.7.33'>Da sprach Jhesus zu jnen / Jch bin noch eine kleine zeit bey euch / vnd denn gehe ich hin zu dem / der mich gesand hat.</verse>
        <verse osisID='John.7.34'>Jr werdet mich suchen / vnd nicht finden / vnd da ich bin / könnet jr nich hin komen.</verse>
        <verse osisID='John.7.35'>Da sprachen die Jüden vnternander / Wo wil dieser hin gehen / das wir jn nicht finden sollen? Wil er vnter die Griechen gehen die hin vnd her zerstrewet ligen / vnd die Griechen leren?</verse>
        <verse osisID='John.7.36'>Was ist das fur eine Rede / das er saget / Jr werdet mich suchen / vnd nicht finden / vnd / Wo ich bin / da könnet jr nicht hin komen?</verse>
        <verse osisID='John.7.37'>ABer am letzten tage des Festes / der am herrlichsten war / trat Jhesus auff / rieff vnd sprach / Wen da dürstet / der kome zu mir / vnd trincke.</verse>
        <verse osisID='John.7.38'>Wer an mich gleubet / wie die Schrifft saget / von des Leibe werden ströme des lebendigen Wassers fliessen.</verse>
        <verse osisID='John.7.39'>Das saget er aber von dem Geist / welchen empfahen solten / die an jn gleubten / Denn der heilige Geist war noch nicht da / denn Jhesus war noch nicht verkleret.</verse>
        <verse osisID='John.7.40'>Viel nu vom Volck / die diese rede höreten / sprachen / Dieser ist ein rechter Prophet.</verse>
        <verse osisID='John.7.41'>Die andern sprachen / Er ist Christus. Etliche aber sprachen / Sol Christus aus Galilea komen?</verse>
        <verse osisID='John.7.42'>Spricht nicht die Schrifft / von dem samen Dauid / vnd aus dem flecken Bethlehem / da Dauid war / solle Christus komen?</verse>
        <verse osisID='John.7.43'>Also ward eine zwitracht vnter dem volck vber jm.</verse>
        <verse osisID='John.7.44'>Es wolten aber etliche jn greiffen / Aber niemand leget die hand an jn. Jesa. 44; Mich. 5.</verse>
        <verse osisID='John.7.45'>DJe Knechte kamen zu den Hohenpriestern vnd Phariseern / vnd sie sprachen zu jnen / Warumb habt jr jn nicht gebracht?</verse>
        <verse osisID='John.7.46'>Die Knechte antworten / Es hat nie kein Mensch also geredt / wie dieser Mensch.</verse>
        <verse osisID='John.7.47'>Da antworten jnen die Phariseer / Seid jr auch verfüret?</verse>
        <verse osisID='John.7.48'>Gleubet auch jrgend ein Oberster oder Phariseer an jn?</verse>
        <verse osisID='John.7.49'>Sondern das Volck / das nichts vom Gesetz weis / ist verflucht.</verse>
        <verse osisID='John.7.50'>Spricht zu jnen Nicodemus / der bey der nacht zu jm kam / welcher einer vnter jnen war /</verse>
        <verse osisID='John.7.51'>Richtet vnser Gesetz auch einen Menschen / ehe man jn verhöret / vnd erkenne / was er thut?</verse>
        <verse osisID='John.7.52'>Sie antworten vnd sprachen zu jm / Bistu auch ein Galileer? Forsche vnd sihe / Aus Galilea stehet kein Prophet auff.</verse>
        <verse osisID='John.7.53'>Vnd ein jglicher gieng also heim.</verse>
      </chapter>
      <chapter osisID='John.8'>
        <verse osisID='John.8.1'>JHEsus aber gieng an den Oleberg /</verse>
        <verse osisID='John.8.2'>Vnd früe morgens kam er wider in den Tempel / vnd alles Volck kam zu jm / Vnd er satzte sich / vnd leret sie.</verse>
        <verse osisID='John.8.3'>ABer die Schrifftgelerten vnd Phariseer brachten ein Weib zu jm / im Ehebruch begriffen / vnd stelleten sie ins mittel dar /</verse>
        <verse osisID='John.8.4'>vnd sprachen zu jm / Meister / Dis Weib ist begriffen auff frischer that im Ehebruch.</verse>
        <verse osisID='John.8.5'>Moses aber hat vns im Gesetz geboten / solche zu steinigen. Was sagestu?</verse>
        <verse osisID='John.8.6'>Da sprachen sie aber / jn zuuersuchen / auff das sie eine sache zu jm hetten. Leu. 20. Aber Jhesus bücket sich nider / vnd schreib mit dem Finger auff die erden.</verse>
        <verse osisID='John.8.7'>Als sie nu anhielten jn zu fragen / richtet er sich auff / vnd sprach zu jnen / Wer vnter euch on sunde ist / der werffe den ersten stein auff sie.</verse>
        <verse osisID='John.8.8'>Vnd bücket sich wider nider / vnd schreib auff die erden.</verse>
        <verse osisID='John.8.9'>Da sie aber das höreten / giengen sie hinaus / einer nach dem andern / von den Eltesten an / vnd Jhesus ward gelassen alleine / vnd das Weib im mittel stehend.</verse>
        <verse osisID='John.8.10'>Jhesus aber richtet sich auff / vnd da er niemand sahe / denn das weib / sprach er zu jr / Weib / wo sind sie / deine Verkleger? Hat dich niemand verdampt?</verse>
        <verse osisID='John.8.11'>Sie aber sprach / HErr / niemand. Jhesus aber sprach / So verdamne ich dich auch nicht. Gehe hin / vnd sündige fort nicht mehr.</verse>
        <verse osisID='John.8.12'>DA redet Jhesus abermal zu jnen / vnd sprach / Jch bin das Liecht der Welt / wer mir nachfolget / der wird nicht wandeln im Finsternis / sondern wird das Liecht des Lebens haben.</verse>
        <verse osisID='John.8.13'>Da sprachen die Phariseer zu jm / Du zeugest von dir selbs / dein zeugnis ist nicht war.</verse>
        <verse osisID='John.8.14'>Jhesus antwortet / vnd sprach zu jnen / So ich von mir selbs zeugen würde / so ist mein zeugnis war / Denn ich weis von wannen ich komen bin / vnd wo ich hin gehe / Jr aber wisset nicht / von wannen ich kome / vnd wo ich hin gehe.</verse>
        <verse osisID='John.8.15'>Jr richtet nach dem fleisch / Jch richte niemands.</verse>
        <verse osisID='John.8.16'>So ich aber richte / so ist mein Gerichte recht / Denn ich bin nicht alleine / sondern Jch vnd der Vater der mich gesand hat.</verse>
        <verse osisID='John.8.17'>Auch stehet in ewrem Gesetze geschrieben / Das zweier Menschen zeugnis war sey.</verse>
        <verse osisID='John.8.18'>Jch bins der ich von mir selbs zeuge / vnd der Vater der mich gesand hat / zeuget auch von mir.</verse>
        <verse osisID='John.8.19'>Da sprachen sie zu jm / Wo ist dein Vater? Jhesus antwortet / Jr kennet weder mich noch meinen Vater. Wenn jr mich kennetet / so kennetet jr auch meinen Vater.</verse>
        <verse osisID='John.8.20'>Diese wort redet Jhesus an dem Gotteskasten / da er leret im Tempel. Vnd niemand greiff jn / Denn seine stunde war noch nicht komen. Deut. 19.</verse>
        <verse osisID='John.8.21'>DA sprach Jhesus abermal zu jnen / Jch gehe hin weg / vnd jr werdet mich suchen / Vnd in ewer sunde sterben. Wo ich hin gehe / da könnet jr nicht hin komen.</verse>
        <verse osisID='John.8.22'>Da sprachen die Jüden / Wil er sich denn selbs tödten / das er spricht / Wo hin ich gehe / da künd jr nicht hin komen?</verse>
        <verse osisID='John.8.23'>Vnd er sprach zu jnen / Jr seid von vnten her / Jch bin von oben herab. Jr seid von dieser welt / Jch bin nicht von dieser welt.</verse>
        <verse osisID='John.8.24'>So hab ich euch gesagt / Das jr sterben werdet in ewren sünden / Denn so jr nicht gleubet / das Jchs sey / So werdet jr sterben in ewren sünden.</verse>
        <verse osisID='John.8.25'>DA sprachen sie zu jm / Wer bistu denn? Vnd Jhesus sprach zu jnen / ErstlichDas ist / Jch bin ewer Prediger. Wenn jr das zu erst gleubet / so werdet jr wol erfaren / wer ich sey / vnd sonst nicht. der / der ich mit euch rede.</verse>
        <verse osisID='John.8.26'>Jch habe viel von euch zu reden vnd zu richten / Aber der mich gesand hat / ist warhafftig / vnd was ich von jm gehört habe / das rede ich fur der welt.</verse>
        <verse osisID='John.8.27'>Sie vernamen aber nicht / das er jnen von dem Vater sagete.</verse>
        <verse osisID='John.8.28'>Da sprach Jhesus zu jnen / Wenn jr des menschen Son erhöhen werdet / denn werdet jr erkennen das ichs sey / vnd nichts von mir selber thu / Sondern / wie mich mein Vater geleret hat / so rede ich.</verse>
        <verse osisID='John.8.29'>Vnd der mich gesand hat / ist mit mir. Der Vater lesset mich nicht alleine / Denn ich thue allezeit was jm gefellet.</verse>
        <verse osisID='John.8.30'>Da er solchs redet / gleubten viel an jn.</verse>
        <verse osisID='John.8.31'>DA sprach nu Jhesus zu den Jüden / die an jn gleubten / So jr bleiben werdet an meiner Rede / so seid jr meine rechte Jünger /</verse>
        <verse osisID='John.8.32'>vnd werdet die warheit erkennen / vnd die Warheit wird euch frey machen.</verse>
        <verse osisID='John.8.33'>Da antworten sie jm / Wir sind Abrahams samen / sind nie kein mal jemands Knecht gewesen / Wie sprichstu denn / Jr solt frey werden?</verse>
        <verse osisID='John.8.34'>Jhesus antwortet jnen / vnd sprach / Warlich / warlich / Jch sage euch / Wer Sünde thut / der ist der sünden Knecht /</verse>
        <verse osisID='John.8.35'>Der Knecht aber bleibet nicht ewiglich im Hause / Der Son bleibet ewiglich.</verse>
        <verse osisID='John.8.36'>So euch nu der Son frey machet / so seid jr recht frey.</verse>
        <verse osisID='John.8.37'>Jch weis wol / das jr Abrahams samen seid / Aber jr suchet mich zu tödten / Denn meine Rede fehet nicht vnter euch.</verse>
        <verse osisID='John.8.38'>Jch rede was ich von meinem Vater gesehen habe / So thut jr / was jr von ewrem Vater gesehen habt.</verse>
        <verse osisID='John.8.39'>SJe antworten / vnd sprachen zu jm / Abraham ist vnser Vater. Spricht Jhesus zu jnen / Wenn jr Abrahams kinder weret / so thetet jr Abrahams werck.</verse>
        <verse osisID='John.8.40'>Nu aber suchet jr mich zu tödten / einen solchen Menschen / der ich euch die Warheit gesagt habe / die ich von Gott gehöret habe / Das hat Abraham nicht gethan.</verse>
        <verse osisID='John.8.41'>Jr thut ewers Vaters werck. Da sprachen sie / Wir sind nicht vnehelich geborn / Wir haben einen Vater / Gott.</verse>
        <verse osisID='John.8.42'>Jhesus sprach zu jnen / Were Gott ewer Vater / so liebetet jr mich. Denn ich bin ausgegangen vnd kome von Gott / Denn ich bin nicht von mir selber komen / sondern er hat mich gesand.</verse>
        <verse osisID='John.8.43'>Warumb kennet jr denn meine Sprache nicht? Denn jr künd ja meine wort nicht hören.</verse>
        <verse osisID='John.8.44'>JR seid von dem Vater dem Teufel / vnd nach ewers Vaters lust wolt jr thun. Derselbige ist ein Mörder von anfang / vnd ist nicht bestanden in der Warheit / Denn die warheit ist nicht in jm. Wenn er die Lügen redet / so redet er von seinem eigen / Denn er ist ein Lügener vnd ein Vater derselbigen.</verse>
        <verse osisID='John.8.45'>Jch aber / weil ich die warheit sage / so gleubet jr mir nicht.</verse>
        <verse osisID='John.8.46'>WElcher vnter euch kan mich einer sünde zeihen? So ich euch aber die warheit sage / Warumb gleubet jr mir nicht?</verse>
        <verse osisID='John.8.47'>Wer von Gott ist / der höret Gottes wort. Darumb höret jr nicht / denn jr seid nicht von Gott.</verse>
        <verse osisID='John.8.48'>Da antworten die Jüden / vnd sprachen zu jm / Sagen wir nicht recht / das du ein Samariter bist / vnd hast den Teufel?</verse>
        <verse osisID='John.8.49'>Jhesus antwortet / Jch habe keinen Teufel / Sondern ich ehre meinen Vater / vnd jr vnehret mich.</verse>
        <verse osisID='John.8.50'>Jch suche nicht meine Ehre / Es ist aber einer / der sie suchet / vnd richtet.</verse>
        <verse osisID='John.8.51'>Warlich / warlich / Jch sage euch / So jemand mein Wort wird halten / der wird den Tod nicht sehen ewiglich.</verse>
        <verse osisID='John.8.52'>Da sprachen die Jüden zu jm / Nu erkennen wir das du den Teufel hast. Abraham ist gestorben / vnd die Propheten / vnd du sprichst / So jemand mein WortDas ist vom wort des glaubens oder Euangelium gesagt. helt / der wird den Tod nicht schmecken ewiglich.</verse>
        <verse osisID='John.8.53'>Bistu mehr denn vnser vater Abraham? welcher gestorben ist / vnd die Propheten sind gestorben. Was machstu aus dir selbs?</verse>
        <verse osisID='John.8.54'>JHesus antwortet / So ich mich selber ehre / so ist meine Ehre nichts. Es ist aber mein Vater / der mich ehret / welchen jr sprecht / Er sey ewer Gott /</verse>
        <verse osisID='John.8.55'>Vnd kennet jn nicht / Jch aber kenne jn. Vnd so ich würde sagen / Jch kenne sein nicht / so würde ich ein Lügener / gleich wie jr seid. Aber ich kenne jn / vnd halte sein wort.</verse>
        <verse osisID='John.8.56'>AbrahamAlle Heiligen von der Welt anfang haben denselbigen glauben an Christum gehabt / den wir haben / vnd sind rechte Christen. ewer Vater ward fro / das er meinen tag sehen solt / vnd er sahe jn / vnd frewet sich.</verse>
        <verse osisID='John.8.57'>Da sprachen die Jüden zu jm / Du bist noch nicht funffzig jar alt / vnd hast Abraham gesehen?</verse>
        <verse osisID='John.8.58'>Jhesus sprach zu jnen / Warlich / warlich ich sage euch / Ehe denn Abraham ward / bin ich.</verse>
        <verse osisID='John.8.59'>Da huben sie steine auff / das sie auff jn würffen. Aber Jhesus verbarg sich / vnd gieng zum Tempel hinaus.</verse>
      </chapter>
      <chapter osisID='John.9'>
        <verse osisID='John.9.1'>VND Jhesus gieng fur vber / vnd sahe einen der Blind geborn war /</verse>
        <verse osisID='John.9.2'>Vnd seine Jünger frageten jn / vnd sprachen / Meister / wer hat gesundiget? Dieser / oder seine Eltern / das er ist blind geborn?</verse>
        <verse osisID='John.9.3'>Jhesus antwortet / Es hat weder dieser gesündiget / noch seine Eltern / sondern das die werck Gottes offenbar würden an jm.</verse>
        <verse osisID='John.9.4'>Jch mus wircken die werck / des / der mich gesand hat / so lange es tag ist / Es kompt die nacht / da niemands wircken kan.</verse>
        <verse osisID='John.9.5'>Dieweil ich bin in der Welt / bin ich das Liecht der Welt.</verse>
        <verse osisID='John.9.6'>Da er solches gesaget / spützet er auff die Erden / vnd machet einen Kot aus dem Speichel / vnd schmiret den kot auff des blinden Augen /</verse>
        <verse osisID='John.9.7'>vnd sprach zu jm / Gehe hin zu dem teich Siloha (das ist verdolmetscht / gesand) vnd wassche dich. Da gieng er hin / vnd wusch sich / vnd kam sehend.</verse>
        <verse osisID='John.9.8'>DJe Nachbarn vnd die jn zuuor gesehen hatten das ein BettlerEtliche Text haben hie also / Das er blind war. war / sprachen / Jst dieser nicht / der da sass vnd bettelt?</verse>
        <verse osisID='John.9.9'>Etliche sprachen / er ists / Etliche aber / er ist jm ehnlich. Er selbs aber sprach / Jch bins.</verse>
        <verse osisID='John.9.10'>Da sprachen sie zu jm / Wie sind deine augen auffgethan?</verse>
        <verse osisID='John.9.11'>Er antwortet / vnd sprach / Der Mensch / der Jhesus heisset / machet einen Kot / vnd schmieret meine Augen / vnd sprach / Gehe hin zu dem teich Siloha / vnd wassche dich. Jch gieng hin / vnd wusch mich / vnd ward sehend.</verse>
        <verse osisID='John.9.12'>Da sprachen sie zu jm / Wo ist derselbige? Er sprach / Jch weis nicht.</verse>
        <verse osisID='John.9.13'>DA füreten sie jn zu den Phariseern / der weiland blind war</verse>
        <verse osisID='John.9.14'>(Es war aber Sabbath / da Jhesus den Kot machet / vnd seine augen öffenet)</verse>
        <verse osisID='John.9.15'>Da fragten sie jn abermal / auch die Phariseer / wie er were sehend worden? Er aber sprach zu jnen / Kot leget er mir auff die Augen / vnd ich wusch mich / vnd bin nu sehend.</verse>
        <verse osisID='John.9.16'>Da sprachen etliche der Phariseer / Der Mensch ist nicht von Gott / die weil er den Sabbath nicht helt. Die andern aber sprachen / Wie kan ein sündiger Mensch solche zeichen thun? Vnd es ward eine zwitracht vnter jnen.</verse>
        <verse osisID='John.9.17'>Sie sprachen wider zu dem Blinden / Was sagestu von jm / das er hat deine augen auffgethan? Er aber sprach / Er ist ein Prophet.</verse>
        <verse osisID='John.9.18'>DJe Jüden gleubten nicht von jm / das er Blind gewesen / vnd sehend worden were / Bis das sie rieffen den Eltern des / der sehend war worden /</verse>
        <verse osisID='John.9.19'>fragten sie vnd sprachen / Jst das ewer Son / welchen jr saget / er sey blind geboren? Wie ist er denn nu sehend?</verse>
        <verse osisID='John.9.20'>Seine Eltern antworten jnen / vnd sprachen / Wir wissen / das dieser vnser Son ist / vnd das er blind geborn ist /</verse>
        <verse osisID='John.9.21'>Wie er aber nu sehend ist / wissen wir nicht / Oder wer jm hat seine Augen auffgethan wissen wir auch nicht / Er ist alt gnug / fraget jn / lasset jn selbs fur sich reden.</verse>
        <verse osisID='John.9.22'>Solchs sagten seine Eltern / denn sie furchten sich fur den Jüden / Denn die Jüden hatten sich schon vereiniget / So jemand jn fur Christum bekennete / das derselbige in Bann gethan würde.</verse>
        <verse osisID='John.9.23'>Darumb sprachen seine Eltern / Er ist alt gnug / fraget jn.</verse>
        <verse osisID='John.9.24'>DA rieffen sie zum andern mal dem Menschen / der blind gewesen war / vnd sprachen zu jm / gib Gott die ehre / Wir wissen das dieser Mensch ein Sünder ist.</verse>
        <verse osisID='John.9.25'>Er antwortet / vnd sprach / Jst er ein Sünder / das weis ich nicht / Eines weis ich wol / das ich blind war / vnd bin nu sehend.</verse>
        <verse osisID='John.9.26'>Da sprachen sie wider zu jm / Wa thet er dir? Wie thet er deine Augen auff?</verse>
        <verse osisID='John.9.27'>Er antwortet jnen / Jch habs euch jtzt gesagt / habt jrs nicht gehöret? was wolt jrs abermal hören? Wolt jr auch seine Jünger werden?</verse>
        <verse osisID='John.9.28'>Da fluchten sie jm / vnd sprachen / Du bist sein Jünger / Wir aber sind Moses Jünger.</verse>
        <verse osisID='John.9.29'>Wir wissen / das Gott mit Mose geredt hat / Diesen aber wissen wir nicht von wannen er ist.</verse>
        <verse osisID='John.9.30'>DEr Mensch antwortet / vnd sprach zu jnen / Das ist ein wunderlich ding das jr nicht wisset / von wannen er sey / vnd er hat meine Augen auffgethan.</verse>
        <verse osisID='John.9.31'>Wir wissen aber / das Gott die Sünder nicht höret / Sondern so jemand Gott fürchtig ist / vnd thut seinen willen / den höret er.</verse>
        <verse osisID='John.9.32'>Von der Welt an ists nicht erhöret / das jemand einem geboren Blinden die augen auffgethan habe.</verse>
        <verse osisID='John.9.33'>Were dieser nicht von Gott / er kündte nichts thun.</verse>
        <verse osisID='John.9.34'>Sie antworten / vnd sprachen zu jm / Du bist gantz in sünden geboren / vnd lerest vns / Vnd stiessen jn hin aus.</verse>
        <verse osisID='John.9.35'>ES kam fur Jhesum / das sie jn ausgestossen hatten / Vnd da er jn fand / sprach er zu jm / Gleubstu an den Son Gottes?</verse>
        <verse osisID='John.9.36'>Er antwortet / vnd sprach / HErr welcher ists? auff das ich an jn gleube.</verse>
        <verse osisID='John.9.37'>Jhesus sprach zu jm / Du hast jn gesehen / vnd der mit dir redet / der ists.</verse>
        <verse osisID='John.9.38'>Er aber sprach / HErr / Jch gleube / Vnd betet jn an.</verse>
        <verse osisID='John.9.39'>VND Jhesus sprach / Jch bin zum Gerichte auff diese Welt komen / Auff das die da nicht sehen / sehend werden / Vnd die da sehen / blind werden.</verse>
        <verse osisID='John.9.40'>Vnd solches höreten etliche der Phariseer / die bey jm waren / vnd sprachen zu jm / Sind wir denn auch blind?</verse>
        <verse osisID='John.9.41'>Jhesus sprach zu jnen / Weret jr blind / so hettet jr keine sünde / Nu jr aber sprecht / Wir sind sehend / bleibet ewre Sünde.</verse>
      </chapter>
      <chapter osisID='John.10'>
        <verse osisID='John.10.1'>WArlich / warlich / Jch sage euch / Wer nicht zur Thür hin ein gehet in den Schafstal / sondern steiget anderswo hin ein / Der ist ein Dieb vnd ein Mörder.</verse>
        <verse osisID='John.10.2'>Der aber zur Thür hin eingehet / der ist ein Hirte der Schafe.</verse>
        <verse osisID='John.10.3'>Demselbigen thut der Thurhüter auff / vnd die Schafe hören seine stimme. Vnd er ruffet seinen schafen mit namen / vnd füret sie aus.</verse>
        <verse osisID='John.10.4'>Vnd wenn er seine schafe hat ausgelassen / gehet er fur jnen hin / vnd die schafe folgen jm nach / Denn sie kennen seine stimme.</verse>
        <verse osisID='John.10.5'>Einem Frembden aber folgen sie nicht nach / sondern fliehen von jm / Denn sie kennen der Frembden stimme nicht.</verse>
        <verse osisID='John.10.6'>Diesen Spruch saget Jhesus zu jnen / Sie vernamen aber nicht / was es war / das er zu jnen saget.</verse>
        <verse osisID='John.10.7'>DA sprach Jhesus wider zu jnen / Warlich / warlich / Jch sage euch / Jch bin die Thür zu den Schafen.</verse>
        <verse osisID='John.10.8'>Alle die vor mir komen sind / die sind Diebe vnd Mörder gewesen / Aber die Schafe haben jnen nicht gehorchet.</verse>
        <verse osisID='John.10.9'>Jch bin die Thür / So jemand durch mich eingehet der wird selig werden / vnd wird ein vnd aus gehen / vnd weide finden.</verse>
        <verse osisID='John.10.10'>Ein Dieb kompt nicht / denn das er stele / würge / vnd vmbbringe.</verse>
        <verse osisID='John.10.11'>Jch bin komen / das sie das Leben vnd volle genüge haben sollen.</verse>
        <verse osisID='John.10.12'>JCh bin ein guter Hirte. Ein guter Hirte lesset sein Leben fur die Schafe. Ein Miedling / der nicht Hirte ist / des die Schafe nicht eigen sind / sihet den Wolff komen / vnd verlesset die Schafe / vnd fleucht / vnd der Wolff erhaschet vnd zerstrewet die Schafe.</verse>
        <verse osisID='John.10.13'>Der Miedling aber fleucht / denn er ist ein Miedling / vnd achtet der Schafe nicht.</verse>
        <verse osisID='John.10.14'>Jch bin ein guter Hirte / vnd erkenne die meinen / vnd bin bekand den meinen.</verse>
        <verse osisID='John.10.15'>Wie mich mein Vater kennet / vnd ich kenne den Vater / vnd ich lasse mein Leben fur die Schafe.</verse>
        <verse osisID='John.10.16'>Vnd ich habe noch andere Schafe / die sind nicht aus diesem Stalle / Vnd die selben mus ich her füren / vnd sie werden meine stimme hören / Vnd wird eine Herd vnd ein Hirte werden.</verse>
        <verse osisID='John.10.17'>DArumb liebet mich mein Vater / das ich mein Leben lasse / auff das ichs wider neme.</verse>
        <verse osisID='John.10.18'>Niemand nimpt es von mir / sondern ich lasse es von mir selber / Jch habe es macht zulassen / vnd habe es macht wider zu nemen. Solch Gebot habe ich empfangen von meinem Vater.</verse>
        <verse osisID='John.10.19'>Da ward aber eine zwitracht vnter den Jüden / vber diesen worten.</verse>
        <verse osisID='John.10.20'>Viel vnter jnen sprachen / Er hat den Teufel / vnd ist vnsinnig / was höret jr jm zu?</verse>
        <verse osisID='John.10.21'>Die andern sprachen / Das sind nicht wort eines Besessenen / Kan der Teufel auch der Blinden augen auffthun?</verse>
        <verse osisID='John.10.22'>ES ward aber Kirchweihe zu Jerusalem / vnd war winter /</verse>
        <verse osisID='John.10.23'>Vnd Jhesus wandelte im Tempel in der halle Salomonis.</verse>
        <verse osisID='John.10.24'>Da vmbringeten jn die Jüden / vnd sprachen zu jm / Wie langeDas reden sie aus falschem hertzen / Das sie jn verklagen vnd vmbbringen möchten / wo er sich Christum bekennete / wider das verbot. heltestu vnser seelen auff? Bistu Christ / so sage es vns frey her aus.</verse>
        <verse osisID='John.10.25'>Jhesus antwortet jnen / Jch habe es euch gesagt / vnd jr gleubet nicht. Die Werck die ich thu in meines Vaters namen / die zeugen von mir /</verse>
        <verse osisID='John.10.26'>Aber jr gleubet nicht / denn jr seid meiner Schafe nicht / als ich euch gesagt habe.</verse>
        <verse osisID='John.10.27'>Denn meine Schafe hören meine stimme / vnd ich kenne sie / vnd sie folgen mir /</verse>
        <verse osisID='John.10.28'>Vnd ich gebe jnen das ewige Leben / vnd sie werden nimer mehr vmbkomen / vnd niemand wird sie mir aus meiner Hand reissen.</verse>
        <verse osisID='John.10.29'>Der Vater / der mir sie gegeben hat ist grösser denn alles / vnd niemand kan sie aus meines Vaters hand reissen.</verse>
        <verse osisID='John.10.30'>Jch vnd der Vater sind eines.</verse>
        <verse osisID='John.10.31'>DA huben die Jüden abermal steine auff / das sie jn steinigeten.</verse>
        <verse osisID='John.10.32'>Jhesus antwortet jnen / Viel guter werck habe ich euch erzeiget von meinem Vater / Vmb welchs wercks vnter denselbigen steiniget jr mich?</verse>
        <verse osisID='John.10.33'>Die Jüden antworten jm / vnd sprachen / Vmb des guten wercks willen steinigen wir dich nicht / Sondern vmb der Gotteslesterung willen / vnd / Das du ein Mensch bist / vnd machest dich selbs einen Gott.</verse>
        <verse osisID='John.10.34'>Jhesus antwortet jnen / Stehet nicht geschrieben in ewrem Gesetz / Jch hab gesagt / Jr seid Götter?</verse>
        <verse osisID='John.10.35'>So jr die Götter nennet / zu welchen das wort Gottes geschach / vnd die Schrifft kan doch nicht gebrochen werden /</verse>
        <verse osisID='John.10.36'>Sprecht jr denn zu dem / den der Vater geheiliget vnd in die welt gesand hat / Du lesterst Gott? Darumb / das ich sage / Jch bin Gottes Son?</verse>
        <verse osisID='John.10.37'>Thu ich nicht die werck meines Vaters / so gleubet mir nicht /</verse>
        <verse osisID='John.10.38'>Thu ich sie aber / gleubet doch den wercken / wolt jr mir nicht gleuben / Auff das jr erkennet vnd gleubet / das der Vater in mir ist / vnd ich in jm. Psal. 82.</verse>
        <verse osisID='John.10.39'>SJe suchten aber mal jn zu greiffen / Aber er entgieng jnen / aus jren henden /</verse>
        <verse osisID='John.10.40'>vnd zoch hin wider jenseid des Jordans / an den Ort / da Johannes vorhin getaufft hatte / vnd bleib alda.</verse>
        <verse osisID='John.10.41'>Vnd viel kamen zu jm / vnd sprachen / Johannes thet kein Zeichen. Aber alles was Johannes von diesem gesagt hat / das ist war /</verse>
        <verse osisID='John.10.42'>Vnd gleubten alda viel an jn.</verse>
      </chapter>
      <chapter osisID='John.11'>
        <verse osisID='John.11.1'>ES lag aber einer kranck / mit namen Lazarus / von Bethania / in dem flecken Maria vnd jrer schwestern Martha.</verse>
        <verse osisID='John.11.2'>Maria aber war / die den HErrn gesalbet hatte mit salben / vnd seine Füsse getrücket mit jrem har / Derselbigen bruder Lazarus war kranck.</verse>
        <verse osisID='John.11.3'>Da sandten seine Schwestern zu jm / vnd liessen jm sagen / HErr / sihe / den du lieb hast / der ligt kranck.</verse>
        <verse osisID='John.11.4'>DA Jhesus das höret / sprach er / Die kranckheit ist nicht zum tode / sondern zur ehre Gottes / das der Son Gottes da durch geehret werde.</verse>
        <verse osisID='John.11.5'>Jhesus aber hatte Martham lieb / vnd jre Schwester vnd Lazarum.</verse>
        <verse osisID='John.11.6'>Als er nu höret / das er kranck war / bleib er zween tage an dem Ort / da er war.</verse>
        <verse osisID='John.11.7'>Darnach spricht er zu seinen Jüngern / Lasst vns wider in Judeam ziehen.</verse>
        <verse osisID='John.11.8'>Seine Jünger sprachen zu jm / Meister / Jenes mal wolten die Jüden dich steinigen / vnd du wilt wider da hin ziehen?</verse>
        <verse osisID='John.11.9'>Jhesus antwortet / Sind nicht des tages zwelff stunde? Wer des tages wandelt / der stössest sich nicht / denn er sihet das Liecht dieser welt.</verse>
        <verse osisID='John.11.10'>Wer aber des nachts wandelt / Der stösset sich / denn es ist kein Liecht in jm.</verse>
        <verse osisID='John.11.11'>SOlchs saget er / vnd darnach spricht er zu jnen / Lazarus vnser Freund schlefft / Aber ich gehe hin / das ich jn auffwecke.</verse>
        <verse osisID='John.11.12'>Da sprachen seine Jünger / HErr / schlefft er / so wirds besser mit jm.</verse>
        <verse osisID='John.11.13'>Jhesus aber saget von seinem tode / Sie meineten aber / er redet vom leiblichen schlaff.</verse>
        <verse osisID='John.11.14'>Da sagts jnen Jhesus frey heraus / Lazarus ist gestorben /</verse>
        <verse osisID='John.11.15'>vnd ich bin fro vmb ewren willen / das ich nicht da gewesen bin / auff das jr gleubet / Aber lasset vns zu jm ziehen.</verse>
        <verse osisID='John.11.16'>Da sprach Thomas / der genennet ist Zwilling / zu den Jüngern / Lasst vns mit ziehen / das wir mit jm sterben.</verse>
        <verse osisID='John.11.17'>DA kam Jhesus / vnd fand jn / das er schon vier tage im Grabe gelegen war.</verse>
        <verse osisID='John.11.18'>Bethania aber war nahe bey Jerusalem / bey funffzehen Feldweges.</verse>
        <verse osisID='John.11.19'>Vnd viel Jüden waren zu Martha vnd Maria komen / sie zutrösten vber jren Bruder.</verse>
        <verse osisID='John.11.20'>ALs Martha nu höret / das Jhesus kompt / gehet sie jm entgegen / Maria aber bleib da heime sitzen.</verse>
        <verse osisID='John.11.21'>Da sprach Martha zu Jhesu / HErr / werestu hie gewesen / mein Bruder were nicht gestorben.</verse>
        <verse osisID='John.11.22'>Aber ich weis auch noch / das was du bittest von Gott / das wird dir Gott geben.</verse>
        <verse osisID='John.11.23'>Jhesus spricht zu jr / Dein Bruder sol aufferstehen.</verse>
        <verse osisID='John.11.24'>Martha spricht zu jm / Jch weis wol / das er aufferstehen wird in der Aufferstehung am Jüngsten tage.</verse>
        <verse osisID='John.11.25'>Jhesus spricht zu jr / Jch bin die Aufferstehung vnd das Leben / wer an Mich gleubet / der wird leben / ob er gleich stürbe /</verse>
        <verse osisID='John.11.26'>Vnd wer da lebet vnd gleubet an mich / der wird nimer mehr sterben. Gleubestu das?</verse>
        <verse osisID='John.11.27'>Sie spricht zu jm / HErr / ja / Jch gleube / das du bist Christus der Son Gottes / der in die Welt komen ist.</verse>
        <verse osisID='John.11.28'>VND da sie das gesagt hatte / gieng sie hin / vnd rieff jrer schwester Maria heimlich / vnd sprach / Der Meister ist da / vnd ruffet dir.</verse>
        <verse osisID='John.11.29'>Die selbige / als sie das höret / stund sie eilend auff / vnd kam zu jm /</verse>
        <verse osisID='John.11.30'>Denn Jhesus war noch nicht in den Flecken komen / sondern war noch an dem ort / da jm Martha war entgegen komen.</verse>
        <verse osisID='John.11.31'>Die Jüden / die bey jr im Hause waren vnd trösteten sie / da sie sahen Mariam / das sie eilend auffstund vnd hin aus gieng / folgeten sie jr nach / vnd sprachen / Sie gehet hin zum Grabe / das sie daselbs weine.</verse>
        <verse osisID='John.11.32'>ALs nu Maria kam da Jhesus war / vnd sahe jn / fiel sie zu seinen füssen / vnd sprach zu jm / HErr / werestu hie gewesen / mein Bruder were nicht gestorben.</verse>
        <verse osisID='John.11.33'>Als Jhesus sie sahe weinen / vnd die Jüden auch weinen / die mit jr kamen / ergrimmet er im Geist / vnd betrübt sich selbs /</verse>
        <verse osisID='John.11.34'>vnd sprach / Wo habt jr jn hin gelegt? Sie sprachen zu jm / HErr / kom vnd sihe es.</verse>
        <verse osisID='John.11.35'>Vnd Jhesu giengen die augen vber.</verse>
        <verse osisID='John.11.36'>Da sprachen die Jüden / Sihe / wie hat er jn so lieb gehabt.</verse>
        <verse osisID='John.11.37'>Etliche aber vnter jnen sprachen / Kundte / der dem Blinden die augen auffgethan hat / nicht verschaffen / das auch dieser nicht stürbe?</verse>
        <verse osisID='John.11.38'>Jhesus aber ergrimmet abermal in jm selbs / vnd kam zum Grabe / Es war aber eine Klufft / vnd ein stein darauff gelegt.</verse>
        <verse osisID='John.11.39'>JHesus sprach / Hebt den stein abe. Spricht zu jm Martha / die schwester des Verstorben / HErr / er stinckt schon / denn er ist vier tage gelegen.</verse>
        <verse osisID='John.11.40'>Jhesus spricht zu jr / Hab ich dir nicht gesagt / So du gleuben würdest / du soltest die herrligkeit Gottes sehen.</verse>
        <verse osisID='John.11.41'>Da huben sie den stein ab / da der Verstorbene lag. Jhesus aber hub seine Augen empor / vnd sprach / Vater / ich dancke dir / das du mich erhöret hast.</verse>
        <verse osisID='John.11.42'>Doch ich weis / das du mich allezeit hörest / Sondern vmb des Volcks willen / das vmb her stehet / sage ichs / das sie gleuben / du habest mich gesand.</verse>
        <verse osisID='John.11.43'>DA er das gesagt hatte / rieff er mit lauter stimme / Lazare kom her aus.</verse>
        <verse osisID='John.11.44'>Vnd der Verstorbene kam her aus / gebunden mit Grabtücher an füssen vnd henden / vnd sein angesicht verhüllet mit einem Schweistuch. Jhesus spricht zu jnen / Löset jn auff / vnd lasset jn gehen.</verse>
        <verse osisID='John.11.45'>Viel nu der Jüden / die zu Maria komen waren / vnd sahen was Jhesus thet / gleubten an jn.</verse>
        <verse osisID='John.11.46'>Etliche aber von jnen giengen hin zu den Phariseern / vnd sagten jnen / was Jhesus gethan hatte.</verse>
        <verse osisID='John.11.47'>DA versamleten die Hohenpriester vnd die Phariseer einen Rat / vnd sprachen / Was thun wir? Dieser Mensch thut viel Zeichen.</verse>
        <verse osisID='John.11.48'>Lassen wir jn also / so werden sie alle an jn gleuben / So komen denn die Römer / vnd nemen vns Land vnd Leute.</verse>
        <verse osisID='John.11.49'>Einer aber vnter jnen / Caiphas / der desselben jars Hoherpriester war / sprach zu jnen / Jr wisset nichts /</verse>
        <verse osisID='John.11.50'>bedencket auch nichts. Es ist vns besser / ein Mensch sterbe fur das Volck / denn das das gantze Volck verderbe.</verse>
        <verse osisID='John.11.51'>Solchs aber redet er nicht von sich selbs / sondern dieweil er desselbigen jars Hoherpriester war / weissaget er / Denn Jhesus solte sterben fur das Volck /</verse>
        <verse osisID='John.11.52'>vnd nicht fur das volck alleine / Sondern / das er die kinder Gottes / die zustrewet waren / zusamen brechte.</verse>
        <verse osisID='John.11.53'>Von dem tage an ratschlugen sie / wie sie jn tödten.</verse>
        <verse osisID='John.11.54'>JHEsus aber wandelte nicht mehr frey vnter den Jüden / sondern gieng von dannen / in eine Gegend / nahe bey der wüsten / in eine Stad / genant Ephrem vnd hatte sein wesen daselbs mit seinen Jüngern.</verse>
        <verse osisID='John.11.55'>Es war aber nahe die Ostern der Jüden / Vnd es giengen viel hinauff gen Jerusalem / aus der Gegend / vor den Ostern / das sie sich reinigeten.</verse>
        <verse osisID='John.11.56'>Da stunden sie vnd fragten nach Jhesu / vnd redten mit einander im Tempel / Was düncket euch / das er nicht kompt auff das Fest?</verse>
        <verse osisID='John.11.57'>Es hatten aber die Hohenpriester vnd Phariseer lassen ein Gebot ausgehen / So jemand wüste / wo er were / das ers anzeiget / das sie jn griffen.</verse>
      </chapter>
      <chapter osisID='John.12'>
        <verse osisID='John.12.1'>SEchs tage vor den Ostern kam Jhesus gen Bethania / da Lazarus war der verstorbene / welchen Jhesus aufferwecket hatte von den todten.</verse>
        <verse osisID='John.12.2'>Daselbs machten sie jm ein Abendmal / vnd Martha dienete / Lazarus aber war der einer die mit jm zu tissche sassen. Mat. 26; Mar. 14.</verse>
        <verse osisID='John.12.3'>DA nam Maria ein pfund Salben / von vngefelschster köstlicher Narden / vnd salbete die füsse Jhesu / vnd trücket mit jrem hare seine Füsse / das Haus aber ward vol vom geruch der Salben.</verse>
        <verse osisID='John.12.4'>Da sprach seiner Jünger einer / Judas Simonis son Jschariothes / der jn hernach verrhiet /</verse>
        <verse osisID='John.12.5'>Warumb ist diese Salbe nicht verkaufft vmb drey hundert GrosschenEin grossch hat zu der zeit fast 30. lawen pfennig vnser Meisnisschen müntze gegolten.  / vnd den Armen gegeben?</verse>
        <verse osisID='John.12.6'>Das saget er aber nicht / das er nach den Armen fraget / sondern er war ein Dieb / vnd hatte den Beutel / vnd trug was gegeben ward.</verse>
        <verse osisID='John.12.7'>Da sprach Jhesus / Las sie mit frieden / solchs hat sie behalten / zum tage meiner Begrebnis.</verse>
        <verse osisID='John.12.8'>Denn Armen habt jr allezeit bey euch / Mich aber habt jr nicht alle zeit.</verse>
        <verse osisID='John.12.9'>DA erfur viel volcks der Jüden / das er daselbs war / vnd kamen / nicht vmb Jhesus willen allein / sondern das sie auch Lazarum sehen / welchen er von den Todten erweckt hatte.</verse>
        <verse osisID='John.12.10'>Aber die Hohenpriester trachten darnach / das sie auch Lazarum tödten /</verse>
        <verse osisID='John.12.11'>Denn vmb seinen willen giengen viel Jüden hin / vnd gleubten an Jhesum.</verse>
        <verse osisID='John.12.12'>DEs andern tages / viel Volcks das auffs Fest komen war / da es höret / das Jhesus kompt gen Jerusalem /</verse>
        <verse osisID='John.12.13'>namen sie Palmen zweige / vnd giengen hin aus jm entgegen / vnd schrien / Hosianna / Gelobet sey / der da kompt in dem Namen des HERRN / ein König von Jsrael.</verse>
        <verse osisID='John.12.14'>Jhesus aber vberkam ein Eselin / vnd reit drauff / Wie denn geschrieben stehet /</verse>
        <verse osisID='John.12.15'>Fürchte dich nicht du tochter Zion / Sihe / dein König kompt reitende auff einem Eselsfüllen.</verse>
        <verse osisID='John.12.16'>Solchs aber verstunden seine Jünger zuuor nicht / sondern da Jhesus verkleret ward / da dachten sie dran / das solchs war von jm geschrieben / vnd solchs jm gethan hatten. Matt. 21; Mar. 11; Luc. 19; Psal. 118; Zach. 9.</verse>
        <verse osisID='John.12.17'>DAs Volck aber das mit jm war / da er Lazarum aus dem Grabe rieff / vnd von den Toddten aufferwecket / rhümete die that.</verse>
        <verse osisID='John.12.18'>Darumb gieng jm auch das Volck entgegen / das sie höreten / er hette solches Zeichen gethan.</verse>
        <verse osisID='John.12.19'>Die Phariseer aber sprachen vnternander / Jr sehet / das jr nichts ausrichtet / sihe / alle Welt leufft jm nach.</verse>
        <verse osisID='John.12.20'>ES waren aber etliche Griechen vnter denen / die hin auff komen waren / das sie anbeteten auff das Fest.</verse>
        <verse osisID='John.12.21'>Die tratten zu Philippo / der von Bethsaida aus Galilea war / baten jn / vnd sprachen / Herr / wir wolten Jhesum gerne sehen.</verse>
        <verse osisID='John.12.22'>Philippus kompt vnd sagets Andreas / vnd Philippus vnd Andreas sagtens weiter Jhesu.</verse>
        <verse osisID='John.12.23'>Jhesus aber antwortet jnen / vnd sprach / Die zeit ist komen / das des menschen Son verkleret werde.</verse>
        <verse osisID='John.12.24'>Warlich / warlich / Jch sage euch / Es sey denn / das das Weitzenkorn in die erden falle / vnd ersterbe / so bleibts alleine. Wo es aber erstirbet / so bringets viel Früchte.</verse>
        <verse osisID='John.12.25'>Wer sein Leben lieb hat / der wirds verlieren. Vnd wer sein Leben auff dieser Welt hasset / der wirds erhalten zum ewigen leben.</verse>
        <verse osisID='John.12.26'>Wer mir dienen wil / der folge mir nach / Vnd wo ich bin / da sol mein Diener auch sein. Vnd wer mir dienen wird / den wird mein Vater ehren. Mat. 16; Mar. 8; Luc. 9.</verse>
        <verse osisID='John.12.27'>JTzt ist meine Seele betrübet. Vnd was sol ich sagen? Vater hilff mir aus dieser stunde. Doch darumb bin ich in diese stunde komen.</verse>
        <verse osisID='John.12.28'>Vater verklere deinen Namen. Da kam eine stimme vom Himel / Jch hab jn verkleret / vnd wil jn abermal verkleren.</verse>
        <verse osisID='John.12.29'>Da sprach das volck das da bey stunde / vnd zuhöret / Es donnerte. Die andern sprachen / Es redte ein Engel mit jm.</verse>
        <verse osisID='John.12.30'>Jhesus antwortet vnd sprach / Diese stimme ist nicht vmb meinet willen geschehen / sondern vmb ewren willen.</verse>
        <verse osisID='John.12.31'>JTzt gehet das Gerichte vber die Welt / Nu wird der Fürst dieser welt ausgestossen werden.</verse>
        <verse osisID='John.12.32'>Vnd ich / wenn ich erhöhet werde / von der erden / so wil ich sie alle zu mir ziehen.</verse>
        <verse osisID='John.12.33'>Das saget er aber / zu deuten / welchs todes er sterben würde.</verse>
        <verse osisID='John.12.34'>Da antwortet jm das volck / Wir haben gehöret im Gesetz / das Christus ewiglich bleibe / vnd wie sagestu denn / Des menschen Son mus erhöhet werden? Wer ist dieser menschen Son?</verse>
        <verse osisID='John.12.35'>Da sprach Jhesus zu jnen / Es ist das Liecht noch eine kleine zeit bey euch. Wandelt die weil jr das Liecht habt / das euch die Finsternisse nicht vberfallen. Wer im finsternis wandelt / der weis nicht wo er hin gehet.</verse>
        <verse osisID='John.12.36'>Gleubet an das Liecht / die weil jrs habt / Auff das jr des liechtes Kinder seid. Psal. 117.</verse>
        <verse osisID='John.12.37'>SOlchs redet Jhesus / vnd gieng weg / vnd verbarg sich fur jnen. Vnd ob er wol solche Zeichen fur jnen thet / gleubten sie doch nicht an jn /</verse>
        <verse osisID='John.12.38'>Auff das erfüllet würde der Spruch des Propheten Jsaia / den er saget / HERR / wer gleubet vnserm predigen / vnd wem ist der Arm des HERRN offenbaret?</verse>
        <verse osisID='John.12.39'>Darumb kundten sie nicht gleuben / Denn Jsaias saget abermal /</verse>
        <verse osisID='John.12.40'>Er hat jre Augen verblendet / vnd jr Hertz verstocket / das sie mit den augen nicht sehen / noch mit dem hertzen vernemen / vnd sich bekeren / vnd ich jnen hülffe.</verse>
        <verse osisID='John.12.41'>Solchs saget Jsaias / da er seine Herrligkeit sahe / vnd redete von jm.</verse>
        <verse osisID='John.12.42'>Doch der Obersten gleubten viel an jn / Aber vmb der Phariseer willen bekandten sie es nicht / das sie nicht in den Bann gethan würden.</verse>
        <verse osisID='John.12.43'>Denn sie hatten lieber die ehre bey den Menschen / denn die ehre bey Gott. Jesa. 53; Jesa. 6.</verse>
        <verse osisID='John.12.44'>JHesus aber rieff / vnd sprach / Wer an mich gleubet / der gleubet nicht an mich / sondern an den / der mich gesand hat.</verse>
        <verse osisID='John.12.45'>Vnd wer mich sihet / der sihet den / der mich gesand hat.</verse>
        <verse osisID='John.12.46'>Jch bin komen in die Welt ein Liecht / auff das / wer an Mich gleubet / nicht im finsternis bleibe.</verse>
        <verse osisID='John.12.47'>Vnd wer meine Wort höret / Vnd gleubet nicht / den werde ich nicht richten / Denn ich bin nicht komen / das ich die Welt richte / sondern das ich die welt selig mache.</verse>
        <verse osisID='John.12.48'>Wer mich verachtet / vnd nimpt meine wort nicht auff / Der hat schon der jn richtet / das wort / welches ich geredt habe / das wird jn richten am Jüngsten tage.</verse>
        <verse osisID='John.12.49'>Denn ich habe nicht von mir selber geredt / sondern der Vater der mich gesand hat / der hat mir ein Gebot gegeben / was ich thun vnd reden sol.</verse>
        <verse osisID='John.12.50'>Vnd ich weis / das sein Gebot / ist das ewige Leben. Darumb das ich rede / das rede ich also / wie mir der Vater gesagt hat. Joh. 5.</verse>
      </chapter>
      <chapter osisID='John.13'>
        <verse osisID='John.13.1'>VOr dem Fest aber der Ostern / da Jhesus erkennet das seine zeit komen war / das er aus dieser Welt gienge zum Vater / wie er hatte geliebet die seinen / die in der welt waren / so liebet er sie ans ende.</verse>
        <verse osisID='John.13.2'>Vnd nach dem Abendessen / Da schon der Teufel hatte dem Juda Simonis Jscharioth ins Hertz gegeben / das er jn verrhiete /</verse>
        <verse osisID='John.13.3'>wuste Jhesus / das jm der Vater hatte alles in seine Hende gegeben / vnd / das er von Gott komen war / vnd zu Gott gieng /</verse>
        <verse osisID='John.13.4'>Stund er vom Abendmal auff / leget seine Kleider ab / vnd nam einen Schurtz / vnd vmbgurtet sich.</verse>
        <verse osisID='John.13.5'>Darnach gos er Wasser in ein Becken / hub an den Jüngern die Füsse zu Wasschen / vnd trucknet sie mit dem Schurtze / damit er vmbgürtet war.</verse>
        <verse osisID='John.13.6'>DA kam er zu Simon Petro. Vnd derselbige sprach zu jm / HErr / soltestu mir meine Füsse wasschen?</verse>
        <verse osisID='John.13.7'>Jhesus antwortet / vnd sprach zu jm / Was ich thu / das weissestu jtzt nicht / Du wirsts aber hernach erfaren.</verse>
        <verse osisID='John.13.8'>Da sprach Petrus zu jm / Nimer mehr soltu mir die Füsse wasschen. Jhesus antwortet jm / Werde ich dich nicht waschen / so hastu kein Teil mit mir.</verse>
        <verse osisID='John.13.9'>Spricht zu jm Simon Petrus / HErr / nicht die Füsse alleine / sondern auch die Hende / vnd das Heubt.</verse>
        <verse osisID='John.13.10'>Spricht Jhesus zu jm / Wer gewasschen ist / der darff nicht / denn die Füsse wasschen / sondern er ist gantz rein. Vnd jr seid rein / Aber nicht alle.</verse>
        <verse osisID='John.13.11'>Denn er wuste seinen Verrheter wol / darumb sprach er / Jr seid nicht alle rein.</verse>
        <verse osisID='John.13.12'>DA er nu jre Füsse gewasschen hatte / nam er seine Kleider / vnd satzte sich wider nider / vnd sprach aber mal zu jnen / Wisset jr / was ich euch gethan habe?</verse>
        <verse osisID='John.13.13'>Jr heisset mich Meister vnd HErr / vnd saget recht dran / Denn ich bins auch.</verse>
        <verse osisID='John.13.14'>So nu ich ewr HErr vnd Meister / euch die füsse gewasschen habe / So solt jr auch euch vnternander die füsse wasschen.</verse>
        <verse osisID='John.13.15'>Ein Beyspiel habe ich euch gegeben / das jr thut / wie ich euch gethan habe.</verse>
        <verse osisID='John.13.16'>Warlich / warlich / Jch sage euch / Der Knecht ist nicht grösser denn sein Herr / noch der ApostelApostel heisst ein Gesandter / oder Bote. grösser / denn der jn gesand hat.</verse>
        <verse osisID='John.13.17'>SO jr solchs wisset / selig seid jr / so jrs thut.</verse>
        <verse osisID='John.13.18'>Nicht sage ich von euch allen / Jch weis welche ich erwelet habe. Sondern das die Schrifft erfüllet werde / Der mein Brot isset / der trit mich mit Füssen.</verse>
        <verse osisID='John.13.19'>Jtzt sage ichs euch / ehe denn es geschicht / auff das wenn es geschehen ist / das jr gleubet / das ichs bin.</verse>
        <verse osisID='John.13.20'>Warlich / warlich / Jch sage euch / Wer auffnimpt so ich jemand senden werde / der nimpt mich auff. Wer aber mich auffnimpt / der nimpt den auff der mich gesand hat. Psal. 41; Matt. 10; Luc. 10.</verse>
        <verse osisID='John.13.21'>DA solchs Jhesus gesagt hatte / ward er betrübet im Geist / vnd zeugete / vnd sprach / Warlich / warlich / Jch sage euch / Einer vnter euch wird mich verrhaten.</verse>
        <verse osisID='John.13.22'>Da sahen sich die Jünger vnternander an / vnd ward jnen bange / von welchem er redete.</verse>
        <verse osisID='John.13.23'>Es war aber einer vnter seinen Jüngern / der zu tische sass an der brust Jhesu / welchen Jhesus lieb hatte.</verse>
        <verse osisID='John.13.24'>Dem wincket Simon Petrus / das er forschen solte / Wer es were / von dem er saget?</verse>
        <verse osisID='John.13.25'>Denn der selbige lag an der brust Jhesu / vnd sprach zu jm / HErr / wer ists?</verse>
        <verse osisID='John.13.26'>Jhesus antwortet / Der ists / dem ich den Bissen eintauche vnd gebe. Vnd er tauchte den Bissen ein / vnd gab jn Juda Simonis Jscharioth.</verse>
        <verse osisID='John.13.27'>Vnd nach dem Bissen / fuhr der Sathan in jn. Matt. 26; Mar. 14; Luc. 22. DA sprach Jhesus zu jm / Was du thust / das thu balde.</verse>
        <verse osisID='John.13.28'>Dasselbige aber wuste niemand vber dem tische / wo zu ers jm sagete.</verse>
        <verse osisID='John.13.29'>Etliche meineten / dieweil Judas den Beutel hatte / Jhesus spreche zu jm / Keuffe / was vns not ist / auff das Fest / oder das er den Armen etwas gebe.</verse>
        <verse osisID='John.13.30'>Da er nu den bissen genomen hatte / gieng er so balde hin aus. Vnd es war nacht.</verse>
        <verse osisID='John.13.31'>Da er aber hin aus gegangen war / spricht Jhesus / Nu ist des menschen Son verkleret / vnd Gott ist verkleret in jm.</verse>
        <verse osisID='John.13.32'>Jst Gott verkleret in jm / so wird jn Gott auch verkleren in jm selbs / vnd wird jn bald verkleren.</verse>
        <verse osisID='John.13.33'>LJeben Kindlin / Jch bin noch eine kleine weile bey euch. Jr werdet mich suchen / vnd wie ich zu den Jüden saget / Wo ich hin gehe / da künd jr nicht hin komen. Vnd sage euch nu /</verse>
        <verse osisID='John.13.34'>Ein new GebotJch wil euch nicht beschweren mit vielen Gesetzen / wie Moses im alten Testament. Sondern das sollen alle Gesetz im newen Testament sein / Das jr euch liebet vnternander. Darumb ists ein New vnd des newen Testaments gebot / von allen Alten ausgesondert. gebe ich euch / das jr euch vnternander liebet / wie ich euch geliebet habe / auff das auch jr einander lieb habet.</verse>
        <verse osisID='John.13.35'>Da bey wird jederman erkennen / das jr meine Jünger seid / so jr liebe vnternander habt.</verse>
        <verse osisID='John.13.36'>Spricht Simon Petrus zu jm / HErr / wo gehestu hin? Jhesus antwortet jm / Da ich hin gehe / kanstu mir dis mal nicht folgen / Aber du wirst mir hernachmals folgen.</verse>
        <verse osisID='John.13.37'>Petrus spricht zu jm / HErr / warumb kan ich dir dis mal nicht folgen? Jch wil mein Leben fur dich lassen.</verse>
        <verse osisID='John.13.38'>Jhesus antwortet jm / Soltestu dein Leben fur mich lassen? Warlich / warlich / Jch sage dir / Der Han wird nicht krehen / bis du mich drey mal habest verleugnet.</verse>
      </chapter>
      <chapter osisID='John.14'>
        <verse osisID='John.14.1'>VND er sprach zu seinen Jüngern / Ewer hertz erschrecke nicht. Gleubet jr an Gott / so gleubet jr auch an mich.</verse>
        <verse osisID='John.14.2'>Jn meines Vaters hause sind viel Wonungen. Wens nicht so were / so wolt ich zu euch sagen / Jch gehe hin / euch die Stete zubereiten.</verse>
        <verse osisID='John.14.3'>Vnd ob ich hin gienge euch die Stete zu bereiten / wil ich doch wider komen / vnd euch zu mir nemen / Auff das jr seid wo ich bin /</verse>
        <verse osisID='John.14.4'>Vnd wo ich hin gehe / das wisset jr / vnd den weg wisset jr auch.</verse>
        <verse osisID='John.14.5'>SPricht zu jm Thomas / HErr / wir wissen nicht wo du hin gehest / vnd wie können wir den weg wissen?</verse>
        <verse osisID='John.14.6'>Jhesus spricht zu jm / Jch bin der Weg / vnd die Warheit / vnd das Leben. Niemand kompt zum Vater / denn durch Mich.</verse>
        <verse osisID='John.14.7'>Wenn jr mich kennetet / so kennetet jr auch meinen Vater. Vnd von nu an kennet jr jn / vnd habt jn gesehen.</verse>
        <verse osisID='John.14.8'>SPricht zu jm Philippus / HErr / zeige vns den Vater / so genüget vns.</verse>
        <verse osisID='John.14.9'>Jhesus spricht zu jm / So lang bin ich bey euch / vnd du kennest mich nicht? Philippe / wer Mich sihet / der sihet den Vater / wie sprichstu denn / Zeige vns den Vater?</verse>
        <verse osisID='John.14.10'>Gleubestu nicht / das ich im Vater / vnd der Vater in mir ist? Die wort die ich zu euch rede / die rede ich nicht von mir selbs. Der Vater aber der in mir wonet / derselbige thut die Werck.</verse>
        <verse osisID='John.14.11'>Gleubet mir / das ich im Vater / vnd der Vater in mir ist. Wo nicht so gleubet mir doch vmb der Werck willen.</verse>
        <verse osisID='John.14.12'>WArlich / warlich / Jch sage euch / Wer an mich gleubet / der wird die werck auch thun / die ich thu / vnd wird grössere denn diese thun / Denn ich gehe zum Vater.</verse>
        <verse osisID='John.14.13'>Vnd was jr bitten werdet in meinem Namen / das wil Jch thun / Auff das der Vater geehret werde in dem Sone.</verse>
        <verse osisID='John.14.14'>Was jr bitten werdet in meinem Namen / das wil ich thun.</verse>
        <verse osisID='John.14.15'>LJebet jr mich / so haltet meine Gebot.</verse>
        <verse osisID='John.14.16'>Vnd ich wil den Vater bitten / vnd er sol euch einen andern TrösterParacletus heisset ein Aduocat / Fursprecher oder Beystand fur Gericht / der den Schüldigen tröstet / sterckt vnd hilfft. Also thut der heilige Geist auch vns im Gewissen fur Gottes gericht / wider die Sünde vnd des Teufels anklage. geben / das er bey euch bleibe ewiglich /</verse>
        <verse osisID='John.14.17'>den Geist der warheit / welchen die Welt nicht kan empfahen / Denn sie sihet jn nicht / vnd kennet jn nicht. Jr aber kennet jn / denn er bleibet bey euch vnd wird in euch sein.</verse>
        <verse osisID='John.14.18'>Jch wil euch nicht Waisen lassen / Jch kome zu euch.</verse>
        <verse osisID='John.14.19'>Es ist noch vmb ein kleines / so wird mich die Welt nicht mehr sehen / Jr aber solt mich sehen / Denn ich lebe / vnd jr solt auch leben.</verse>
        <verse osisID='John.14.20'>An dem selbigen tage werdet jr erkennen / das ich in meinem Vater bin / vnd jr in mir / vnd ich in euch.</verse>
        <verse osisID='John.14.21'>WEr meine Gebot hat / vnd helt sie / der ists / der mich liebet. Wer mich aber liebet / der wird von meinem Vater geliebet werden / vnd ich werde jn lieben / vnd mich jm offenbaren.</verse>
        <verse osisID='John.14.22'>Spricht zu jm Judas / nicht der Jscharioth / HErr / was istsWie gehet das zu? Was sol das sein?  / das du vns wilt dich offenbaren / vnd nicht der welt?</verse>
        <verse osisID='John.14.23'>Jhesus antwortet / vnd sprach zu jm / Wer mich liebet / der wird meine wort halten / Vnd mein Vater wird jn lieben / vnd wir werden zu jm komen / vnd Wonung bey jm machen.</verse>
        <verse osisID='John.14.24'>Wer aber mich nicht liebet / Der helt meine wort nicht. Vnd das wort das jr höret / ist nicht mein / Sondern des Vaters / der mich gesand hat.</verse>
        <verse osisID='John.14.25'>Solchs hab ich zu euch geredt / weil ich bey euch gewesen bin.</verse>
        <verse osisID='John.14.26'>Aber der Tröster der heilige Geist / welchen mein Vater senden wird in meinem Namen / der selbige wirds euch alles leren / vnd euch erinnern alles des / das ich euch gesagt habe.</verse>
        <verse osisID='John.14.27'>DEn Friede lasse ich euch / meinen Friede gebe ich euch. Nicht gebe ich euch wie die welt gibt. Ewer hertze erschrecke nicht / vnd fürchte sich nicht.</verse>
        <verse osisID='John.14.28'>Jr habt gehöret / das ich euch gesagt habe / Jch gehe hin / vnd kome wider zu euch. Hettet jr mich lieb / so würdet jr euch frewen / das ich gesagt habe / Jch gehe zum Vater / Denn der Vater ist grösser denn ich.</verse>
        <verse osisID='John.14.29'>Vnd nu hab ichs euch gesaget / ehe denn es geschicht / auff das / wenn es nu geschehen wird / das jr gleubet.</verse>
        <verse osisID='John.14.30'>JCh werde fort mehr nicht viel mit euch reden / Denn es kompt der Fürste dieser Welt / vnd hat nichts an mir.</verse>
        <verse osisID='John.14.31'>Aber das die Welt erkenne / das ich den Vater liebe / vnd ich also thueDie Welt mus lernen / das allein Christus fur vns den willen des Vaters thut / Rom. 5 Per vnius inobedientiam peccatores / Per vnius obedientiam iusti multi etc.  / wie mir der Vater geboten hat. Stehet auff / vnd lasset vns von hinnen gehen.</verse>
      </chapter>
      <chapter osisID='John.15'>
        <verse osisID='John.15.1'>JCH bin ein rechter Weinstock / vnd mein Vater ein Weingartner.</verse>
        <verse osisID='John.15.2'>Einen jglichen Reben an mir / der nicht Frucht bringet / wird er wegnemen / Vnd einen jglichen der da Frucht bringet / wird er reinigen / das er mehr frucht bringe.</verse>
        <verse osisID='John.15.3'>Jr seid jtzt rein / vmb des Worts willen / das ich zu euch geredt habe.</verse>
        <verse osisID='John.15.4'>Bleibt in mir / vnd ich in euch. Gleich wie der Rebe kan keine Frucht bringen von jm selber / er bleibe denn am Weinstock / Also auch jr nicht / jr bleibet denn an mir.</verse>
        <verse osisID='John.15.5'>JCh bin der Weinstock / Jr seid die Reben / Wer in mir bleibet / vnd ich in jm / der bringet viel frucht / Denn on mich künd jr nichts thun.</verse>
        <verse osisID='John.15.6'>Wer nicht in mir bleibet / Der wird weggeworffen / wie ein Rebe / vnd verdorret / Vnd man samlet sie / vnd wirfft sie ins fewer / vnd mus brennen.</verse>
        <verse osisID='John.15.7'>So jr in mir bleibet / vnd meine wort in euch bleiben / werdet jr bitten was jr wolt / vnd es wird euch widerfaren.</verse>
        <verse osisID='John.15.8'>Darinnen wird mein Vater geehret / das jr viel Frucht bringet / vnd werdet meine Jünger.</verse>
        <verse osisID='John.15.9'>GLeich wie mich mein Vater liebet / also liebe ich euch auch. Bleibet in meiner liebeDas jr fület wie lieb ich euch habe. Das geschicht / wo jr in mir bleibt / vnd haltet meine wort / wie vbel es auch gehet. </verse>
        <verse osisID='John.15.10'>So jr mein Gebot haltet / so bleibet jr in meiner liebe / Gleich wie ich meines Vaters gebot halte / vnd bleibe in seiner liebe.</verse>
        <verse osisID='John.15.11'>Solchs rede ich zu euch / auff das meine Freude in euch bleibe / vnd ewer freude volkomen werde.</verse>
        <verse osisID='John.15.12'>Das ist mein Gebot / das jr euch vnternander liebet / Gleich wie ich euch liebe.</verse>
        <verse osisID='John.15.13'>Niemand hat grösser Liebe denn die / das er sein Leben lesset / fur seine Freunde.</verse>
        <verse osisID='John.15.14'>Jr seid meine Freunde / so jr thut was ich euch gebiete.</verse>
        <verse osisID='John.15.15'>Jch sage hinfurt nicht / das jr Knechte seid / Denn ein Knecht weis nicht / was sein Herr thut. Euch aber habe ich gesagt / das jr Freunde seid / Denn alles was ich habe von meinem Vater gehöret / hab ich euch kund gethan.</verse>
        <verse osisID='John.15.16'>JR habt mich nicht erwelet / Sondern ich habe euch erwelet / vnd gesetzt / Das jr hin gehet vnd Frucht bringet / vnd ewre Frucht bleibe / Auff das / so jr den Vater bittet in meinem Namen / das ers euch gebe.</verse>
        <verse osisID='John.15.17'>DAs gebiet ich euch / das jr euch vnternander liebet.</verse>
        <verse osisID='John.15.18'>So euch die welt hasset / So wisset / das sie mich vor euch gehasset hat.</verse>
        <verse osisID='John.15.19'>Weret jr von der welt / So hette die welt das jre lieb. Die weil jr aber nicht von der welt seid / sondern ich habe euch von der welt erwelet / Darumb hasset euch die welt.</verse>
        <verse osisID='John.15.20'>Gedencket an mein wort / das ich euch gesagt habe / Der Knecht ist nicht grösser denn sein Herr. Haben sie mich verfolget / Sie werden euch auch verfolgen. Haben sie mein wort gehalten / So werden sie ewers auch halten.</verse>
        <verse osisID='John.15.21'>Aber das alles werden sie euch thun / vmb meines Namen willen / Denn sie kennen Den nicht / der mich gesand hat.</verse>
        <verse osisID='John.15.22'>WEnn ich nicht komen were / vnd hette es jnen gesaget / so hetten sie keine sündeDas ist gesaget auff die weise / wie Ezech. 18 sagt das ein jglicher vmb seiner eigen sünde willen sterben wird. Denn durch Christum ist die Erbsunde auffgehaben / vnd verdampt nach Christus zukunfft niemand / On wer sie nicht lassen / das ist / wer nicht gleuben wil. Nu aber können sie nichts furwenden / jre sünde zu entschüldigen.</verse>
        <verse osisID='John.15.23'>Wer mich hasset / Der hasset auch meinen Vater.</verse>
        <verse osisID='John.15.24'>Hette ich nicht die werck gethan vnter jnen / die kein ander gethan hat / so hetten sie keine sünde. Nu aber haben sie es gesehen / Vnd hassen doch beide mich vnd meinen Vater.</verse>
        <verse osisID='John.15.25'>Doch das erfüllet werde der Spruch in jrem Gesetze geschrieben / Sie hassen mich on vrsache. Psal. 35.</verse>
        <verse osisID='John.15.26'>wenn aber der tröster komen wird / welchen ich euch senden werde vom Vater / der Geist der warheit / der vom Vater ausgehet / der wird zeugen von mir.</verse>
        <verse osisID='John.15.27'>Vnd jr werdet auch zeugen / Denn jr seid von anfang bey mir gewesen.</verse>
      </chapter>
      <chapter osisID='John.16'>
        <verse osisID='John.16.1'>SOlchs hab ich zu euch geredt / das jr euch nicht ergert.</verse>
        <verse osisID='John.16.2'>Sie werden euch in den Bann thun. Es kompt aber die zeit / das / wer euch tödtet / wird meinen / er thu Gott einen Dienst dran.</verse>
        <verse osisID='John.16.3'>Vnd solchs werden sie euch darumb thun / das sie weder meinen Vater noch mich erkennen.</verse>
        <verse osisID='John.16.4'>Aber solchs habe ich zu euch geredt / auff das / wenn die zeit komen wird / das jr dran gedencket / das ichs euch gesagt habe. Solchs aber habe ich euch von anfang nicht gesagt / denn ich war bey euch. Mat. 20; Mat. 24; Mar. 13; Luc. 22.</verse>
        <verse osisID='John.16.5'>Nv aber gehe ich hin zu dem / der mich gesand hat / vnd niemand vnter euch fraget mich / wo gehestu hin?</verse>
        <verse osisID='John.16.6'>Sondern die weil ich solches zu euch geredt habe / ist ewer Hertz vol trawrens worden.</verse>
        <verse osisID='John.16.7'>Aber ich sage euch die warheit / Es ist euch gut / das ich hin gehe. Denn so ich nicht hin gehe / so kompt der Tröster nicht zu euch. So ich aber gehe / wil ich jn zu euch senden.</verse>
        <verse osisID='John.16.8'>Vnd wenn der selbige kompt / der wird die Welt straffen / vmb die SündeWelt / Natur / Vernunfft etc. weis nicht / das vnglaub sünde / vnd glaube gerechtigkeit sey / vnd Gottes gerichte verdamne alles / was sie vnd der Teufel wider die Christen vrteilen / vnter dem schein Göttlichs diensts vnd Namens. Darumb straffet der heilige Geist im Euangelio / Es sey alles sünde / was nicht glaube ist.  / vmb die Gerechtigkeit / vnd vmb das Gerichte.</verse>
        <verse osisID='John.16.9'>Vmb die Sünde / das sie nicht gleuben an mich.</verse>
        <verse osisID='John.16.10'>Vmb die Gerechtigkeit aber / Das ich zum Vater gehe / vnd jr mich fort nicht sehet.</verse>
        <verse osisID='John.16.11'>Vmb das Gerichte / das der Fürst dieser welt gerichtet ist.</verse>
        <verse osisID='John.16.12'>JCH habe euch noch viel zu sagen / Aber jr könnets jtzt nicht tragen.</verse>
        <verse osisID='John.16.13'>Wenn aber jener / der Geist der warheit komen wird / der wird euch in alle warheit leiten. Denn er wird nicht von jm selber reden / sondern was er hören wird / das wird er reden / vnd was zukünfftig ist / wird er euch verkündigen.</verse>
        <verse osisID='John.16.14'>Derselbige wird mich verkleren / denn von dem meinem wird ers nemen / vnd euch verkündigen.</verse>
        <verse osisID='John.16.15'>Alles was der Vater hat / das ist mein / Darumb hab ich gesagt / Er wirds von dem meinem nemen / vnd euch verkündigen.</verse>
        <verse osisID='John.16.16'>Vber ein kleines / so werdet jr mich nicht sehen / vnd aber vber ein kleines / so werdet jr mich sehen / denn ich gehe zum Vater.</verse>
        <verse osisID='John.16.17'>Da sprachen etliche vnter seinen Jüngern vnternander / Was ist das / das er saget zu vns / Vber ein kleines / so werdet jr mich nicht sehen / vnd aber vber ein kleines / so werdet jr mich sehen / Vnd das ich zum Vater gehe?</verse>
        <verse osisID='John.16.18'>Da sprachen sie / Was ist das / das er saget / Vber ein kleines? Wir wissen nicht / was er redet.</verse>
        <verse osisID='John.16.19'>Da mercket Jhesus / das sie jn fragen wolten / vnd sprach zu jnen / Dauon fraget jr vnternander / das ich gesagt hab / Vber ein kleines / so werdet jr mich nicht sehen / vnd aber vber ein kleines / so werdet jr mich sehen.</verse>
        <verse osisID='John.16.20'>Warlich / warlich / ich sage euch / Jr werdet weinen vnd heulen / Aber die welt wird sich frewen / Jr aber werdet trawrig sein / Doch ewer trawrigkeit sol in freude verkeret werden.</verse>
        <verse osisID='John.16.21'>EJn Weib wenn sie gebirt / so hat sie trawrigkeit / Denn jre stunde ist komen. Wenn sie aber das Kind geboren hat / dencket sie nicht mehr an die angst / vmb der freude willen / das der Mensch zur welt geboren ist.</verse>
        <verse osisID='John.16.22'>Vnd jr habt auch nu trawrigkeit / Aber ich wil euch wider sehen / vnd ewer Hertz sol sich frewen / vnd ewer freude sol niemand von euch nemen.</verse>
        <verse osisID='John.16.23'>Vnd an dem selbigen tage werdet jr mich nichts fragen. WARlich / warlich / Jch sage euch / So jr den Vater etwas bitten werdet in meinem Namen / so wird ers euch geben.</verse>
        <verse osisID='John.16.24'>Bisher habt jr nichts gebeten / in meinem Namen. Bittet / so werdet jr nemen / das ewre freude volkomen sey.</verse>
        <verse osisID='John.16.25'>Solchs hab ich zu euch durch Sprichwort geredt. Es kompt aber die zeit / das ich nicht mehr durch Sprichwort mit euch reden werde / sondern euch frey heraus verkündigen von meinem Vater.</verse>
        <verse osisID='John.16.26'>An dem selbigen tage werdet jr bitten in meinem Namen. Vnd ich sage euch nicht / das ich den Vater fur euch bitten wil /</verse>
        <verse osisID='John.16.27'>Denn er selbs der Vater hat euch lieb / darumb / das jr mich liebet / vnd gleubet das ich von Gott ausgegangen bin.</verse>
        <verse osisID='John.16.28'>Jch bin vom Vater ausgegangen vnd komen in die welt / Widerumb verlasse ich die welt / vnd gehe zum Vater.</verse>
        <verse osisID='John.16.29'>SPrechen zu jm seine Jünger / Sihe / nu redestu frey heraus / vnd sagest kein Sprichwort.</verse>
        <verse osisID='John.16.30'>Nu wissen wir / das du alle ding weissest / vnd bedarffest nicht / das dich jemand frageDas ist / Man darff dich nicht fragen / Denn du kompst zuor mit Antwort / als der das hertze vnd alles heimlich sihet.  / Darumb gleuben wir / das du von Gott ausgegangen bist.</verse>
        <verse osisID='John.16.31'>Jhesus antwortet jnen / Jtzt gleubet jr.</verse>
        <verse osisID='John.16.32'>Sihe / es kompt die stunde / vnd ist schon komen / Das jr zurstrewet werdet ein jglicher in das seine vnd mich alleine lasset. Aber ich bin nicht alleine / Denn der Vater ist bey mir.</verse>
        <verse osisID='John.16.33'>Solchs habe ich mit euch geredt / Das jr in Mir friede habet. Jn der Welt habet jr Angst / Aber seid getrost / Jch habe die Welt vberwunden.</verse>
      </chapter>
      <chapter osisID='John.17'>
        <verse osisID='John.17.1'>SOLchs redet Jhesus / vnd hub seine Augen auff gen Himel / vnd sprach / Vater die stunde ist hie / das du deinen Son verklerest / Auff das dich dein Son auch verklere.</verse>
        <verse osisID='John.17.2'>Gleich wie du jm Macht hast gegeben vber alles Fleisch / Auff das er das ewige Leben gebe / allen die du jm gegeben hast.</verse>
        <verse osisID='John.17.3'>Das ist aber das ewige Leben / Das sie dich / das du alleine warer Gott bist / vnd den du gesand hast / Jhesum Christ / erkennen.</verse>
        <verse osisID='John.17.4'>JCH habe dich verkleret auff Erden / vnd volendet das werck / das du mir gegeben hast / das ich thun solt.</verse>
        <verse osisID='John.17.5'>Vnd nu verklere mich du Vater / bey dir selbs / mit der Klarheit / die ich bey dir hatte / ehe die Welt war.</verse>
        <verse osisID='John.17.6'>Jch habe deinen Namen offenbaret den Menschen / die du mir von der Welt gegeben hast. Sie waren dein / vnd du hast sie mir gegeben / vnd sie haben dein Wort behalten.</verse>
        <verse osisID='John.17.7'>Nu wissen sie / das alles was du mir gegeben hast / sey von dir.</verse>
        <verse osisID='John.17.8'>Denn die wort die du mir gegeben hast / hab ich jnen gegeben / vnd sie habens angenomen / vnd erkand warhafftig / Das ich von dir aus gegangen bin / vnd gleuben / das du mich gesand hast.</verse>
        <verse osisID='John.17.9'>JCH bitte fur sie / vnd bitte nicht fur die WeltDas ist / Jch bitte nicht / das du der welt vnd vngleubigen furnemen vnd thun / dir lassest gefallen. Gleich wie Moses Num. 16 bittet. Das Gott solt des Korah opffer nicht annemen. Vnd Psal. Non miserearis omnibus operantibus iniquitatem. Sonst sol man fur die welt bitten / das sie bekeret werde.  / sondern fur die du mir gegeben hast / denn sie sind dein.</verse>
        <verse osisID='John.17.10'>Vnd alles was mein ist / das ist dein / vnd was dein ist / das ist mein / vnd ich bin in jnen verkleret.</verse>
        <verse osisID='John.17.11'>Vnd ich bin nicht mehr in der welt / Sie aber sind in der welt / vnd ich kome zu dir. Heiliger Vater / erhalt sie in deinem Namen / die du mir gegeben hast / das sie eines seien / gleich wie wir.</verse>
        <verse osisID='John.17.12'>Die weil ich bey jnen war in der welt / erhielt ich sie in deinem Namen. Die du mir gegeben hast / die habe ich bewaret / vnd ist keiner von jnen verloren / On das verlorne Kind / Das die Schrifft erfüllet würde.</verse>
        <verse osisID='John.17.13'>NV aber kome ich zu dir / vnd rede solches in der welt / Auff das sie in jnen haben meine Freude volkomen.</verse>
        <verse osisID='John.17.14'>Jch hab jnen gegeben dein wort / Vnd die welt hasset sie / Denn sie sind nicht von der welt / wie denn auch ich nicht von der welt bin.</verse>
        <verse osisID='John.17.15'>Jch bitte nicht / das du sie von der welt nemest / sondern das du sie bewarest fur dem vbel.</verse>
        <verse osisID='John.17.16'>Sie sind nicht von der welt / gleich wie ich auch nicht von der welt bin.</verse>
        <verse osisID='John.17.17'>Heilige sie in deiner Warheit. Dein wort ist die Warheit.</verse>
        <verse osisID='John.17.18'>Gleich wie du mich gesand hast in die welt / so sende ich sie auch in die welt.</verse>
        <verse osisID='John.17.19'>Jch heilige mich selbs fur sie / auff das auch sie geheiliget seien in der Warheit.</verse>
        <verse osisID='John.17.20'>JCH bitte aber nicht alleine fur sie / sondern auch fur die / so durch jr wort an Mich gleuben werden /</verse>
        <verse osisID='John.17.21'>Auff das sie alle eines seien / gleich wie du Vater in mir / vnd ich in dir / das auch sie in vns eines seien / Auff das die welt gleube / du habest mich gesand.</verse>
        <verse osisID='John.17.22'>Vnd ich hab jnen gegeben die Herrligkeit / die du mir gegeben hast / das sie eines seien / gleich wie wir eines sind.</verse>
        <verse osisID='John.17.23'>Jch jn jnen / vnd du in mir / auff das sie volkomen seien / in eines / Vnd die Welt erkenne / das du mich gesand hast / vnd liebest sie / gleich wie du mich liebest.</verse>
        <verse osisID='John.17.24'>VAter / Jch wil / das / wo ich bin / auch die bey mir seien / die du mir gegeben hast / Das sie meine Herrligkeit sehen / die du mir gegeben hast / Denn du hast mich geliebet / ehe denn die welt gegründet ward.</verse>
        <verse osisID='John.17.25'>Gerechter Vater / die welt kennet dich nicht / Jch aber kenne dich / vnd diese erkennen / das du mich gesand hast.</verse>
        <verse osisID='John.17.26'>Vnd ich habe jnen deinen Namen kund gethan / vnd wil jnen kund thun / Auff das die Liebe / da mit du mich liebest / sey in jnen / vnd ich in jnen.</verse>
      </chapter>
      <chapter osisID='John.18'>
        <verse osisID='John.18.1'>DA Jhesus solches geredt hatte / gieng er hinaus mit seinen Jüngern vber den bach Kidron / da war ein Garte / dar ein gieng Jhesus vnd seine Jünger.</verse>
        <verse osisID='John.18.2'>Judas aber der jn verrhiet / wuste den ort auch / Denn Jhesus versamlet sich offte daselbs mit seinen Jüngern.</verse>
        <verse osisID='John.18.3'>Da nu Judas zu sich hatte genomen die Schar / vnd der Hohenpriester vnd Phariseer diener / kompt er da hin / mit fackeln / lampen / vnd mit waffen. Mat. 26; Mar. 14; Luc. 22.</verse>
        <verse osisID='John.18.4'>ALS nu Jhesus wuste / alles was jm begegnen solte / gieng er hin aus / vnd sprach zu jnen / Wen suchet jr?</verse>
        <verse osisID='John.18.5'>Sie antworten jm / Jhesum von Nazareth. Jhesus spricht zu jnen / Jch bins. Judas aber der jn verrhiet / stund auch bey jnen.</verse>
        <verse osisID='John.18.6'>Als nu Jhesus zu jnen sprach / Jch bins / wichen sie zu rücke / vnd fielen zu boden.</verse>
        <verse osisID='John.18.7'>Da fraget er sie abermal / Wen suchet jr? Sie aber sprachen / Jhesum von Nazareth.</verse>
        <verse osisID='John.18.8'>Jhesus antwortet / Jch habs euch gesagt / das ichs sey / Süchet jr denn mich / so lasset diese gehen.</verse>
        <verse osisID='John.18.9'>Auff das das wort erfüllet würde / welchs er saget / Jch habe der keinen verloren / die du mir gegeben hast. Joh. 17.</verse>
        <verse osisID='John.18.10'>DA hatte Simon Petrus ein Schwert / vnd zoch es aus / vnd schlug nach des Hohenpriesters Knechte / vnd hieb jm sein rechte Ohr ab. Vnd der Knecht hies Malchus.</verse>
        <verse osisID='John.18.11'>Da sprach Jhesus zu Petro / stecke dein Schwert in die scheide. Sol ich den Kelch nicht trincken / den mir mein Vater gegeben hat?</verse>
        <verse osisID='John.18.12'>Dje schar aber vnd der oberheubtman / vnd die Diener der Jüden namen Jhesum / vnd bunden jn /</verse>
        <verse osisID='John.18.13'>vnd füreten jn auffs erste zu Hannas / der war Caiphas Schweher / welcher des jars Hoherpriester war.</verse>
        <verse osisID='John.18.14'>Es war aber Caiphas / der den Jüden riet / Es were gut / das ein Mensch würde vmbbracht fur das VolckHie solt stehen der Vers. Vnd Hannas sandte jn gebunden zu dem Hohenpriester Caiphas. Jnfra. A. Jst von dem Schreiber versetzt im vmbwerffen des blats / wie offt geschicht. Sup. 11; Mat. 26; Mar. 14; Luc. 22.</verse>
        <verse osisID='John.18.15'>SJmon Petrus aber folgete Jhesu nach / vnd ein ander Jünger. Derselbige Jünger war dem Hohenpriester bekand / vnd gieng mit Jhesu hin ein in des Hohenpriesters Pallast.</verse>
        <verse osisID='John.18.16'>Petrus aber stund draussen fur der thür. Da gieng der ander Jünger / der dem Hohenpriester bekand war / hin aus / vnd redet mit der Thurhüterin / vnd füret Petrum hin ein.</verse>
        <verse osisID='John.18.17'>Da sprach die Magd die Thurhüterin zu Petro / Bistu nicht auch dieses menschen Jünger einer? Er sprach / Jch bins nicht.</verse>
        <verse osisID='John.18.18'>Es stunden aber die Knechte vnd Diener / vnd hatten ein Kolfewer gemacht / denn es war kalt / vnd wermeten sich. Petrus aber stund bey jnen / vnd wermet sich.</verse>
        <verse osisID='John.18.19'>ABer der Hohepriester fraget Jhesum vmb seine Jünger vnd vmb seine Lere.</verse>
        <verse osisID='John.18.20'>Jhesus antwortet jm / Jch habe frey öffentlich geredt fur der welt / Jch habe allezeit geleret in der Schule vnd in dem Tempel / da alle Jüden zusamen komen / vnd habe nichts im verborgen geredt.</verse>
        <verse osisID='John.18.21'>Was fragestu mich darumb? Frage die darumb / die gehöret haben / was ich zu jnen geredt habe / Sihe / dieselbigen wissen was ich gesagt habe.</verse>
        <verse osisID='John.18.22'>Als er aber solchs redet / gab der Diener einer / die da bey stunden / Jhesu einen Backen streich / vnd sprach / Soltu dem Hohenpriester also antworten?</verse>
        <verse osisID='John.18.23'>Jhesus antwortet / Hab ich vbel geredt / so beweise es / das böse sey / Habe ich aber recht geredt / was schlechstu mich?</verse>
        <verse osisID='John.18.24'>Vnd Hannas sandte jn gebunden zu dem Hohenpriester Caiphas.</verse>
        <verse osisID='John.18.25'>SJmon Petrus aber stund vnd wermet sich. Da sprachen sie zu jm / Bistu nicht seiner Jünger einer? Er verleugnet aber / vnd sprach / ich bins nicht.</verse>
        <verse osisID='John.18.26'>Spricht des Hohenpriesters Knecht einer / ein gefreundter des / dem Petrus das Ohr abgehawen hatte / Sahe ich dich nicht im Garten bey jm?</verse>
        <verse osisID='John.18.27'>Da verleugnet Petrus abermal / Vnd also balde krehet der Han.</verse>
        <verse osisID='John.18.28'>Da füreten sie jhesum von caipha fur das Richthaus. Vnd es war früe / Vnd sie giengen nicht in das Richthaus / auff das sie nicht vnrein würden / sondern Ostern essen möchten.</verse>
        <verse osisID='John.18.29'>Da gieng Pilatus zu jnen heraus / vnd sprach / Was bringet jr fur Klage wider diesenEs ist wunder was jr wider solchen fromen / berümbten Man / klagen könnet.Menschen?</verse>
        <verse osisID='John.18.30'>Sie antworten / vnd sprachen zu jm / Were dieser nicht ein Vbeltheter / wir hetten dir jn nicht vberantwortet.</verse>
        <verse osisID='John.18.31'>Da sprach Pilatus zu jnen / So nemet jr jn hin / vnd richtet jn nach ewrem Gesetz. Da sprachen die Jüden zu jm / Wir thüren niemand tödten /</verse>
        <verse osisID='John.18.32'>Auff das erfüllet würde das wort Jhesu / welchs er saget / da er deutet / welchs Tods er sterben würde.</verse>
        <verse osisID='John.18.33'>DA gieng Pilatus wider hin ein ins Richthaus / vnd rieff Jhesu / vnd sprach zu jm / Bistu der Jüden König?</verse>
        <verse osisID='John.18.34'>Jhesus antwortet / Redestu das von dir selbs / Oder habens dir andere von mir gesagt?</verse>
        <verse osisID='John.18.35'>Pilatus antwortet / Bin ich ein Jüde? Dein Volck vnd die Hohenpriester / haben dich mir vberantwortet / Was hastu gethan?</verse>
        <verse osisID='John.18.36'>Jhesus antwortet / Mein Reich ist nicht von dieser welt / Were mein Reich von dieser welt / meine Diener würden drob kempffen / das ich den Jüden nicht vberantwortet würde. Aber nu ist mein Reich nicht von dannen.</verse>
        <verse osisID='John.18.37'>Da sprach Pilatus zu jm / So bistu dennoch ein König? Jhesus antwortet / Du sagsts / Jch bin ein König. Jch bin dazu geboren / vnd in die welt komen / das ich die Warheit zeugen sol. Wer aus der warheit ist / der höret meine stimme.</verse>
        <verse osisID='John.18.38'>Spricht Pilatus zu jm / Was ist warheitJronia est. Wiltu von warheit reden / so bistu verloren.  / VND da er das gesaget / gieng er wider hin aus zu den Jüden / vnd spricht zu jnen / Jch finde keine Schuld an jm.</verse>
        <verse osisID='John.18.39'>Jr habt aber eine gewonheit / das ich euch einen auff Ostern los gebe / Wolt jr nu / das ich euch der Jüden König los gebe?</verse>
        <verse osisID='John.18.40'>Da schrien sie wider alle sampt / vnd sprachen / Nicht diesen / sondern Barrabam / Barrabas aber war ein Mörder.</verse>
      </chapter>
      <chapter osisID='John.19'>
        <verse osisID='John.19.1'>DA nam Pilatus Jhesum vnd geisselte jn.</verse>
        <verse osisID='John.19.2'>Vnd die Kriegsknechte flochten eine Krone von dornen / vnd setzten sie auff sein Heubt / vnd legten jm ein Purpurkleid an /</verse>
        <verse osisID='John.19.3'>vnd sprachen / Sey gegrüsset lieber Jüden König. Vnd gaben jm Backenstreiche.</verse>
        <verse osisID='John.19.4'>Da gieng Pilatus wider heraus / vnd sprach zu jnen / Sehet / ich füre jn her aus zu euch / das jr erkennet / das ich keine schuld an jm finde.</verse>
        <verse osisID='John.19.5'>Also gieng Jhesus heraus / vnd trug eine dörnen Krone vnd Purpurkleid. Vnd er spricht zu jnen / Sehet / welch ein Mensch.</verse>
        <verse osisID='John.19.6'>Da jn die Hohenpriester vnd die Diener sahen / schrien sie / vnd sprachen / Creutzige / creutzige. Pilatus spricht zu jnen / Nempt jr jn hin / vnd creutziget / Denn ich finde keine schuld an jm.</verse>
        <verse osisID='John.19.7'>Die Jüden antworten jm / Wir haben ein Gesetze / vnd nach dem Gesetze sol er sterben / Denn er hat sich selbs zu Gottes Son gemacht. Mat. 27; Mar. 15; Luc. 23; Leui. 24; Joh. 5.</verse>
        <verse osisID='John.19.8'>DA Pilatus das wort höret / furcht er sich noch mehr.</verse>
        <verse osisID='John.19.9'>Vnd gieng wider hin ein in das Richthaus / vnd spricht zu Jhesu / Von wannen bistu? Aber Jhesus gab jm kein antwort.</verse>
        <verse osisID='John.19.10'>Da sprach Pilatus zu jm / Redestu nicht mit mir? Weisstu nicht / das ich macht habe dich zu creutzigen / vnd macht habe dich los zu geben?</verse>
        <verse osisID='John.19.11'>Jhesus antwortet / Du hettest keine macht vber mich / wenn sie dir nicht were von oben erab gegeben. Darumb / der mich dir vberantwortet hat / der hats grösser sünde.</verse>
        <verse osisID='John.19.12'>Von dem an trachtet Pilatus / wie er jn los liesse. Die Jüden aber schrien / vnd sprachen / Lesstu diesen los / so bistu des Keisers freund nicht / Denn wer sich zum Könige machet / der ist wider den Keiser.</verse>
        <verse osisID='John.19.13'>DA Pilatus das wort höret / füret er Jhesum heraus / vnd satzte sich auff den Richtstuel / an der Stete / die da heisst Hohpflaster / auff Ebreisch aber Gabbatha.</verse>
        <verse osisID='John.19.14'>Es war aber der Rüstag in Ostern / vmb die sechste stunde / Vnd er spricht zu den Jüden / Sehet / das ist ewer König.</verse>
        <verse osisID='John.19.15'>Sie schrien aber / Weg / weg mit dem / Creutzige jn. Spricht Pilatus zu jnen / Sol ich ewern König creutzigen? Die Hohenpriester antworten / Wir haben keinen König / denn den Keiser.</verse>
        <verse osisID='John.19.16'>Da vberantwortet er jnen / das er gecreutziget würde. Mat. 27; Mar. 15; Luc. 23. Sje namen aber jhesum / vnd füreten jn hin.</verse>
        <verse osisID='John.19.17'>Vnd er trug sein Creutze / vnd gieng hin aus zur Stete die da heisset Scheddelstet / welche heisset auff Ebreisch Golgatha /</verse>
        <verse osisID='John.19.18'>Alda creutzigeten sie jn / Vnd mit jm Zween ander / zu beiden seiten / Jhesum aber mitten inne.</verse>
        <verse osisID='John.19.19'>PJlatus aber schreib eine Vberschrifft / vnd setzte sie auff das Creutze / vnd war geschrieben / Jhesus von Nazareth der Jüden König.</verse>
        <verse osisID='John.19.20'>Diese Vberschrifft lasen viel Jüden / denn die stete war nahe bey der Stad / das Jhesus gecreutziget ist. Vnd es war geschrieben auff Ebreisch / Griechisch / vnd Latinische sprach.</verse>
        <verse osisID='John.19.21'>Da sprachen die Hohenpriester der Jüden zu Pilato / Schreib nicht der Jüden König / Sondern das er gesaget habe / Jch bin der Jüden König.</verse>
        <verse osisID='John.19.22'>Pilatus antwortet / Was ich geschrieben hab / das hab ich geschrieben.</verse>
        <verse osisID='John.19.23'>DJe Kriegsknechte aber / da sie Jhesum gecreutziget hatten / namen sie seine Kleider / vnd machten vier Teil / einem jglichen Kriegsknechte ein teil / da zu auch den Rock. Der Rock aber war vngenehet / von oben an gewircket / durch vnd durch.</verse>
        <verse osisID='John.19.24'>Da sprachen sie vnternander / Lasset vns den nicht zuteilen / sondern darumb lossen / wes er sein sol. Auff das erfüllet würde die Schrifft / die da saget. Sie haben meine Kleider vnter sich geteilet / vnd haben vber meinen Rock das Los geworffen. Solchs theten die Kriegsknechte. Psal. 22.</verse>
        <verse osisID='John.19.25'>ES stund aber bey dem creutze Jhesu seine Mutter / vnd seiner mutter schwester / Maria Cleophas weib / vnd Maria Magdalene.</verse>
        <verse osisID='John.19.26'>Da nu Jhesus seine Mutter sahe / vnd den Jünger da bey stehen / den er lieb hatte / spricht er zu seiner Mutter / Weib / sihe / das ist dein Son.</verse>
        <verse osisID='John.19.27'>Darnach spricht er zu dem Jünger / Sihe / das ist deine Mutter. Vnd von der stund an / nam sie der Jünger zu sich.</verse>
        <verse osisID='John.19.28'>DARnach als Jhesus wuste / das schon alles volnbracht war / das die Schrifft erfüllet würde / spricht er / Mich dürstet.</verse>
        <verse osisID='John.19.29'>Da stund ein Gefesse vol Essiges. Sie aber fülleten einen schwam mit essig / vnd legeten in vmb einen Jsopen / vnd hielten es jm dar zum munde.</verse>
        <verse osisID='John.19.30'>Da nu Jhesus den Essig genomen hatte / sprach er / Es ist volnbracht. Vnd neiget das Heubt vnd verschied. Psal. 69.</verse>
        <verse osisID='John.19.31'>DJe Jüden aber / dieweil es der Rüstag war / das nicht die Leichnam am Creutze blieben den Sabbath vber (Denn desselbigen Sabbaths tag war gros) baten sie Pilatum / das jre Gebeine gebrochen vnd sie abgenomen würden.</verse>
        <verse osisID='John.19.32'>Da kamen die Kriegsknechte vnd brachen dem Ersten die Beine / vnd dem Andern / der mit jm gecreutziget war.</verse>
        <verse osisID='John.19.33'>Als sie aber zu Jhesu kamen / da sie sahen / das er schon gestorben war / brachen sie jm die Beine nicht /</verse>
        <verse osisID='John.19.34'>Sondern der Kriegsknechte einer öffenet seine Seite mit einem spehr / Vnd als bald gieng Blut vnd Wasser her aus.</verse>
        <verse osisID='John.19.35'>Vnd der das gesehen hat / der hat es bezeuget / vnd sein Zeugnis ist war. Vnd derselbige weis / das er die warheit saget / Auff das auch jr gleubet.</verse>
        <verse osisID='John.19.36'>Denn solchs ist geschehen / das die Schrifft erfüllet würde / Jr solt jm kein Bein zubrechen.</verse>
        <verse osisID='John.19.37'>Vnd aber mal spricht ein ander Schrifft / Sie werden sehen / in welchen sie gestochen haben. Exod. 12; Zach. 12.</verse>
        <verse osisID='John.19.38'>Darnach bat pilatum joseph von arimathia / der ein Jünger Jhesu war / doch heimlich / aus furcht fur den Jüden / das er möchte abnemen den leichnam Jhesu. Vnd Pilatus erleubet es.</verse>
        <verse osisID='John.19.39'>Es kam aber auch Nicodemus / der vormals bey der nacht zu Jhesu komen war / vnd brachte Myrrhen vnd Aloen vnternander / bey hundert pfunden.</verse>
        <verse osisID='John.19.40'>Da namen sie den leichnam Jhesu / vnd bunden jn in leinen Tücher mit Specereien / wie die Jüden pflegen zu begraben.</verse>
        <verse osisID='John.19.41'>Es war aber an der Stete / da er gecreutziget ward / ein Garte / vnd im garten ein new Grab / in welches niemand je gelegt war.</verse>
        <verse osisID='John.19.42'>Da selbs hin legten sie Jhesum / vmb des Rüstages willen der Jüden / die weil das Grab nahe war. Joh. 3.</verse>
      </chapter>
      <chapter osisID='John.20'>
        <verse osisID='John.20.1'>AN der Sabbather einem / kompt Maria Magdalena früe / da es noch finster war / zum Grabe / vnd sihet / das der stein vom grabe hin weg war.</verse>
        <verse osisID='John.20.2'>Da leufft sie / vnd kompt zu Simon Petro vnd zu dem andern Jünger / welchen Jhesus lieb hatte / vnd spricht zu jnen / Sie haben den HErrn weggenomen aus dem Grabe / vnd wir wissen nicht / wo sie jn hin gelegt haben. Mat. 28; Mar. 16; Luc. 24.</verse>
        <verse osisID='John.20.3'>DA gieng Petrus vnd der ander Jünger hin aus / vnd kamen zum Grabe.</verse>
        <verse osisID='John.20.4'>Es lieffen aber die Zween mit einander / vnd der ander Jünger lieff zuuor / schneller denn Petrus / vnd kam am ersten zum grabe /</verse>
        <verse osisID='John.20.5'>Kucket hin ein / vnd sihet die Leinen geleget / Er gieng aber nicht hin ein.</verse>
        <verse osisID='John.20.6'>Da kam Simon Petrus / jm nach / vnd gieng hin ein in das Grab / vnd sihet die Leinen geleget /</verse>
        <verse osisID='John.20.7'>vnd das Schweistuch / das Jhesu vmb das heubt gebunden war / nicht bey die Leinen geleget / sondern beseits eingewickelt an einen sondern ort.</verse>
        <verse osisID='John.20.8'>Da gieng auch der ander Jünger hin ein / der am ersten zum Grabe kam / vnd sahe / vnd gleubetsDas er were weg genomen / Wie Magdalena zu jnen gesagt hatte. .</verse>
        <verse osisID='John.20.9'>Denn sie wusten die Schrifft noch nicht / das er von den Todten aufferstehen müste.</verse>
        <verse osisID='John.20.10'>Da giengen die Jünger wider zusamen.</verse>
        <verse osisID='John.20.11'>MAria aber stund fur dem Grabe / vnd weinet draussen. Als sie nu weinet / kucket sie in das Grab /</verse>
        <verse osisID='John.20.12'>vnd sihet zween Engel in weissen Kleidern sitzen / Einen zun heubten / vnd den andern zun füssen / da sie den leichnam Jhesu hin gelegt hatten.</verse>
        <verse osisID='John.20.13'>Vnd dieselbigen sprachen zu jr / Weib / was weinestu? Sie spricht zu jnen / Sie haben meinen Herrn weggenomen / vnd ich weis nicht / wo sie jn hin gelegt haben.</verse>
        <verse osisID='John.20.14'>VND als sie das saget / wandte sie sich zu rücke / vnd sihet Jhesum stehen / vnd weis nicht das es Jhesus ist.</verse>
        <verse osisID='John.20.15'>Spricht Jhesus zu jr / Weib / was weinestu? wen suchestu? Sie meinet es sey der Gartner / vnd spricht zu jm / Herr / hastu jn weggetragen? so sage mir / wo hastu jn hin geleget? so wil ich jn holen.</verse>
        <verse osisID='John.20.16'>Spricht Jhesus zu jr / Maria. Da wandte sie sich vmb / vnd spricht zu jm / Rabuni / das heisset Meister.</verse>
        <verse osisID='John.20.17'>Spricht Jhesus zu jr / Rüre mich nicht an / denn ich bin noch nicht auffgefarenWeil sie noch nicht gleubet / das er Gott war / wolte er sich nicht lassen anrüren / denn anrüren bedeut gleuben. Vnd S. Johannes sonderlich fur andern Euangelisten auff die geistlichen deutungen acht hat / So doch S. Mat. am 28. schreibet / Er habe sich lassen die Weiber anrüren.zu meinem Vater. Gehe aber hin zu meinen Brüdern / vnd sage jnen / Jch fare auff zu meinem Vater / vnd zu ewrem Vater / Zu meinem Gott / vnd zu ewrem Gott.</verse>
        <verse osisID='John.20.18'>Maria Magdalena kompt vnd verkündiget den Jüngern / Jch hab den HErrn gesehen / vnd solchs hat er zu mir gesagt.</verse>
        <verse osisID='John.20.19'>AM abend aber desselbigen Sabbaths / da die Jünger versamlet vnd die thür verschlossen waren / aus furcht fur den Jüden / kam Jhesus / vnd trat mitten ein / vnd spricht zu jnen / Friede sey mit euch.</verse>
        <verse osisID='John.20.20'>Vnd als er das saget / zeiget er jnen die Hende / vnd seine Seite. Da wurden die Jünger fro / das sie den HErrn sahen.</verse>
        <verse osisID='John.20.21'>Da sprach Jhesus abermal zu jnen. Friede sey mit euch. Gleich wie mich der Vater gesand hat / So sende ich euch.</verse>
        <verse osisID='John.20.22'>Vnd da er das saget / blies er sie an / vnd spricht zu jnen / Nemet hin den heiligen Geist /</verse>
        <verse osisID='John.20.23'>Welchen jr die sünde erlasset / den sind sie erlassen / Vnd welchen jr sie behaltet / den sind sie behalten. Luc. 24.</verse>
        <verse osisID='John.20.24'>THomas aber der Zwelffen einer / der da heisset Zwilling / war nicht bey jnen / das Jhesus kam.</verse>
        <verse osisID='John.20.25'>Da sagten die andern Jünger zu jm / Wir haben den HErrn gesehen. Er aber sprach zu jnen / Es sey denn / das ich in seinen Henden sehe die Negelmal / vnd lege meinen Finger in die Negelmal / vnd lege meine Hand in seine Seiten / wil ichs nicht gleuben.</verse>
        <verse osisID='John.20.26'>VND vber acht tage / waren aber mal seine Jünger drinnen / vnd Thomas mit jnen. Kompt Jhesus / da die thür verschlossen waren / vnd trit mitten ein / vnd spricht / Friede sey mit euch.</verse>
        <verse osisID='John.20.27'>Darnach spricht er zu Thoma / Reiche deinen Finger her / vnd sihe meine Hende / vnd reiche deine Hand her / vnd lege sie in meine Seiten / vnd sey nicht vngleubig / sondern gleubig.</verse>
        <verse osisID='John.20.28'>Thomas antwortet / vnd sprach zu jm / Mein HErr vnd mein Gott.</verse>
        <verse osisID='John.20.29'>Spricht Jhesus zu jm / Dieweil du mich gesehen hast Thoma / so gleubestu / Selig sind / die nicht sehen / vnd doch gleuben.</verse>
        <verse osisID='John.20.30'>AVch viel andere Zeichen thet Jhesus fur seinen Jüngern / die nicht geschrieben sind in diesem Buch.</verse>
        <verse osisID='John.20.31'>Diese aber sind geschrieben / Das jr gleubet / Jhesus sey Christ / der Son Gottes / Vnd das jr durch den glauben das Leben habet / in seinem Namen.</verse>
      </chapter>
      <chapter osisID='John.21'>
        <verse osisID='John.21.1'>DArnach offenbaret sich Jhesus abermal an dem meer bey Tyberias. Er offenbaret sich aber also.</verse>
        <verse osisID='John.21.2'>Es war bey einander Simon Petrus vnd Thomas / der da heisset Zwilling / vnd Nathanael von CanaGalilea / vnd die söne Zebedei / vnd andere zween seiner Jünger.</verse>
        <verse osisID='John.21.3'>Spricht Simon Petrus zu jnen / Jch wil hin fischen gehen. Sie sprachen zu jm / So wollen wir mit dir gehen. Sie giengen hin aus / vnd tratten in das Schiff also bald / Vnd in derselbigen nacht fiengen sie nichts.</verse>
        <verse osisID='John.21.4'>DA es aber itzt morgen war / stund Jhesus am vfer / Aber die Jünger wusten nicht / das es Jhesus war.</verse>
        <verse osisID='John.21.5'>Spricht Jhesus zu jnen / Kinder habt jr nichts zu essen? Sie antworteten jm / Nein.</verse>
        <verse osisID='John.21.6'>Er aber sprach zu jnen / Werffet das netze zur rechten des schiffs / so werdet jr finden. Da wurffen sie / vnd kundens nicht mehr ziehen / fur der menge der Fische.</verse>
        <verse osisID='John.21.7'>Da spricht der Jünger / welchen Jhesus lieb hatte / zu Petro / Es ist der HErr. Da Simon Petrus höret / das der HErr war / gürtet er das Hembd vmb sich / denn er war nacket / vnd warff sich ins meer.</verse>
        <verse osisID='John.21.8'>Die andern Jünger aber kamen auff dem schiffe / denn sie waren nicht ferne vom lande / sondern bey zwey hundert ellen / vnd zogen das Netze mit den Fischen.</verse>
        <verse osisID='John.21.9'>ALs sie nun austratten auff das land / sahen sie Kolen geleget / vnd Fisch drauff / vnd Brot.</verse>
        <verse osisID='John.21.10'>Spricht Jhesus zu jnen / Bringet her von den Fischen / die jr itzt gefangen habt.</verse>
        <verse osisID='John.21.11'>Simon Petrus steig hin ein / vnd zoch das Netze auff das land / vol grosser Fische / hundert vnd drey vnd funffzist. Vnd wiewol jr so viel waren / zureis doch das Netze nicht.</verse>
        <verse osisID='John.21.12'>Spricht Jhesus zu jnen / Kompt / vnd haltet das mal. Niemand aber vnter den Jüngern thurste jn fragen / Wer bistu? Denn sie wusten das der HErr war.</verse>
        <verse osisID='John.21.13'>Da kompt Jhesus vnd nimpt das Brot / vnd gibts jnen / Desselbigen gleichen auch Fisch.</verse>
        <verse osisID='John.21.14'>Das ist nu das dritte mal / das Jhesus offenbaret ist seinen Jüngern / nach dem er von den Todten aufferstanden ist.</verse>
        <verse osisID='John.21.15'>DA sie nu das Mal gehalten hatten / spricht Jhesus zu Simon Petro / Simon Johanna / hastu mich lieber / denn mich diese haben? Er spricht zu jm / ja HErr / du weissest / das ich dich lieb habe. Spricht er zu jm / Weide meine Lemmer.</verse>
        <verse osisID='John.21.16'>Spricht er aber zum andern mal zu jm / Simon Johanna / hastu mich lieb? Er spricht zu jm / Ja HErr / du weissest / das ich dich lieb habe. Spricht er zu jm / Weide meine schafe.</verse>
        <verse osisID='John.21.17'>Spricht er zum dritten mal zu jm / Simon Johanna / hastu mich lieb? Petrus ward trawrig / das er zum dritten mal zu jm saget / hastu mich lieb / vnd sprach zu jm / HErr / du weisst alle ding / Du weissest / das ich dich lieb habe. Spricht Jhesus zu jm / Weide meine Schafe.</verse>
        <verse osisID='John.21.18'>WARlich / warlich / Jch sage dir / Da du jünger warest / gürtestu dich selbs / vnd wandelst wo du hin woltest / Wenn du aber alt wirst / wirstu deine Hende ausstrecken / Vnd ein ander wird dich gürten / vnd füren / wo du nicht hin wilt.</verse>
        <verse osisID='John.21.19'>Das saget er aber zu deuten / mit welchem Tode er Gott preisen würde. DA er aber das gesaget / spricht er zu jm / Folge mir nach.</verse>
        <verse osisID='John.21.20'>Petrus aber wandte sich vmb / vnd sahe den Jünger folgen / welchen Jhesus lieb hatte / der auch an seiner Brust am Abendessen gelegen war / vnd gesaget hatte / HErr / wer ists / der dich verrhet?</verse>
        <verse osisID='John.21.21'>Da Petrus diesen sahe / spricht er zu Jhesu / HErr / was sol aber dieser?</verse>
        <verse osisID='John.21.22'>Jhesus spricht zu jm / So ich wil das er bleibe / bis ich kome / was gehet es dich an? Folge du mir nach.</verse>
        <verse osisID='John.21.23'>Da gieng eine rede aus vnter den Brüdern / Dieser Jünger stirbt nicht. Vnd Jhesus sprach nicht zu jm / Er stirbet nicht / Sondern / so ich wil / das er bleibe / bis ich kome / was gehet es dich an?</verse>
        <verse osisID='John.21.24'>Dis ist der Jünger / der von diesen dingen zeuget / vnd hat dis geschrieben / Vnd wir wissen / das sein Zeugnis warhafftig ist.</verse>
        <verse osisID='John.21.25'>ES sind auch viel ander ding / die Jhesus gethan hat / Welche / so sie solten eins nach dem andern geschrieben werden / achte ich / die Welt würde die Bücher nicht begreiffen / die zu beschreiben weren.</verse>
      </chapter>
    </div></osisText>
</osis>