<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Tob'>
      <chapter osisID='Tob.1'>
        <verse osisID='Tob.1.1'>ES war ein Man: mit namen Tobias / aus dem stamme Naphthali / aus einer Stad in Obergalilea / vber Aser / an der strassen zur lincken seiten gegen dem Meer /</verse>
        <verse osisID='Tob.1.2'>Der selbige ward mit gefangen / zu den zeiten Salmanasser des königes in Assyrien. Vnd wiewol er also vnter Frembden gefangen war / ist er dennoch von Gottes wort nicht abgefallen /</verse>
        <verse osisID='Tob.1.3'>Vnd alles was er hatte / teilet er seinen mitgefangenen Brüdern vnd verwandten mitte.</verse>
        <verse osisID='Tob.1.4'>Vnd wiewol er der jüngste Man war / des stams Naphthali / so hielt er sich doch nicht kindisch.</verse>
        <verse osisID='Tob.1.5'>Vnd da sonst jederman den gülden Kelbern dienete / welche Jerobeam der könig Jsrael hatte machen lassen / Meidet er doch solchen Grewel /</verse>
        <verse osisID='Tob.1.6'>vnd hielt sich zum Tempel vnd Gottesdienst zu Jerusalem / vnd dienet da dem HERRN / vnd betet an den Gott Jsrael. Gab auch seine Erstlinge vnd Zehenden gantz trewlich /</verse>
        <verse osisID='Tob.1.7'>also / das er allezeit / im dritten jar / den Frembdlingen / Widwen vnd Waisen jren zehende gab.</verse>
        <verse osisID='Tob.1.8'>Solchs hielt er von Jugent auff / nach dem Gesetz des HERRN. 4. Reg. 17; 3. Reg. 12; Exo. 22; Exo. 23; Deut. 12; Deut. 18; Deut. 26.</verse>
        <verse osisID='Tob.1.9'>DA er nu erwachsen war / nam er ein Weib / aus dem stam Naphthali / mit namen Hanna / vnd zeugete mit jr einen Son / welchen er auch Tobiam nennete /</verse>
        <verse osisID='Tob.1.10'>Vnd lerete jn Gottes wort von Jugent auff / das er Gott fürchtet / vnd die sünde meidete. Num. 36.</verse>
        <verse osisID='Tob.1.11'>VND als er mit seinem gantzen Stam / mit seinem Weib vnd Kindern / vnter den Gefangenen weggefürt ward / in die stad Nineue /</verse>
        <verse osisID='Tob.1.12'>vnd jederman ass von opffern vnd speisen der Heiden / Hütet er sich vnd verunreinigt sich nicht mit solcher speise.</verse>
        <verse osisID='Tob.1.13'>Vnd weil er von gantzem hertzen den HERRN fürchtet / gab jm Gott gnade fur Salmanassar dem könige zu Assyrien /</verse>
        <verse osisID='Tob.1.14'>Das er jm erleubt frey zugehen / wo er hin wolt / vnd ausrichten was er zuthun hatte.</verse>
        <verse osisID='Tob.1.15'>So zoch er nu zu allen / die Gefangen waren / vnd tröstet sie mit Gottes wort.</verse>
        <verse osisID='Tob.1.16'>VND er kam in die stad Rages in Meden / vnd hatte bey sich zehen Pfund silbers / damit jn der König begabt hatte.</verse>
        <verse osisID='Tob.1.17'>Vnd da er vnter andern Jsraeliten / sahe einen mit namen Gabel aus seinem Stam / der seer arm war / that er jm dasselbige Gelt / vnd nam eine Handschrifft von jm. Jnfr. 4; Jnfr. 9.</verse>
        <verse osisID='Tob.1.18'>LAng aber hernach / nach dem tod Salmanassar / da sein son Senaherib nach jm regieret / welcher den kindern Jsrael feind war /</verse>
        <verse osisID='Tob.1.19'>gieng Tobias teglich zu allen Jsraeliten / vnd tröstet sie / vnd teilet einem jglichen mit von seinen Gütern / was er vermocht /</verse>
        <verse osisID='Tob.1.20'>Die Hungerigen speiset er / die Nacketen kleidet er / die Erschlagenen vnd Todten begrub er.</verse>
        <verse osisID='Tob.1.21'>Senaherib aber der König war geflohen aus Judea / da jn Gott geschlagen hatte / vmb seiner lesterung willen. Da er nu widerkam / war er ergrimmet / vnd lies viel der kinder Jsrael tödten / Der selbigen Leichnam verschaffte Tobias zubegraben.</verse>
        <verse osisID='Tob.1.22'>Als aber solchs der König erfuhr / hies er jn tödten / vnd nam jm alle seine Güter.</verse>
        <verse osisID='Tob.1.23'>Tobias aber flohe mit seinem Weibe vnd Sone / vnd hielt sich heimlich bey guten Freunden. 4. Reg. 19.</verse>
        <verse osisID='Tob.1.24'>ABer nach fünff vnd vierzig tagen / ward der König von seinen eigenen Sönen erschlagen /</verse>
        <verse osisID='Tob.1.25'>Vnd Tobias kam wider heim / vnd alle sein Gut ward jm widergegeben.</verse>
      </chapter>
      <chapter osisID='Tob.2'>
        <verse osisID='Tob.2.1'>DArnach auff des HERRN Fest / da Tobias in seinem Hause ein herrlich Mahl zugericht hatte / sprach er zu seinem Sone / Gehe hin vnd lade die Gottfürchtigen / aus vnserm Stamme / das sie mit vns essen.</verse>
        <verse osisID='Tob.2.2'>Vnd als er wider heim kam / sagte er dem vater Tobia / das einer auff der gassen tod lege.</verse>
        <verse osisID='Tob.2.3'>Da stund Tobias bald auff vom Tisch / vor dem essen / vnd gieng zu dem todten Leichnam / vnd hub jn auff / vnd trug jn heimlich in sein Haus / das er jn des nachts heimlich begrübe.</verse>
        <verse osisID='Tob.2.4'>Vnd als er die Leiche heimlich versteckt hatte / ass er sein Brot mit trawren /</verse>
        <verse osisID='Tob.2.5'>vnd dacht an das wort / welchs der HERR geredt hatte / durch Amos den Propheten /</verse>
        <verse osisID='Tob.2.6'>Ewre Feiertage sollen zu Trawertage werden.</verse>
        <verse osisID='Tob.2.7'>Vnd des nachts gieng er hin / vnd begrub den Todten. Amos. 8.</verse>
        <verse osisID='Tob.2.8'>SEine Freunde aber alle straffeten jn / vnd sprachen / Jtzt newlich hat dich der König / vmb der sache willen heissen tödten / vnd bist kaum dauon komen / noch begrebstu die todten.</verse>
        <verse osisID='Tob.2.9'>Tobias aber furchte Gott mehr denn den König / vnd trug heimlich zusamen die Erschlagenen / vnd hielt sie heimlich in seinem Hause / vnd des nachts begrub er sie. Sup. 1.</verse>
        <verse osisID='Tob.2.10'>ES begab sich aber auff einen tag / da er heim kam / als er Todten begraben hatte / vnd müde war / vnd sich neben eine wand leget / vnd entschlieff /</verse>
        <verse osisID='Tob.2.11'>schmeiste eine Schwalbe aus jrem nest / Das fiel jm also heis in die Augen / dauon ward er blind.</verse>
        <verse osisID='Tob.2.12'>Solch trübsal aber / lies Gott vber jn komen / Das die Nachkomen ein Exempel der Gedult hetten / wie an dem heiligen Hiob.</verse>
        <verse osisID='Tob.2.13'>Vnd nach dem er von Jugent auff Gott gefurcht / vnd seine Gebot gehalten hatte / zürnet noch murret er nicht wider Gott / das er jn hatte lassen blind werden / Sondern bleib bestendig in der furcht Gottes / vnd dancket Gott alle sein leben lang.</verse>
        <verse osisID='Tob.2.14'>Vnd wie die Könige des heiligen Hiob spotteten / Also verlachten Tobiam seine eigen Freunde / vnd sprachen /</verse>
        <verse osisID='Tob.2.15'>Wo ist nu dein vertrawen / darumb du dein Almosen gegeben / vnd so viel Todten begraben hast?</verse>
        <verse osisID='Tob.2.16'>Vnd Tobias straffet sie vnd sprach /</verse>
        <verse osisID='Tob.2.17'>Saget nicht also / Denn wir sind kinder der Heiligen / vnd warten auff ein Leben /</verse>
        <verse osisID='Tob.2.18'>welchs Gott geben wird / denen so im glauben starck vnd feste bleiben fur jm. Hiob 4.</verse>
        <verse osisID='Tob.2.19'>HAnna aber sein Weib / die erbeitet vleissig mit jrer hand / vnd erneeret jn mit spinnen.</verse>
        <verse osisID='Tob.2.20'>Es begab sich aber / das sie eine junge Ziegen heim brachte.</verse>
        <verse osisID='Tob.2.21'>Vnd da sie jr man Tobias höret blecken / sprach er / Sehet zu das nicht gestolen sey / Gebets dem rechten Herrn wider / Denn vns gebürt nicht zu essen vom gestolen Gut / oder das selb anzurüren.</verse>
        <verse osisID='Tob.2.22'>Vber diese rede ward sein Hausfraw zornig / antwortet vnd sprach / Da sihet man / das dein vertrawen nichts ist / vnd dein Almosen verlorn sind.</verse>
        <verse osisID='Tob.2.23'>Mit solchen vnd andern mehr worten / warff sie jm sein elend für.</verse>
      </chapter>
      <chapter osisID='Tob.3'>
        <verse osisID='Tob.3.1'>DA erseufftzet Tobias tieff / Vnd hub an zu weinen vnd zu beten / vnd sprach /</verse>
        <verse osisID='Tob.3.2'>HERR du bist gerecht / vnd alle dein Thun ist recht / vnd eitel Güte vnd Trewe.</verse>
        <verse osisID='Tob.3.3'>Vnd nu mein HERR sey mir gnedig / vnd reche nicht meine sünde / gedencke nicht meiner oder meiner Veter Missethat.</verse>
        <verse osisID='Tob.3.4'>Denn weil wir deine Gebot nicht gehalten haben / so sind wir auch dahin gegeben / vnsern Feinden / das sie vns berauben / gefangen halten vnd tödten / vnd sind zu schanden vnd spot vnd hohn worden den Frembden / dahin du vns zurstrewet hast.</verse>
        <verse osisID='Tob.3.5'>Vnd nu HERR / schrecklich sind deine Gerichte / weil wir deine Gebot nicht gehalten / vnd nicht recht gewandelt haben fur dir.</verse>
        <verse osisID='Tob.3.6'>Ah HErr / erzeige mir gnade / vnd nim meinen Geist weg im friede / Denn ich wil viel lieber tod sein / denn leben.</verse>
        <verse osisID='Tob.3.7'>VND es begab sich des selbigen tages / das Sara eine tochter Raguel in der Meder stad Rages / auch vbel geschmehet vnd gescholten ward / von einer Magd jres Vaters /</verse>
        <verse osisID='Tob.3.8'>Der hatte man sieben Menner nach einander gegeben / vnd ein böser geist Asmodi genant / hatte sie alle getödtet / als bald wenn sie beyligen sollen.</verse>
        <verse osisID='Tob.3.9'>Darumb schalt sie jres Vaters Magd / vnd sprach /</verse>
        <verse osisID='Tob.3.10'>Gott gebe / das wir nimer einen Son / oder Tochter von dir sehen auff erden / du Mennermörderin /</verse>
        <verse osisID='Tob.3.11'>Wiltu mich auch tödten / wie du die sieben Menner getödtet hast?</verse>
        <verse osisID='Tob.3.12'>Auff solche wort gieng sie in eine Kamern / oben im Haus / vnd ass noch tranck nicht drey tage vnd drey nacht / vnd hielt an mit beten vnd weinen / vnd bat Gott / das er sie von der schmach erlösen wolt.</verse>
        <verse osisID='Tob.3.13'>DArnach am dritten tage / da sie jr gebet volendet hatte / lobet sie Gott / vnd sprach /</verse>
        <verse osisID='Tob.3.14'>Gelobet sey dein name HERR / ein Gott vnser Veter / Denn wenn du zürnest / erzeigestu gnad vnd güte / vnd in dem trübsal vergibstu sünde / denen die dich anruffen.</verse>
        <verse osisID='Tob.3.15'>Zu dir / mein HERR / kere ich mein angesicht / Zu dir hebe ich meine augen auff /</verse>
        <verse osisID='Tob.3.16'>vnd bitte dich / Das du mich erlösest aus dieser schweren schmach / oder mich von hinnen nemest.</verse>
        <verse osisID='Tob.3.17'>Du weist / HERR / das ich keins Mannes begert habe / vnd meine Seele rein behalten von aller böser lust /</verse>
        <verse osisID='Tob.3.18'>vnd habe mich nie zu vnzüchtiger vnd leichtfertiger Gesellschafft gehalten.</verse>
        <verse osisID='Tob.3.19'>Einen Man aber zu nemen / habe ich gewilliget / in deiner furcht / vnd nicht aus furwitz.</verse>
        <verse osisID='Tob.3.20'>Vnd entweder bin ich jr / oder sie sind meiner nicht werd gewesen / vnd du hast mich vieleicht einem andern Manne behalten /</verse>
        <verse osisID='Tob.3.21'>Denn dein Rat stehet nicht in Menschen gewalt.</verse>
        <verse osisID='Tob.3.22'>DAS weis ich aber furwar / wer Gott dienet / der wird nach der anfechtung getröst / vnd aus der trübsal erlöset / vnd nach der züchtigung findet er gnade /</verse>
        <verse osisID='Tob.3.23'>Denn du hast nicht lust an vnserm verderben. Denn nach dem vngewitter lesst du die Sonnen wider scheinen / vnd nach dem heulen vnd weinen / vberschüttestu vns mit freuden. Deinem Namen sey ewiglich ehre vnd lob / du Gott Jsrael.</verse>
        <verse osisID='Tob.3.24'>JN der stunde ward dieser beider Gebet erhöret von dem HERRN im Himel.</verse>
        <verse osisID='Tob.3.25'>Vnd der heilige Raphael / der Engel des HERRN / ward gesand / das er jnen beiden hülffe / weil jr Gebet gleich auff eine zeit fur dem HERRN fürgebracht ward.</verse>
      </chapter>
      <chapter osisID='Tob.4'>
        <verse osisID='Tob.4.1'>DA nu Tobias gedacht / das sein Gebet also erhöret were / das er sterben würde / Rieff er seinem Son zu sich / vnd sprach zu jm /</verse>
        <verse osisID='Tob.4.2'>Lieber son / Höre meine wort / vnd behalt sie feste in deinem hertzen.</verse>
        <verse osisID='Tob.4.3'>Wenn Gott wird meine Seele wegnemen / so begrabe meinen Leib. Vnd ehre deine Mutter alle dein lebenlang /</verse>
        <verse osisID='Tob.4.4'>Dencke dran / was sie fur fahr gestanden hat / da sie dich vnter jrem hertzen trug.</verse>
        <verse osisID='Tob.4.5'>Vnd wenn sie gestorben ist / so begrabe sie neben mich. Exo. 20; Eccle. 3.</verse>
        <verse osisID='Tob.4.6'>VND dein lebenlang hab Gott fur augen vnd im hertzen / Vnd hüte dich / das du in keine Sünde willigst / vnd thust wider Gottes gebot.</verse>
        <verse osisID='Tob.4.7'>VOn deinen Gütern hilff dem Armen / vnd wende dich nicht vom armen / So wird dich Gott wider gnedig ansehen.</verse>
        <verse osisID='Tob.4.8'>Wo du kanst / da hilff den Dürfftigen /</verse>
        <verse osisID='Tob.4.9'>Hastu viel / so gib reichlich / Hastu wenig / so gib doch das wenig mit trewem hertzen.</verse>
        <verse osisID='Tob.4.10'>Denn du wirst samlen einen rechten Lohn in der not /</verse>
        <verse osisID='Tob.4.11'>Denn die Almosen erlösen von allen sünden / auch vom tode / vnd lassen nicht in der not /</verse>
        <verse osisID='Tob.4.12'>Almosen ist ein grosser trost fur dem höhesten Gott.</verse>
        <verse osisID='Tob.4.13'>HVte dich mein Son / fur allerley Hurerey / vnd on dein Weib halt dich / zu keiner andern. Deut. 24.</verse>
        <verse osisID='Tob.4.14'>Hoffart las weder in deinem hertzen noch in deinen worten herrschen / Denn sie ist ein anfang alles verderbens.</verse>
        <verse osisID='Tob.4.15'>WEr dir erbeitet / dem gib bald seinen Lohn / vnd halt niemand seinen verdienten Lohn für.</verse>
        <verse osisID='Tob.4.16'>Was du wilt das man dir thue / das thu einem andern auch. Matt. 7.</verse>
        <verse osisID='Tob.4.17'>TEile dein Brot den Hungerigen mit / vnd bedecke die Nacketen mit deinen Kleidern.</verse>
        <verse osisID='Tob.4.18'>Gib Almosen von deinem Brot vnd Wein / bey dem begrebnis der Fromen / vnd iss noch trincke nicht mit den Sündern.</verse>
        <verse osisID='Tob.4.19'>Allezeit suche rat bey den Weisen. Jesa. 58.</verse>
        <verse osisID='Tob.4.20'>VNd dancke allezeit Gott / vnd bete / das er dich regiere / vnd du in alle deinem fürnemen / seinem wort folgest.</verse>
        <verse osisID='Tob.4.21'>DV solt auch wissen mein Son / das ich zehen Pfund silbers / da du noch ein kind warest / gelihen habe dem Gabel / in der stad Rages in Meden / vnd seine Handschrifft habe ich bey mir / Darumb dencke wie du zu jm komest / vnd solch Geld fodderst / vnd jm seine Handschrifft wider gebest. Jnfr. 9.</verse>
        <verse osisID='Tob.4.22'>SOrge nur nichts mein Son / Wir sind wol arm / Aber wir werden viel Gutes haben / so wir Gott werden fürchten / die sünde meiden / vnd guts thun.</verse>
      </chapter>
      <chapter osisID='Tob.5'>
        <verse osisID='Tob.5.1'>DA antwortet der junge Tobias seinem Vater / vnd sprach / Alles was du mir gesagt hast / mein Vater / das wil ich thun.</verse>
        <verse osisID='Tob.5.2'>Wie ich aber das Geld ermanen sol / das weis ich nicht / Er kennet mich nicht / so kenne ich jn auch nicht. Was sol ich jm fur ein Zeichen bringen / das er mir glauben gebe? So weis ich auch den weg nicht dahin.</verse>
        <verse osisID='Tob.5.3'>Da antwortet jm sein Vater / vnd sprach / Seine Handschrifft habe ich bey mir / Wenn du die jm weisen wirst / so wird er dir bald das Gelt geben.</verse>
        <verse osisID='Tob.5.4'>Gehe nu hin / vnd suche einen trewen Gesellen / der vmb seinen Lohn mit dir ziehe / das du solch Gelt bey meinem leben wider kriegest.</verse>
        <verse osisID='Tob.5.5'>DA gieng der junge Tobias hin aus / vnd fand einen feinen jungen Gesellen stehen / der hatte sich angezogen / vnd bereitet zu wandern /</verse>
        <verse osisID='Tob.5.6'>vnd wuste nicht / das der Engel Gottes war / Grüsset jn / vnd sprach / Von wanne bistu guter Gesel?</verse>
        <verse osisID='Tob.5.7'>Vnd er sprach / Jch bin ein Jsraeliter.</verse>
        <verse osisID='Tob.5.8'>Vnd Tobias sprach zu jm / Weistu den weg ins land Meden?</verse>
        <verse osisID='Tob.5.9'>Er antwortet / Jch weis jn wol / vnd bin jn offt gezogen / vnd bin zur Herberge gelegen bey vnserm bruder Gabel / welcher wonet in der stag Rages / in Meden / welche ligt auffm berg Egbatana.</verse>
        <verse osisID='Tob.5.10'>Vnd Tobias sprach zu jm / Lieber verzeuch ein wenig / bis das ich dis meinem Vater widersage.</verse>
        <verse osisID='Tob.5.11'>VNd Tobias gieng hinein / vnd sagt solchs seinem Vater / vnd der Vater verwundert sich / vnd bat den Jüngling / das er hinein gienge.</verse>
        <verse osisID='Tob.5.12'>Vnd er gieng zum Alten hinen / vnd grüsset jn / vnd sprach / Gott gebe dir freude.</verse>
        <verse osisID='Tob.5.13'>Vnd Tobias sprach zu jm / Was sol ich fur freude haben / der ich im finstern sitzen mus / vnd das liecht des Himels nicht sehen kan?</verse>
        <verse osisID='Tob.5.14'>Vnd der Jüngling sprach zu jm / Hab gedult / Gott wird dir bald helffen.</verse>
        <verse osisID='Tob.5.15'>Vnd Tobias sprach zu jm / Wiltu meinen Son geleiten in die stad Rages / in Meden zu Gabel? so wil ich dir deinen Lohn geben / wenn du wider komest.</verse>
        <verse osisID='Tob.5.16'>Vnd der Engel sprach zu jm / Jch wil jn hinfüren / vnd wider zu dir her bringen.</verse>
        <verse osisID='Tob.5.17'>VND Tobias sprach zu jm / Jch bitte dich / zeige mir an / aus welchem Geschlecht / vnd von welchem Stamme bistu?</verse>
        <verse osisID='Tob.5.18'>Vnd der Engel Raphael sprach / Sey zu frieden / Jsts nicht gnug / das du einen Boten hast / Was darffstu wissen / wo her ich bin?</verse>
        <verse osisID='Tob.5.19'>Doch das du deste weniger sorgen dürffest / so wil ich dirs sagen / Jch bin Azarias des grossen Ananie son.</verse>
        <verse osisID='Tob.5.20'>Vnd Tobias sprach / Du bist aus einem guten Geschlechte /</verse>
        <verse osisID='Tob.5.21'>Jch bitte dich / du wöllest nicht zörnen / das ich nach deinem Geschlecht gefragt habe.</verse>
        <verse osisID='Tob.5.22'>Vnd der Engel sprach / Jch wil deinen Son gesund hin vnd her wider füren.</verse>
        <verse osisID='Tob.5.23'>Tobias antwortet / So ziehet hin / Gott sey mit euch auff dem wege / vnd sein Engel geleite euch.</verse>
        <verse osisID='Tob.5.24'>DA schicket sich Tobias mit allem was er mit jm wolt nemen / vnd gesegnet Vater vnd Mutter / vnd zoch mit seinem Gesellen dahin.</verse>
        <verse osisID='Tob.5.25'>Vnd seine Mutter fieng an zu weinen / vnd sprach / Den trost vnsers Alters hastu vns genomen / vnd weg geschickt /</verse>
        <verse osisID='Tob.5.26'>Jch wolt / das das Geld nie gewesen were / darumb du jn weg geschickt hast.</verse>
        <verse osisID='Tob.5.27'>Wir weren wol zu frieden gewest mit vnserm armut / Das were ein gros Reichthumb / das vnser Son bey vns were.</verse>
        <verse osisID='Tob.5.28'>Vnd Tobias sprach / Weine nicht / vnser Son wird frisch vnd gesund hin vnd wider ziehen / vnd deine augen werden jn sehen.</verse>
        <verse osisID='Tob.5.29'>Denn ich gleube / das der gute Engel Gottes jn geleite / vnd alles wol schicken wird / das er furhat / Also / das er mit freuden wird wider zu vns komen. Also schweige seine Mutter stille / vnd gab sich zu frieden.</verse>
      </chapter>
      <chapter osisID='Tob.6'>
        <verse osisID='Tob.6.1'>VND Tobias zoch hin / vnd ein Hündlin lieff mit jm. Vnd die erste Tagereise bleib er bey dem wasser Tygris.</verse>
        <verse osisID='Tob.6.2'>Vnd gieng hin / das er seine Füsse wüssche / Vnd sihe / ein grosser Fisch fuhr eraus / jn zu verschlingen.</verse>
        <verse osisID='Tob.6.3'>Fur dem erschrack Tobias / vnd schrey mit lauter stimme / vnd sprach / O Herr / er wil mich fressen.</verse>
        <verse osisID='Tob.6.4'>Vnd der Engel sprach zu jm / Ergreiff jn bey den Flosfeddern / vnd zeuch jn heraus.</verse>
        <verse osisID='Tob.6.5'>Vnd er zog jn auffs land / da zappelt er fur seinen füssen.</verse>
        <verse osisID='Tob.6.6'>DA sprach der Engel / Hawe den Fisch von einander / das Hertz / die Gallen vnd die Lebbern behalt dir / Denn sie sind seer gut zur Artzney.</verse>
        <verse osisID='Tob.6.7'>Vnd etliche stücke vom Fische brieten sie / vnd namens mit auff den weg / Das ander saltzten sie ein / das sie es vnter wegen hetten / bis sie kemen in die stad Rages in Meden.</verse>
        <verse osisID='Tob.6.8'>Da fraget Tobias den Engel / vnd sprach zu jm / Jch bitte dich Azaria mein bruder / du woltest mir sagen / was man fur Artzney machen kan von den stücken / die du hast heissen behalten?</verse>
        <verse osisID='Tob.6.9'>Da sprach der Engel / Wenn du ein stücklin vom Hertzen legest auff glüende kolen / so vertreibt solcher rauch allerley böse Gespenst / von Man vnd von Frawen / also / das sie nicht mehr schaden können.</verse>
        <verse osisID='Tob.6.10'>Vnd die Galle vom Fisch ist gut die Augen damit zu salben / das einem den Star vertreibe.</verse>
        <verse osisID='Tob.6.11'>VNd Tobias sprach / Wo wöllen wir denn einkeren? Vnd der Engel antwortet vnd sprach /</verse>
        <verse osisID='Tob.6.12'>Es ist hie ein Man / mit namen Raguel / dein Verwanter von deinem Stamme / der hat nur ein einige Tochter / die heisst Sara / vnd sonst kein Kind /</verse>
        <verse osisID='Tob.6.13'>dir sind alle seine Güter bescheret / vnd du wirst die Tochter nemen.</verse>
        <verse osisID='Tob.6.14'>Darumb wirb vmb sie bey jrem Vater / So wird er sie dir geben zum Weibe.</verse>
        <verse osisID='Tob.6.15'>Da sprach Tobias / Jch habe gehöret / das sie bereit sieben Mennern zuuor vertrawet ist / die sind alle tod / Vnd da zu sagt man / ein böser Geist habe sie getödtet.</verse>
        <verse osisID='Tob.6.16'>Darumb fürchte ich mich / das mirs nicht auch also möchte gehen / So würden denn meine Eltern fur leide sterben / weil ich ein einiger Son bin.</verse>
        <verse osisID='Tob.6.17'>DA sprach der Engel Raphael / Höre zu / Jch wil dir sagen / vber welche der Teufel gewalt hat /</verse>
        <verse osisID='Tob.6.18'>nemlich / vber die jenigen / welche Gott verachten / vnd allein vmb vnzucht willen Weiber nemen / wie das tumme Vieh.</verse>
        <verse osisID='Tob.6.19'>Du aber / wenn du mit deiner Braut in die kamer komest / soltu drey tag dich jr enthalten / vnd mit jr beten. Vnd die selbige nacht / wenn du wirst die Lebber vom fisch auff die glüende kolen legen / so wird der Teufel vertrieben werden.</verse>
        <verse osisID='Tob.6.20'>Die ander nacht aber soltu zu jr gehen züchtiglich / wie die heiligen Patriarchen.</verse>
        <verse osisID='Tob.6.21'>Die dritte nacht wirstu erlangen / das gesunde Kinder von euch geboren werden.</verse>
        <verse osisID='Tob.6.22'>Wenn aber die dritte nacht fur vber ist / so soltu dich zu der Jungfraw zuthun mit Gottes furcht / mehr aus begirde der Frucht / denn aus böser lust / Das du vnd deine Kinder den Segen erlangest / der dem samen Abraham zugesagt ist.</verse>
      </chapter>
      <chapter osisID='Tob.7'>
        <verse osisID='Tob.7.1'>VND sie kereten zum Raguel ein / vnd Raguel empfieng sie mit freuden.</verse>
        <verse osisID='Tob.7.2'>Vnd er sahe Tobiam an / vnd sprach zu der Hanna seinem Weibe / wie gleich sihet der junge Gesell vnserm Vetter.</verse>
        <verse osisID='Tob.7.3'>Vnd als er das saget / sprach er / Von wanne seid jr / lieben Brüder?</verse>
        <verse osisID='Tob.7.4'>Sie sprachen aus dem stam Naphthali sind wir / von den Gefangenen in Nineue.</verse>
        <verse osisID='Tob.7.5'>Raguel sprach zu jnen / Kennet jr Tobiam meinen Bruder? Sie sprachen / Ja wir kennen jn wol.</verse>
        <verse osisID='Tob.7.6'>Vnd als er nu viel guts von Tobia redet / sprach der Engel zu Raguel / Der Tobias / nach dem du fragest / ist dieses Jünglings Vater.</verse>
        <verse osisID='Tob.7.7'>Vnd Raguel neiget sich gegen jm / weinet / vnd fiel jm vmb den hals / vnd küsset jn / vnd sprach / O mein lieber Son / Gesegnet seiestu / Denn du bist eines rechten fromen Mannes son.</verse>
        <verse osisID='Tob.7.8'>Vnd Hanna sein weib / vnd Sara jre tochter fiengen auch an zu weinen.</verse>
        <verse osisID='Tob.7.9'>DArnach hies Raguel einen Scheps schlachten / vnd das Mal bereiten.</verse>
        <verse osisID='Tob.7.10'>Vnd als sie sie baten / das sie sich wolten zu Tisch setzen / sprach Tobias / Jch wil heute nicht essen noch trincken / du gewerest mich denn einer Bitte / vnd sagest mir zu / Saram deine tochter zu geben.</verse>
        <verse osisID='Tob.7.11'>Da das Raguel höret / erschrack er / Denn er dachte / was den sieben Mennern widerfaren war / welchen er zuuor seine Tochter gegeben hatte / vnd furchte sich / es möchte diesem auch also gehen.</verse>
        <verse osisID='Tob.7.12'>Vnd da er nicht antworten wolt / sprach der Engel zu jm / Schewe dich nicht / jm die Magd zu geben / Deine tochter ist jm bescheret zum Weibe / weil er Gott fürchtet / Darumb hat deine Tochter keinem andern werden mögen.</verse>
        <verse osisID='Tob.7.13'>DA sprach Raguel / Jch zweiuel nicht / das Gott meine heisse threnen vnd Gebet erhöret habe /</verse>
        <verse osisID='Tob.7.14'>vnd gleube / das er euch habe darumb lassen zu mir komen / das meine Tochter diesen kriegen wird / aus jrem Geschlecht nach dem gesetz Mose / Vnd nu hab keinen zweiuel / ich wil dir sie geben.</verse>
        <verse osisID='Tob.7.15'>Vnd nam die Hand der Tochter / vnd schlug sie Tobie in die hand / vnd sprach / Der Gott Abraham / der Gott Jsaac / der Gott Jacob / sey mit euch / vnd helffe euch zusamen / vnd gebe seinen Segen reichlich vber euch.</verse>
        <verse osisID='Tob.7.16'>Vnd sie namen einen Brieff / vnd schrieben die Ehestifftung /</verse>
        <verse osisID='Tob.7.17'>vnd lobten Gott / vnd hielten Malzeit.</verse>
        <verse osisID='Tob.7.18'>Vnd Raguel rieff zu sich Hannam sein weib / vnd hies sie die ander Kamer zurichten.</verse>
        <verse osisID='Tob.7.19'>Vnd füreten hinein Saram seine tochter / vnd sie weinet.</verse>
        <verse osisID='Tob.7.20'>Vnd er sprach zu jr / Sey getrost meine Tochter / Der HERR des Himels gebe dir freude / fur das leid / das du erlidden hast.</verse>
      </chapter>
      <chapter osisID='Tob.8'>
        <verse osisID='Tob.8.1'>VND nach dem Abendmal / füreten sie den jungen Tobiam zu der Jungfrawen in die Kamer.</verse>
        <verse osisID='Tob.8.2'>Vnd Tobias dacht an die rede des Engels / vnd langet aus seinem Secklin ein stücklin von der Lebbern / vnd legt es auff die glüende kolen.</verse>
        <verse osisID='Tob.8.3'>Vnd der Engel Raphael nam den Geist gefangen / vnd band jn in die wüsten ferne in Egypten.</verse>
        <verse osisID='Tob.8.4'>Darnach vermanet Tobias die Jungfraw / vnd sprach / Sara stehe auff / vnd las vns Gott bitten / heute vnd morgen / Denn diese drey nacht wöllen wir beten / Darnach wöllen wir vns zusamen halten / als Eheleute.</verse>
        <verse osisID='Tob.8.5'>Denn wir sind kinder der Heiligen / vnd vns gebürt nicht solchen Stand an zu fahen / wie die Heiden / die Gott verachten. Sup. 6.</verse>
        <verse osisID='Tob.8.6'>VND sie stunden auff / vnd beten beide vleissig / das sie Gott behüten wolt.</verse>
        <verse osisID='Tob.8.7'>Vnd Tobias betet vnd sprach / HERR mein Gott / du Gott vnser Veter / dich sollen loben / Himel / Erde / Meer / alle Wasser vnd Brunnen / vnd alle Creaturn / vnd was darinnen ist.</verse>
        <verse osisID='Tob.8.8'>Du hast gemacht Adam aus einem Erdenklos / vnd hast jm gegeben Heuam zu einem Gehülffen.</verse>
        <verse osisID='Tob.8.9'>Vnd nu HERR / Du weist / das ich nicht böser Lust halben / diese meine Schwester zum Weibe genomen / sondern das ich müge Kinder zeugen / dadurch dein heiliger Name ewiglich gepreiset vnd gelobt werde.</verse>
        <verse osisID='Tob.8.10'>Vnd Sara sprach / HERR erbarm dich vnser / Das wir beide gesund mögen vnser Alter erlangen. Gene. 2.</verse>
        <verse osisID='Tob.8.11'>VND vmb mitternacht rieff Raguel seinen Dienern / vnd gieng mit jnen / das sie ein Grab machten /</verse>
        <verse osisID='Tob.8.12'>Denn er sprach / Es möcht jm vieleicht auch gangen sein wie den andern Sieben / welche mit jr vertrawet gewesen sind.</verse>
        <verse osisID='Tob.8.13'>Vnd als sie das Grab gemacht hatten / kam Raguel zu seinem Weibe / vnd sprach /</verse>
        <verse osisID='Tob.8.14'>Schicke hin eine Magd / vnd las sehen / ob er auch tod sey / Das wir jn vor tage begraben.</verse>
        <verse osisID='Tob.8.15'>Vnd die Magd schleich in die Kamer / fand sie beide gesund vnd frisch / vnd schlaffend bey einander /</verse>
        <verse osisID='Tob.8.16'>Vnd sie bracht jnen die gute Botschafft.</verse>
        <verse osisID='Tob.8.17'>VND Raguel vnd sein weib Hanna danckten Gott vnd sprachen / Wir dancken dir HERR du Gott Jsrael / das es nicht geschehen ist / wie wir besorgten. Denn du hast deine Barmhertzigkeit an vns erzeigt / vnd hast vnsern Feind / der vns leide that / vertrieben /</verse>
        <verse osisID='Tob.8.18'>Du hast dich erbarmet vber diese zwey einige Kinder. Vnd nu HERR gib jnen / das sie dich allezeit loben / fur solche Gnade / vnd dir allzeit preis vnd lob opffern / Das ander Leute an jnen erkennen / das du allein Gott bist in aller Welt.</verse>
        <verse osisID='Tob.8.19'>VND als bald befalh Raguel / das sie das Grab wider fülleten / ehe es tag würde.</verse>
        <verse osisID='Tob.8.20'>Vnd seinem Weibe befalh er / das sie wider ein Mal zurichtet / Vnd schüffe jnen alle notdurfft auff den weg.</verse>
        <verse osisID='Tob.8.21'>Vnd er lies zwey feiste Rinder schlachten / vnd vier Schafe / vnd lud alle seine Nachbarn vnd Freunde zu gast.</verse>
        <verse osisID='Tob.8.22'>Vnd Raguel vermanet vnd bat Tobiam hoch / das er zwo wochen wolt bey jm verziehen.</verse>
        <verse osisID='Tob.8.23'>Vnd von alle seinen Gütern gab er die helffte Tobie / Vnd macht eine Verschreibung / das nach seinem tode / die ander helffte auch Tobie werden solte.</verse>
      </chapter>
      <chapter osisID='Tob.9'>
        <verse osisID='Tob.9.1'>Da rieff Tobias den Engel zu sich / Denn er meinet / es were ein Mensch / vnd sprach zu jm / Asaria mein bruder / ich bitte dich / höre mein wort.</verse>
        <verse osisID='Tob.9.2'>Wenn ich mich dir gleich selb zu einem eigene knecht gebe / So were es noch nichts gegen deiner wolthat.</verse>
        <verse osisID='Tob.9.3'>Doch bitte ich dich / nim diese Knechte vnd Kamel / vnd zeuch zu Gabel gen Rages in Meden / vnd gib jm diese Handschrifft / vnd nim von jm das Geld / vnd bitte jn / das er wölle zu meiner Hochzeit komen.</verse>
        <verse osisID='Tob.9.4'>Denn du weissest / mein Vater zelet stunde vnd tag / vnd wenn ich einen tag zu lang aussen bliebe / so würde seine Seele betrübt.</verse>
        <verse osisID='Tob.9.5'>Vnd du weist wie seer mich Raguel gebeten hat / das ichs jm nicht kan abschlahen. Sup. 4.</verse>
        <verse osisID='Tob.9.6'>DA nam der Engel Raphael vier der Knechte Raguelis / vnd zwey Kamel / vnd zoch gen Rages / vnd fand den Gabel / vnd gab jm die Handschrifft / vnd empfieng das Geld von jm.</verse>
        <verse osisID='Tob.9.7'>Vnd zeigt jm an / alles was geschehen war vom son Tobie / vnd bat jn zur Hochzeit.</verse>
        <verse osisID='Tob.9.8'>VND da sie mit einander kamen in das haus Raguelis / funden sie Tobiam vber tisch / Vnd sihe / er stund gegen jnen auff / vnd küsseten einander. Vnd Gabel weinete / vnd lobet Gott vnd sprach /</verse>
        <verse osisID='Tob.9.9'>Es segene dich der Gott Jsrael / denn du bist eins fromen / gerechten vnd gottfürchtigen Mannes son / der den Armen viel gutes gethan hat /</verse>
        <verse osisID='Tob.9.10'>Gesegnet sey dein Weib vnd deine Eltern /</verse>
        <verse osisID='Tob.9.11'>vnd Gott gebe / das jr sehet / ewer Kinder / vnd ewer Kindskinder / bis ins dritte vnd vierde Geschlecht / Vnd gesegnet sey dein Same von dem Gott Jsrael / der da herrschet vnd regieret ewiglich.</verse>
        <verse osisID='Tob.9.12'>Vnd als sie alle Amen gesprochen / satzten sie sich zu tische / Aber das Mahl vnd freude hielten sie in Gottes furcht.</verse>
      </chapter>
      <chapter osisID='Tob.10'>
        <verse osisID='Tob.10.1'>ALs aber der junge Tobias seiner Hochzeit halben lange aussen war / fieng der alte Tobias sein Vater an zu sorgen / vnd sprach / Warumb wird mein Son so lange aussen sein / vnd was helt jn auff?</verse>
        <verse osisID='Tob.10.2'>Vieleicht ist Gabel gestorben / vnd niemand wil jm das Geld widergeben.</verse>
        <verse osisID='Tob.10.3'>Vnd wurden seer trawrig / Tobias vnd Hanna sein Hausfraw / vnd weineten beide / das jr Son auff die bestimpte zeit nicht wider heim kam.</verse>
        <verse osisID='Tob.10.4'>VND seine Mutter weinete / das sie sich nicht wolt trösten lassen / vnd sprach /</verse>
        <verse osisID='Tob.10.5'>Ah mein Son / ah mein son / Warumb haben wir dich lassen wandern / vnser einige freude / vnser einiger trost in vnserm Alter / vnser hertz vnd vnser Erbe.</verse>
        <verse osisID='Tob.10.6'>Wir hetten Schatzs gnug gehabt / wenn wir dich nicht hetten weggelassen.</verse>
        <verse osisID='Tob.10.7'>Vnd Tobias sprach zu jr / Schweige vnd sey getrost / vnserm Son gehets / ob Gott wil / wol / Er hat einen trewen Gesellen mit sich.</verse>
        <verse osisID='Tob.10.8'>Sie aber wolt sich nicht trösten lassen / vnd lieff alletage hin aus / vnd sahe auff alle strassen / da er her komen solt / ob sie jn etwa ersehe. Sup. 5.</verse>
        <verse osisID='Tob.10.9'>RAguel aber sprach zu seinem eidem Tobia / Bleib bey vns / ich wil einen Boten schicken zu Tobia deinem Vater / vnd jn wissen lassen / das dirs wol gehet.</verse>
        <verse osisID='Tob.10.10'>Vnd Tobias sprach / Jch weis / das mein Vater vnd Mutter jtzund alle tag vnd stunde zelen / vnd sind meinet halben hoch bekümert.</verse>
        <verse osisID='Tob.10.11'>Vnd als Raguel mit vielen worten Tobiam bat / vnd ers in keinen weg willigen wolt / befalh er jm Saram / vnd gab jm die helffte aller seiner Güter / an Knechten / Megden / an Viehe / Kameln vnd Rindern / vnd viel Geld / vnd lies jn gesund vnd frölich von sich ziehen / vnd sprach /</verse>
        <verse osisID='Tob.10.12'>Der heilige Engel des HERRN sey bey dir auff dem wege / vnd bringe dich gesund wider heim / das du dein Eltern gesund findest / Vnd Gott gebe / das meine augen mögen ewer Kinder sehen / ehe ich sterbe.</verse>
        <verse osisID='Tob.10.13'>VNd die Eltern namen die Tochter vnd küsseten sie / vnd liessen sie von sich / Vnd vermaneten / das sie ja wolt jres Mannes eltern ehren / als jr eigen Eltern / jren Man lieben / das Gesinde vleissig regieren / vnd sich selbs züchtiglich halten.</verse>
      </chapter>
      <chapter osisID='Tob.11'>
        <verse osisID='Tob.11.1'>VND auff dem wege / da sie gen Haran kamen / welches auff halbem wege ist gegen Nineue / am eilfften tage /</verse>
        <verse osisID='Tob.11.2'>sprach der Engel / Tobia mein bruder / Du weist / wie wir mit deinem Vater verlassen haben.</verse>
        <verse osisID='Tob.11.3'>Wenn dirs gefiel / so wolten wir vorhin ziehen / vnd dein Weib so gemach lassen hernach ziehen / mit dem Gesinde vnd Vieh.</verse>
        <verse osisID='Tob.11.4'>Vnd als Tobia solchs gefiel / sprach Raphael / Nim zu dir von des fisches Gallen / Denn du wirst jr bedürffen.</verse>
        <verse osisID='Tob.11.5'>Da nam Tobias des fisches Galle zu sich / vnd zogen also vorhin.</verse>
        <verse osisID='Tob.11.6'>HAnna aber sass teglich am wege auff einem Berge / das sie kund weit vmb sich sehen. Vnd als sie an dem ort nach jm sahe / ward sie jres Sons gewar von ferne / vnd kand jn von stund an / vnd lieff hin / vnd sagets jrem Manne / vnd sprach / Sihe / dein Son kompt.</verse>
        <verse osisID='Tob.11.7'>VND Raphael sprach zu Tobia / Bald wenn du wirst ins Haus komen / So bete vnd ruffe zum HERRN / vnd dancke jm / vnd gehe darnach zu deinem Vater / vnd küsse jn /</verse>
        <verse osisID='Tob.11.8'>vnd als bald salbe jm die Augen mit der Gallen vom fische / welche du bey dir hast / So werden von stund seine Augen geöffnet werden? vnd dein Vater wird wider sehend / vnd seer fro werden.</verse>
        <verse osisID='Tob.11.9'>DA lieff der Hund vorhin / welchen sie mit sich genomen hatten / vnd wedelt mit seinem Schwantz / sprang vnd stellet sich frölich.</verse>
        <verse osisID='Tob.11.10'>Vnd sein blinder Vater stund eilend auff / vnd eilet / das er sich sties / Da rüffet er einem Knecht / der jn bey der hand füret / seinem Son entgegen.</verse>
        <verse osisID='Tob.11.11'>Der gleichen that die Mutter / vnd küsseten jn / vnd weineten beide fur freuden.</verse>
        <verse osisID='Tob.11.12'>Vnd als sie gebetet hatten / vnd Gott gedanckt / satzten sie sich zusamen nider.</verse>
        <verse osisID='Tob.11.13'>DA nam Tobias von der Gallen des fisches / vnd salbet dem Vater seine Augen. Vnd er leid das fast eine halbe stunde /</verse>
        <verse osisID='Tob.11.14'>vnd der Star gieng jm von den Augen / wie ein heutlin von einem ey.</verse>
        <verse osisID='Tob.11.15'>Vnd Tobias nam es / vnd zog es von seinen Augen / vnd als bald ward er wider sehend.</verse>
        <verse osisID='Tob.11.16'>Vnd sie preiseten Gott / er vnd sein Weib / vnd alle / die es erfuren.</verse>
        <verse osisID='Tob.11.17'>Vnd Tobias sprach / Jch dancke dir HERR / du Gott Jsrael / das du mich gezüchtiget hast / vnd doch mir wider geholffen / das ich meinen lieben Son wider sehen kan.</verse>
        <verse osisID='Tob.11.18'>VND nach sieben tagen / kam auch Sara seins Sons weib / mit alle jrem Gesinde / Viehe vnd Kamel / vnd brachten viel Goldes mit sich / vnd auch das Geld / das er empfangen hatte von dem Gabel. Vnd Tobias erzelet seinen Eltern / so viel guts / das Gott bey jm gethan hatte / durch den Gesellen / der mit jm gezogen war.</verse>
        <verse osisID='Tob.11.19'>Vnd Achior vnd Nabath / Tobie vettern kamen zu jm / vnd wündscheten jm glück / freweten sich mit jm alles des glücks / das jm Gott gegeben hatte.</verse>
        <verse osisID='Tob.11.20'>Vnd sieben tage lang assen sie mit einander / vnd waren frölich.</verse>
      </chapter>
      <chapter osisID='Tob.12'>
        <verse osisID='Tob.12.1'>DArnach rieff Tobias seinem Son zu jm / vnd sprach / Was sollen doch wir dem heiligen Manne / deinem Gesellen geben / der mit dir gezogen ist?</verse>
        <verse osisID='Tob.12.2'>Vnd Tobias antwortet seinem Vater / Wie können wir die grosse wolthat / die er mir gethan hat / vergelten?</verse>
        <verse osisID='Tob.12.3'>Er hat mich gesund hin vnd wider bracht / Hat das Geld selbs bey Gabel geholet / Hat mir zu diesem Weibe geholffen / Da zu hat er den bösen Geist vertrieben / vnd jre Eltern erfrewet /</verse>
        <verse osisID='Tob.12.4'>Ja mich selb hat er errettet / da mich der grosse Fisch fressen wolt / Vnd hat dir wider geholffen zu deinem Gesichte / vnd hat vns vber die masse viel guts gethan /</verse>
        <verse osisID='Tob.12.5'>Wie können wir jm denn solche grosse wolthat vergelten? Aber ich bitte dich mein Vater / beute jm an die helffte aller Habe / die wir mit vns bracht haben / das ers wolt annemen.</verse>
        <verse osisID='Tob.12.6'>VND beide Vater vnd Son / fodderten jn auff einen ort / vnd baten jn / das er wolt annemen die helffte aller Güter / die sie mit sich bracht hatten.</verse>
        <verse osisID='Tob.12.7'>Vnd er saget heimlich zu jnen / Lobet vnd dancket jr Gott von Himel bey jederman / das er euch solche gnade erzeiget hat.</verse>
        <verse osisID='Tob.12.8'>Der Könige vnd Fürsten rat vnd heimligkeit / sol man verschweigen / Aber Gottes werck sol man herrlich preisen vnd offenbaren.</verse>
        <verse osisID='Tob.12.9'>Ein solch Gebet mit fasten vnd almosen ist besser / denn viel Golds zum Schatz samlen / Denn die Almosen erlösen vom tode / tilgen die sünde / halten bey dem leben /</verse>
        <verse osisID='Tob.12.10'>Die Gottlosen aber bringen sich selber vmb jr leben. Sup. 4.</verse>
        <verse osisID='Tob.12.11'>SO wil ich nu die warheit offenbaren / vnd den heimlichen befelh euch nicht verbergen.</verse>
        <verse osisID='Tob.12.12'>Da du so heiss weinetest vnd betest / stundest von der Mahlzeit auff / vnd begrubest die Todten / hieltest die Leichen heimlich in deinem Hause / vnd begrubest sie bey der nacht / Da bracht ich dein Gebet fur den HERRN.</verse>
        <verse osisID='Tob.12.13'>Vnd weil du Gott lieb warest / so musts so sein / on Anfechtung mustestu nicht bleiben / Auff das du beweret wurdest.</verse>
        <verse osisID='Tob.12.14'>Vnd nu hat mich Gott geschickt / das ich dich solle heilen / vnd den bösen Geist vertreiben / der vmb Sara deines Sons weib war.</verse>
        <verse osisID='Tob.12.15'>Vnd ich bin Raphael / einer von den sieben Engeln / die wir fur dem HERRN stehen. Sup. 5; Sup. 8; Sup. 11.</verse>
        <verse osisID='Tob.12.16'>ALS sie das höreten / wurden sie betrübt / zitterten vnd fielen auff jr angesicht zur erden.</verse>
        <verse osisID='Tob.12.17'>Vnd der Engel sprach zu jnen / Seid getrost / vnd fürchtet euch nicht /</verse>
        <verse osisID='Tob.12.18'>Denn Gott hats so haben wöllen / das ich bey euch gewesen bin / den lobet vnd dancket.</verse>
        <verse osisID='Tob.12.19'>Es schein wol / als esse vnd trüncke ich mit euch / aber ich brauch vnsichtbar speise / die kein Mensch sehen kan.</verse>
        <verse osisID='Tob.12.20'>Vnd nu ists zeit / das ich zu dem wider hin gehe / der mich gesand hat / Dancket jr Gott / vnd verkündiget seine Wunder.</verse>
        <verse osisID='Tob.12.21'>VND als er das gesagt hatte / verschwand er fur jren augen / vnd sahen jn nimer.</verse>
        <verse osisID='Tob.12.22'>Vnd sie fielen nieder drey stunde lang / vnd danckten Gott / Vnd darnach stunden sie auff / vnd sagten solchs nach / vnd verkündigeten seine grosse Wunder.</verse>
      </chapter>
      <chapter osisID='Tob.13'>
        <verse osisID='Tob.13.1'>TObias aber that seinen mund auff / lobet Gott / vnd sprach.</verse>
        <verse osisID='Tob.13.2'>HERR du bist ein grosser starcker Gott / Vnd dein Reich weret ewiglich. DV züchtigest / vnd tröstet wider / Du kanst in die Helle stossen / vnd wider eraus füren / Deiner Hand kan niemands entfliehen. 1. Reg. 2.</verse>
        <verse osisID='Tob.13.3'>JR kinder Jsrael / lobet den HERRN / vnd fur den Heiden preiset jn. DEnn darumb hat er euch zerstrewet vnter die Heiden / welche jn nicht kennen / Das jr seine Wunder verkündiget / Vnd die Heiden erkennen / das kein allmechtiger Gott ist / denn er allein.</verse>
        <verse osisID='Tob.13.4'>ER hat vns gezüchtiget vmb vnser Sünde willen / Vnd durch seine Güte hilfft er vns wider.</verse>
        <verse osisID='Tob.13.5'>SEhet was er an vns gethan hat / Mit furcht vnd zittern lobet jn in seinen Wercken / Vnd preiset den / der ewiglich herrschet.</verse>
        <verse osisID='Tob.13.6'>VNd ich wil jn auch preisen / in diesem Lande / darin wir gefangen sind / Denn er hat seine Wunder vber ein sündlich Volck erzeigt.</verse>
        <verse osisID='Tob.13.7'>DArumb bekeret euch jr Sünder / vnd thut gutes fur Gott / Vnd gleubt / das er euch Güte erzeigt.</verse>
        <verse osisID='Tob.13.8'>VND ich wil mich nu von hertzen frewen in Gott /</verse>
        <verse osisID='Tob.13.9'>Lobet den HERRN jr seine Auserweleten / haltet Freudentage / vnd preiset jn.</verse>
        <verse osisID='Tob.13.10'>JErusalem du Gottes stad / Gott wird dich züchtigen vmb deiner werck willen / Aber er wird sich wider dein erbarmen.</verse>
        <verse osisID='Tob.13.11'>LObe den HERRN vmb seine Gabe / Vnd preise den ewigen Gott / das er deine Hütten wider bawe. VNd alle deine Gefangen widerhole / Das du ewiglich dich frewen mügest.</verse>
        <verse osisID='Tob.13.12'>DV wirst wie ein heller Glantz leuchten / Vnd an allen enden auff Erden wird man dich ehren.</verse>
        <verse osisID='Tob.13.13'>VOn fernen Landen wird man zu dir komen / vnd Geschenck bringen.</verse>
        <verse osisID='Tob.13.14'>JN dir werden sie den HERRN anbeten / vnd du wirst das Heiligthum heissen / Den grossen Namen des HERRN werden sie in dir anruffen.</verse>
        <verse osisID='Tob.13.15'>VErflucht werden sein alle die dich verachten / Verdampt werden sein alle die dich lestern. GEsegnet werden sein alle die dich bawen.</verse>
        <verse osisID='Tob.13.16'>DV aber wirst dich frewen vber deinen Kindern / Denn sie werden alle gesegnet / vnd zum HERRN gebracht werden.</verse>
        <verse osisID='Tob.13.17'>Wol denen / die dich lieben / vnd die dir wündschen / das dirs wolgehe.</verse>
        <verse osisID='Tob.13.18'>MEine seele lobe den HERRN / Denn der HERR vnser Gott wird die stad Jerusalem von allen trübsalen erlösen.</verse>
        <verse osisID='Tob.13.19'>WOl mir / so die vbrigen von meinem Samen / sehen werden Jerusalem in seiner herrligkeit.</verse>
        <verse osisID='Tob.13.20'>DJe pforten Jerusalem werden von Saphir vnd Smaragd gebawet werden / Vnd aus Edelsteinen / rings vmb alle jre mauren. Apoc. 21.</verse>
        <verse osisID='Tob.13.21'>MJt weissem vnd reinem Marmor / werden alle jre Gassen gepflastert werden / vnd in allen Strassen wird man Haleluia singen.</verse>
        <verse osisID='Tob.13.22'>GElobet sey Gott / der sie erhöret hat / Vnd sein Reich bleibe ewiglich vber sie / Amen.</verse>
      </chapter>
      <chapter osisID='Tob.14'>
        <verse osisID='Tob.14.1'>NAch diesem Geschicht / als Tobias war wider sehend worden / lebet er noch zwey vnd vierzig jar / vnd sahe seine Kindskind.</verse>
        <verse osisID='Tob.14.2'>Vnd als er nu hundert vnd zwey jar alt war / ward er ehrlich begraben zu Nineue.</verse>
        <verse osisID='Tob.14.3'>Denn da er sechs vnd funffzig jar alt war / ward er blind / vnd im sechzigsten jar ward er wider sehend.</verse>
        <verse osisID='Tob.14.4'>Vnd hat die vbrige zeit seines Lebens / frölich zugebracht / vnd nam zu in Gottes furcht / vnd starb in gutem frieden.</verse>
        <verse osisID='Tob.14.5'>VOr seinem Tod aber / foddert er Tobiam seinen son zu sich / vnd sieben junge Knaben / seines Sons kinder / vnd sprach zu jnen /</verse>
        <verse osisID='Tob.14.6'>Nineue wird bald zu bodem gehen / Denn das wort des HERRN wird nicht feilen / Aber in Meden wirds als denn noch ein zeitlang Friede sein.</verse>
        <verse osisID='Tob.14.7'>Vnd vnsere Brüder / welche aus dem lande Jsrael zerstrewet sind / werden wider komen. Vnd vnser Land / das jtzt wüste ist / wird wider allenthalben bewonet werden. Vnd das Gottes haus / das da verbrennet ist / sol wider gebawet werden / vnd werden wider hin komen / alle die Gott fürchten.</verse>
        <verse osisID='Tob.14.8'>Vnd auch die Heiden werden jre Götzen verlassen / vnd werden gen Jerusalem komen / vnd da wonen /</verse>
        <verse osisID='Tob.14.9'>Vnd alle Heiden vnd Könige werden sich in jr frewen / vnd anbeten den Gott Jsrael.</verse>
        <verse osisID='Tob.14.10'>SO höret nu meine Söne ewern Vater / Dienet dem HERRN in der warheit / vnd halt euch zu jm rechtschafften.</verse>
        <verse osisID='Tob.14.11'>Thut was er geboten hat / vnd leret solchs ewre Kinder / Das sie auch Almosen geben / das sie Gott allzeit fürchten / vnd trawen von gantzem hertzen.</verse>
        <verse osisID='Tob.14.12'>Vnd liebe Kinder höret mich / vnd bleibet nicht hie zu Nineue / Sondern wenn jr ewer Mutter auch begraben habt / neben mich in meinem Grabe / Als denn macht euch auff / das jr von hinnen ziehet /</verse>
        <verse osisID='Tob.14.13'>Denn ich sehe / das die Sünde Nineue wirds mit jr ein ende machen.</verse>
        <verse osisID='Tob.14.14'>VND als bald nach seiner Mutter tod / zoch Tobias von Nineue / mit seinem Weib / Kindern vnd Kindskindern / vnd zoch in Meden zu seinem Schweher / vnd seines Weibes Freunden /</verse>
        <verse osisID='Tob.14.15'>vnd fand sie frisch vnd gesund in einem guten rüglichen Alter / Vnd er pflegt jr. Vnd als sie sturben / drücket er jnen auch jr Augen zu / Vnd kriegt also das gantze Erbe vnd güter Raguelis. Vnd lebet bis in das fünffte Geschlecht / vnd sahe seine Kinder vnd Kindskinder.</verse>
        <verse osisID='Tob.14.16'>Vnd als er neun vnd neunzig jar alt war / welche er in Gottes furcht frölich zugebracht hatte / begruben jn seine Freunde.</verse>
        <verse osisID='Tob.14.17'>Vnd alle sein Geschlecht / bleib in heiligem wandel vnd leben / Also / das sie angenem waren / fur Gott vnd den Leuten / vnd allen die im Lande woneten. - Ende des Buchs Tobie.</verse>
      </chapter>
    </div></osisText>
</osis>