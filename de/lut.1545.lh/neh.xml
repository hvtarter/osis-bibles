<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Neh'>
      <chapter osisID='Neh.1'>
        <verse osisID='Neh.1.1'>DJS sind die Geschichte Nehemja / des sons Hachalja. Es geschach im monden Chislef des zwenzigsten jars / das ich war zu Susan auff dem Schlos /</verse>
        <verse osisID='Neh.1.2'>kam Hanani einer meiner brüder / mit etlichen Mennern aus Juda / Vnd ich fraget sie / Wie es den Jüden gienge / die errettet vnd vberig waren von dem Gefengnis / vnd wie es zu Jerusalem gienge?</verse>
        <verse osisID='Neh.1.3'>Vnd sie sprachen zu mir / Die vbrigen von dem Gefengnis sind daselbs im Lande in grossem vnglück vnd schmach / Die mauren Jerusalem sind zubrochen / vnd jre Thor mit fewr verbrand.</verse>
        <verse osisID='Neh.1.4'>Da ich aber solche wort höret / sas ich vnd weinet / vnd trug leid zween tage / vnd fastet vnd betet fur dem Gott von Himel /</verse>
        <verse osisID='Neh.1.5'>vnd sprach. Ah HERR Gott von Himel / grosser vnd schrecklicher Gott / der da helt den Bund vnd barmhertzigkeit denen / die jn lieben / vnd seine Gebot halten /</verse>
        <verse osisID='Neh.1.6'>Las doch deine Ohren auffmercken / vnd deine Augen offen sein / das du hörest das gebet deines Knechts / das ich nu fur dir bete tag vnd nacht / fur die kinder Jsrael deine Knechte / vnd bekenne die sünde der kinder Jsrael / die wir an dir gethan haben / vnd ich vnd meins Vaters haus haben auch gesündiget.</verse>
        <verse osisID='Neh.1.7'>Wir sind verruckt worden / Das wir nicht gehalten haben die Gebot / Befelh vnd Rechte / die du geboten hast deinem knecht Mose.</verse>
        <verse osisID='Neh.1.8'>GEdenck aber doch des worts / das du deinem knecht Mose gebotest / vnd sprachest / Wenn jr euch vergreifft / So wil ich euch vnter die Völcker strewen.</verse>
        <verse osisID='Neh.1.9'>Wo jr euch aber bekeret zu mir / vnd haltet meine Gebot / vnd thut sie / vnd ob jr verstossen weret bis an der Himel ende / So wil ich euch doch von dannen versamlen / vnd wil euch bringen an den Ort / den ich erwelet habe / das mein Name daselbs wone.</verse>
        <verse osisID='Neh.1.10'>Sie sind doch ja deine Knechte vnd dein Volck / die du erlöset hast / durch deine grosse Krafft vnd mechtige Hand.</verse>
        <verse osisID='Neh.1.11'>Ah HERR / las deine Ohren auffmercken auff das gebet deines Knechtes / vnd auffs gebet deiner Knechte / die da begern deinen Namen zu fürchten / vnd las deinem Knechte heute gelingen / vnd gib jm barmhertzigkeit fur diesem Manne / Denn ich war des königs Schencke. Deut. 12.</verse>
      </chapter>
      <chapter osisID='Neh.2'>
        <verse osisID='Neh.2.1'>JM monden Nissan des zwenzigsten jars des Königes Arthahsastha / da wein vor jm stund / hub ich den wein auff vnd gab dem Könige / Vnd ich sahe trawriglich fur jm.</verse>
        <verse osisID='Neh.2.2'>Da sprach der König zu mir / Warumb sihestu so vbel? du bist ja nicht kranck? das ists nicht / sondern du bist schweermütig. Jch aber furcht mich fast seer /</verse>
        <verse osisID='Neh.2.3'>vnd sprach zum Könige / Der König lebe ewiglich / Solt ich nicht vbel sehen? Die Stad / da das Haus des begrebnis meiner Veter ist / ligt wüste / vnd jre thor sind mit fewr verzehret.</verse>
        <verse osisID='Neh.2.4'>Da sprach der König zu mir / Was fodderstu denn? Da bat ich den Gott vom Himel /</verse>
        <verse osisID='Neh.2.5'>vnd sprach zum Könige / Gefellet es dem Könige vnd deinen Knechten fur dir / das du mich sendest in Juda / zu der Stad des begrebnis meiner Veter / das ich sie bawe.</verse>
        <verse osisID='Neh.2.6'>VND der König sprach zu mir / vnd die Königin die neben jm sas / Wie lange wird deine Reise weren? vnd wenn wirstu widerkomen? Vnd es gefiel dem Könige / das er mich hin sendete. Vnd ich setzete jm ein bestimpte zeit.</verse>
        <verse osisID='Neh.2.7'>Vnd sprach zum Könige / Gefellet es dem Könige / so gebe er mir Brieue an die Landpfleger jenseid des wassers / das sie mich hinüber geleiten / bis ich kome in Juda.</verse>
        <verse osisID='Neh.2.8'>Vnd brieue an Assaph den Holtzfürsten des Königes / das er mir holtz gebe zu balcken der pforten am Pallast / die im hause vnd an der Stadmauren sind / vnd zum Hause da ich einziehen sol. Vnd der König gab mir nach der guten hand meins Gottes vber mir.</verse>
        <verse osisID='Neh.2.9'>Vnd da ich kam zu den Landpflegern jenseid des wassers / gab ich jnen des Königes brieue. Vnd der König sandte mit mir die Heubtleute vnd reuter.</verse>
        <verse osisID='Neh.2.10'>DA aber das hörete Saneballat der Horoniter / vnd Tobia ein Ammonitisch knecht / verdros es sie seer / das ein Mensch komen were / der guts suchet fur die kinder Jsrael.</verse>
        <verse osisID='Neh.2.11'>VND da ich gen Jerusalem kam / vnd drey tage da gewesen war /</verse>
        <verse osisID='Neh.2.12'>macht ich mich des nachts auff / vnd wenig Menner mit mir / Denn ich saget keinem Menschen / was mir mein Gott eingegeben hatte zu thun an Jerusalem / vnd war kein Thier mit mir / on da ich auffreit.</verse>
        <verse osisID='Neh.2.13'>Vnd ich reit zum Talthor aus bey der nacht / fur den Drachenbrun / vnd an das Mistthor / vnd thet mir wehe / das die mauren Jerusalem zurissen waren / vnd die thor mit fewr verzehret.</verse>
        <verse osisID='Neh.2.14'>Vnd gieng hinüber zu dem Brunthor / vnd zu des Königes teich / vnd war da nicht raum meinem Thier / das vnter mir hette gehen können.</verse>
        <verse osisID='Neh.2.15'>Da zoch ich bey nacht den Bach hin an / vnd thet mir wehe / die mauren also zusehen vnd keret vmb / vnd kam zum Thalthor wider heim.</verse>
        <verse osisID='Neh.2.16'>VND die Obersten wusten nicht / wo ich hin gieng / oder was ich machte. Denn ich hatte bis da her den Jüden vnd den Priestern / den Ratherrn vnd den Obersten / vnd den andern die am Werck erbeiten / nichts gesagt.</verse>
        <verse osisID='Neh.2.17'>Vnd sprach zu jnen / Jr sehet das vnglück / darinnen wir sind / das Jerusalem wüste ligt / vnd jre thor sind mit fewr verbrand / Kompt / lasst vns die mauren Jerusalem bawen / das wir nicht mehr eine schmach seien.</verse>
        <verse osisID='Neh.2.18'>Vnd sagt jnen an die hand meines Gottes / die gut vber mir war / Dazu die wort des Königes / die er mir geredt hatte. Vnd sie sprachen / So lasst vns auff sein / Vnd wir baweten / vnd jre hende wurden gestercket zum guten.</verse>
        <verse osisID='Neh.2.19'>DA aber das Saneballat der Horoniter / vnd Tobia der Ammonitisch knecht / vnd Gosem der Araber höret / spotteten sie vnser vnd verachten vns / vnd sprachen / Was ist das / das jr thut? Wolt jr wider von dem Könige abfallen?</verse>
        <verse osisID='Neh.2.20'>Da antwortet ich jnen / vnd sprach / Der Gott von Himel wird vns gelingen lassen / Denn wir seine Knechte haben vns auffgemacht vnd bawen / Jr aber habt kein teil noch recht / noch gedechtnis in Jerusalem.</verse>
      </chapter>
      <chapter osisID='Neh.3'>
        <verse osisID='Neh.3.1'>VND Eliasib der Hohepriester macht sich auff mit seinen brüdern den Priestern / vnd baweten das Schaffthor / Sie heiligeten es vnd setzten seine thür ein / sie heiligeten es aber bis an den thurm Mea / nemlich / bis an den thurm Hananeel.</verse>
        <verse osisID='Neh.3.2'>Neben jm baweten die menner von Jeriho / Auch bawet neben jm Sachur / der son Jmri.</verse>
        <verse osisID='Neh.3.3'>Aber das Fischthor baweten die kinder Senaa / sie decketen es vnd setzeten seine thür ein / schlösser vnd rigel.</verse>
        <verse osisID='Neh.3.4'>Neben sie bawete Meremoth / der son Vria / des sons Hakoz. Neben sie bawete Mesullam der son Berechja / des sons Mesesabeel. Neben sie bawete Zadok der son Baena.</verse>
        <verse osisID='Neh.3.5'>Neben sie baweten die von Thekoa / Aber jre GewaltigenDie armen müssen das Creutz tragen. Die Reichen geben nichts. Taus Ess hat nicht / Sees Zing gibt nicht / Quater Drey die helffen frey. brachten jren hals nicht zum dienst jrer Herrn.</verse>
        <verse osisID='Neh.3.6'>DAS Altethor bawete Joiada der son Passeah / vnd Mesullam der son Besodja / Sie decketen es vnd setzeten ein seine thür / vnd schlösser vnd rigel.</verse>
        <verse osisID='Neh.3.7'>Neben sie baweten Melathja von Gibeon / vnd Jadon von Merono / menner von Gibeon vnd von Mizpa / am stuel des Landpflegers disseid des wassers.</verse>
        <verse osisID='Neh.3.8'>Neben jm bawete Vsiel / der son Harhaja der Goldschmid. Neben jm bawete Hananja der son der Apoteker / vnd sie baweten aus zu Jerusalem bis an die breite mauren.</verse>
        <verse osisID='Neh.3.9'>Neben jm bawete Rephaja / der son Hur / der Oberst des halben vierteils zu Jerusalem.</verse>
        <verse osisID='Neh.3.10'>Neben jm bawete Jedaia / der son Harumaph / gegen seinem hause vber. Neben jm bawete Hattus / der son Hasabenja.</verse>
        <verse osisID='Neh.3.11'>Aber Malchia der son Harim / vnd Hasub der son PahathMoab / baweten zwey stücke / vnd den Thurn bey den ofen.</verse>
        <verse osisID='Neh.3.12'>Neben jm bawete Sallum / der son Halohes / der Oberst des halben vierteils zu Jerusalem / er vnd seine Töchter.</verse>
        <verse osisID='Neh.3.13'>DAs Thalthor bawet Hanun / vnd die bürger von Sanoah / Sie bawetens vnd setzten ein seine thür / schlösser vnd rigel / vnd tausent ellen an der mauren / bis an das Mistthor.</verse>
        <verse osisID='Neh.3.14'>Das Mistthor aber bawet Malchia der son Rechab der Oberst des vierteils der Weingertner / Er bawet es / vnd setzet ein seine thür / schlösser vnd rigel.</verse>
        <verse osisID='Neh.3.15'>Aber das Brunthor bawete Sallum der son ChalHose / der Oberst des vierteils zu Mizpa / Er bawets vnd deckets / vnd setzet ein seine thür / schlösser vnd rigel. Dazu die mauren am teich Seloah bey dem garten des Königs / bis an die stuffen / die von der stad Dauid erab gehen.</verse>
        <verse osisID='Neh.3.16'>Nach jm bawet Nehemja / der son Asbuk / der Oberst des halben vierteils zu Bethzur / bis gegen die greber Dauid vber / vnd bis an den teich Asuja / vnd bis an das haus der Helden.</verse>
        <verse osisID='Neh.3.17'>NAch jm baweten die Leuiten / Rehum der son Bani. Neben jm bawete Hasabja der Oberst des halben vierteils zu Regila in seinem vierteil.</verse>
        <verse osisID='Neh.3.18'>Nach jm baweten jre brüder Bauai der son Henadad / der Oberst des halben vierteils zu Regila.</verse>
        <verse osisID='Neh.3.19'>Neben jm bawete Eser / der son Jesua / der Oberst zu Mizpa / zwey stück den winckel hin an / gegen dem Harnischhaus.</verse>
        <verse osisID='Neh.3.20'>Nach jm auff dem berge bawete Baruch / der son Sabai / zwey stücke im winckel / bis an die Hausthür Eliasib des Hohenpriesters.</verse>
        <verse osisID='Neh.3.21'>Nach jm bawete Meremoth der son Vria / des sons Hakoz / zwey stück / von der hausthür Eliasib / bis ans ende des hauses Eliasib.</verse>
        <verse osisID='Neh.3.22'>NAch jm baweten die Priester / die menner aus den gegenten.</verse>
        <verse osisID='Neh.3.23'>Nach dem bawete BenJamin vnd Hasub gegen jrem hause vber. Nach dem bawete Asarja der son Maeseja / des sons Ananja neben seinem hause.</verse>
        <verse osisID='Neh.3.24'>Nach jm bawete Benui der son Henadad / zwey stücke vom hause Asarja bis an den winckel / vnd bis an die ecken.</verse>
        <verse osisID='Neh.3.25'>Palal der son Vsai / gegen dem winckel vnd dem Hohenthurn der vom Königshause er aus sihet / bey dem Kerckerhofe. Nach jm Pedaia / der son Pareos.</verse>
        <verse osisID='Neh.3.26'>Die Nethinim aber woneten an Ophel / bis an das Wasserthor / gegen morgen / da der thurm er aus sihet.</verse>
        <verse osisID='Neh.3.27'>Nach dem baweten die von Thekoa zwey stück gegen dem Grossenthurn / der er aus sihet / vnd bis an die mauren Ophel.</verse>
        <verse osisID='Neh.3.28'>ABer von dem Rosthor an baweten die Priester / ein jglicher gegen seinem hause.</verse>
        <verse osisID='Neh.3.29'>Nach dem bawete Zadok der son Jmmer / gegen seinem hause. Nach jm bawete Semaja / der son Sachanja der Thorhüter gegen morgen.</verse>
        <verse osisID='Neh.3.30'>Nach jm bawete Hananja / der son Selemja / vnd Hanun der son Zalaph der sechste / zwey srück. Nach jm bawete Mesullam der son Berechja gegen seinen kasten.</verse>
        <verse osisID='Neh.3.31'>Nach jm bawete Malchia / der son des Goldschmids / bis an das haus der Nethinim vnd der Kremer / gegen dem Ratsthor / vnd bis an den Saal an der ecken.</verse>
        <verse osisID='Neh.3.32'>Vnd zwisschen dem Saal an der ecke zum Schafthor / baweten die Goldschmide vnd die Kremer.</verse>
        <verse osisID='Neh.3.33'>DA aber Saneballat höret / das wir die mauren baweten / ward er zornig vnd seer entrüstet / vnd spottet der Jüden /</verse>
        <verse osisID='Neh.3.34'>vnd sprach fur seinen brüdern vnd den Mechtigen zu Samaria. Was machen die ammechtigen Jüden? Wird man sie so lassen? Werden sie opffern? Werden sie es einen tag volenden? Werden sie die steine lebendig machen / die staubhauffen vnd verband sind?</verse>
        <verse osisID='Neh.3.35'>Aber Tobia der Ammoniter neben jm sprach / Las sie nur bawen wenn Füchse hin auff zögen / die zurissen wol jre steinerne mauren.</verse>
        <verse osisID='Neh.3.36'>HOre vnser Gott / wie veracht sind wir / Kere jre schmach auff jren Kopf / das du sie gebest in verachtung im Lande jres gefengnis.</verse>
        <verse osisID='Neh.3.37'>Decke jre missethat nicht zu / vnd jre sünde vertilge nicht fur dir / Denn sie haben die Bawleute gereitzet.</verse>
        <verse osisID='Neh.3.38'>Aber wir baweten die mauren / vnd fügeten sie gantz an einander / bis an die halbe höhe / Vnd das Volck gewan ein hertz zu erbeiten.</verse>
      </chapter>
      <chapter osisID='Neh.4'>
        <verse osisID='Neh.4.1'>DA aber Saneballat / vnd Tobia / vnd die Araber / vnd Ammoniter / vnd Asdoditer höreten / das die mauren zu Jerusalem zugemacht waren / vnd das sie die lücken angefangen hatten zu büssen / wurden sie seer zornig.</verse>
        <verse osisID='Neh.4.2'>Vnd machten alle sampt einen Bund zu hauffen / das sie kemen vnd stritten wider Jerusalem / vnd machten drin einen jrthum.</verse>
        <verse osisID='Neh.4.3'>Wir aber beten zu vnserm Gott / vnd stelleten Hut vber sie tag vnd nacht gegen sie.</verse>
        <verse osisID='Neh.4.4'>Vnd Juda sprach / Die krafft der Treger ist zu schwach / vnd des staubs ist zu viel / wir kündten an der mauren nicht bawen.</verse>
        <verse osisID='Neh.4.5'>Vnser Widersacher aber gedachten / sie sollens nicht wissen noch sehen / bis wir mitten vnter sie komen / vnd sie erwürgen / vnd das Werck hindern.</verse>
        <verse osisID='Neh.4.6'>DA aber die Jüden / die neben jnen woneten / kamen vnd sagetens vns wol zehen mal / aus allen örten da sie vmb vns woneten /</verse>
        <verse osisID='Neh.4.7'>Da stellet ich vnten an die örter hinder der mauren in die graben / das volck nach jren Geschlechten / mit jren Schwerten / Spies vnd Bogen.</verse>
        <verse osisID='Neh.4.8'>Vnd besahe es / vnd macht mich auff / vnd sprach zu den Ratherrn vnd Obersten / vnd dem andern Volck / Fürchtet euch nicht fur jnen / Gedenckt an den grossen schrecklichen HERRN / vnd streittet fur ewre Brüder / Söne / Töchter / Weiber vnd Heuser.</verse>
        <verse osisID='Neh.4.9'>DA aber vnsere Feinde höreten / das vns war kund worden / machte Gott jren Rat zu nicht. Vnd wir kereten alle wider zur mauren / ein jglicher zu seiner erbeit.</verse>
        <verse osisID='Neh.4.10'>Vnd es geschach hin fürder / das die Jünglinge die helfft theten die erbeit / die ander helfft hielten Spiesse / Schilde / Bogen / vnd Pantzer. Vnd die Obersten stunden hinder dem gantzen hause Juda /</verse>
        <verse osisID='Neh.4.11'>die da baweten an der mauren / vnd trugen last / von denen die jnen auff luden / Mit einer hand theten sie die erbeit / vnd mit der andern hielten sie die woffen.</verse>
        <verse osisID='Neh.4.12'>Vnd ein jglicher der da bawet hatte sein Schwert an seine Lenden gegürtet / vnd bawete also / vnd der mit der Posaunen blies war neben mir.</verse>
        <verse osisID='Neh.4.13'>VND ich sprach zu den Ratherrn vnd Obersten / vnd zum andern Volck / Das werck ist gros vnd weit / vnd wir sind zustrewet auff der mauren / ferne von einander.</verse>
        <verse osisID='Neh.4.14'>An welchem ort jr nu die Posaunen lauten höret / da hin versamlet euch zu vns / vnser Gott wird fur vns streitten /</verse>
        <verse osisID='Neh.4.15'>So wollen wir am werck erbeiten / Vnd jre helffte hielt die Spies / von dem auffgang der morgenröte / bis die sterne erfür kamen.</verse>
        <verse osisID='Neh.4.16'>Auch sprach ich zu der zeit zum volck / Ein jglicher bleibe mit seinem Knaben vber nacht zu Jerusalem / das wir des nachts der Hut vnd des tages der Erbeit warten.</verse>
        <verse osisID='Neh.4.17'>Aber ich vnd meine Brüder vnd meine Knaben / vnd die Menner an der Hut hinder mir / wir zogen vnser Kleider nicht aus / ein jglicher lies das baden anstehen.</verse>
      </chapter>
      <chapter osisID='Neh.5'>
        <verse osisID='Neh.5.1'>VND es erhub sich ein gros geschrey des Volcks / vnd jrer Weiber wider jre Brüder die Jüden.</verse>
        <verse osisID='Neh.5.2'>Vnd waren etliche / die da sprachen / Vnser Söne vnd Töchter sind viel / lasst vns getreide nemen / vndScilicet / pro eis / Vmb sie. essen / das wir leben.</verse>
        <verse osisID='Neh.5.3'>Aber etliche sprachen / Lasst vns vnsere ecker / weinberge / vnd heuser versetzen / vnd getreide nemen in der Thewrung.</verse>
        <verse osisID='Neh.5.4'>Etliche aber sprachen / Lasst vns geld entlehnen auff zinse dein Könige auff vnser ecker vnd Weinberge /</verse>
        <verse osisID='Neh.5.5'>Denn vnser Brüder leib ist wie vnser leib / vnd jre Kinder wie vnser kinder / Sonst würden wir vnser söne vnd töchter vnterwerffen dem dienst / Vnd sind schon vnser töchter etliche vnterworffen / vnd ist kein vermügen in vnsern henden / Auch würden vnsere ecker vnd weinberge der andern.</verse>
        <verse osisID='Neh.5.6'>DA ich aber jr schreien vnd solche wort höret / ward ich seer zornig.</verse>
        <verse osisID='Neh.5.7'>Vnd mein hertz ward rats mit mir / das ich schalt die Ratherrn vnd die Obersten / vnd sprach zu jnen / Wolt jr einer auff den andern wucher treiben? Vnd ich bracht eine grosse Gemeine wider sie /</verse>
        <verse osisID='Neh.5.8'>vnd sprach zu jnen. Wir haben vnsere Brüder die Jüden erkaufft / die den Heiden verkaufft waren / nach vnserm vermügen / vnd jr wolt auch ewre Brüder verkeuffen / die wir zu vns kaufft haben? Da schwiegen sie / vnd funden nichts zu antworten.</verse>
        <verse osisID='Neh.5.9'>VND ich sprach / Es ist nicht gut das jr thut / Solt jr nicht in der furcht Gottes wandeln / vmb der schmach willen der Heiden / vnser Feinde?</verse>
        <verse osisID='Neh.5.10'>Jch vnd meine Brüder vnd meine Knaben / haben jnen auch geld gethan / vnd getreide / den Wucher aber haben wir nachgelassen.</verse>
        <verse osisID='Neh.5.11'>So gebt jnen nu heuts tages wider jre ecker / weinberge / ölegarten / vnd heuser / vnd den Hundertsten am gelde / am getreide / am most / vnd am öle / das jr an jnen gewuchert habt.</verse>
        <verse osisID='Neh.5.12'>Da sprachen sie / Wir wollens widergeben / vnd wollen nichts von jnen foddern / vnd wollen thun / wie du gesagt hast. Vnd ich rieff den Priestern / vnd nam einen Eid von jnen / das sie also thun solten.</verse>
        <verse osisID='Neh.5.13'>Auch schüttelt ich meinen bosen aus / vnd sprach / Also schüttele Gott aus / jderman von seinem Hause / vnd von seiner erbeit / der dis wort nicht handhabet / das er sey ausgeschüttelt vnd leer. Vnd die gantze Gemeine sprach / Amen / vnd lobeten den HERRN. Vnd das Volck thet also.</verse>
        <verse osisID='Neh.5.14'>AVch von der zeit an / da mir befolhen ward ein Landpfleger zu sein im lande Juda / nemlich / vom zwenzigsten jar an / bis in das zwey vnd dreissigst jar des königes Arthahsastha / das sind zwelff jar / neeret ich mich vnd meine Brüder nicht von der Landpfleger kost /</verse>
        <verse osisID='Neh.5.15'>Denn die vorigen Landpfleger / die vor mir gewesen waren / hatten das Volck beschweret / vnd hatten von jnen genomen brot vnd wein / dazu auch vierzig sekel silbers / Auch hatten jre Knaben mit gewalt gefaren vber das Volck / Jch thet aber nicht also / vmb der furcht Gottes willen.</verse>
        <verse osisID='Neh.5.16'>Auch erbeitet ich an der mauren erbeit / vnd kaufft keinen acker / vnd alle meine Knaben musten daselbs an die erbeit zu hauffe komen.</verse>
        <verse osisID='Neh.5.17'>Dazu waren der Jüden vnd öbersten hundert vnd funffzig an meinem Tisch / die zu mir komen waren aus den Heiden / die vmb vns her sind.</verse>
        <verse osisID='Neh.5.18'>Vnd man macht mir des tages einen ochsen / vnd sechs erwelete schaf vnd vogel / Vnd ja inwendig zehen tagen allerley wein die menge / Noch fordert ich nicht der Landpfleger kost / Denn der dienst war schwer auff dem volck.</verse>
        <verse osisID='Neh.5.19'>Gedenck mir mein Gott zum besten / alles das ich diesem Volck gethan habe.</verse>
      </chapter>
      <chapter osisID='Neh.6'>
        <verse osisID='Neh.6.1'>VND da Saneballat / Tobia vnd Gosem der Arabiter vnd ander vnser Feinde erfuren / das ich die mauren gebawet hatte / vnd keine lücke mehr dran were (Wiewol ich die thüre zu der zeit noch nicht gehenget hatte in den thoren)</verse>
        <verse osisID='Neh.6.2'>Sandte Saneballat vnd Gosem zu mir / vnd liessen mir sagen / Kom vnd las vns zusamen komen in den dörffen / in der fleche Ono / Sie gedachten mir aber böses zu thun.</verse>
        <verse osisID='Neh.6.3'>Jch aber sandte Boten zu jnen / vnd lies jnen sagen / Jch hab ein gros geschefft aus zu richten / Jch kan nicht hin ab komen / Es möcht das werck nachbleiben / wo ich die hand abthet / vnd zu euch hin ab zöge.</verse>
        <verse osisID='Neh.6.4'>Sie sandten aber wol vier mal zu mir auff die weise / Vnd ich antwortet jnen auff diese weise.</verse>
        <verse osisID='Neh.6.5'>DA sandte Saneballat zum fünfften mal zu mir seinen Knaben mit einem offenen Brieue in seiner hand /</verse>
        <verse osisID='Neh.6.6'>darinnen war geschrieben / Es ist fur die Heiden komen / vnd Gosem hats gesagt / das du vnd die Jüden gedencket ab zu fallen / Darumb du die mauren bawest / vnd du wollest jr König sein in diesen sachen.</verse>
        <verse osisID='Neh.6.7'>Vnd du habest dir Propheten bestellet / die von dir ausschreien sollen zu Jerusalem / vnd sagen / Er ist der König Juda. Nu solchs wird fur den König komen / So kom nu / vnd las vns mit einander ratschlahen.</verse>
        <verse osisID='Neh.6.8'>Jch aber sandte zu jm / vnd lies jm sagen / Solchs ist nicht geschehen / das du sagest / Du hast es aus deinem hertzen erdacht.</verse>
        <verse osisID='Neh.6.9'>Denn sie alle wolten vns furchtsam machen / vnd gedachten / sie sollen die hand abthun vom geschefft / das sie nicht erbeiten / Aber ich stercket deste mehr meine hand.</verse>
        <verse osisID='Neh.6.10'>VND ich kam ins haus Semaja des sons Delaia / des sons Mehetabeel / vnd er hatte sich verschlossen / vnd sprach / Las vns zusamen komen im hause Gottes mitten im Tempel / vnd die thür des Tempels zuschliessen / Denn sie werden komen dich zu erwürgen / vnd werden bey der nacht komen das sie dich erwürgen.</verse>
        <verse osisID='Neh.6.11'>Jch aber sprach / Solt ein solcher Man fliehen? Solt ein solcher Man / wie ich bin / in den Tempel gehen / das er lebendig bliebe? Jch wil nicht hin ein gehen.</verse>
        <verse osisID='Neh.6.12'>Denn ich mercket das jn Gott nicht gesand hatte / Denn er saget wol weissagunge auff mich / Aber Tobia vnd Saneballat hatten jm geld gegeben.</verse>
        <verse osisID='Neh.6.13'>Darumb nam er geld / auff das ich mich fürchten solt / vnd also thun / vnd sundigen / das sie ein böse geschrey hetten / damit sie mich lestern möchten.</verse>
        <verse osisID='Neh.6.14'>Gedencke mein Gott des Tobia vnd Saneballat / nach diesen seinen wercken auch des Propheten Noadja vnd der andern Propheten / die mich wolten abschrecken.</verse>
        <verse osisID='Neh.6.15'>VND die maure ward fertig im fünff vnd zwenzigsten tage des monden Elul / in zwey vnd funffzig tagen.</verse>
        <verse osisID='Neh.6.16'>Vnd da alle vnsere Feinde das höreten furchten sich alle Heiden / die vmb vns her waren / vnd der mut entfiel jnen / Denn sie merckten das dis werck von Gott war.</verse>
        <verse osisID='Neh.6.17'>Auch zu der selben zeit waren viel der öbersten Juda / dere Brieue giengen zu Tobia / vnd von Tobia zu jnen.</verse>
        <verse osisID='Neh.6.18'>Denn jr waren viel in Juda / die jm geschworen waren / Denn er war ein schwager Sachanja / des sons Arah / vnd sein son Johanan hatte die tochter Mesullam des sons Berechja /</verse>
        <verse osisID='Neh.6.19'>Vnd sagten guts von jm fur mir / vnd brachten meine Rede aus zu jm / So sandte denn Tobia Brieue mich abzuschrecken.</verse>
      </chapter>
      <chapter osisID='Neh.7'>
        <verse osisID='Neh.7.1'>DA wir nu die mauren gebawet hatten / henget ich die thür vnd wurden bestellet die Thorhüter / Senger / vnd Leuiten.</verse>
        <verse osisID='Neh.7.2'>Vnd ich gebot meinem Bruder Hanani / vnd Hananja dem Pallastuogt zu Jerusalem (Denn er war ein trewer man vnd Gottfürchtig fur viel andern)</verse>
        <verse osisID='Neh.7.3'>vnd sprach zu jnen / Man sol die thor Jerusalem nicht auffthun / bis das die Sonne heis werde / vnd wenn man noch erbeitet / sol man die thür zuschlahen vnd verrigeln. Vnd es wurden Hüter bestellet aus den Bürgern Jerusalem / ein jglicher auff seine Hut vnd vmb sein haus.</verse>
        <verse osisID='Neh.7.4'>Die Stad aber war weit von raum vnd gros / Aber wenig volck drinnen vnd die Heuser waren nicht gebawet.</verse>
        <verse osisID='Neh.7.5'>VND mein Gott gab mir ins hertz / das ich versamlet die Ratherrn vnd die Obersten / vnd das Volck / sie zu rechnen / Vnd ich fand ein Register jrer rechnung / die vorhin er auffkomen waren</verse>
        <verse osisID='Neh.7.6'>aus dem Gefengnis / die NebucadNezar / der könig zu Babel / hatte weggefürt / vnd zu Jerusalem woneten / vnd in Juda / ein jglicher in seiner Stad.</verse>
        <verse osisID='Neh.7.7'>Vnd waren komen mit Serubabel / Jesua / Nehemja / Asarja / Raamja / Nahemani / Mardachai / Bilsan / Misperet / Bigeuai / Nehum vnd Baena. Dis ist die zal der Menner vom volck Jsrael.</verse>
        <verse osisID='Neh.7.8'>Der kinder Pareos waren zwey tausent hundert vnd zwey vnd siebenzig.</verse>
        <verse osisID='Neh.7.9'>Der kinder Sephathja / drey hundert vnd zwey vnd siebenzig.</verse>
        <verse osisID='Neh.7.10'>Der kinder Arah / sechs hundert vnd zwey vnd funffzig.</verse>
        <verse osisID='Neh.7.11'>Der kinder PahathMoab vnter den kindern Jesua vnd Joab / zwey tausent acht hundert vnd achzehen.</verse>
        <verse osisID='Neh.7.12'>Der kinder Elam / tausent zwey hundert vnd vier vnd funffzig.</verse>
        <verse osisID='Neh.7.13'>Der kinder Sathu / acht hundert vnd fünff vnd vierzig.</verse>
        <verse osisID='Neh.7.14'>Der kinder Sacai / sieben hundert vnd sechzig.</verse>
        <verse osisID='Neh.7.15'>Der kinder Benui / sechs hundert vnd acht vnd vierzig.</verse>
        <verse osisID='Neh.7.16'>Der kinder Bebai / sechs hundert vnd acht vnd zwenzig.</verse>
        <verse osisID='Neh.7.17'>Der kinder Asgad / zwey tausent drey hundert vnd zwey vnd zwenzig.</verse>
        <verse osisID='Neh.7.18'>Der kinder Adonikam / sechs hundert vnd sieben vnd sechzig.</verse>
        <verse osisID='Neh.7.19'>Der kinder Bigeuai / zwey tausent vnd sieben vnd sechzig.</verse>
        <verse osisID='Neh.7.20'>Der kinder Adin / sechs hundert vnd funff vnd funffzig.</verse>
        <verse osisID='Neh.7.21'>Der kinder Ater von Hiskia / acht vnd neunzig.</verse>
        <verse osisID='Neh.7.22'>Der kinder Hasum / drey hundert vnd acht vnd zwenzig.</verse>
        <verse osisID='Neh.7.23'>Der kinder Bezai / drey hundert vnd vier vnd zwenzig.</verse>
        <verse osisID='Neh.7.24'>Der kinder Hariph / hundert vnd zwelffe. Esra. 2.</verse>
        <verse osisID='Neh.7.25'>DER kinder Gibeon / fünff vnd neunzig.</verse>
        <verse osisID='Neh.7.26'>Der menner von Bethlehem vnd Nethopha / hundert vnd acht vnd achzig.</verse>
        <verse osisID='Neh.7.27'>Der menner von Anathoth / hundert vnd acht vnd zwenzig.</verse>
        <verse osisID='Neh.7.28'>Der menner von BethAsmaueth / zwey vnd vierzig.</verse>
        <verse osisID='Neh.7.29'>Der menner von KiriathJearim / Caphira vnd Beeroth / sieben hundert vnd drey vnd vierzig.</verse>
        <verse osisID='Neh.7.30'>Der menner von Rama vnd Gaba / sechs hundert vnd ein vnd zwenzig.</verse>
        <verse osisID='Neh.7.31'>Der menner von Michmas / hundert vnd zwey vnd zwenzig.</verse>
        <verse osisID='Neh.7.32'>Der menner von BethEl vnd Ai / hundert vnd drey vnd zwenzig.</verse>
        <verse osisID='Neh.7.33'>Der menner vom andern Nebo / zwey vnd funffzig.</verse>
        <verse osisID='Neh.7.34'>Der kinder des andern Elam / tausent zwey hundert vnd vier vnd funffzig.</verse>
        <verse osisID='Neh.7.35'>Der kinder Harim / drey hundert vnd zwenzig.</verse>
        <verse osisID='Neh.7.36'>Der kinder Jereho / drey hundert vnd fünff vnd vierzig.</verse>
        <verse osisID='Neh.7.37'>Der kinder Lodhadid vnd Ono / sieben hundert vnd ein vnd zwenzig.</verse>
        <verse osisID='Neh.7.38'>Der kinder Senaa / drey tausent neun hundert vnd dreissig.</verse>
        <verse osisID='Neh.7.39'>DJE Priester. Der kinder Jedaja / vom hause Jesua / neun hundert vnd drey vnd siebenzig.</verse>
        <verse osisID='Neh.7.40'>Der kinder Jmmer / tausent vnd zwey vnd funffzig.</verse>
        <verse osisID='Neh.7.41'>Der kinder Pashur / tausent zwey hundert vnd sieben vnd vierzig.</verse>
        <verse osisID='Neh.7.42'>Der kinder Harim tausent vnd siebenzehen.</verse>
        <verse osisID='Neh.7.43'>Die Leuiten. Der kinder Jesua vom Kadmiel vnter den kindern Hodua / vier vnd siebenzig.</verse>
        <verse osisID='Neh.7.44'>Die Senger. Der kinder Assaph / hundert vnd acht vnd vierzig.</verse>
        <verse osisID='Neh.7.45'>Die Thorhütter waren / die kinder Sallum. Die kinder Ater / Die kinder Thalmon / Die kinder Akub. Die kinder Hatita / Die kinder Sobai / Alle sampt hundert vnd acht vnd dreissig.</verse>
        <verse osisID='Neh.7.46'>DJe Nethinim. Die kinder Ziha / die kinder Hasupha / die kinder Tabaoth /</verse>
        <verse osisID='Neh.7.47'>die kinder Keros / die kinder Sia / die kinder Padon /</verse>
        <verse osisID='Neh.7.48'>die kinder Libana / die kinder Hagaba / die kinder Salmai /</verse>
        <verse osisID='Neh.7.49'>die kinder Hanan / die kinder Giddel / die kinder Gahar /</verse>
        <verse osisID='Neh.7.50'>die kinder Reaia / die kinder Rezin / die kinder Nekoda /</verse>
        <verse osisID='Neh.7.51'>die kinder Gasam / die kinder Vsa / die kinder Passeah /</verse>
        <verse osisID='Neh.7.52'>die kinder Bessai / die kinder Megunim / die kinder Nephussim /</verse>
        <verse osisID='Neh.7.53'>die kinder Bakbuk / die kinder Hakupha / die kinder Harhur /</verse>
        <verse osisID='Neh.7.54'>die kinder Bazlith / die kinder Mehida / die kinder Harsa /</verse>
        <verse osisID='Neh.7.55'>die kinder Barkos / die kinder Sissera / die kinder Thamah /</verse>
        <verse osisID='Neh.7.56'>die kinder Neziah / die kinder Hathipha.</verse>
        <verse osisID='Neh.7.57'>Die kinder der knechte Salomo waren die kinder Sotai / die kinder Sophereth / die kinder Prida /</verse>
        <verse osisID='Neh.7.58'>die kinder Jaela / die kinder Darkon / die kinder Giddel /</verse>
        <verse osisID='Neh.7.59'>die kinder Sephatja / die kinder Hatil / die kinder Pochereth von Zebaim / die kinder Amon.</verse>
        <verse osisID='Neh.7.60'>Aller Nethinim vnd kinder der knechte Salomo / waren drey hundert vnd zwey vnd neunzig.</verse>
        <verse osisID='Neh.7.61'>VND diese zogen auch mit er auff / Mithel / Melah / Thel / Harsa / Cherub / Addon vnd Jmmer / Aber sie kundten nicht anzeigen jrer Veter haus noch jren samen / ob sie aus Jsrael weren.</verse>
        <verse osisID='Neh.7.62'>Die kinder Delaia / die kinder Tobia / vnd die kinder Nekoda / waren sechs hundert vnd zwey vnd vierzig.</verse>
        <verse osisID='Neh.7.63'>Vnd von den Priestern waren / die kinder Habaja / die kinder Hakoz / die kinder Barsillai / der aus den töchtern Barsillai des Gileaditers ein weib nam / vnd ward nach der selben namen genennet.</verse>
        <verse osisID='Neh.7.64'>Diese suchten jrer geburt register / Vnd da sie es nicht funden / wurden sie los vom Priesterthum.</verse>
        <verse osisID='Neh.7.65'>Vnd Hathirsatha sprach zu jnen / Sie solten nicht essen vom allerheiligsten / bis das ein Priester auff keme mit dem Liecht vnd Recht. Exod. 28.</verse>
        <verse osisID='Neh.7.66'>DER gantzen Gemeine wie ein Man / war zwey vnd vierzig tausent / drey hundert vnd sechzig /</verse>
        <verse osisID='Neh.7.67'>Ausgenomen jre Knechte vnd Megde / der waren sieben tausent / drey hundert vnd sieben vnd dreissig / Vnd hatten zwey hundert vnd funff vnd vierzig Senger vnd Sengerin.</verse>
        <verse osisID='Neh.7.68'>Sieben hundert vnd sechs vnd dreissig Ros / zwey hundert vnd funff vnd vierzig Meuler /</verse>
        <verse osisID='Neh.7.69'>vierhundert vnd fünff vnd dreissig Kamelen / sechs tausent sieben hundert vnd zwenzig Esel.</verse>
        <verse osisID='Neh.7.70'>VND etliche der öbersten Veter gaben zum werck. Hathirsatha gab zum schatz tausent gülden / funffzig becken / fünffhundert vnd dreissig Priesterröcke.</verse>
        <verse osisID='Neh.7.71'>Vnd etliche öberste Veter gaben zum schatz ans Werck / zwenzig tausent gülden / zwey tausent vnd zwey hundert pfund silbers.</verse>
        <verse osisID='Neh.7.72'>Vnd das ander Volck gab zwenzig tausent gülden / vnd zwey tausent pfund silbers / vnd sieben vnd sechzig Priesterröcke.</verse>
        <verse osisID='Neh.7.73'>Vnd die Priester vnd die Leuiten / die Thorhütter / die Senger / vnd etliche des Volcks / vnd die Nethinim vnd gantz Jsrael / setzten sich in jre Stedte.</verse>
      </chapter>
      <chapter osisID='Neh.8'>
        <verse osisID='Neh.8.1'>DA nu er zu kam der siebende monde / vnd die kinder Jsrael in jren Stedten waren / versamlete sich das gantze Volck wie ein Man auff die Breitegassen fur dem Wasserthor / vnd sprachen zu Esra dem Schrifftgelerten / das er das Gesetzbuch Mose holete / das der HERR Jsrael geboten hat.</verse>
        <verse osisID='Neh.8.2'>Vnd Esra der Priester bracht das Gesetz fur die gemeine / beide Menner vnd weiber / vnd alle die es vernemen kunden / im ersten tage des siebenden monden /</verse>
        <verse osisID='Neh.8.3'>vnd las drinnen auff der Breitengassen / die fur dem Wasserthor ist / von liecht morgen an bis auff den mittag / fur Man vnd weib / vnd wers vernemen kund / Vnd des gantzen Volcks ohren waren zu dem Gesetzbuch gekeret.</verse>
        <verse osisID='Neh.8.4'>VND Esra der Schrifftgelerte stund auff eim hültzen hohen Stuel den sie gemacht hatten zu predigen / vnd stund neben jm Mathithja / Sema / Anaia / Vria / Hilkia / vnd Maeseia zu seiner rechten / Aber zu seiner lincken / Padaia / Misael / Malchia / Hasum / Hasbadana / Sacharja vnd Mesullam.</verse>
        <verse osisID='Neh.8.5'>Vnd Esra thet das Buch auff fur dem gantzen Volck / denn er raget vber alles volck. Vnd da ers auffthet / stund alles volck.</verse>
        <verse osisID='Neh.8.6'>Vnd Esra lobet den HERRN den grossen Gott / vnd alles Volck antwortet / Amen / mit jren henden empor / vnd neigeten sich / vnd beten den HERRN an mit dem andlitz zur erden.</verse>
        <verse osisID='Neh.8.7'>Vnd Jesua / Bani / Serebja / Jamin / Akub / Sabthai / Hodaja / Maeseja / Klita / Asarja / Josabad / Hanan / Plaja vnd die Leuiten machten das Volck / das auffs Gesetz merckete / vnd das volck stund auff seiner stete /</verse>
        <verse osisID='Neh.8.8'>vnd sie lasen im Gesetzbuch Gottes klerlich vnd verstendlich / das mans verstund da mans las.</verse>
        <verse osisID='Neh.8.9'>VNd Nehemja der da ist Hathirsatha / vnd Esra der Priester der Schrifftgelerte / vnd die Leuiten / die das Volck auffmercken machten / sprachen zu allem volck / Dieser tag ist heilig dem HERRN ewrm Gott / Darumb seid nicht trawrig vnd weinet nicht. Denn alles volck weinet / da sie die wort des Gesetzs höreten.</verse>
        <verse osisID='Neh.8.10'>Darumb sprach er zu jnen / Gehet hin vnd esset das fett / vnd trincket das süsse / vnd sendet denen auch Teil / die nichts fur sich bereit haben / Denn dieser Tag ist heilig vnserm HERRN / Darumb bekümmert euch nicht / Denn die freude am HERRN ist ewer stercke.</verse>
        <verse osisID='Neh.8.11'>Vnd die Leuiten stilleten alles volck / vnd sprachen / Seid still / denn der Tag ist heilig / bekümmert euch nicht.</verse>
        <verse osisID='Neh.8.12'>Vnd alles Volck gieng hin das es esse / trüncke / vnd Teil sendete / vnd eine grosse freude machte / Denn sie hatten die wort verstanden / die man jnen hatte kund gethan.</verse>
        <verse osisID='Neh.8.13'>VND des andern tages versamleten sich die öbersten Veter vnter dem gantzen Volck / vnd die Priester vnd Leuiten / zu Esra dem Schrifftgelerten / das er sie die wort des Gesetzs vnterrichtet.</verse>
        <verse osisID='Neh.8.14'>Vnd sie funden geschrieben im Gesetz / das der HERR durch Mose geboten hatte / das die kinder Jsrael in Laubhütten wonen solten auffs Fest im siebenden monden.</verse>
        <verse osisID='Neh.8.15'>Vnd sie liessens laut werden vnd ausruffen in allen jren Stedten vnd zu Jerusalem vnd sagen / Gehet hin aus auff die Berge / vnd holet Olezweige / Hartzbawmzweige / Mirtenzweige / Palmenzweige / vnd zweige von dichten Bewmen / das man Laubhütten mache / wie es geschrieben stehet. Leui. 23.</verse>
        <verse osisID='Neh.8.16'>VND das volck gieng hin aus vnd holeten vnd machten jnen Laubhütten / ein jglicher auff seinem dach / vnd in jren höfen / vnd in den höfen am hause Gottes / vnd auff der Breitengassen am Wasserthor / vnd auff der Breitengassen am thor Ephraim.</verse>
        <verse osisID='Neh.8.17'>Vnd die gantze Gemeine dere / die aus dem Gefengnis waren widerkomen / machten Laubhütten vnd woneten drinnen / Denn die kinder Jsrael hatten sint der zeit Josua des sons Nun / bis auff diesen tag nicht also gethan / vnd war ein seer grosse freude.</verse>
        <verse osisID='Neh.8.18'>Vnd ward im Gesetzbuch Gottes gelesen alle tage / vom ersten tag an bis auff den letzten / Vnd hielten das Fest sieben tage / vnd am achten tage die Versamlunge / wie sichs gebürt.</verse>
      </chapter>
      <chapter osisID='Neh.9'>
        <verse osisID='Neh.9.1'>JM vier vnd zwenzigsten tage dieses monden / kamen die kinder Jsrael zusamen / mit fasten vnd secken vnd erden auff jnen</verse>
        <verse osisID='Neh.9.2'>vnd sonderten den samen Jsrael von allen frembden Kindern / vnd traten hin vnd bekanten jre sünde vnd jrer Veter missethat.</verse>
        <verse osisID='Neh.9.3'>Vnd stunden auff an jre stet / vnd man las im Gesetzbuch des HERRN jres Gottes / vier mal des tages / vnd sie bekandten / vnd beten an den HERRN jres Gottes / vier mal des tages / vnd sie bekandten / vnd beten an den HERRN jren Gott vier mal des tages.</verse>
        <verse osisID='Neh.9.4'>VND die Leuiten stunden auff in die höhe / nemlich / Jesua / Bani / Kadmiel / Sebanja / Buni / Serebja / Bani / vnd Chenani / vnd schrien laut zu dem HERRN jrem Gott.</verse>
        <verse osisID='Neh.9.5'>Vnd die Leuiten Jesua / Kadmiel / Bani / Hasabenja / Serebja / Hodja / Sebanja / Pethahja sprachen / Stehet auff / lobet den HERRN ewren Gott / von ewigkeit zu ewigkeit / Vnd man lobe den Namen deiner Herrligkeit / der erhöhet ist mit allem segen vnd lobe.</verse>
        <verse osisID='Neh.9.6'>HERR du bists allein / du hast gemacht den Himel vnd aller himel himel / mit alle jrem Heer / die Erden vnd alles was drauff ist / die Meere vnd alles was drinnen ist / Du machest alles lebendig / vnd das himlische Heer betet dich an.</verse>
        <verse osisID='Neh.9.7'>DV bist der HERR Gott / der du Abram erwelet hast / vnd jn von Vr in Chaldea ausgefürt / vnd Abraham genennet /</verse>
        <verse osisID='Neh.9.8'>Vnd sein hertz trew fur dir funden / vnd einen Bund mit jm gemacht / seinem Samen zu geben das Land der Cananiter / Hethiter / Amoriter / Pheresiter / Jebusiter / vnd Girgositer / vnd hast dein wort gehalten / Denn du bist gerecht. Gen. 12.; Gen. 17.</verse>
        <verse osisID='Neh.9.9'>VND du hast angesehen das elend vnser Veter in Egypten / vnd jr schreien erhöret am Schilffmeer /</verse>
        <verse osisID='Neh.9.10'>vnd Zeichen vnd Wunder gethan an Pharao vnd allen seinen Knechten / vnd an allem Volck seines Landes / Denn du erkandtest / das sie stoltz wider sie waren / vnd hast jnen einen namen gemacht / wie es heute gehet.</verse>
        <verse osisID='Neh.9.11'>Vnd hast das Meer fur jnen zurissen / das sie mitten im Meer trocken durch hin giengen / Vnd jre Verfolger in die Tieffe verworffen wie steine in mechtigen wassern.</verse>
        <verse osisID='Neh.9.12'>Vnd sie gefürt des tages in einer Wolckseulen / vnd des nachts in einer Fewrseulen / jnen zu leuchten auff dem wege / den sie zogen. Exo. 1.; Exo. 2.; Exo. 14.; Exod. 15.</verse>
        <verse osisID='Neh.9.13'>VND bist her ab gestiegen auff den berg Sinai / vnd hast mit jnen vom Himel geredt / vnd gegeben ein wahrhafftig Recht / vnd ein recht Gesetz / vnd gute Gebot vnd Sitten.</verse>
        <verse osisID='Neh.9.14'>Vnd deinen heiligen Sabbath jnen kund gethan / vnd Gebot / Sitten vnd Gesetz jnen geboten durch deinen knecht Mose.</verse>
        <verse osisID='Neh.9.15'>Vnd jnen Brot vom Himel gegeben / da sie hungerte / vnd Wasser aus dem Felsen lassen gehen / da sie dürstete. Vnd jnen geredt / sie solten hin ein gehen / vnd das Land einnemen / darüber du deine Hand hubest jnen zugeben. Exo. 19.</verse>
        <verse osisID='Neh.9.16'>ABer vnser Veter wurden stoltz vnd halsstarrig / das sie deinen Geboten nicht gehorchten.</verse>
        <verse osisID='Neh.9.17'>Vnd wegerten sich zu hören / vnd gedachten auch nicht an deine Wunder / die du an jnen thatest / Sondern sie wurden halstarrig / vnd wurffen ein Heubt auff / das sie sich wendeten zu jrer dienstbarkeit in jrer vngedult. Aber du mein Gott vergabest vnd warest gnedig / barmhertzig / gedültig vnd von grosser barmhertzigkeit / vnd verliessest sie nicht.</verse>
        <verse osisID='Neh.9.18'>Vnd ob sie wol ein gegossen Kalb machten / vnd sprachen / Das ist dein Gott / der dich aus Egyptenland gefüret hat / vnd theten grosse lesterunge.</verse>
        <verse osisID='Neh.9.19'>Noch verliessestu sie nicht in der Wüsten nach deiner grossen barmhertzigkeit / vnd die Wolckenseule weich nicht von jnen / des tags sie zu füren auff dem wege / noch die Fewrseule des nachts / jnen zu leuchten auff dem wege den sie zogen.</verse>
        <verse osisID='Neh.9.20'>VND du gabest jnen deinen guten Geist / sie zu vnterweisen / vnd dein ManHimelbrot wendestu nicht von jrem munde / vnd gabest jnen Wasser da sie dürstete.</verse>
        <verse osisID='Neh.9.21'>Vierzig jar versorgetestu sie in der wüsten / das jnen nichts mangelst / Jre Kleider veralteten nicht / vnd jre Füsse zuschwollen nicht.</verse>
        <verse osisID='Neh.9.22'>Vnd gabest jnen Königreiche vnd Völcker / vnd teiletest sie hie vnd da her / das sie einnamen das land Sihon / des königes zu Hesbon / vnd das land Og / des königes in Basan.</verse>
        <verse osisID='Neh.9.23'>Vnd vermeretest jre Kinder wie die Sterne am Himel / vnd brachtest sie ins Land / das du jren Vetern geredt hattest / das sie einziehen vnd einnemen solten.</verse>
        <verse osisID='Neh.9.24'>Vnd die Kinder zogen hin ein / vnd namen das Land ein / Vnd du demütigetest fur jnen die Einwoner des landes / die Cananiter / vnd gabest sie in jre hende / vnd jre Könige vnd Völcker im Lande / das sie mit jnen theten nach jrem willen.</verse>
        <verse osisID='Neh.9.25'>VND sie gewonnen feste Stedte vnd ein fett Land / vnd namen Heuser ein vol allerley Güter / ausgehawen Brun / Weinberge / Olegarten / vnd Bewme dauon man isset / die menge / vnd assen vnd worden sat vnd fett / vnd lebeten in wollust / durch deine grosse Güte.</verse>
        <verse osisID='Neh.9.26'>Aber sie wurden vngehorsam / vnd widerstrebten dir / vnd wurffen deine Gesetze hinder sich zurück / Vnd erwürgeten deine Propheten / die sie bezeugeten / Das sie solten sich zu dir bekeren / vnd theten grosse lesterunge.</verse>
        <verse osisID='Neh.9.27'>Darumb gabestu sie in die hand jrer Feinde / die sie engsteten / Vnd zur zeit jrer Angst / schrien sie zu dir. Vnd du erhöretest sie vom Himel / vnd durch deine grosse Barmhertzigkeit gabestu jnen Heilande / die jnen holffen aus jrer Feinde hand.</verse>
        <verse osisID='Neh.9.28'>WEnn sie aber zu ruge kamen / verkereten sie sich vbel zu thun fur dir / So verliessestu sie in jrer Feinde hand / das sie vber sie herrscheten. So bekereten sie sich denn / vnd schrien zu dir / Vnd du erhöretest sie vom Himel / vnd errettest sie nach deiner grossen barmhertzigkeit viel mal /</verse>
        <verse osisID='Neh.9.29'>vnd liessest sie bezeugen / das sie sich bekeren solten zu deinem Gesetze. Aber sie waren stoltz / vnd gehorchten deinen Geboten nicht / vnd sundigeten an deinen Rechten (welche so ein Mensch thut / lebet er drinnen) vnd wendeten jre Schulder weg / vnd wurden halstarrig / vnd gehorchten nicht.</verse>
        <verse osisID='Neh.9.30'>Vnd du hieltest viel jar vber jnen / vnd liessest sie bezeugen durch deinen Geist in deinen Propheten / Aber sie namens nicht zu ohren / Darumb hastu sie gegeben in die hand der Völcker in Lendern.</verse>
        <verse osisID='Neh.9.31'>Aber nach deiner grossen barmhertzigkeit hastu es nicht gar aus mit jnen gemacht / noch sie verlassen / Denn du bist ein gnediger vnd barmhertziger Gott.</verse>
        <verse osisID='Neh.9.32'>NV vnser Gott / du grosser Gott / mechtig vnd schrecklich / der du heltest Bund vnd Barmhertzigkeit / Achte nicht geringe alle die mühe / die vns troffen hat / vnd vnser Könige / Fürsten / Priester / Propheten / Veter / vnd dein gantzes Volck / von der zeit an der Könige zu Assur / bis auff diesen tag.</verse>
        <verse osisID='Neh.9.33'>Du bist gerecht an allem das du vber vns gebracht hast / Denn du hast recht gethan / Wir aber sind Gottlos gewesen.</verse>
        <verse osisID='Neh.9.34'>Vnd vnser Könige / Fürsten / Priester / vnd Veter haben nicht nach deinem Gesetze gethan / vnd nicht acht gehabt auff deine Gebot vnd Zeugnis / die du hast jnen lassen zeugen.</verse>
        <verse osisID='Neh.9.35'>Vnd sie haben dir nicht gedienet / in jrem Königreich vnd in deinen grossen Gütern / die du jnen gabest / vnd in dem weiten vnd fetten Lande / das du jnen dargelegt hast / vnd haben sich nicht bekeret von jrem bösen wesen.</verse>
        <verse osisID='Neh.9.36'>SJhe / wir sind heutes tages Knechte / vnd im Lande das du vnsern Vetern gegeben hast / zu essen seine Früchte vnd Güter / Sihe / da sind wir Knechte innen.</verse>
        <verse osisID='Neh.9.37'>Vnd sein Einkomen mehret sich den Königen die du vber vns gesetzt hast / vmb vnser sünden willen / vnd sie herrschen vber vnser Leibe vnd Vieh nach jrem willen / vnd wir sind in grosser not.</verse>
      </chapter>
      <chapter osisID='Neh.10'>
        <verse osisID='Neh.10.1'>Vnd in diesem allen machen wir einen Bund / vnd schreiben / vnd lassens vnsere Fürsten / Leuiten vnd Priester versiegeln.</verse>
        <verse osisID='Neh.10.2'>DJE Versiegeler aber waren / Nehemja / Hathirsatha / der son Hachalja / vnd Zidekia /</verse>
        <verse osisID='Neh.10.3'>Seraia / Asarja / Jeremja /</verse>
        <verse osisID='Neh.10.4'>Pashur / Amaria / Malchia /</verse>
        <verse osisID='Neh.10.5'>Hattus / Sebanja / Malluch /</verse>
        <verse osisID='Neh.10.6'>Harim / Meremoth / Obadja /</verse>
        <verse osisID='Neh.10.7'>Daniel / Ginthun / Baruch /</verse>
        <verse osisID='Neh.10.8'>Mesullam / Abia / Meiamin /</verse>
        <verse osisID='Neh.10.9'>Maasga / Bilgai vnd Semaia / Das waren die Priester.</verse>
        <verse osisID='Neh.10.10'>DJe Leuiten aber waren / Jesua der son Asanja / Binui vnter den kindern Henadad / Kadmiel.</verse>
        <verse osisID='Neh.10.11'>Vnd jre brüder / Sechanja / Hodia / Klita / Plaja / Hanan /</verse>
        <verse osisID='Neh.10.12'>Micha / Rehob / Hasabja /</verse>
        <verse osisID='Neh.10.13'>Sachur / Serebja / Sebanja /</verse>
        <verse osisID='Neh.10.14'>Hodia / Bani vnd Beninu.</verse>
        <verse osisID='Neh.10.15'>DJE Heubter im volck waren / Pareos / PahathMoab / Elam / Sathu / Bani /</verse>
        <verse osisID='Neh.10.16'>Buni / Asgad / Bebai /</verse>
        <verse osisID='Neh.10.17'>Adonia / Biguai / Adin /</verse>
        <verse osisID='Neh.10.18'>Ater / Hiskia / Asur /</verse>
        <verse osisID='Neh.10.19'>Hodia / Hasum / Bezai /</verse>
        <verse osisID='Neh.10.20'>Hariph / Anathoth / Neubai /</verse>
        <verse osisID='Neh.10.21'>Magpias / Mesullam / Hesir /</verse>
        <verse osisID='Neh.10.22'>Mesesabeel / Zadok / Jaddua /</verse>
        <verse osisID='Neh.10.23'>Platja / Hanan / Anaja /</verse>
        <verse osisID='Neh.10.24'>Hosea / Hananja / Hasub /</verse>
        <verse osisID='Neh.10.25'>Halohes / Pilha / Sobek /</verse>
        <verse osisID='Neh.10.26'>Rehum / Hasabna / Maeseja /</verse>
        <verse osisID='Neh.10.27'>Ahia / Hanan / Anan /</verse>
        <verse osisID='Neh.10.28'>Malluch / Harim / vnd Baena.</verse>
        <verse osisID='Neh.10.29'>Vnd das ander volck / Priester / Leuiten / Thorhüter / Senger / Nethinim / vnd alle die sich von den Völckern in Landen gesondert hatten / zum gesetz Gottes / sampt jren Weibern / Sönen vnd Töchtern / alle die es verstehen kundten /</verse>
        <verse osisID='Neh.10.30'>vnd jre Mechtigen namens an fur jre Brüder. Vnd sie kamen das sie schwuren / vnd sich mit Eide verpflichten zu wandeln im gesetz Gottes / das durch Mose den knecht Gottes gegeben ist / Das sie hielten vnd thun wolten nach allen Geboten / Rechten vnd Sitten des HERRN vnsers Herrschers.</verse>
        <verse osisID='Neh.10.31'>Vnd das wir den Völckern im Lande vnsere Töchter nicht geben / noch jre töchter vnsern Sönen nemen wolten.</verse>
        <verse osisID='Neh.10.32'>Auch wenn die völcker im Lande am Sabbahtage bringen Wahr / vnd allerley Fütterung zu verkeuffen / das wirs nicht von jnen nemen wolten auff den Sabbath vnd heiligen Tagen. Vnd das wir das siebende Jar aller hand beschwerung frey lassen wolten /</verse>
        <verse osisID='Neh.10.33'>Vnd legen ein Gebot auff vns / das wir jerlich einen dritten teil eins Sekels geben zum dienst im Hause vnsers Gottes /</verse>
        <verse osisID='Neh.10.34'>nemlich / zu Schawbrot / zu teglichem Speisopffer / zu teglichem Brandopffer des Sabbaths / der Newmonden vnd Festagen / vnd zu den Geheiligeten / vnd zu Sündopffer / damit Jsrael versünet werde / vnd zu allem geschefft im Hause vnsers Gottes.</verse>
        <verse osisID='Neh.10.35'>VND wir worffen das Los vnter den Priestern / Leuiten vnd dem Volck vmb das Opffer des holtzs / das man zum Hause vnsers Gottes bringen solt jerlich / nach den heusern vnser Veter auff bestimpte zeit / zu brennen auff dem Altar des HERRN vnsers Gottes / wie es im Gesetz geschrieben stehet.</verse>
        <verse osisID='Neh.10.36'>Vnd jerlich zu bringen die Erstlinge vnsers Lands / vnd die erstlinge aller Früchte auff allen bewmen / zum Hause des HERRN.</verse>
        <verse osisID='Neh.10.37'>Vnd die erstlinge vnser Söne vnd vnsers Viehs / wie es im Gesetz geschrieben stehet / Vnd die Erstlinge vnser Rinder vnd vnser Schaf / das wir das alles zum Hause vnsers Gottes bringen sollen den Priestern / die im Hause vnsers Gottes dienen.</verse>
        <verse osisID='Neh.10.38'>Auch sollen wir bringen die erstlinge vnsers Teiges vnd vnser Hebe / vnd die Früchte allerley bewme most vnd öle / den Priestern / in die Kasten am Hause vnsers Gottes. Vnd den Zehenden vnsers landes den Leuiten / das die Leuiten den Zehenden haben in allen Stedten vnsers Ackerwercks.</verse>
        <verse osisID='Neh.10.39'>VNd der Priester der son Aaron / sol mit den Leuiten auch an den zehenden der Leuiten haben / Das die Leuiten den zehenden jrer zehenden er auff bringen zum Hause vnsers Gottes / in die Kasten im Schatzhause.</verse>
        <verse osisID='Neh.10.40'>Denn die kinder Jsrael vnd die kinder Leui / sollen die Hebe des getreides / mosts vnd öles erauff in die Kasten bringen / Daselbs sind die gefesse des Heiligthums / vnd die Priester die da dienen / vnd die Thorhüter vnd Senger / das wir das Haus vnsers Gottes nicht verlassen.</verse>
      </chapter>
      <chapter osisID='Neh.11'>
        <verse osisID='Neh.11.1'>VND die Obersten des volcks woneten zu Jerusalem / Das ander Volck aber worffen das Los drumb / das vnter zehen ein teil gen Jerusalem in die heilige Stad zögen zu wonen / vnd neun teil in den Stedten.</verse>
        <verse osisID='Neh.11.2'>Vnd das volck segenet alle die Menner / die freiwillig waren zu Jerusalem zu wonen.</verse>
        <verse osisID='Neh.11.3'>DJS sind die Heubter in der Landschafft die zu Jerusalem woneten. Jn den stedten Juda aber wonete ein jglicher in seinem Gut das in jren Stedten war / Nemlich / Jsrael / Priester / Leuiten / Nethinim / vnd die kinder der knechte Salomo.</verse>
        <verse osisID='Neh.11.4'>Vnd zu Jerusalem woneten etliche der kinder Juda vnd BenJamin. Von den kindern Juda / Athaja der son Vsia / des sons Sacharja / des sons Amarja / des sons Sephatja / des sons Mahelaleel / aus den kindern Parez.</verse>
        <verse osisID='Neh.11.5'>Vnd Maeseja der son Baruch / des sons ChalHose / des sons Hasaja / des sons Adaja / des sons Joiarib / des sons Sacharja / des sons Siloni.</verse>
        <verse osisID='Neh.11.6'>Aller kinder Parez / die zu Jerusalem woneten waren vierhundert vnd acht vnd sechzig redliche Leute.</verse>
        <verse osisID='Neh.11.7'>DJS sind die kinder BenJamin / Sallu / der son Mesullam / des sons Joed / des sons Pedaja / des sons Kolaja / des sons Maeseja / des sons Jthiel / des sons Jesaja.</verse>
        <verse osisID='Neh.11.8'>Vnd nach jm Gabai / Sallai / neun hundert vnd acht vnd zwenzig.</verse>
        <verse osisID='Neh.11.9'>Vnd Joel der son Sichri / war jr Vorsteher / Vnd Juda der son Hasnua / vber das ander teil der Stad.</verse>
        <verse osisID='Neh.11.10'>VON den Priestern woneten / Jedaja der son Joiarib Jachin.</verse>
        <verse osisID='Neh.11.11'>Saraja der son Hilkia / des sons Mesullam / des sons Zadok / des sons Meraioth / des sons Ahitob / war Fürst im hause Gottes.</verse>
        <verse osisID='Neh.11.12'>Vnd seine brüder die im Hause schafften / der waren acht hundert vnd zwey vnd zwenzig. Vnd Adaja der son Jeroham / des sons Plalia / des sons Amzi / des sons Sacharja / des sons Pashur / des sons Malchia.</verse>
        <verse osisID='Neh.11.13'>Vnd seine brüder / Obersten vnter den Vetern waren zwey hundert vnd zwey vnd vierzig. Vnd Amassai der son Asareel / des sons Ahusai / des sons Mesillemoth / des sons Jmmer /</verse>
        <verse osisID='Neh.11.14'>Vnd seine brüder / gewaltige Leute / waren hundert vnd acht vnd zwenzig. Vnd jr Vorsteher war Sabdiel der son Gedolim.</verse>
        <verse osisID='Neh.11.15'>VON den Leuiten / Sesmaja der son Hasub / des sons Asrikam / des sons Hasabja / des sons Bunni.</verse>
        <verse osisID='Neh.11.16'>Vnd Sabthai vnd Josabad aus der Leuiten öbersten / an den eusserlichen geschefften im hause Gottes.</verse>
        <verse osisID='Neh.11.17'>Vnd Mathanja der son Micha / des sons Sabdi / des sons Assaph / der das Heubt war / Danck an zu heben zum Gebet. Vnd Babukja der ander vnter seinen brüdern / vnd Abda der son Sammua des sons Galal / des sons Jedithun.</verse>
        <verse osisID='Neh.11.18'>Aller Leuiten in der heiligen Stad / waren zwey hundert vnd vier vnd achzig.</verse>
        <verse osisID='Neh.11.19'>Vnd die Thorhüter / Akub vnd Talmon / vnd jre brüder / die in den thoren hütten / waren hundert vnd zwey vnd siebenzig.</verse>
        <verse osisID='Neh.11.20'>Das ander Jsrael aber / Priester vnd Leuiten / waren in allen stedten Juda / ein jglicher in seinem Erbteil.</verse>
        <verse osisID='Neh.11.21'>VND die Nethinim woneten an Ophel / vnd Ziha vnd Gispa gehöreten zu den Nethinim.</verse>
        <verse osisID='Neh.11.22'>Der Vorsteher aber vber die Leuiten zu Jerusalem war Vsi der son Bani / des sons Hasabja / des sons Mathanja / des sons Micha. Aus den kindern Assaph waren Senger vmb das geschefft im hause Gottes /</verse>
        <verse osisID='Neh.11.23'>Denn es war des Königes gebot vber sie / das die Senger trewlich handelten ein jglichen tag sein gebür.</verse>
        <verse osisID='Neh.11.24'>Vnd Pethaja der son Mesesabeel aus den kindern Serah des sons Juda / war Befelhhaber des Königes zu allen Geschefften an das Volck.</verse>
        <verse osisID='Neh.11.25'>VND der kinder Juda / die aussen auff den dörffern auff jrem lande waren / woneten etliche zu KiriathArba vnd in jren töchtern / vnd zu Dibon / vnd in jren töchtern vnd zu Kapzeel / vnd in jren dörffern /</verse>
        <verse osisID='Neh.11.26'>vnd zu Jesua / Molada / Bethpalet /</verse>
        <verse osisID='Neh.11.27'>Hazarsual / Berseba / vnd jren töchtern /</verse>
        <verse osisID='Neh.11.28'>vnd zu Ziklag vnd Mochona / vnd jren töchtern /</verse>
        <verse osisID='Neh.11.29'>vnd zu Enrimmon / Zarega / Jeremuth /</verse>
        <verse osisID='Neh.11.30'>Sanoah / Adullam / vnd jren dörffern / zu Lachis vnd auff jrem felde / zu Aseka / vnd in jren töchtern. Vnd lagerten sich von Berseba an / bis ans tal Hinnom.</verse>
        <verse osisID='Neh.11.31'>DJE kinder BenJamin aber von Gaba / woneten zu Michmas / Aia / BethEl / vnd jren töchtern /</verse>
        <verse osisID='Neh.11.32'>vnd zu Anathoth / Nob / Ananja /</verse>
        <verse osisID='Neh.11.33'>Hazor / Rama / Githaim /</verse>
        <verse osisID='Neh.11.34'>Hadid / Ziboim / Neballat /</verse>
        <verse osisID='Neh.11.35'>Lod / Ono / vnd im Zimmertal.</verse>
        <verse osisID='Neh.11.36'>Vnd etliche Leuiten / die teil in Juda hatten / woneten vnter BenJamin.</verse>
      </chapter>
      <chapter osisID='Neh.12'>
        <verse osisID='Neh.12.1'>DJS sind die Priester vnd Leuiten / die mit Serubabel dem son Sealthiel vnd Jesua er auff zogen. Seraja / Jeremja / Esra /</verse>
        <verse osisID='Neh.12.2'>Amarja / Malluch / Hattus /</verse>
        <verse osisID='Neh.12.3'>Sechanja / Rehum / Meremoth /</verse>
        <verse osisID='Neh.12.4'>Jddo / Ginthoi / Abia /</verse>
        <verse osisID='Neh.12.5'>Meiamin / Maadia / Bilga /</verse>
        <verse osisID='Neh.12.6'>Semaja / Joiarib / Jedaia /</verse>
        <verse osisID='Neh.12.7'>Sallu / Amok / Hilkia / vnd Jedaia. Dis waren die Heubter vnter den Priestern vnd jren Brüdern zun zeiten Jesua.</verse>
        <verse osisID='Neh.12.8'>Die Leuiten aber waren diese / Jesua / Benui / Kadmiel / Serebja / Juda / vnd Mathanja / vber das Danckampt / er vnd sein brüder.</verse>
        <verse osisID='Neh.12.9'>Bakbukja vnd Vnni jre brüder waren vmb sie zur Hut.</verse>
        <verse osisID='Neh.12.10'>JEsua zeuget Joiakim / Joiakim zeuget Eliasib / Eliasib zeuget Joiada /</verse>
        <verse osisID='Neh.12.11'>Joiada zeuget Jonathan / Jonathan zeuget JadduaDis ist Jaddua der den grossen Alexander zu Jerusalem empfieng Also hat Nehemja vieleicht Esra auch / den Alexander erreicht / und seer alt worden / vnd vier oder fünff Hohepriester vberlebt. .</verse>
        <verse osisID='Neh.12.12'>Vnd zun zeiten Joiakim waren diese öberste Veter vnter den Priestern / nemlich / von Seraja war Meraja / von Jeremja war Hananja /</verse>
        <verse osisID='Neh.12.13'>von Esra war Mesullam / von Amarja war Johanan /</verse>
        <verse osisID='Neh.12.14'>von Malluch war Jonathan / von Sebanja war Joseph /</verse>
        <verse osisID='Neh.12.15'>von Harim war Adna / von Meraioth war Helkai /</verse>
        <verse osisID='Neh.12.16'>von Jddo war Sacharja / von Ginthon war Mesullam /</verse>
        <verse osisID='Neh.12.17'>von Abia war Sichri / von MeiaminMoadja war Piltai /</verse>
        <verse osisID='Neh.12.18'>von Bilga war Sammua / von Semaja war Jonathan /</verse>
        <verse osisID='Neh.12.19'>von Joiarib war Mathnai / von Jedaja war Vsi /</verse>
        <verse osisID='Neh.12.20'>von Sallai war Kallai / von Amok war Eber /</verse>
        <verse osisID='Neh.12.21'>von Hilkia war Hasabja / von Jedaja war Nethaneel.</verse>
        <verse osisID='Neh.12.22'>VND zun zeiten Eliasib / Joiada / Johanan / vnd Jaddua wurden die öbersten Veter vnter den Leuiten / vnd die Priester beschrieben vnter dem königreich Darij des Persen.</verse>
        <verse osisID='Neh.12.23'>Es wurden aber die kinder Leui die öbersten Veter beschrieben in die Chronica / bis zur zeit Johanan des sons Eliasib.</verse>
        <verse osisID='Neh.12.24'>Vnd dis waren die Obersten vnter den Leuiten / Hasabja / Serebja / vnd Jesua der son Kadmiel / vnd jre Brüder neben jnen zu loben vnd zu dancken / wie es Dauid der man Gottes geboten hatte / eine Hut vmb die ander.</verse>
        <verse osisID='Neh.12.25'>Mathanja / Bakbukja / Obadja / Mesullam / Talmon vnd Akub waren Thorhüter an der Hut / an den schwellen in den thoren.</verse>
        <verse osisID='Neh.12.26'>Diese waren zun zeiten Joiakim des sons Jesua / des sons Jozadak / vnd zun zeiten Nehemja des Landpflegers / vnd des Priesters Esra des Schrifftgelerten.</verse>
        <verse osisID='Neh.12.27'>VND in der Einweihung der mauren zu Jerusalem / suchet man die Leuiten aus allen jren Orten / das man sie gen Jerusalem brechte / zu halten Einweihung / in freuden / mit dancken / mit singen / Cymbalen / Psaltern vnd Harffen.</verse>
        <verse osisID='Neh.12.28'>Vnd es versamleten sich die kinder der Senger / vnd von der gegend vmb Jerusalem her / vnd von den höfen Netophathi /</verse>
        <verse osisID='Neh.12.29'>vnd vom hause Gilgal / vnd von den Eckern zu Gibea vnd Asmaueth / Denn die Senger hatten jnen höfe gebawet vmb Jerusalem her.</verse>
        <verse osisID='Neh.12.30'>Vnd die Priester vnd Leuiten reinigeten sich / vnd reinigeten das Volck / die thor vnd die mauren.</verse>
        <verse osisID='Neh.12.31'>VND ich lies die fürsten Juda oben auff die mauren steigen / vnd bestellet zween grosse Danckchör / die giengen hin zur rechten oben auff die mauren zum Mistthor werds.</verse>
        <verse osisID='Neh.12.32'>Vnd jnen gieng nach Hosaja / vnd die helfft der fürsten Juda /</verse>
        <verse osisID='Neh.12.33'>vnd Asarja / Esra / Mesullam /</verse>
        <verse osisID='Neh.12.34'>Juda / BenJamin / Semaja vnd Jeremja.</verse>
        <verse osisID='Neh.12.35'>Vnd etliche der Priester kinder mit Drometen / nemlich / Sacharja / der son Jonathan / des sons Semaja / des sons Mathanja / des sons Michaja / des sons Sachur / des sons Assaph /</verse>
        <verse osisID='Neh.12.36'>vnd seine brüder / Semaja / Asareel / Milalai / Gilalai / Maai / Nethaneel / vnd Juda / Hanani / mit den Seitenspielen Dauids des mans Gottes / Esra aber der Schrifftgelerte fur jnen her /</verse>
        <verse osisID='Neh.12.37'>zum Brunthor werds. Vnd giengen neben jnen auff den stuffen / zur stad Dauid die mauren auff hin / zum hause Dauid hin an / bis an das Wasserthor gegen morgen.</verse>
        <verse osisID='Neh.12.38'>DER ander Danckchor gieng gegen jnen vber / Vnd ich jm nach / vnd die helfft des volcks / die mauren hin an / zum Ofenthurm hin auff / bis an die Breite mauren /</verse>
        <verse osisID='Neh.12.39'>vnd zum thor Ephraim hin an / vnd zum Altenthor / vnd zum Fischthor / vnd zum thurn Hananeel / vnd zum thurn Mea / bis an das Schaffthor / vnd blieben stehen im Kerckerthor.</verse>
        <verse osisID='Neh.12.40'>Vnd stunden also die zween Danckchor im hause Gottes / vnd ich vnd die helfft der Obersten mit mir.</verse>
        <verse osisID='Neh.12.41'>Vnd die Priester / nemlich / ElJakim / Maeseja / MinJamin / Michaja / Elioenai / Sacharja / Hananja mit Drometen /</verse>
        <verse osisID='Neh.12.42'>vnd Maeseja / Semaja / Eleasar / Vsi / Johanan / Malchia / Elam vnd Asar / Vnd die Senger sungen laut / vnd Jesrahia war der Vorsteher.</verse>
        <verse osisID='Neh.12.43'>Vnd es wurden desselben tages grosse Opffer geopffert / vnd waren frölich / Denn Gott hatte jnen eine grosse freude gemacht / das sich beide Weiber vnd Kinder freweten / Vnd man höret die freude Jerusalem ferne.</verse>
        <verse osisID='Neh.12.44'>ZV der zeit wurden verordnet Menner vber die Schatzkasten / da die Heben / Erstlingen vnd Zehenden innen waren / das sie samlen solten von den Eckern vnd vmb die Stedte / aus zuteilen nach dem Gesetz fur die Priester vnd Leuiten / Denn Juda hatte eine freude an den Priestern vnd Leuiten / das sie stunden</verse>
        <verse osisID='Neh.12.45'>vnd warten der Hut jres Gottes / vnd der Hut der reinigung. Vnd die Senger vnd Thorhüter stunden nach dem gebot Dauid vnd seines sons Salomo /</verse>
        <verse osisID='Neh.12.46'>Denn zun zeiten Dauid vnd Assaph wurden gestifftet die öbersten Senger vnd Lobliede vnd danck zu Gott.</verse>
        <verse osisID='Neh.12.47'>Aber gantz Jsrael gab den Sengern vnd Thorhütern teil zun zeiten Serubabel vnd Nehemja / einen jglichen tag sein teil / vnd sie gaben geheiligetets fur die Leuiten / Die Leuiten aber gaben geheiligetes fur die kinder Aaron.</verse>
      </chapter>
      <chapter osisID='Neh.13'>
        <verse osisID='Neh.13.1'>VND es ward zu der zeit gelesen das Buch Mose fur den ohren des Volcks / vnd ward funden drinnen geschrieben / Das die Ammoniten vnd Moabiten sollen nimer mehr in die gemeine Gottes komen.</verse>
        <verse osisID='Neh.13.2'>Darumb / das sie den kindern Jsrael nicht zuuor kamen mit brot vnd wasser / vnd dingeten wider sie Bileam / das er sie verfluchen solt / Aber vnser Gott wand den fluch in einen segen.</verse>
        <verse osisID='Neh.13.3'>Da sie nu dis Gesetz höreten / scheideten sie alle Frembdlingen von Jsrael.</verse>
        <verse osisID='Neh.13.4'>Vnd vor dem hatte der Priester Eliasib in den Kasten am Hause vnsers Gottes / geleget das opffer Tobia. Denn er hatte jm einen grossen Kasten gemacht /</verse>
        <verse osisID='Neh.13.5'>vnd da hin hatten sie zuuor gelegt / Speisopffer / Weyrauch / Gerete / vnd die Zehenden vom getreide / most vnd öle / nach dem gebot der Leuiten / Senger vnd Thorhüter / dazu die Hebe der Priester. Deut. 23.; Num. 28.</verse>
        <verse osisID='Neh.13.6'>ABer in diesem allen war ich nicht zu Jerusalem / Denn im zwey vnd dreissigsten jar Arthahsastha / des Königes zu Babel / kam ich zum Könige / vnd nach etlichen tagen erwarb ich vom Könige /</verse>
        <verse osisID='Neh.13.7'>das ich gen Jerusalem zoch. Vnd ich mercket / das nicht gut war / das Eliasib an Tobia gethan hatte / das er jm einen Kasten machet im Hofe am Hause Gottes.</verse>
        <verse osisID='Neh.13.8'>Vnd verdros mich seer / vnd warff alle Gerete vom hause Tobia hin aus fur den Kasten.</verse>
        <verse osisID='Neh.13.9'>Vnd hies / das sie die Kasten reinigeten / Vnd ich bracht wider daselbs hin / das Gerete des hauses Gottes / das Speisopffer vnd Weyrauch.</verse>
        <verse osisID='Neh.13.10'>VND ich erfur / das der Leuiten teil jnen nicht gegeben waren / Derhalben die Leuiten vnd Senger geflohen waren / ein jglicher zu seinem acker zuerbeiten.</verse>
        <verse osisID='Neh.13.11'>Da schalt ich die Obersten / vnd sprach / Warumb verlassen wir das haus Gottes? Aber ich versamlet sie / vnd stellet sie an jre stet.</verse>
        <verse osisID='Neh.13.12'>Da bracht gantz Juda die Zehende vom getreide / most vnd öle zum Schatz.</verse>
        <verse osisID='Neh.13.13'>Vnd ich setzt vber die Schetze Selemja den Priester / vnd Zadok den Schrifftgelerten / vnd aus den Leuiten Pedaja / vnd vnter jre hand Hanan / den son Sachur / des sons Mathanja / Denn sie wurden fur trew gehalten / vnd jnen ward befolhen jren Brüdern aus zu teilen.</verse>
        <verse osisID='Neh.13.14'>Gedencke mein Gott mir daran / vnd tilge nicht aus meine barmhertzigkeit / die ich an meines Gottes hause / vnd an seine Hut gethan habe.</verse>
        <verse osisID='Neh.13.15'>ZVR selben zeit sahe ich in Juda Kelter tretten auff den Sabbath / vnd Garben er ein bringen / vnd Esel beladen mit wein / drauben / feigen / vnd allerley last zu Jerusalem bringen / auff den Sabbath tag. Vnd ich bezeuget sie des tages / da sie die futterung verkaufften.</verse>
        <verse osisID='Neh.13.16'>Es woneten auch Tyrer drinnen / die brachten Fisch vnd allerley Wahr / vnd verkaufftens auff den Sabbath den kindern Juda vnd Jerusalem.</verse>
        <verse osisID='Neh.13.17'>Da schalt ich die Obersten in Juda / vnd sprach zu jnen / Was ist das böse ding / das jr thut / vnd brecht den Sabbather tag?</verse>
        <verse osisID='Neh.13.18'>Theten nicht vnser Veter also / vnd vnser Gott füret alle dis vnglück vber vns vnd vber diese Stad? Vnd jr macht des zorns vber Jsrael noch mehr / das jr den Sabbath brecht.</verse>
        <verse osisID='Neh.13.19'>VND da die thor zu Jerusalem auffgezogen waren fur dem Sabbath hies ich die thür zuschliessen / vnd befalh / Man solt sie nicht auffthun / bis nach dem Sabbath / Vnd ich bestellet meiner Knaben etliche an die thor das man keine Last er ein brecht am Sabbather tage.</verse>
        <verse osisID='Neh.13.20'>Da blieben die Kremer vnd Verkeuffer mit allerley wahr vber nacht draussen fur Jerusalem / ein mal oder zwey.</verse>
        <verse osisID='Neh.13.21'>Da zeuget ich jnen / vnd sprach zu jnen / Warumb bleibet jr vber nacht vmb die mauren? Werdet jrs noch einest thun / So wil ich die hand an euch legen. Von der zeit an kamen sie des Sabbaths nicht.</verse>
        <verse osisID='Neh.13.22'>Vnd ich sprach zu den Leuiten / die rein waren / das sie kemen vnd hütten der thor / zu heiligen den Sabbathtag. Mein Gott / Gedenck mir des auch / vnd schone mein nach deiner grossen barmhertzigkeit.</verse>
        <verse osisID='Neh.13.23'>JCH sahe auch zu der zeit Jüden die weiber namen von Asdod / Ammon vnd Moab.</verse>
        <verse osisID='Neh.13.24'>Vnd jre Kinder redeten die helfft Asdodisch / vnd kundten nicht Jüdisch reden / Sondern nach der sprach eines jglichen volcks.</verse>
        <verse osisID='Neh.13.25'>Vnd ich schalt sie / vnd flucht jnen / vnd schlug etliche Menner / vnd raufft sie / Vnd nam einen Eid von jnen bey Gott / Jr solt ewre Töchter nicht geben jren Sönen noch jre Töchter nemen ewern Sönen oder euch selbs.</verse>
        <verse osisID='Neh.13.26'>Hat nicht Salomo der könig Jsrael daran gesündiget? Vnd war doch in vielen Heiden kein König jm gleich / vnd er war seinem Gott lieb / vnd Gott setzt jn zum Könige vber gantz Jsrael / Noch machten jn die auslendische Weiber zu sunden.</verse>
        <verse osisID='Neh.13.27'>Habt jr das nicht gehöret / das jr solch gros vbel thut / euch an vnserm Gott zu vergreiffen mit auslendische Weiber nemen. 2. Reg. 11.</verse>
        <verse osisID='Neh.13.28'>VND einer aus den kindern Joiada / des sons Eliasib des Hohenpriesters hatte sich befreundet mit Saneballat den Horoniten / Aber ich jaget jn von mir.</verse>
        <verse osisID='Neh.13.29'>Gedenck an sie mein Gott / die des Priesterthums los sind worden / vnd des Bunds des Priesterthums vnd der Leuiten.</verse>
        <verse osisID='Neh.13.30'>Also reiniget ich sie von allen auslendischen / vnd stellet die Hut der Priester vnd Leuiten / einen jglichen zu seinem gescheffte /</verse>
        <verse osisID='Neh.13.31'>Vnd zu opffern das holtz zu bestimpten zeiten / vnd die Erstlingen. Gedenck meiner / mein Gott im besten. - Ende des Buchs Nehemia.</verse>
      </chapter>
    </div></osisText>
</osis>