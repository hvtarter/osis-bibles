<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Macc'>
      <chapter osisID='1Macc.1'>
        <verse osisID='1Macc.1.1'>ALexander der Son Philippi / König zu Macedonia / der erst Monarcha aus Grecia / ist ausgezogen aus dem lande Chithim / vnd hat grosse Krieg gefürt / Die feste Stedte eröbert / vnd der Perser könig Darium geschlagen /</verse>
        <verse osisID='1Macc.1.2'>Hernach andere Könige in allen Landen vnter sich bracht.</verse>
        <verse osisID='1Macc.1.3'>Vnd ist jmer fort gezogen / vnd hat alle Land vnd Königreich eingenomen /</verse>
        <verse osisID='1Macc.1.4'>Vnd hat sich niemand wider jn setzen dürffen / Vnd hatte ein gewaltig gut Kriegsuolck.</verse>
        <verse osisID='1Macc.1.5'>DA er nu die Königreich innen hatte / ward er stoltz / vnd fiel in kranckheit.</verse>
        <verse osisID='1Macc.1.6'>Da er aber mercket / das er sterben würde /</verse>
        <verse osisID='1Macc.1.7'>Foddert er zu sich seine Fürsten die mit jm von Jugent auff erzogen waren / vnd setzet sie zu Heubtleuten vber die Lender bey seinem leben.</verse>
        <verse osisID='1Macc.1.8'>Hernach ist Alexander gestorben / als er regiert hatte zwelff jar.</verse>
        <verse osisID='1Macc.1.9'>NAch seinem tod ist das Reich auff seine Fürsten komen / Die namen die Lender ein / ein jglicher Heubtman seinen Ort /</verse>
        <verse osisID='1Macc.1.10'>vnd machten sich alle zu Königen / vnd regierten sie vnd jre Nachkomen lange zeit. Vnd sind grosse Krieg zwischen jnen gewesen / Vnd ist allenthalben in der gantzen Welt viel jamers worden.</verse>
        <verse osisID='1Macc.1.11'>VOn dieser Fürsten einem ist geborn / eine schedliche böse wurtzel / Antiochus genant der Edel / der zu Rom ein Geisel gewesen ist / fur seinen Vater den grossen Antiochum. Vnd dieser Antiochus der Edel / fieng an zu regieren / im hundert vnd sieben vnd dreissigsten jar / des Grekischen reichs.</verse>
        <verse osisID='1Macc.1.12'>ZV dieser zeit / waren in Jsrael böse Leute / die hielten an bey dem Volck / vnd sprachen / Lasst vns einen Bund machen mit den Heiden vmbher / vnd jre Gottesdienst annemen / Denn wir haben viel leiden müssen / sint der zeit / da wir vns wider die Heiden gesetzt haben.</verse>
        <verse osisID='1Macc.1.13'>Diese meinung gefiel jnen wol /</verse>
        <verse osisID='1Macc.1.14'>Vnd wurden etliche vom Volck zum König gesand / der befalh jnen heidnische Weise an zufahen.</verse>
        <verse osisID='1Macc.1.15'>Da richten sie zu Jerusalem heidnische Spielheuser an /</verse>
        <verse osisID='1Macc.1.16'>vnd hielten die Beschneittung nicht mehr / vnd fielen ab vom heiligen Bund / vnd hielten sich als Heiden / Vnd wurden gantz verstockt / alle schande vnd laster zu treiben.</verse>
        <verse osisID='1Macc.1.17'>ALs nu Antiochus sein Reich gewaltig inne hatte / vnterstund er sich das Königreich Egypten auch an sich zubringen / das er beide Königreiche hette.</verse>
        <verse osisID='1Macc.1.18'>Vnd zog in Egypten wol gerüst / mit Wagen / Elephanten / Reisigen / vnd viel Schiffen /</verse>
        <verse osisID='1Macc.1.19'>vnd kriegt mit Ptolemeo dem könig Egypti. Aber Ptolemeus furchte sich vnd flohe / Vnd sind viel Egypter vmbkomen.</verse>
        <verse osisID='1Macc.1.20'>Vnd Antiochus hat die festen Stedte in Egypten eingenomen / vnd gros Gut da geraubet vnd dauon bracht.</verse>
        <verse osisID='1Macc.1.21'>ALs aber Antiochus in Egypto gesieget hatte / vnd wider heim zog / im hundert vnd drei vnd vierzigsten jar / reiset er durch Jsrael /</verse>
        <verse osisID='1Macc.1.22'>vnd kam gen Jerusalem / mit einem grossen Volck.</verse>
        <verse osisID='1Macc.1.23'>Vnd gieng trötziglich in das Heiligthum / vnd lies wegnemen / den gülden Altar / Leuchter / vnd was da zu gehört. Den Tisch darauff die Schawbrot lagen / die Becher / Schalen / die gulden Kellen / den Vorhang / die Kronen vnd gülden Schmuck am Tempel / Vnd zerschlugs alles.</verse>
        <verse osisID='1Macc.1.24'>Vnd nam das Silber vnd Gold / vnd köstliche Gefess / vnd die verborgen Schetze / so viel er fand / vnd fürets mit sich in sein Land.</verse>
        <verse osisID='1Macc.1.25'>Vnd lies viel Leute tödten / vnd lesterliche Gebot ausruffen.</verse>
        <verse osisID='1Macc.1.26'>Da war in gantzem Jsrael / vnd wo sie woneten / gros hertzeleid /</verse>
        <verse osisID='1Macc.1.27'>Die Fürsten trawreten / die Eltesten / Jungfrawen vnd Frawen / sahen jemerlich /</verse>
        <verse osisID='1Macc.1.28'>Man vnd Weib klagten /</verse>
        <verse osisID='1Macc.1.29'>vnd das gantze Land ward betrübet / Von wegen der wüterey die darin geschach / Vnd das gantze haus Jacob war vol jamers.</verse>
        <verse osisID='1Macc.1.30'>VND nach zweien jaren / sandte der König einen Heubtman in Juda / der kam mit einem grossen Kriegsuolck gen Jerusalem /</verse>
        <verse osisID='1Macc.1.31'>vnd begerte / Man solte jn einlassen / so wolt er keinen schaden thun / Aber es war eitel betrug.</verse>
        <verse osisID='1Macc.1.32'>Da sie jm nu gleubten / vnd liessen jn ein / vberfiel er die Stad verrheterlich / vnd erschlug viel Leute von Jsrael /</verse>
        <verse osisID='1Macc.1.33'>Vnd plündert die Stad / vnd verbrand die Heuser / reis die Mauren nider /</verse>
        <verse osisID='1Macc.1.34'>vnd füret Weib vnd Kind vnd Vieh weg.</verse>
        <verse osisID='1Macc.1.35'>Vnd befestiget die burg Dauid mit starcken Mauren vnd Thürnen /</verse>
        <verse osisID='1Macc.1.36'>vnd besetzt sie mit einem gottlosen Hauffen / der allen mutwillen drauff vbet.</verse>
        <verse osisID='1Macc.1.37'>Vnd raubeten Woffen vnd speise aus der stad Jerusalem / vnd schafftens auff die Burg.</verse>
        <verse osisID='1Macc.1.38'>Vnd belagerten da das Heiligthum / vnd laureten auff die Leute / die in Tempel giengen / vnd fielen er aus aus der Burg in das Heiligthum / den Gottesdienst zu wehren /</verse>
        <verse osisID='1Macc.1.39'>Vnd vergossen viel vnschüldigs Bluts bey dem Heiligthum / vnd entheiligeten es.</verse>
        <verse osisID='1Macc.1.40'>VND die Bürger zu Jerusalem flohen weg / vnd die Frembden blieben zu Jerusalem / vnd die / so daselbs geboren waren / musten weichen.</verse>
        <verse osisID='1Macc.1.41'>Das Heiligthum ward wüste / die Feiertage wurden eitel Trawrtage / die Sabbath eitel jamer / vnd alle jre Herrligkeit ward zu nicht.</verse>
        <verse osisID='1Macc.1.42'>Als herrlich vnd hoch Jerusalem zuuor gewesen war / So jemerlich vnd elend muste es da zumal sein.</verse>
        <verse osisID='1Macc.1.43'>VND Antiochus lies Gebot ausgehen / durch sein gantz Königreich / Das alle Völcker zu gleich einerley Gottesdienst halten solten.</verse>
        <verse osisID='1Macc.1.44'>Da verliessen alle Völcker jre Gesetze / vnd willigeten in die weise Antiochi.</verse>
        <verse osisID='1Macc.1.45'>Vnd viel aus Jsrael willigten auch dar ein / vnd opfferten den Götzen / vnd entheiligten den Sabbath.</verse>
        <verse osisID='1Macc.1.46'>ANtiochus sandte auch Brieue gen Jerusalem / vnd in alle stedte Juda / Darin er gebot / Das sie der Heiden Gottesdienst annemen solten /</verse>
        <verse osisID='1Macc.1.47'>vnd die Brandopffer / Speisopffer / Sündopffer im Heiligthum /</verse>
        <verse osisID='1Macc.1.48'>Sabbath vnd andere Fest abthun /</verse>
        <verse osisID='1Macc.1.49'>Vnd befalh / Das man das Heiligthum vnd das heilige volck Jsrael entheiligen solt.</verse>
        <verse osisID='1Macc.1.50'>Vnd lies Altar / Tempel vnd Götzen auffrichten / vnd Sewfleisch opffern / vnd andere vnreine Thier.</verse>
        <verse osisID='1Macc.1.51'>Vnd die Beschneittung verbot er / vnd gebot die Leute zu gewenen zu allen Greweln / das sie Gottes gesetz vnd Recht vergessen / Vnd ander weise annemen solten.</verse>
        <verse osisID='1Macc.1.52'>Vnd wer Antiocho nicht gehorsam sein würde / den solt man tödten.</verse>
        <verse osisID='1Macc.1.53'>DJs Gebot lies er ausgehen / durch sein gantz Königreich / vnd verordenet Heubtleute / die das Volck zwingen solten / solches zu halten.</verse>
        <verse osisID='1Macc.1.54'>Diese richten in Juda Opffer an / vnd geboten die zu halten.</verse>
        <verse osisID='1Macc.1.55'>Vnd viel vom Volck / fielen ab von Gottes gesetz zu jnen.</verse>
        <verse osisID='1Macc.1.56'>Allen mutwillen trieben sie im Lande / vnd veriagten volck Jsrael / das es sich verbergen vnd verstecken must in die Hölen / als die flüchtigen.</verse>
        <verse osisID='1Macc.1.57'>JM hundert vnd fünff vnd vierzigsten jar / am funffzehenden tage / des monats Casleu / lies der könig Antiochus den Grewel der verwüstung auff Gottes altar setzen / vnd lies in allen stedten Juda / Altar auffrichten /</verse>
        <verse osisID='1Macc.1.58'>das man öffentlich in gassen / vnd ein jeder fur seinem Haus reuchert vnd opffert.</verse>
        <verse osisID='1Macc.1.59'>Vnd lies die Bücher des gesetzes Gottes zureissen vnd verbrennen / vnd</verse>
        <verse osisID='1Macc.1.60'>alle bey denen man die Bücher des bundes Gottes fand / vnd alle so Gottes gesetz hielten / todschlahen.</verse>
        <verse osisID='1Macc.1.61'>Vnd das thaten sie mit jrem Kriegsuolck alle Monat wenn das Volck zusamen kam in die Stedte.</verse>
        <verse osisID='1Macc.1.62'>Am fünff vnd zwenzigsten tage des monats / opfferten sie auff dem Altar / den sie hatten auffgericht / gegen dem Altar des HERRN.</verse>
        <verse osisID='1Macc.1.63'>DJe Weiber / welche jre Kinder beschnitten / wurden getödtet / wie Antiochus geboten hatte.</verse>
        <verse osisID='1Macc.1.64'>Die Eltern wurden in jren Heusern erwürget / vnd die Kinder drinnen auffgehengt.</verse>
        <verse osisID='1Macc.1.65'>Aber viel vom volck Jsrael waren bestendig / vnd wolten nichts Vnreins essen /</verse>
        <verse osisID='1Macc.1.66'>vnd liessen sich lieber tödten / denn das sie sich verunreinigeten /</verse>
        <verse osisID='1Macc.1.67'>Vnd wolten nicht vom heiligen gesetz Gottes abfallen / Darumb wurden sie vmbbracht.</verse>
      </chapter>
      <chapter osisID='1Macc.2'>
        <verse osisID='1Macc.2.1'>ES war aber ein Priester Matathias / der son Johannis / des sons Simeons / aus dem geschlecht Joarim von Jerusalem / der wonet auff dem berge Modin /</verse>
        <verse osisID='1Macc.2.2'>vnd hatte fünff Söne / Johannan mit dem zunamen Gaddis.</verse>
        <verse osisID='1Macc.2.3'>Simon mit dem zunamen Thasi.</verse>
        <verse osisID='1Macc.2.4'>Juda mit dem zunamen Maccabeus.</verse>
        <verse osisID='1Macc.2.5'>Vnd Eleazar mit dem zunamen Aaron. Vnd Jonathan mit dem zunamen Apphus /</verse>
        <verse osisID='1Macc.2.6'>Diese jamerte seer das gros elend in Juda vnd Jerusalem.</verse>
        <verse osisID='1Macc.2.7'>Vnd Matathias klaget / Ah das ich da zu geboren bin / das ich meines Volcks / vnd der heiligen Stad zerstörunge sehen mus / vnd dazu still sitzen / vnd die Feinde jren mutwillen treiben lassen.</verse>
        <verse osisID='1Macc.2.8'>DJE Frembden haben das Heiligthum innen / vnd der tempel Gottes ist wie ein verdampter Mensch /</verse>
        <verse osisID='1Macc.2.9'>Seinen schmuck hat man weggefüret. Die Alten sind auff den Gassen erschlagen / vnd die junge Manschafft ist von Frembden erstochen.</verse>
        <verse osisID='1Macc.2.10'>Das Reich ist allen Heiden zu teil worden / die es plündern /</verse>
        <verse osisID='1Macc.2.11'>Alle seine Herrligkeit ist weg. Es war eine Königin / Nu ists eine Magd.</verse>
        <verse osisID='1Macc.2.12'>Sihe vnser Heiligthum / vnd vnser Rhum vnd Preis ist weg / Die Heiden habens verwüstet.</verse>
        <verse osisID='1Macc.2.13'>Wen solt noch gelüsten zu leben?</verse>
        <verse osisID='1Macc.2.14'>Vnd Matathias zureis seine Kleider / er vnd seine Söne / vnd zogen Secke an / vnd trawreten seer.</verse>
        <verse osisID='1Macc.2.15'>Da nu des antiochi heubtleute auch da hin kamen / die / so geflohen waren in die stad Modin / auch zu dringen von Gottes gesetze abzufallen / vnd zu opffern vnd zu reuchern /</verse>
        <verse osisID='1Macc.2.16'>Da fielen viel vom volck Jsrael zu jnen / (Aber Matathias vnd seine Söne blieben bestendig)</verse>
        <verse osisID='1Macc.2.17'>Vnd die Heubtleute Antiochi sprachen zu Matathia / Du bist der furnemest vnd gewaltigst in dieser Stad / vnd hast viel Söne vnd eine grosse Freundschafft /</verse>
        <verse osisID='1Macc.2.18'>Darumb trit erstlich dahin / vnd thue was der König geboten hat / wie alle Lender gethan haben / vnd die leute Juda / so noch zu Jerusalem sind / So wirstu vnd deine Söne einen gnedigen König haben / vnd begabet mit gold vnd silber / vnd grossen gaben.</verse>
        <verse osisID='1Macc.2.19'>DA sprach Matathias frey er aus / Wenn schon alle Lender Antiocho gehorsam weren / vnd jederman abfiel von seiner veter Gesetz / vnd willigeten in des Königes gebot /</verse>
        <verse osisID='1Macc.2.20'>So wollen doch ich vnd meine Söne vnd Brüder nicht vom Gesetz vnser Veter abfallen.</verse>
        <verse osisID='1Macc.2.21'>Da sey Gott für / Das were vns nicht gut / das wir von Gottes wort vnd Gottes gesetz / abfielen.</verse>
        <verse osisID='1Macc.2.22'>Wir wollen nicht willigen in das gebot Antiochi / vnd wollen nicht opffern vnd von vnserm Gesetz abfallen / vnd eine andere Weise annemen.</verse>
        <verse osisID='1Macc.2.23'>DA er also ausgeredt hatte / gehet ein Jüde hin / fur jrer aller augen / vnd opffert den Götzen auff dem Altar zu Modin / wie der König geboten hatte.</verse>
        <verse osisID='1Macc.2.24'>Das sahe Matathias / vnd gieng jm durchs hertz / vnd sein Eiuer entbrand vmb das Gesetz /</verse>
        <verse osisID='1Macc.2.25'>Vnd lieff hin zu / vnd tödtet bey dem Altar / den Jüden vnd den Heubtman Antiochi. Vnd warff den Altar vmb /</verse>
        <verse osisID='1Macc.2.26'>vnd eiuert vmb das Gesetze / wie Phinees that dem Zamri / dem son Salomi.</verse>
        <verse osisID='1Macc.2.27'>Vnd Matathias schrey laut durch die gantze Stad / Wer vmb das Gesetz eiuert / vnd den Bund halten wil / der ziehe mit mir aus der stad.</verse>
        <verse osisID='1Macc.2.28'>Also flohen er vnd seine Söne auffs Gebirge / vnd verliessen alles das sie hatten in der Stad.</verse>
        <verse osisID='1Macc.2.29'>Vnd viel fromer Leute zogen hin aus in die Wüsten /</verse>
        <verse osisID='1Macc.2.30'>vnd hielten sich da mit Weib vnd Kind vnd jrem Vieh / Denn die Tyranney war all zugros worden. Num. 25.</verse>
        <verse osisID='1Macc.2.31'>DA aber des Königes volck zu Jerusalem in der stad Dauid höret / das etliche sich wider des Königs Gebot setzten / vnd sich aus den Stedten gethan hetten / sich heimlich in der wüste zuuerstecken vnd auff zuhalten / vnd das viel Volcks zu jnen gezogen war.</verse>
        <verse osisID='1Macc.2.32'>Erhuben sie sich eilend / am Sabbath / sie zu vberfallen /</verse>
        <verse osisID='1Macc.2.33'>Vnd liessen jnen sagen / Wolt jr noch nicht gehorsam sein? Ziehet er aus / vnd thut was der König geboten hat / so solt jr sicher sein.</verse>
        <verse osisID='1Macc.2.34'>Darauff antworten sie / Wir wollen nicht er aus ziehen / gedencken auch den Sabbath nicht zu entheiligen / wie der König gebeut.</verse>
        <verse osisID='1Macc.2.35'>VND die draussen stürmeten den Felsen /</verse>
        <verse osisID='1Macc.2.36'>Vnd die drinnen wehreten sich nicht / worffen nicht einen Stein er aus / machten auch den Felsen nicht zu /</verse>
        <verse osisID='1Macc.2.37'>vnd sprachen / Wir wollen also sterben in vnser vnschuld / Himel vnd Erden werden Zeugen sein / das jr vns mit gewalt vnd vnrecht vmbbringet.</verse>
        <verse osisID='1Macc.2.38'>Also wurden die drinnen am Sabbath vberfallen / vnd jr Weib vnd Kind vnd Vieh vmbbracht / bey tausent Person.</verse>
        <verse osisID='1Macc.2.39'>DA Matathias vnd seine Freunde solchs höreten / That es jnen seer weh /</verse>
        <verse osisID='1Macc.2.40'>vnd sprachen vnternander / Wollen wir alle thun / wie vnsere Brüder / vnd vns nicht wehren wider die Heiden / vnser Leben vnd Gesetz zuretten / So haben sie vns leichtlich gantz vertilget.</verse>
        <verse osisID='1Macc.2.41'>Vnd beschlossen bey jnen / So man vns am Sabbath angreiffen würde / wollen wir vns wehren / Das wir nicht alle vmbkomen / wie vnser Brüder in den Hülen ermordet sind.</verse>
        <verse osisID='1Macc.2.42'>VND es samlete sich zu hauff eine grosse menge der Fromen / die alle bestendig blieben im Gesetz /</verse>
        <verse osisID='1Macc.2.43'>Vnd kamen zu jnen / alle die / so fur der Tyranney flohen.</verse>
        <verse osisID='1Macc.2.44'>Darumb rüsteten sie sich auch / vnd erschlugen viel Gottlose vnd Abtrünnige in jrem eiuer vnd zorn / Die vbrigen aber gaben die flucht / vnd entrunnen zun Heiden.</verse>
        <verse osisID='1Macc.2.45'>Darnach zoch Matathias vnd seine Freunde getrost vmbher im lande Jsrael / vnd reiss die Altar wider nider /</verse>
        <verse osisID='1Macc.2.46'>vnd beschneit die Kinder / so noch vnbeschnitten waren /</verse>
        <verse osisID='1Macc.2.47'>vnd griffen die Gottlosen an. Vnd es hat jnen gelungen /</verse>
        <verse osisID='1Macc.2.48'>das sie das Gesetz erhielten / wider alle macht der Heiden vnd Königen / das die Gottlosen nicht vber sie Herrn worden.</verse>
        <verse osisID='1Macc.2.49'>DA aber Matathias seer alt war / sprach er vor seinem tod zu seinen Sönen / Es ist grosse Tyranney vnd verfolgung / vnd ein grosser grim vnd harte straffe vber vns komen /</verse>
        <verse osisID='1Macc.2.50'>Darumb lieben söne eiuert vmb das Gesetze / vnd woget ewer Leben fur den Bund vnser Veter.</verse>
        <verse osisID='1Macc.2.51'>Vnd gedencket / welche Thaten vnser Veter zu jren zeiten gethan haben / So werdet jr rechte Ehre vnd einen ewigen Namen erlangen.</verse>
        <verse osisID='1Macc.2.52'>ABraham ward versucht / vnd bleib feste im glauben / Das ist jm gerechnet worden zur Gerechtigkeit. Gen. 22.</verse>
        <verse osisID='1Macc.2.53'>JOseph hielt das Gebot in seiner trübsal / Vnd ist Herr in Egypten worden. Gen. 41.</verse>
        <verse osisID='1Macc.2.54'>PHinees vnser Vater / eiuert Gott zu ehren / Vnd erlanget den Bund / das das Priesterthum auff jm bleiben solt. Num. 25.</verse>
        <verse osisID='1Macc.2.55'>JOsua richtet den Befelh aus / der jm gegeben war / Darumb ward er der öberst Furst in Jsrael. Josu. 1.</verse>
        <verse osisID='1Macc.2.56'>CAleb gab zeugnis / vnd straffet das Volck / Darumb hat er ein besonder Erbe erlanget. Num. 14; Josu. 14.</verse>
        <verse osisID='1Macc.2.57'>DAuid bleib trew vnd rechtschaffen an Gott / Darumb erbet er das Königreich ewiglich. 1. Reg. 16.</verse>
        <verse osisID='1Macc.2.58'>ELias eiuert vmb das Gesetz / Vnd ward gen Himel gefurt. 4. Reg. 2; Dani. 3.</verse>
        <verse osisID='1Macc.2.59'>ANania / Azaria / vnd Misael gleubten / Vnd wurden aus dem Fewr errettet.</verse>
        <verse osisID='1Macc.2.60'>DAniel ward von wegen seiner vnschuld errettet von den Lewen. Dani. 6.</verse>
        <verse osisID='1Macc.2.61'>ALso bedencke / was zu jeder zeit geschehen ist / So werdet jr finden / das alle / so auff Gott vertrawen / erhalten werden.</verse>
        <verse osisID='1Macc.2.62'>Darumb fürchtet euch nicht fur der Gottlosen trotz / Denn jre herrligkeit ist kot vnd wurm /</verse>
        <verse osisID='1Macc.2.63'>Heute schwebet er empor / morgen ligt er darnidder / vnd ist nichts mehr / so er wider zu Erden worden ist / vnd sein furnemen ist zu nicht worden.</verse>
        <verse osisID='1Macc.2.64'>DErhalben lieben Kinder / seid vnerschrocken / vnd haltet fest ob dem Gesetz / So wird euch Gott widerumb herrlich machen.</verse>
        <verse osisID='1Macc.2.65'>Ewer bruder Simon ist weise / demselbigen gehorchet / als einem Vater.</verse>
        <verse osisID='1Macc.2.66'>Judas Maccabeus ist starck vnd ein Helt / der sol Heubtman sein / vnd den Krieg füren.</verse>
        <verse osisID='1Macc.2.67'>Vnd foddert zu euch alle / so das Gesetz halten / Rechet den gewalt an ewrem Volck geübet /</verse>
        <verse osisID='1Macc.2.68'>vnd bezalet die Heiden / wie sie verdienet haben / Vnd haltet mit ernst ob dem Gesetz.</verse>
        <verse osisID='1Macc.2.69'>DArnach segenet er sie / vnd ward versamlet zu seinen Vetern /</verse>
        <verse osisID='1Macc.2.70'>vnd starb im hundert vnd sechs vnd vierzigsten jar. Vnd die Söne begruben jn in seiner Veter grabe zu Modin / Vnd gantz Jsrael trawret seer vmb jn.</verse>
      </chapter>
      <chapter osisID='1Macc.3'>
        <verse osisID='1Macc.3.1'>VND Judas Maccabeus / kam an seines Vaters stat /</verse>
        <verse osisID='1Macc.3.2'>Vnd seine Brüder / vnd alle / die sich zum Vater gehalten hatten / hulffen jm wider die Feinde / vnd schlugen sie mit freuden.</verse>
        <verse osisID='1Macc.3.3'>Judas erlanget dem Volck grosse ehre / Er zoge in seinem Harnisch / wie ein Helt / vnd schützet sein Heer mit seinem Schwert.</verse>
        <verse osisID='1Macc.3.4'>Er war freidig / wie ein Lewe / küne / wie ein junger brüllender Lewe / so er etwas jagt.</verse>
        <verse osisID='1Macc.3.5'>ER suchet die Abtrünnigen vnd die Gottlosen / die das Volck drangen vom Gesetz abzufallen / vnd straffet vnd verbrand sie /</verse>
        <verse osisID='1Macc.3.6'>Das allenthalben seine Feinde fur jm erschracken vnd flohen / vnd die Abtrünnigen wurden gedempfft vnd er hatte glück vnd Sieg.</verse>
        <verse osisID='1Macc.3.7'>Das verdros viel Könige / Aber Jacob war es eine freude / vnd jm ein ewiger rhum vnd ehre.</verse>
        <verse osisID='1Macc.3.8'>Er zoch durch die stedte Juda / vnd vertilget darinnen die Gottlosen / das er den zorn von Jsrael abwendet.</verse>
        <verse osisID='1Macc.3.9'>Vnd er war allenthalben im Lande berümbt / das alle Vnterdruckten zu jm lieffen.</verse>
        <verse osisID='1Macc.3.10'>DA gegen bracht Apollonius ein gros Heer zusamen / von Heiden vnd von Samaria / wider Jsrael zu streiten.</verse>
        <verse osisID='1Macc.3.11'>Da Judas das höret / zog er gegen jm / vnd that eine Schlacht mit jm / vnd erschlug jn vnd einen grossen hauffen Feinde mit jm / Die vbrigen aber flohen.</verse>
        <verse osisID='1Macc.3.12'>Vnd Judas gewan den Raub / vnd nam des Apollonij Schwert / das füret er hernach sein Leben lang.</verse>
        <verse osisID='1Macc.3.13'>DArnach da Seron der Heubtman zu Syria höret / das die Fromen sich zu Juda hielten / vnd das ein gros Volck bey einander war / sprach er /</verse>
        <verse osisID='1Macc.3.14'>Jch wil ehre einlegen / das ich im gantzen Königreich gepreiset werde / vnd wil Judam vnd seinen Hauffen / der des Königes gebot veracht / schlahen.</verse>
        <verse osisID='1Macc.3.15'>Darumb rüstet er sich / vnd zog mit jm eine grosse Macht / das sie sich an Jsrael recheten / vnd kamen bis an Bethhoron.</verse>
        <verse osisID='1Macc.3.16'>DA zoch Judas gegen jm mit einem kleinen Hauffen.</verse>
        <verse osisID='1Macc.3.17'>Als sie aber die Feinde sahen / sprachen sie / Vnser ist wenig / da zu sind wir matt von fasten / Wie sollen wir vns mit einem solchen grossen vnd starcken Hauffen schlahen?</verse>
        <verse osisID='1Macc.3.18'>Aber Judas sprach / Es kan wol geschehen / das wenig einen grossen Hauffen vberwinden / Denn Gott kan eben so wol durch wenig Sieg geben / als durch viele.</verse>
        <verse osisID='1Macc.3.19'>Denn der Sieg kompt vom Himel / vnd wird nicht durch grosse Menge erlanget.</verse>
        <verse osisID='1Macc.3.20'>Sie trotzen auff jre grosse Macht / vnd wollen vns / vnser Weib vnd Kind ermorden vnd berauben.</verse>
        <verse osisID='1Macc.3.21'>Wir aber müssen vns wehren / vnd fur vnser Leben vnd Gesetz streitten /</verse>
        <verse osisID='1Macc.3.22'>Darumb wird sie Gott fur vnsern augen vertilgen / Jr solt sie nicht fürchten.</verse>
        <verse osisID='1Macc.3.23'>DA er also ausgeredt hatte / greiff er die Feinde an / ehe sie sichs versahen / vnd schlug den Seron vnd sein Volck in die flucht /</verse>
        <verse osisID='1Macc.3.24'>vnd jaget sie von Bethhoron herunter ins Blachfeld / Vnd schlug acht hundert zu tod / Die vbrigen flohen in der Philisterland.</verse>
        <verse osisID='1Macc.3.25'>Also kam eine furcht in alle Völcker vmb her / fur Juda vnd seinen Brüdern /</verse>
        <verse osisID='1Macc.3.26'>vnd in allen Lendern saget man von Juda vnd seinen thaten / Vnd es kam auch fur den König.</verse>
        <verse osisID='1Macc.3.27'>DA nu solchs alles Antiochus höret / ergrimmet er seer / vnd schicket aus vnd lies auffbieten im gantzen Königreich / Vnd bracht eine grosse Macht zusamen /</verse>
        <verse osisID='1Macc.3.28'>vnd greiff seine Schetze an vnd ordnet Sold auff ein jar / vnd gebot / das man stets solt gerüstet sein.</verse>
        <verse osisID='1Macc.3.29'>Da er aber sahe / das er nicht Gelds gnug hatte / vnd das das Land / von wegen des Kriegs / den er nu lange füret wider das Gesetz / nicht viel geben kund /</verse>
        <verse osisID='1Macc.3.30'>Besorget er / er vermöchte den grossen Kosten lenger nicht zu tragen / wie bis her / da er Sold vnd Gaben ausgegeben hatte / mehr denn alle Könige vor jm.</verse>
        <verse osisID='1Macc.3.31'>Darumb ward er betrübt / vnd zoch in Persen / das selbige Land zu schetzen vnd Geld auff zubringen.</verse>
        <verse osisID='1Macc.3.32'>VND lies im Lande einen Fürsten / mit namen Lysiam / den machet er zum Heubtman vber das gantze Königreich / vom Euphrate an / bis an Egypten /</verse>
        <verse osisID='1Macc.3.33'>vnd befalh jm seinen Son den jungen Antiochum / die weil er ausser dem Lande sein würde.</verse>
        <verse osisID='1Macc.3.34'>Vnd lies jm die helffte des Kriegsuolcks / vnd der Elephanten / vnd that jm befelh von allen Sachen. Auch von Judea vnd Jerusalem /</verse>
        <verse osisID='1Macc.3.35'>das er mehr Volcks da hin schicken solt / auszurotten die vbrigen Leute in Jsrael vnd Jerusalem /</verse>
        <verse osisID='1Macc.3.36'>Vnd das Land den Frembden auszuteilen / vnd Heiden allenthalben dar ein zu setzen.</verse>
        <verse osisID='1Macc.3.37'>JM hundert vnd sieben vnd vierzigsten jar / zog der König aus von seiner stad Antiochia vber den Euphraten hin auff in die öbersten Lender.</verse>
        <verse osisID='1Macc.3.38'>Aber Lysias wehlet etliche Fürsten / des Königs freunde / zu Heubtleuten / nemlich / Ptolemeum den son Dorymenis / Nicanor vnd Gorgiam.</verse>
        <verse osisID='1Macc.3.39'>Vnd gab jnen vierzig tausent Man zu fus / vnd sieben tausent zu Ross / das sie das land Judea vberziehen solten / vnd die Jüden ausrotten / wie der König befolhen hatte.</verse>
        <verse osisID='1Macc.3.40'>Nach dem sie nu mit diesem Heer ausgezogen waren / lagerten sie sich erstlich bey Ammao auff dem Blachfeld.</verse>
        <verse osisID='1Macc.3.41'>Da solches die Kauffleute in den Landen / vmb her höreten / kamen sie in das Lager / vnd brachten viel Gelds mit sich / die Kinder Jsrael zukeuffen / das sie jre Knechte sein müsten. Vnd aus Syria vnd von andern Heiden / zoch jnen mehr Kriegsuolck zu.</verse>
        <verse osisID='1Macc.3.42'>DA nu Judas vnd seine Brüder sahen / das die Verfolgung grösser ward vnd das die Feinde an der Grentze lagen / vnd vernamen / Das der König geboten hatte / gantz Juda zuuertilgen /</verse>
        <verse osisID='1Macc.3.43'>Waren sie vnerschrocken / vnd vereinigeten sich / Sie wolten jr Volck retten vnd fur die Heiligen streiten.</verse>
        <verse osisID='1Macc.3.44'>Darumb brachten sie jr Kriegsuolck zusamen / das sie bey einander weren / vnd warten / wenn man die Feinde angreiffen müste / das sie auch mit einander beteten / vmb gnade vnd hülffe von Gott.</verse>
        <verse osisID='1Macc.3.45'>ABer die zeit / war Jerusalem wüste / vnd wonet kein Bürger mehr da / vnd das Heiligthum war entheiliget mit dem Götzen / der dar ein gestellet war. Vnd die Heiden hatten die Burg innen / Vnd war alle Herrligkeit von Jacob weggenomen / vnd man höret da weder Pfeiffen noch Harffen.</verse>
        <verse osisID='1Macc.3.46'>DArumb kam das Volck zusamen gen Mispath / gegen Jerusalem vber / Denn Jsrael muste vorzeiten zu Mispath anbeten.</verse>
        <verse osisID='1Macc.3.47'>An diesem Ort kamen sie jtzt auch zusamen / fasteten da / vnd zogen Seck an / streweten aschen auff jre Heubter / vnd zerissen jre Kleider.</verse>
        <verse osisID='1Macc.3.48'>Vnd trugen erfur die Bücher des Gesetzs / welche die Heiden suchen liessen / jre Götzen dar ein zu schreiben vnd zumalen.</verse>
        <verse osisID='1Macc.3.49'>Sie brachten auch da hin die priesterliche Kleider / die Erstling vnd Zehenden / vnd machten Nazareos / welche jre bestimpte zeit halten müsten /</verse>
        <verse osisID='1Macc.3.50'>vnd schrien kleglich gen Himel / Wo sollen wir diese hin füren?</verse>
        <verse osisID='1Macc.3.51'>Denn dein Heiligthum ist verunreiniget / deine Priester sind veriagt /</verse>
        <verse osisID='1Macc.3.52'>Vnd sihe / alle Heiden empören sich wider vns / das sie vns gantz vertilgen. Du weissest / was sie wider vns im sinn haben /</verse>
        <verse osisID='1Macc.3.53'>Wie können wir fur jnen bleiben / Du helffest vns denn / vnser Gott.</verse>
        <verse osisID='1Macc.3.54'>DARnach lies Judas das Volck zusamen ruffen mit der Posaunen /</verse>
        <verse osisID='1Macc.3.55'>vnd machte ein Feldregiment / Oberste / Heubtleute vnd Weibel.</verse>
        <verse osisID='1Macc.3.56'>Auch lies er ausruffen / Das die jenige / so Heuser baweten oder freieten / oder Weinberge pflantzen / Oder die vol furcht waren / wider heim ziehen möchten / wie solchen das Gesetz erleubet.</verse>
        <verse osisID='1Macc.3.57'>Darnach zogen sie fort / vnd schlugen jr Lager auch an Ammao / gegen mittag.</verse>
        <verse osisID='1Macc.3.58'>Vnd Judas vermanet sein Volck / vnd sprach / Rüstet euch vnd seid vnerschrocken / Das jr morgen bereit seid zu streiten wider diese Heiden / die vns vnd vnser Heiligthum gedencken zuuertilgen.</verse>
        <verse osisID='1Macc.3.59'>Vns ist leidlicher / das wir im streit vmbkomen / Denn das wir solchen jamer an vnserm Volck vnd Heiligthum sehen /</verse>
        <verse osisID='1Macc.3.60'>Aber was Gott im Himel wil / das geschehe.</verse>
      </chapter>
      <chapter osisID='1Macc.4'>
        <verse osisID='1Macc.4.1'>VND Gorgias nam fünff tausent zu fuss / vnd tausent Reisigen die besten / vnd rücket bey nacht heimlich hinan an der Jüden lager /</verse>
        <verse osisID='1Macc.4.2'>sie vnuersehens zu vberfallen / Vnd furten den Hauffen etliche die auff der Burg / in der Besetzung gelegen waren.</verse>
        <verse osisID='1Macc.4.3'>Aber Judas war zuuor auff mit dem besten Hauffen / das er ehe keme vnd die Feinde vbereilet / vnd schlüge sie /</verse>
        <verse osisID='1Macc.4.4'>dieweil sie noch zerstrewet hin vnd her lagen.</verse>
        <verse osisID='1Macc.4.5'>DA nu Gorgias an Judas lager kam / vnd niemand da fand / zoch er jnen nach in das Gebirge / vnd meinet / sie weren fur jm geflohen.</verse>
        <verse osisID='1Macc.4.6'>Aber Judas eilet / das er morgens früe ins Blachfeld keme mit drey tausent Man / die doch keinen Harnisch hatten / on allein jre kleider vnd Schwert.</verse>
        <verse osisID='1Macc.4.7'>Da sie nu sahen / das die Feinde wol gerust waren mit Harnisch / vnd hetten einen starcken reisigen Zeug / vnd waren rechte Kriegsleute /</verse>
        <verse osisID='1Macc.4.8'>sprach Judas zu seinem Volck / Fürchtet euch nicht / fur dieser grossen Menge / vnd fur jrer Macht erschreckt nicht /</verse>
        <verse osisID='1Macc.4.9'>Gedenckt / wie vnser Veter im Rotenmeer errettet sind / da jnen Pharao mit einem grossen Heer nacheilet.</verse>
        <verse osisID='1Macc.4.10'>Lasst vns gen Himel ruffen / so wird vns der HERR auch gnedig sein / vnd an den Bund gedencken / den er mit vnsern Vetern gemacht hat / Vnd wird vnsere Feinde fur vnsern augen vertilgen.</verse>
        <verse osisID='1Macc.4.11'>Vnd alle Heiden sollen innen werden / das Gott ist / der sich Jsrael annimpt / hilfft vnd errettet. Exod. 14.</verse>
        <verse osisID='1Macc.4.12'>DA nu die Heiden sahen / das Judas gegen jnen kam /</verse>
        <verse osisID='1Macc.4.13'>zogen sie auch aus dem Lager / Judam an zugreiffen. Judas aber lies drometen /</verse>
        <verse osisID='1Macc.4.14'>vnd greiff die Feinde an / Vnd die Heiden wurden in die Flucht geschlagen / das sie vber das Blachfeld flohen / vnd die letzten erstochen worden /</verse>
        <verse osisID='1Macc.4.15'>Denn Judas jaget jnen nach / bis gen Assaremoth vnd ans feld Edom / gegen Asdod vnd Jamnia / Vnd blieben tod / bey drey tausent Man.</verse>
        <verse osisID='1Macc.4.16'>Da aber Judas widerumb keret gebot er seinem Volck /</verse>
        <verse osisID='1Macc.4.17'>vnd sprach / Jr solt nicht plündern / Denn wir müssen noch eine Schlacht thun.</verse>
        <verse osisID='1Macc.4.18'>Gorgias vnd sein Hauff ist vor vns im Gebirge / Darumb bleibt in der Ordnung / vnd wehret euch. Darnach / so jr die Feinde geschlagen habt / künd jr plündern sicher vnd on fahr.</verse>
        <verse osisID='1Macc.4.19'>DA Judas also redet / thut sich ein Hauff auff dem Gebirge er fur.</verse>
        <verse osisID='1Macc.4.20'>Vnd Gorgias sahe / das seine Leute geschlagen waren / vnd das Lager verbrand / Denn er sahe den Rauch / dauon konde er abnemen / was geschehen war /</verse>
        <verse osisID='1Macc.4.21'>Da zu sahen sie Judam vnd sein Kriegsuolck im Blachfeld gerüst zur Schlacht / Darumb erschrack Gorgias seer /</verse>
        <verse osisID='1Macc.4.22'>vnd flohe in der Heidenland.</verse>
        <verse osisID='1Macc.4.23'>Also keret Judas widerumb / das Lager zuplündern / vnd eröbert einen grossen Raub / viel Gold / Silber / Seiden / Purpur / vnd gros Gut.</verse>
        <verse osisID='1Macc.4.24'>Darnach zogen sie heim danckten vnd lobeten Gott mit gesang / vnd sprachen / Dancket dem HERRN denn er ist freundlich / Vnd seine Güte weret ewiglich.</verse>
        <verse osisID='1Macc.4.25'>Auff diesen tag hat Jsrael herrlichen Sieg gehabt. Psal. 118.</verse>
        <verse osisID='1Macc.4.26'>Dje heiden aber so entrunnen waren kamen zu Lysia / vnd sagten jm / wie es jnen gangen war.</verse>
        <verse osisID='1Macc.4.27'>Als Lysias solchs höret / ward er seer betrübt / das nicht geraten war / wie es der König befolhen hatte.</verse>
        <verse osisID='1Macc.4.28'>Darumb bracht Lysias im folgende jar / widerumb viel Kriegsuolck zusamen / sechzig tausent Man zu fuss / vnd fünff tausent Reisigen / die Jüden zuuertilgen.</verse>
        <verse osisID='1Macc.4.29'>Dis Heer zoch in Jdumea / vnd lagert sich bey Bethzura / Dahin kam Judas auch mit zehen tausent Man.</verse>
        <verse osisID='1Macc.4.30'>DA er aber sahe / das die Feinde so ein gros Volck hatten / betet er / vnd sprach / Lob sey dir / du Heiland Jsrael / der du durch die hand deines knechts Dauids den grossen Risen erschlagen hast. Vnd hast ein gantz Heer der Heiden geben in die hende Jonathe Sauls son / vnd seines knechts.</verse>
        <verse osisID='1Macc.4.31'>Jch bit dich / Du wollest diese vnser Feinde auch in die Hende deines volcks Jsrael geben / das sie mit jrer Macht vnd Reisigen zu schanden werden.</verse>
        <verse osisID='1Macc.4.32'>Gib jnen ein erschrocken vnd verzagt hertz /</verse>
        <verse osisID='1Macc.4.33'>Schlahe sie nider mit dem Schwert deren / so dich lieben / Das dich loben vnd preisen alle / so deinen Namen kennen.</verse>
        <verse osisID='1Macc.4.34'>Darnach greiff er sie an. Vnd Lysias verlor bey fünff tausent Man. 1. Reg. 17.</verse>
        <verse osisID='1Macc.4.35'>DA aber Lysias sahe / das die seinen flohen / vnd das die Jüden vnerschrocken waren / vnd das sie bereit waren / beide ehrlich zu leben oder ehrlich zu sterben / zoch er ab gen Antiochia / widerumb Kriegsuolck auff zubringen / vnd die Jüden noch stercker zu vberziehen.</verse>
        <verse osisID='1Macc.4.36'>Jvdas aber vnd seine brüder / sprachen / dieweil vnsere Feinde verjaget sind / So lasst vns hin auff ziehen / vnd das Heiligthum wider reinigen.</verse>
        <verse osisID='1Macc.4.37'>Darumb kam das Kriegsuolck alles zusamen / vnd zogen mit einander auff den berg Sion.</verse>
        <verse osisID='1Macc.4.38'>Vnd da sie sahen / wie das Heiligthum verwüstet war / der Altar entheiliget / die Pforten verbrand / vnd das der Platz vmb her mit gras bewachsen war / wie ein Wald oder Gebirge / vnd der Priester Cellen zerfallen waren /</verse>
        <verse osisID='1Macc.4.39'>Da zerissen sie jre Kleider / vnd hatten eine grosse Klage / streweten asschen auff jre Heubter /</verse>
        <verse osisID='1Macc.4.40'>fielen nider auff jre angesichte / vnd bliesen drometen / vnd schrien gen Himel.</verse>
        <verse osisID='1Macc.4.41'>Vnd Judas wehlet einen Hauffen / den Feinden in der Burg zu wehren / Das sie nicht er aus fielen / dieweil er das Heiligthum reinigen liesse.</verse>
        <verse osisID='1Macc.4.42'>Vnd nam dazu Priester / die sich nicht verunreinigt hatten / sondern bestendig im Gesetz blieben waren</verse>
        <verse osisID='1Macc.4.43'>Diese reinigten das Heiligthum / vnd trugen den Grewel vnd die vnreinen Steine weg an vnheilige Ort.</verse>
        <verse osisID='1Macc.4.44'>DJeweil auch der Altar des Brandopffers entheiliget war / hielten sie Rat wie sie es damit halten solten.</verse>
        <verse osisID='1Macc.4.45'>Vnd funden einen guten Rat / nemlich / Das man jn gantz einreissen solt / das nicht Ergernis dauon keme / dieweil jn die Heiden entheiliget hatten / Darumb ward er gantz einrissen.</verse>
        <verse osisID='1Macc.4.46'>Vnd verwarten diese Steine auff dem Berge bey dem Haus an einem besondern Ort / Bis ein Prophet keme / der anzeigete / was man da mit thun solt.</verse>
        <verse osisID='1Macc.4.47'>Sie namen aber andere newe vngehawen Steine / wie das Gesetz leret / vnd baweten einen newen Altar / gleich wie der zuuor gewesen war.</verse>
        <verse osisID='1Macc.4.48'>Vnd baweten das Heiligthum wider / vnd die Stüle / vnd Priester Cellen im Hause.</verse>
        <verse osisID='1Macc.4.49'>Vnd liessen newe heilige Gefess machen / Den gülden Leuchter / den Reuchaltar / vnd den Tisch / vnd brachtens wider in Tempel.</verse>
        <verse osisID='1Macc.4.50'>Vnd stelleten das Reuchwerg auff den Altar / vnd zündten die Lampen auff dem Leuchter an / das sie im Tempel leuchten.</verse>
        <verse osisID='1Macc.4.51'>Auff den Tisch legten sie die Brot / vnd hengeten die Vorhenge auff / vnd richten den Tempel gantz wider an. Exod. 20.</verse>
        <verse osisID='1Macc.4.52'>VND am fünff vnd zwenzigsten tag des neunden monden / der da heisst Casleu / im hundert vnd acht vnd vierzigsten jar /</verse>
        <verse osisID='1Macc.4.53'>stunden sie früe auff / vnd opfferten widerumb / nach dem Gesetz auff dem Altar des Brandopffers.</verse>
        <verse osisID='1Macc.4.54'>Das ist das erste Opffer gewesen / nach der zeit / als die Heiden das Heiligthum verunreiniget haben / Vnd ward dieses Opffer wider angericht mit Gesang / Pfeiffen / Harffen vnd Cimbaln.</verse>
        <verse osisID='1Macc.4.55'>Vnd alles Volck fiel nider auff das Angesicht / betteten an / vnd lobten den HERRN im Himel / der jnen glück vnd sieg gegeben hatte /</verse>
        <verse osisID='1Macc.4.56'>Vnd hielten das Fest des newen Altars / acht tage / vnd opfferten darauff Brandopffer vnd Danckopffer mit freuden.</verse>
        <verse osisID='1Macc.4.57'>Vnd schmücketen den Tempel mit gülden Krentzen vnd Schilden / vnd machten newe Thor vnd Cellen.</verse>
        <verse osisID='1Macc.4.58'>Vnd war seer grosse freude im Volck / das die schande von jnen genomen war / die jnen die Heiden angelegt hatten.</verse>
        <verse osisID='1Macc.4.59'>Vnd Judas vnd seine Brüder / vnd alles volck Jsrael beschlossen / das man jerlich vom fünff vnd zwenzigsten tage an des monden CasleuJst der monat Nouember / nach dem Mond gerechnet.  / acht tage des newen Altars Fest halten solt / mit freuden vnd dancksagung.</verse>
        <verse osisID='1Macc.4.60'>VND sie baweten feste mauren vnd thürne vmb das Heiligthum auff dem berge Sion / das die Heiden das Heiligthum nicht einnemen vnd verwüsten kundten / wie zuuor /</verse>
        <verse osisID='1Macc.4.61'>Vnd Judas legt Kriegsuolck darein / das Heiligthum zubewaren. Er befestiget auch Bethzura / das das Volck eine Festung innen hette / gegen Jdumea / darin sie sich auff enthalten vnd wehren kundten.</verse>
      </chapter>
      <chapter osisID='1Macc.5'>
        <verse osisID='1Macc.5.1'>DA aber die Heiden vmbher höreten / das der Altar wider auffgericht / vnd das Heiligthum gereiniget war / Ergrimmeten sie seer /</verse>
        <verse osisID='1Macc.5.2'>vnd namen für das gantze geschlecht Jacob auszurotten / Vnd fiengen an alle Jüden an jren grentzen zu tödten.</verse>
        <verse osisID='1Macc.5.3'>Aber Judas zog in Jdumea wider die kinder Esau / vnd vberfiel sie zu Arabath / da sie die kinder Jsrael belagert hatten / vnd schluge viel Jdumeer tod / vnd plündert sie.</verse>
        <verse osisID='1Macc.5.4'>Die weil auch die kinder Bean auff der strassen vntrew vnd mord getrieben hatten / wider Jsrael /</verse>
        <verse osisID='1Macc.5.5'>hats jnen Judas auch gedacht / vnd belegert vnd verbrand sie / vnd verbrand jre Burg / mit allen / so darin waren.</verse>
        <verse osisID='1Macc.5.6'>Darnach zoch er wider Ammon / Die waren wol gerüst / vnd hatten viel Kriegsuolck / vnd einen Heubtman Timotheum /</verse>
        <verse osisID='1Macc.5.7'>Darumb that Judas viel Schlachten mit jnen / vnd hatte Sieg /</verse>
        <verse osisID='1Macc.5.8'>vnd gewan die stad Jazer / mit andern vmbligenden flecken / Darnach zog er wider heim in Judeam.</verse>
        <verse osisID='1Macc.5.9'>ES waren aber die Heiden auch auff in Galaad / wider Jsrael an jrer grentze / sie zuuertilgen. Aber das Volck flohe auff die burg Datheman /</verse>
        <verse osisID='1Macc.5.10'>vnd schrieben an Judam vnd seine Brüder / also /</verse>
        <verse osisID='1Macc.5.11'>Die Heiden vmb her haben sich alle versamlet wider vns / das sie vns alle vmbbringen / Jr Heubtman ist Timotheus / vnd wollen vnser Burg / dar ein wir geflohen sind / stürmen.</verse>
        <verse osisID='1Macc.5.12'>Darumb bitten wir / Du wollest vns zu hülffe komen / vnd vns retten / denn vnser ist wenig / Denn die Feinde haben viel vmbbracht /</verse>
        <verse osisID='1Macc.5.13'>vnd zu Tubin bey tausent Man getödtet / vnd jr Weib / Kind vnd Güter weggefüret.</verse>
        <verse osisID='1Macc.5.14'>Da man diesen Brieff lase / kamen mehr Boten aus Galilea / die zerrissen jre Kleider</verse>
        <verse osisID='1Macc.5.15'>vnd sagten kleglich / Das die Heiden aus allen Stedten vmb her mit macht Galileam vberzogen hatten / aus Ptolemais / Tyro vnd Sidon / vnd das gantz Galilea vol Feinde were / Jsrael auszurotten.</verse>
        <verse osisID='1Macc.5.16'>ALs Judas vnd das Volck solchs höreten / hielt man Rat / wie sie jren Brüdern in dieser Not helffen kündten.</verse>
        <verse osisID='1Macc.5.17'>Vnd Judas befalh seinem bruder Simon / das er jm einen besondern Hauffen welen solt / vnd in Galileam ziehen / die Brüder da zuretten / So wolten er vnd sein bruder Jonathas / in Galaad ziehen.</verse>
        <verse osisID='1Macc.5.18'>Vnd machet Joseph den son Zacharia vnd Azaria zu Heubtleute vber das vbrige Volck da heim / Judeam zu bewaren.</verse>
        <verse osisID='1Macc.5.19'>Vnd befalh jnen / Sie solten das Volck regieren / vnd nicht ausziehen die Feinde an zugreiffen / bis er wider keme.</verse>
        <verse osisID='1Macc.5.20'>VND Simon zoch in Galileam mit drey tausent Man / Judas in Galaad mit acht tausent.</verse>
        <verse osisID='1Macc.5.21'>Da nu Simon in Galileam kam / that er viel Schlachten mit den Heiden / vnd sieget / Vnd jaget sie bis gen Ptolemais an das thor /</verse>
        <verse osisID='1Macc.5.22'>das bey drey tausent Heiden vmbkamen / vnd Simon plündert sie.</verse>
        <verse osisID='1Macc.5.23'>Darnach kam er wider zu seinen Brüdern in Galilea / vnd zu Arabath / vnd hies sie mit Weib vnd Kind mit jm in Judea ziehen / vnd füret sie da hin mit grossen freuden.</verse>
        <verse osisID='1Macc.5.24'>ABer Judas Maccabeus vnd Jonathas sein Bruder / zogen vber den Jordan in die wüsten / drey Tagreise.</verse>
        <verse osisID='1Macc.5.25'>Da kamen zu jnen die Nabatheer / vnd empfiengen sie freundlich / vnd zeigeten jnen an / Wie es jren Brüdern in Galaad gienge /</verse>
        <verse osisID='1Macc.5.26'>vnd das viel gefenglich weggefurt waren gen Barasa / Bosor / Alima / Casbon / Mageth vnd Carnaim / welches eitel grosse vnd feste Stedte waren /</verse>
        <verse osisID='1Macc.5.27'>Das auch viel in andern stedten in Galaad gefangen lagen / Darumb beschlossen sie / Das sie morgens / als bald dieselbige festen Stedte vberziehen vnd stürmen wolten.</verse>
        <verse osisID='1Macc.5.28'>Vnd Judas keret vmb zu rücke eine Tagreise / vnd stürmet die stad Bosor / ehe sie sichs versahen / vnd eröbert sie / vnd lies alle Mansbilde drinnen erstechen / vnd plündert vnd verbrand die Stad.</verse>
        <verse osisID='1Macc.5.29'>DARnach reiset er fort bey nacht zu der Burg / da seine Brüder belagert waren.</verse>
        <verse osisID='1Macc.5.30'>Vnd da er des morgens da hin kam / sahe er eine grosse mechtige / menge Volcks on zal da / welche Leitern vnd Wagen trugen / vnd den Sturm anfiengen /</verse>
        <verse osisID='1Macc.5.31'>Vnd war in der Stad ein kleglich geschrey / das in Himel schallet.</verse>
        <verse osisID='1Macc.5.32'>Da vermanet Judas sein Volck / das sie fur jre Brüder streiten wolten / sie zu retten.</verse>
        <verse osisID='1Macc.5.33'>Vnd macht drey Spitzen / vnd greiff sie zurück an im Sturm / vnd lies drometen / Vnd das Volck schrey laut vnd betet zu Gott.</verse>
        <verse osisID='1Macc.5.34'>Als aber das Heer Timothei sahe / das Judas hinter jnen war / flohen sie / vnd wurden hart geschlagen / das aus jnen diesen tag bey acht Tausent tod blieben.</verse>
        <verse osisID='1Macc.5.35'>Darnach zog Judas gen Maspha / stürmet vnd eröbert sie / vnd lies alle Mansbilde drinnen tödten / vnd plündert vnd verbrennet die Stad.</verse>
        <verse osisID='1Macc.5.36'>Darnach gewan er Casbon / Mageth / Bosor / vnd die andern stedte in Galaad.</verse>
        <verse osisID='1Macc.5.37'>ABer Timotheus brachte widerumd ein gros Heer zusamen / vnd lagert sich gegen Raphon jenseid der Bach.</verse>
        <verse osisID='1Macc.5.38'>Da schickt Judas Kundschaffer hin vnd lies besehen / wie starck die Feinde weren / vnd wie sie legen. Diese sagten jm wider / das seer eine grosse Menge were / aus allen Heiden vmb her /</verse>
        <verse osisID='1Macc.5.39'>Das sie auch Kriegsknechte aus Arabia bey sich hetten / den sie Solt müsten geben / Vnd das sich das Heer jenseid der Bach gelagert hette / vnd weren gerüst zur Schlacht. Darumb zog Judas aus wider sie.</verse>
        <verse osisID='1Macc.5.40'>Vnd Timotheus sprach zu seinen Heubtleuten / Wenn Judas an die Bach kompt / vnd so mutig ist / das er erüber ziehen thar / So können wir jm nicht widerstehen / sondern er wird vns schlahen.</verse>
        <verse osisID='1Macc.5.41'>HERR Gott / Da dich die Boten des königes Sennaherib lesterten / schicktest du einen Engel / der schlug tod / hundert vnd fünff vnd achzig tausent man.</verse>
        <verse osisID='1Macc.5.42'>Wenn er sich aber fürchtet / vnd thar nicht vber die Bach herüber / So wollen wir vber das Wasser / vnd jn angreiffen vnd schlahen.</verse>
        <verse osisID='1Macc.5.43'>DA nu Judas an die Bach kam / stellet er die Priester an das Wasser / vnd gebot jnen / Sie solten alles Volck hinüber treiben / das sie die Feinde hülffen schlahen / vnd niemand solt da hinden bleiben.</verse>
        <verse osisID='1Macc.5.44'>Da nu also Judas vnd sein Heer erstlich vber das Wasser kamen / flohen die Feinde / vnd liessen jre Were fallen / vnd kamen in einen Tempel in der stad Carnaim.</verse>
        <verse osisID='1Macc.5.45'>Aber Judas eröberte die Stad / vnd verbrennet den Tempel vnd alle die darin waren / Vnd Carnaim ward zerstöret / vnd kunde sich nicht schützen fur Juda.</verse>
        <verse osisID='1Macc.5.46'>DArnach lies Judas alles volck Jsrael / das in Galaad war / klein vnd gros / Weib vnd Kind / zusamen komen / das es mit in Judea zöge.</verse>
        <verse osisID='1Macc.5.47'>Vnd auff dem wege kamen sie zu einer grossen festen stad Ephron / die an der Strassen lag / da man durch must vnd nicht neben hin ziehen kund.</verse>
        <verse osisID='1Macc.5.48'>Nu wolten die Leute zu Ephron Judam nicht durch lassen /</verse>
        <verse osisID='1Macc.5.49'>Aber Judas sendet zu jnen / sagte jnen frieden zu / vnd bat freundlich /</verse>
        <verse osisID='1Macc.5.50'>das man sie durch lies / Denn jnen solt kein schade von den seinen geschehen / Er begert nichts / denn allein durch zu ziehen / Aber die von Ephron wolten sie nicht einlassen.</verse>
        <verse osisID='1Macc.5.51'>DA lies Judas ausruffen im gantzen Heer / das das Kriegsuolck eine Ordnung machen solt / vnd den Sturm anlauffen / ein jeder Hauff an seinem ort / Also stürmeten sie die Stad den gantzen tag vnd die gantze nacht / vnd eröberten sie.</verse>
        <verse osisID='1Macc.5.52'>Vnd Judas lies erstechen alle Mansbilde drinnen / plündert vnd zerstöret sie / Vnd zoch durch / vber die todten Cörper hin. Vnd kamen vber den Jordan auff das Blachfeld.</verse>
        <verse osisID='1Macc.5.53'>Vnd Judas treib das Volck fort / das sich da hinden seumet / vnd tröstet sie die gantze Reise aus / bis er sie ins land Judea bracht.</verse>
        <verse osisID='1Macc.5.54'>Da zogen sie auff den Berg Sion mit grossen freuden / vnd opfferten Brandopffer / Das jnen Gott Sieg gegeben / vnd sie mit freuden wider heim bracht hatte.</verse>
        <verse osisID='1Macc.5.55'>DJeweil aber Judas vnd Jonathas in Galaad war / vnd Simon jr bruder in Galilea fur Ptolemais /</verse>
        <verse osisID='1Macc.5.56'>Vnd Joseph der son Zacharie vnd Azaria / die Heubtleute / höreten von jrem Sieg vnd grossen Thaten / sprachen sie /</verse>
        <verse osisID='1Macc.5.57'>Wir wollen auch Ehre einlegen / vnd die Heiden vmb vns her angreiffen.</verse>
        <verse osisID='1Macc.5.58'>Vnd geboten jrem Kriegsuolck / das sie solten auff sein / vnd zogen gegen Jamnia.</verse>
        <verse osisID='1Macc.5.59'>Da zog wider sie eraus Gorgias mit seinem Heer /</verse>
        <verse osisID='1Macc.5.60'>vnd schlug den Joseph vnd Azariam in die flucht / vnd jaget sie bis ins land Juda / Vnd Jsrael verlor den tag viel Volcks / nemlich / bey zwey tausent Man.</verse>
        <verse osisID='1Macc.5.61'>Darumb / das sie Jude vnd seines Bruders befelh nicht gehorcht hatten / vnd sich aus eigener vermessenheit vnterstanden / einen Rhum zu eriagen /</verse>
        <verse osisID='1Macc.5.62'>6So sie doch nicht die Leute waren / denen Gott verliehen hatte / das Jsrael durch sie geholffen würde.</verse>
        <verse osisID='1Macc.5.63'>Aber Judas vnd seine Brüder worden gros geacht bey gantzem Jsrael / vnd bey allen Heiden /</verse>
        <verse osisID='1Macc.5.64'>Vnd wo man sie nennet / worden sie gepreiset.</verse>
        <verse osisID='1Macc.5.65'>VND Judas zoge aus mit seinen Brüdern wider die kinder Esau / gegen mittag / vnd eröbert Hebron / vnd die flecken vmbher / vnd verbrand jre Mauren vnd Thürne.</verse>
        <verse osisID='1Macc.5.66'>Vnd keret vmb in der Heiden land / gen Samaria /</verse>
        <verse osisID='1Macc.5.67'>Da sind viel Priester vmbkomen / welche auch zu kün waren / vnd die Feinde on rat vnd befelh angrieffen.</verse>
        <verse osisID='1Macc.5.68'>Darnach zog Judas gegen Asdod in der Heiden land / vnd reis die Götzenaltar ein / vnd verbrennet die Götzen / vnd plünderte die Stedte / Vnd kam wider heim ins land Juda.</verse>
      </chapter>
      <chapter osisID='1Macc.6'>
        <verse osisID='1Macc.6.1'>DA aber der König Antiochus her oben im Königreich hin vnd her reisete / Höret er von der berümbten stad Elimais in Persia / das viel gold vnd silber / vnd gros Reichthum da war /</verse>
        <verse osisID='1Macc.6.2'>vnd das im Tempel gros gut / vnd die gülden Kleider / Harnisch vnd Schilt waren / die der son Philippi / Alexander der König aus Macedonia / dahin gegeben hatte.</verse>
        <verse osisID='1Macc.6.3'>Darumb kam Antiochus fur die Stad / sie zu eröbern vnd zuplündern / Aber die in der Stad / waren verwarnet /</verse>
        <verse osisID='1Macc.6.4'>Darumb waren sie auff / sich zu wehren. Vnd Antiochus kundte nichts schaffen / sondern muste wider abziehen / vnd keret vmb gegen Babylon mit grossem vnmut.</verse>
        <verse osisID='1Macc.6.5'>DA kam jm Botschafft / Das sein Heer / das er ins land Juda gesand hatte / geschlagen were /</verse>
        <verse osisID='1Macc.6.6'>vnd das Lysias hatte fliehen müssen / Vnd das die Jüden in seinem Lager gros gut / vnd viel Wapen gewonnen / damit sie sich ernach besser gerüst hetten / vnd mechtiger worden weren /</verse>
        <verse osisID='1Macc.6.7'>Vnd hetten den Grewel aus dem Tempel zu Jerusalem geworffen vnd das Heiligthum wider mit festen Mauren bewaret / wie zuuor / dazu auch Bethzura befestiget.</verse>
        <verse osisID='1Macc.6.8'>Da Antiochus solchs höret / erschrack er seer / vnd ward hoch betrübet / legt sich nider / vnd ward fur leid kranck / das sein Furnemen nicht geraten war /</verse>
        <verse osisID='1Macc.6.9'>vnd bleib lang in dieser Stad / Denn der kumer ward je lenger je grösser vnd macht jn so schwach / das er sahe / das er sterben muste.</verse>
        <verse osisID='1Macc.6.10'>DArumb foddert er seine Freunde zu sich / vnd sprach zu jnen / jch kan keinen Schlaff mehr haben / fur grossem kumer vnd hertzeleid / das ich habe.</verse>
        <verse osisID='1Macc.6.11'>Ah wie hat sichs so gar mit mir vmbkeret / So lang ich regiert habe / hab ich freude vnd Sieg gehabt / vnd bin bey den meinen auch lieb vnd werd gewesen.</verse>
        <verse osisID='1Macc.6.12'>Aber nu bin ich so hertzlich betrübet / Vnd gedenck an das Vbel / das ich zu Jerusalem gethan habe / Da ich alle gülden vnd silbern Gefess aus dem Tempel wegfüret / vnd lies vnschüldige Leute in Judea tödten.</verse>
        <verse osisID='1Macc.6.13'>Daher kompt mir jtzt alles vnglück / vnd mus in einem frembden Lande von dieser trawrigkeit sterben.</verse>
        <verse osisID='1Macc.6.14'>Vnd er foddert einen seiner freunde / Philippum / den verordenet er zum Heubtman vber das gantze Königreich /</verse>
        <verse osisID='1Macc.6.15'>vnd gab jm die Kron / Mantel vnd Ring / Vnd befalh jm seinen Son den jungen Antiochum auff zuzihen / vnd in das Königreich ein zusetzen.</verse>
        <verse osisID='1Macc.6.16'>Darnach starb Antiochus in der selbigen stad / im hundert neun vnd vierzigsten jar.</verse>
        <verse osisID='1Macc.6.17'>DA nu Lysias höret / das der König tod war / macht er zu König / den son Antiochi des Edlen / den jungen Antiochum / welches Zuchtmeister er gewesen war / vnd nennet jn Eupator.</verse>
        <verse osisID='1Macc.6.18'>NV thaten die Heiden / so die Burg auff Sion noch innen hatten / dem volck Jsrael im Heiligthum viel schaden / Denn sie hatten eine gute Festung.</verse>
        <verse osisID='1Macc.6.19'>Darumb nam Judas fur / sie zubelegern / damit er sie vertilgen möchte.</verse>
        <verse osisID='1Macc.6.20'>Vnd das volck kam zusamen / im hundert vnd funffzigsten jar / vnd brachten dafur allerley Kriegsrüstung vnd Geschütz.</verse>
        <verse osisID='1Macc.6.21'>Vnd etliche Heiden kamen aus der Burg / das sie zum könige zögen / hülffe zu suchen. Zu diesen thaten sich viel Abtrünnige aus Jsrael / die zogen mit jnen zum Könige / vnd sprachen /</verse>
        <verse osisID='1Macc.6.22'>Warumb wiltu nicht straffen / vnd vnser Brüder rechen?</verse>
        <verse osisID='1Macc.6.23'>Denn wir wolten deinen Vater vnterthan vnd seinen Geboten gehorsam sein /</verse>
        <verse osisID='1Macc.6.24'>Da fiele vnser Volck von vns abe / vnd wo sie vnser einen ergriffen / tödten sie jn / vnd teileten vnser Erbe vnter sich /</verse>
        <verse osisID='1Macc.6.25'>vnd plagten nicht allein vns / sondern trieben solchs im gantzen Lande.</verse>
        <verse osisID='1Macc.6.26'>Vnd jtzt belegern sie die Burg zu Jerusalem sie zu eröbern / vnd haben das Heiligthum vnd Bethzura befestiget.</verse>
        <verse osisID='1Macc.6.27'>Wo du nicht eilen wirst / jnen zu wehren / werden sie stercker werden vnd mehr schaden thun / vnd wirst sie nicht mehr bezwingen können.</verse>
        <verse osisID='1Macc.6.28'>DA der König solchs höret / ergrimmet er seer / vnd lies zusamen foddern seine Fürsten vnd Heubtleute vber das Fussuolc / vnd vber die Reisigen /</verse>
        <verse osisID='1Macc.6.29'>Vnd nam frembde Knechte an aus den Jnsulen /</verse>
        <verse osisID='1Macc.6.30'>vnd bracht zusamen hundert tausent Man zu fuss / zwenzig tausent zu Ross / vnd zween vnd dreissig Elephanten / zum Krieg gewehnet.</verse>
        <verse osisID='1Macc.6.31'>Dis Heer zog durch Jdumea / Vnd da sie ans Land kamen / belagerten sie Bethzura / vnd machten dauor mancherley Kriegsrüstung zum Sturme. Aber die Jüden fielen er aus / vnd verbrenneten diese Werck / vnd stritten ritterlich.</verse>
        <verse osisID='1Macc.6.32'>VND Judas zog ab von der burg Sion / vnd kam mit dem Heer gen Bethzachara / gegen des königes lager.</verse>
        <verse osisID='1Macc.6.33'>Da war der König morgens früe auff / vor tag / vnd füret das Heer an die strasse fur Bethzachara / vnd lies die Schlachtordnung machen / vnd drometen /</verse>
        <verse osisID='1Macc.6.34'>vnd die Elephanten mit roten Wein vnd Maulbeersafft besprützen / sie an zu bringen vnd zu erzürnen.</verse>
        <verse osisID='1Macc.6.35'>Vnd teileten die Elephanten in die Hauffen / also / das ja zu einem Elephanten / tausent Man zu fuss / in eisern Helm vnd Harnisch / vnd funffhundert Pferd verordenet wurden /</verse>
        <verse osisID='1Macc.6.36'>Diese warteten also auff den Elephanten / das sie nicht von jm wichen / vnd wo hin man den Elephanten wendet / da musten sie auch hin.</verse>
        <verse osisID='1Macc.6.37'>Vnd trug ein jeder Elephant / einen hültzern Thurn / darinn waren ja zween vnd dreissig Krieger / vnd der Mor / so die Bestien regiert.</verse>
        <verse osisID='1Macc.6.38'>Den vbrigen reisigen Zeug ordenet er auff beiden seiten / das Fussuolck zu bewaren / das es nicht zertrennet würde.</verse>
        <verse osisID='1Macc.6.39'>VND da die Sonn auffgieng / vnd scheinete auff die gülden Schilte / leuchtet das gantze Gebirge dauon / als were es eitel fewr.</verse>
        <verse osisID='1Macc.6.40'>Vnd des Königes Heer zog ein teil auff dem Gebirge / ein teil herunter im Blachfeld in guter Ordenung vnd vorsichtiglich.</verse>
        <verse osisID='1Macc.6.41'>Vnd wer sie höret / der entsetzt sich fur dem grausamen gethöne / vnd der grossen Menge vnd gethümel / das sie mit dem Harnisch vnd eisen machten / Denn es war seer ein gros vnd wolgerüst volck.</verse>
        <verse osisID='1Macc.6.42'>Vnd Judas zog auch gegen jnen in seiner Ordnung sich zu wehren / vnd schlug sechs hundert tod aus des Königes Heer.</verse>
        <verse osisID='1Macc.6.43'>VND einer genant Eleasar / der son Saura / mercket einen Elephanten / der war höher vnd besser gerüst / denn die andern / vnd dacht der König were darauff /</verse>
        <verse osisID='1Macc.6.44'>Vnd waget sich / das er das volck Jsrael errettet / vnd einen ewigen namen erlanget.</verse>
        <verse osisID='1Macc.6.45'>Lieff mit grosser künheit hinzu / drang durch die Feinde / vnd tödtet jrer viel auff beiden seiten /</verse>
        <verse osisID='1Macc.6.46'>Vnd machet sich vnter den Elephanten / vnd stach jn / das der Elephant vmbfiel auff jn / vnd starb / vnd schlug jn auch tod.</verse>
        <verse osisID='1Macc.6.47'>Dieweil aber die Jüden sahen / das des Königs Heer eine solche grosse Macht war / wichen sie beseits / vnd liessen die Feinde auff dis mal von sich.</verse>
        <verse osisID='1Macc.6.48'>Darumb zog des königs Heer fort gen Jerusalem / vnd kam in Judea.</verse>
        <verse osisID='1Macc.6.49'>ABer die auff Bethzura kundten Hungers halben nicht lenger darin bleiben / Denn es war das siebend jar / darin man die Felder musste feiren lassen / Vnd sie erlangten geleit vom Könige das sie sicher eraus möchten gehen.</verse>
        <verse osisID='1Macc.6.50'>Da nam der könig Bethzura ein / vnd leget Kriegsuolck darein / Diese Festung zu bewaren.</verse>
        <verse osisID='1Macc.6.51'>Vnd zog fort gegen Sion / vnd belagert das Heiligthum eine lange zeit / vnd richtet da gegen auff allerley Geschütz.</verse>
        <verse osisID='1Macc.6.52'>Es wehret sich aber das volck Jsrael im Heiligthum viel tage / vnd machten auch Geschütz vnd Kriegsrüstung wider die Feinde.</verse>
        <verse osisID='1Macc.6.53'>Es hatte aber auch nicht zu essen dieweil es das siebende jar war / Vnd die frembden Jüden / so aus der Heiden lender in Judea vmb sicherheit willen gefurt waren / hatten den Vorrat allen verzeret /</verse>
        <verse osisID='1Macc.6.54'>Vnd worden der Heiligen seer wenig / denn sie sturben Hungers / Darumb musten sie von einander ziehen / vnd sich in andere Stedte teilen.</verse>
        <verse osisID='1Macc.6.55'>MJtler zeit vernam Lysias / das Philippus / dem des königs vater Antiochus den jungen König vnd das Reich bey leben befolhen hatte /</verse>
        <verse osisID='1Macc.6.56'>wider komen war aus Persen vnd Meden / mit dem Kriegsuolck / das der König dahin gefurt hatte / vnd das sich Philippus des Regiments vnterstund /</verse>
        <verse osisID='1Macc.6.57'>Darumb eilet er weg aus Judea wider ins Königreich / vnd sprach zum Könige vnd zun Heubtleuten / Wir leiden hie not / vnd haben nichts zu essen vnd verlieren viel Leute / vnd dis Ort ist seer fest / So wir doch daheim nötiger Sachen zu thun haben / frieden im Königreich zu erhalten.</verse>
        <verse osisID='1Macc.6.58'>Lasst vns frieden mit diesem Volck machen /</verse>
        <verse osisID='1Macc.6.59'>vnd zulassen / Das sie jr Gesetz halten / wie zuuor / Denn sie zürnen vnd streiten allein darumb / das wir jnen jr Gesetz abthun wollen.</verse>
        <verse osisID='1Macc.6.60'>Diese meinung gefiel dem König vnd den Fürsten wol. Sup. 6. VND der König schicket zu jnen / einen Frieden mit jnen auff zurichten /</verse>
        <verse osisID='1Macc.6.61'>Da sie aber eraus kamen aus jrer Festunge / zog der König hin ein.</verse>
        <verse osisID='1Macc.6.62'>Vnd da er sahe / das so fest war / hielt er seinen Eid nicht / sondern gebot die Mauren vmb her wider einzureissen.</verse>
        <verse osisID='1Macc.6.63'>Darnach zog er eilend weg gen Antiochia / Da vernam er / das sich Philippus da auffgeworffen hatte fur einen König / Mit dem streit er / vnd eröbert die Stad widerumb.</verse>
      </chapter>
      <chapter osisID='1Macc.7'>
        <verse osisID='1Macc.7.1'>JM hundert vnd ein vnd funffzigsten jar / kam Demetrius Seleuci son von Rom widerumb in sein Königreich / vnd nam eine Stad ein am Meer mit wenig Volcks / vnd regiert da als ein König.</verse>
        <verse osisID='1Macc.7.2'>Vnd da er in die Heubtstad Antiochia kam / fieng das Kriegsuolck Antiochum vnd Lysiam / die selben Demetrio zu vberantworten.</verse>
        <verse osisID='1Macc.7.3'>Da aber solchs Demetrio angezeigt ward / gebot er / man solt sie nicht fur seine augen komen lassen /</verse>
        <verse osisID='1Macc.7.4'>Darumb tödtet sie das Kriegsuolck. DA nu Demetrius das Reich innen hatte /</verse>
        <verse osisID='1Macc.7.5'>kamen zu jm viel Gottlose vnd abtrünnige Leute aus Jsrael / vnd war der furnemeste vnter jnen Alcimus / der were gerne Hoherpriester worden.</verse>
        <verse osisID='1Macc.7.6'>Diese verklagten Judam vnd jr eigen Volck / vnd sprachen / Judas vnd seine Brüder haben alle / so dir wolten gehorsam sein / vmbbracht / oder aus vnserm Lande veriaget.</verse>
        <verse osisID='1Macc.7.7'>Darumb sende jemand dahin / dem du vertrawest / vnd las besehen / wie sie vns / vnd des Königs land verderbet haben / vnd las sie vnd allen jren Anhang straffen.</verse>
        <verse osisID='1Macc.7.8'>DArumb macht der König Bacchiden seinen freund / der im Reich gewaltig war / vnd dem der König viel vertrawet / zum Heubtman vber das gantze land disseid des Euphratis /</verse>
        <verse osisID='1Macc.7.9'>vnd schickte mit jm den abtrünnigen Alcimum den er zum Hohenpriester gemacht hatte / vnd befalh jm das volck Jsrael zu straffen.</verse>
        <verse osisID='1Macc.7.10'>Vnd sie zogen ins land Juda mit einem grossen Heer / vnd schickten Botschafft zu Juda vnd seinen Brüdern / vom Frieden zu handeln / Vnd stelleten sich / als wolten sie frieden mit jnen halten /</verse>
        <verse osisID='1Macc.7.11'>Aber es war eitel betrug. Darumb gleubet jnen Judas nicht / Denn er sahe / das sie wol gerüstet waren vnd ein gros Heer mit sich füreten.</verse>
        <verse osisID='1Macc.7.12'>ABer viel Priester kamen zu Alcimo vnd Bacchide / vnd viel von den Fromen in Jsrael /</verse>
        <verse osisID='1Macc.7.13'>die versahen sich guts zu Alcimo / vnd begereten frieden /</verse>
        <verse osisID='1Macc.7.14'>vnd sprachen / Alcimus ist ein Priester aus dem geschlechte Aaron / er wird vns kein vntrew beweisen.</verse>
        <verse osisID='1Macc.7.15'>Vnd Alcimus saget jnen Frieden zu / vnd that einen Eid / vnd sprach / Wir wolten euch vnd ewre Freunde nicht beleidigen.</verse>
        <verse osisID='1Macc.7.16'>Da sie jm also gleubten / Lies er sechzig aus jnen fahen / vnd tödtet sie alle auff einen tag / wie die Schrifft spricht /</verse>
        <verse osisID='1Macc.7.17'>Das fleisch deiner Heiligen haben sie den Thieren gegeben / Sie haben Blut vergossen vmb Jerusalem vmbher / wie wasser / Vnd war niemand der sie begrub.</verse>
        <verse osisID='1Macc.7.18'>Darumb kam eine seer grosse furcht vnd schrecken in das Volck / welches klaget / das weder glaube noch trewe in Alcimo were / Denn er hielt seinen Eid nicht. Psal. 79.</verse>
        <verse osisID='1Macc.7.19'>VND Bacchides zog weg von Jerusalem / vnd belegert Bethzecha / Vnd sendet aus vnd lies viel fahen / so zuuor sich an jn ergeben / vnd von wegen der vntrew wider von jm flohen / vnd lies jr viel tödten / die warff er in eine grosse Gruben.</verse>
        <verse osisID='1Macc.7.20'>Darnach befalh Bacchides das land Alcimo / vnd lies Kriegsvolck bey jm / vnd er zog wider zum König.</verse>
        <verse osisID='1Macc.7.21'>Vnd Alcimus vnterstund sich mit gewalt Hoherpriester zu werden /</verse>
        <verse osisID='1Macc.7.22'>vnd henget an sich alle Abtrünnigen in Jsrael / vnd bracht das land Juda mit gewalt vnter sich / vnd plaget das volck Jsrael seer hart.</verse>
        <verse osisID='1Macc.7.23'>DA nu Judas sahe / das Alcimus vnd die Abtrünnigen aus Jsrael viel grosser schaden in Jsrael thaten /</verse>
        <verse osisID='1Macc.7.24'>zog er abermal vmbher durch das gantze land Juda / vnd straffet die Abtrünnigen / vnd wehrete jnen das sie nicht mehr also im Lande hin vnd her ziehen thursten.</verse>
        <verse osisID='1Macc.7.25'>DA aber Alcimus sahe / das Judas vnd sein Volck wider gewaltig war / vnd das er jnen nicht widerstehen kund / zog er wider zum König / vnd verklagte sie hart.</verse>
        <verse osisID='1Macc.7.26'>Darumb sendet der König einen grossen fürsten Nicanor dahin der dem volck Jsrael seer gram war / vnd gebot jm / das volck Jsrael gantz zuuertilgen.</verse>
        <verse osisID='1Macc.7.27'>VND Nicanor zog mit einem grossen Heer gen Jerusalem / vnd schickte Boten zu Juda vnd seinen Brüdern betrieglich / die sich stellen solten / als wolt er Frieden mit jnen halten / vnd sprechen /</verse>
        <verse osisID='1Macc.7.28'>Wir wollen frieden mit einander halten / ich vnd jr / vnd wil mit wenig Volck komen friedlich / das ich dich anspreche.</verse>
        <verse osisID='1Macc.7.29'>Also kam Nicanor zu Juda / vnd sie empfiengen vnd sprachen einander friedlich an / Aber es war bestellet / das man den Judam da fahen solt.</verse>
        <verse osisID='1Macc.7.30'>Dis ward Juda verkundschafft / das Nicanor darumb zu jm komen were / jn mit diesem betrug zu fahen / Darumb hütet er sich fur jm / vnd wolt nicht mehr zu jm komen.</verse>
        <verse osisID='1Macc.7.31'>VND da Nicanor merckt / das sein furnemen war offenbar worden / zog er wider Juda / vnd that eine Schlacht mit jm bey Caphar Salama.</verse>
        <verse osisID='1Macc.7.32'>Da verlor Nicanor fünff tausent Man / vnd sein Heer muste fliehen auff Dauids burg.</verse>
        <verse osisID='1Macc.7.33'>Darnach kam Nicanor auch zum Heiligthum auff den berg Sion / vnd die Priester vnd die Eltesten giengen eraus / jn friedlich zu empfahen / vnd jm zuzeigen / das sie fur den König grosse Opffer theten.</verse>
        <verse osisID='1Macc.7.34'>Aber Nicanor verspottet sie mit jrem Gottesdienst / vnd lestert vnd entheiliget die Opffer /</verse>
        <verse osisID='1Macc.7.35'>Vnd schwur einen Eid / vnd sprach / Werdet jr mir Judam vnd sein Heer nicht vberantworten in meine hand / So wil ich dieses Haus verbrennen / so bald ich glücklich widerumb herkome / Vnd zog weg mit grossem grimme.</verse>
        <verse osisID='1Macc.7.36'>ABer die Priester giengen hinein / vnd tratten fur den Altar im Tempel vnd weineten / vnd sprachen /</verse>
        <verse osisID='1Macc.7.37'>Ah HERR / dieweil du dieses Haus erwelet hast / das man dich da anruffen / vnd von dir predigen sol /</verse>
        <verse osisID='1Macc.7.38'>So bitten wir / du wollest an diesem Nicanor vnd seinem Heer rach vben / Vnd daran gedencken / das sie dein Heiligthum vnd dich gelestert haben / vnd wollest sie aus dem Lande veriagen vnd vertilgen.</verse>
        <verse osisID='1Macc.7.39'>VND Nicanor zog von Jerusalem weg / vnd lagert sich bey Bethoron / Da kam noch ein Heer aus Syria zu jm / jm zu helffen.</verse>
        <verse osisID='1Macc.7.40'>Aber Judas lagert sich gegen jm bey Adasar mit drey tausent Man / vnd betet zu Gott / vnd sprach also.</verse>
        <verse osisID='1Macc.7.41'>HERR Gott / Da dich die Boten des königes Sennaherib lesterten / schicktest du einen Engel / der schlug tod / hundert vnd fünff vnd achzig tausent man.</verse>
        <verse osisID='1Macc.7.42'>Also schlag diese vnser Feinde heute vor vnsern augen / vnd richt diesen Nicanor nach seiner grossen missethat / Das ander Leute erkennen / Das du jn darumb gestrafft hast / das er dein Heiligthum gelestert hat. 4. Reg. 19.</verse>
        <verse osisID='1Macc.7.43'>VND am dreizehenden tag des monats AdarJst der monat Februarius / nach dem Mond gerechnet.  / thaten sie eine Schlacht mit einander / vnd Nicanor kam zum aller ersten vmb.</verse>
        <verse osisID='1Macc.7.44'>Vnd da sein Heer solchs sahe / worffen sie die Woffen von sich vnd flohen.</verse>
        <verse osisID='1Macc.7.45'>Aber Judas jaget jnen nach eine Tagreise von Adasar bis gen Gaza / vnd lies drometen /</verse>
        <verse osisID='1Macc.7.46'>das das Volck aus allen Flecken vmbher auff dem Lande eraus zu jm lieffe / vnd hülffe die Feinde schlagen / vnd kamen zu Juda vnd hielten sich wider zu jm. Also ward das Heer Nicanoris geschlagen / vnd kam niemand dauon.</verse>
        <verse osisID='1Macc.7.47'>Vnd Judas plündert sie / vnd füret den Raub mit sich weg. DEm Nicanor aber lies er den Kopff abhawen / vnd die rechte Hand / die er zum Eid ausgereckt hatte / da er lestert / vnd dem Heiligthum drewet / vnd lies beide Kopff vnd Hand mit füren / vnd zu Jerusalem auffhengen.</verse>
        <verse osisID='1Macc.7.48'>Da ward das Volck wider seer frölich / vnd feireten diesen Tag mit grossen freuden.</verse>
        <verse osisID='1Macc.7.49'>Vnd verordneten / das man jerlich diesen tag / nemlich / den dreizehenden tag des monden Adar feiren solte.</verse>
        <verse osisID='1Macc.7.50'>Also ward wider Friede im lande Juda eine kleine zeit. 2. Mac. 15.</verse>
      </chapter>
      <chapter osisID='1Macc.8'>
        <verse osisID='1Macc.8.1'>ES höret aber Judas von den Römern / das sie seer mechtig weren / vnd frembde Völcker gerne in schutz nemen / die Hülffe bey jnen suchten / vnd das sie trewe vnd glauben hielten.</verse>
        <verse osisID='1Macc.8.2'>Denn er höret / wie ehrliche Thaten sie gethan wider die Gallos / welche sie bezwungen vnd vnter sich gebracht hatten.</verse>
        <verse osisID='1Macc.8.3'>Auch welche grosse Krieg sie in Hispania gefurt hatten / vnd die Bergwerck eröbert / da man gold vnd silber grebet / vnd das sie viel Lender fern von Rom mit grosser vernunfft vnd ernst gewonnen hetten / vnd erhielten.</verse>
        <verse osisID='1Macc.8.4'>Das sie auch viel gewaltige Könige die jnen in jr Land mit macht gezogen sind / geschlagen vnd veriagt hetten / vnd jre Königreich vnter sich bracht.</verse>
        <verse osisID='1Macc.8.5'>Vnd das sie newlich den König von Kithim / Philippum / vnd ernach seinen son Persen / vberwunden hetten.</verse>
        <verse osisID='1Macc.8.6'>AVch von dem grossen Antiocho dem könig in Asia / der wider die Römer gezogen war / mit hundert vnd zwenzig Elephanten mit grossem reisigen Zeug vnd Wagen / Aber die Römer hatten sein Heer geschlagen /</verse>
        <verse osisID='1Macc.8.7'>vnd jn gezwungen / das er vmb Friede bitten must. Vnd haben jm vnd seinen Erben nach jm / ein grosse schatzung auffgelegt / die sie jerlich den Römern geben musten / Dazu must er den Römern Geisel schicken.</verse>
        <verse osisID='1Macc.8.8'>Sie namen jm auch Jonien / Asien vnd Lydien / die edlesten Lender / vnd gaben sie dem Könige Eumeni.</verse>
        <verse osisID='1Macc.8.9'>Es setzten sich auch die Griechen mit grosser macht wider sie /</verse>
        <verse osisID='1Macc.8.10'>Aber sie schickten einen Heubtman wider die Griechen der schlug sie / vnd nam das Land ein / vnd lies in Stedten die mauren niderreissen / das sie musten frieden halten vnd gehorsam sein.</verse>
        <verse osisID='1Macc.8.11'>Solchen ernst erzeigeten sie gegen allen jren Feinden / das sie alle die jenigen bezwungen / die sich wider sie setzten. Dan. 11.</verse>
        <verse osisID='1Macc.8.12'>ABer mit den Freunden vnd Bundgenossen / hielten sie guten Frieden / vnd hielten glauben / vnd waren mechtig vnd gefurcht in allen Landen.</verse>
        <verse osisID='1Macc.8.13'>Wem sie hulffen / der ward geschützt vnd erhalten bey seinem Königreich / Welchen sie aber straffen wolten / der ward von Land vnd Leute veriaget / Vnd worden seer mechtig.</verse>
        <verse osisID='1Macc.8.14'>14Vnd war solche Tugent bey jnen / das sich keiner zu Könige machte / Es war auch kein König da /</verse>
        <verse osisID='1Macc.8.15'>Sondern der Rat / das waren drey hundert vnd zwenzig Man / die regierten wol.</verse>
        <verse osisID='1Macc.8.16'>Vnd jerlich welet man einen Heubtman / der in allen jren Landen zugebieten hatte / Dem musten sie alle gehorsam sein / Vnd war keine hoffart / neid noch zwitracht bey jnen.</verse>
        <verse osisID='1Macc.8.17'>VND Judas welet Eupolemum / den son Johannis / des sons Jacob / vnd Jason / Eleasars son / vnd sendet sie gen Rom / mit den Römern freundschafft vnd einen Bund zu machen /</verse>
        <verse osisID='1Macc.8.18'>das sie jnen hülffen / Das das königreich Jsrael nicht vnterdrückt würde von den Griechen.</verse>
        <verse osisID='1Macc.8.19'>Diese zogen gen Rom einen weiten weg / vnd kamen fur den Rat / vnd sprachen also /</verse>
        <verse osisID='1Macc.8.20'>Judas Maccabeus / vnd seine Brüder / vnd das Jüdische volck haben vns zu euch gesand / einen Frieden vnd Bund mit euch zu machen / das jr vns in Schutz nemen wolt / als Freunde vnd Bundgenossen.</verse>
        <verse osisID='1Macc.8.21'>Das gefiel den Römern /</verse>
        <verse osisID='1Macc.8.22'>Vnd liessen den Bund auff messing Tafel schreiben / welche sie gen Jerusalem schickten / zu einem Gedechtnis des auffgerichten Friedens vnd Bundes / Vnd lautet also.</verse>
        <verse osisID='1Macc.8.23'>GOtt gebe den Römern vnd den Jüden glück vnd Frieden zu Land vnd zu Wasser / vnd behüte sie fur Krieg vnd Feinden ewiglich.</verse>
        <verse osisID='1Macc.8.24'>Wo aber die Römer Krieg haben würden zu Rom / oder in jren Landen vnd Gebieten /</verse>
        <verse osisID='1Macc.8.25'>So sollen die Jüden den Römern getrewlich hülffe thun / darnach es die not foddert /</verse>
        <verse osisID='1Macc.8.26'>vnd sollen der Römer Feinden nicht speis / waffen / geld / schiff vnd ander ding zuschicken. Dieses foddern die Römer von den Jüden / Vnd sollen die Jüden solche stück trewlich halten / on allen betrug vnd auszug.</verse>
        <verse osisID='1Macc.8.27'>Da gegen auch / So die Jüden Krieg haben würden / sollen jnen die Römer getrewlich helffen / darnach es die not foddert /</verse>
        <verse osisID='1Macc.8.28'>vnd sollen der Jüden Feinde nicht speis / waffen / geld / schiff oder ander ding zu schicken / Das sagen die Römer zu / vnd wollen solchen Bund trewlich vnd on betrug halten.</verse>
        <verse osisID='1Macc.8.29'>Also ist der Bund zwischen den Römern vnd den Jüden auffgericht.</verse>
        <verse osisID='1Macc.8.30'>SO aber ernach dieser oder jener Teil bedechten mehr stück dazu zusetzen / oder etwas zu endern vnd dauon zuthun / das sol jeder Teil macht haben. Vnd was sie dazu setzen / oder dauon thun werden / sol alles stet vnd feste gehalten werden.</verse>
        <verse osisID='1Macc.8.31'>DAS auch der könig Demetrius an den Jüden gewalt vbet / dauon haben wir jm geschrieben / also / Warumb plagestu vnser Freunde vnd Bundgenossen?</verse>
        <verse osisID='1Macc.8.32'>Wo sie weiter vber dich klagen werden / So müssen wir sie schützen / vnd wollen dich zu Land vnd Wasser angreiffen.</verse>
      </chapter>
      <chapter osisID='1Macc.9'>
        <verse osisID='1Macc.9.1'>MJtler zeit da Demetrius vernam / das Nicanor mit seinem Heer geschlagen vnd vmbkomen war / sendet er widerumb in Judeam diese zween / Bacchiden vnd Alcimum / vnd mit jnen sein best Kriegsuolck / das in Schlachten pflegte auff der rechten seiten zu stehen.</verse>
        <verse osisID='1Macc.9.2'>Diese zogen gegen Galgala / vnd belagerten vnd eröberten Masloth in Arbela / vnd tödten da viel Leute.</verse>
        <verse osisID='1Macc.9.3'>DArnach im hundert vnd zwey vnd funffzigsten jar / im ersten monden zogen sie gen Jerusalem /</verse>
        <verse osisID='1Macc.9.4'>vnd von dannen gen Berea / mit zwenzig tausent Man zu fuss / vnd zwey tausent zu ross.</verse>
        <verse osisID='1Macc.9.5'>Vnd Judas lagert sich bey Laisa mit drey tausent Man.</verse>
        <verse osisID='1Macc.9.6'>Da aber sein Volck sahe / das die Feinde eine solche grosse Macht hatten / erschracken sie / vnd flohen dauon / Das nicht mehr bey Juda blieben / denn acht hundert Man.</verse>
        <verse osisID='1Macc.9.7'>DA Judas sahe / das sein Heer nicht bey einander bleib / vnd doch die Feinde auff jn drungen / ward jm bang. Vnd da er sahe / das er nicht raum hatte sein Volck zu trösten / vnd wider zusamen zu bringen /</verse>
        <verse osisID='1Macc.9.8'>sprach er in dieser angst zu den vbrigen / Auff / vnd lasst vns versuchen / ob wir die Feinde angreiffen vnd schlahen möchten.</verse>
        <verse osisID='1Macc.9.9'>Aber sie wolten nicht / vnd wereten jm / vnd sprachen / Es ist nicht müglich / das wir etwas schaffen / Sondern lasst vns auff dis mal weichen / vnd wider abziehen / vnd vnser Brüder / die von vns gelauffen sind / wider zusamen bringen / Denn wollen wir widerumb an die Feinde ziehen / vnd sie angreiffen / Jtzt ist vnser viel zu wenig.</verse>
        <verse osisID='1Macc.9.10'>Aber Judas sprach / Das sey ferne / das wir fliehen solten / Jst vnser zeit komen / So wollen wir ritterlich sterben / vmb vnser Brüder willen / vnd vnser ehre nicht lassen zu schanden werden.</verse>
        <verse osisID='1Macc.9.11'>VND die Feinde waren auff / vnd machten jre Ordnung also / Jm vorzug waren die Schützen / vnd die besten Krieger stunden forn an der spitzen. Der reisig Zeug war geteilet in zween Hauffen / auff jede seiten einen /</verse>
        <verse osisID='1Macc.9.12'>Der Heubtman Bacchides war auff der rechten seiten / Mit dieser Ordnung zogen sie daher / mit grossem geschrey vnd Drometen.</verse>
        <verse osisID='1Macc.9.13'>Da lies Judas auch drometen vnd zog an sie / vnd that eine Schlacht von Morgen an bis auff den Abend / das die Erde bebet von dem grossen getümel.</verse>
        <verse osisID='1Macc.9.14'>DA nu Judas sahe / das auff der rechten seiten Bacchides selbs / sampt der grossen macht / war / Da greiff er daselbs an / er vnd die andern / die jr Leben wageten / vnd erschreckten sie /</verse>
        <verse osisID='1Macc.9.15'>Vnd schlugen den selbigen Hauffen auff der rechten seiten in die Flucht / vnd jageten jnen nach / bis an den Berg bey Asdod.</verse>
        <verse osisID='1Macc.9.16'>Da aber die auff der lincken seiten / solchs sahen / das Judas jenen nachiaget / eileten sie dem Juda auch nach.</verse>
        <verse osisID='1Macc.9.17'>Da must sich Judas gegen diese keren / vnd wehret sich lang / vnd geschach da eine harte Schlacht / das viel verwundet wurden vnd vmbkamen auff beiden seiten /</verse>
        <verse osisID='1Macc.9.18'>Bis Judas auch zuletzt vmbkam / Da flohen die vbrigen.</verse>
        <verse osisID='1Macc.9.19'>Vnd Jonathas vnd Simon namen den Leichnam jres bruders Jude / vnd begruben jn in seiner Veter grabe.</verse>
        <verse osisID='1Macc.9.20'>Vnd alles volck Jsrael trawret vmb Juda lange zeit / vnd klaget jn seer / vnd sprachen /</verse>
        <verse osisID='1Macc.9.21'>Ah das der Held vmbkomen ist / der Jsrael geschützet vnd errettet hatte.</verse>
        <verse osisID='1Macc.9.22'>DJS ist die Historia von Juda / Er hat aber sonst noch viel mehr grosser Thaten gethan / welche vmb der menge willen nicht alle beschrieben sind.</verse>
        <verse osisID='1Macc.9.23'>NAch dem tod Juda worden die gottlosen vnd abtrünnige Leute wider gewaltig im gantzen land Jsrael.</verse>
        <verse osisID='1Macc.9.24'>Vnd zu dieser zeit war grosser Hunger im Lande / das sich alles Volck Bacchidi ergab.</verse>
        <verse osisID='1Macc.9.25'>Da erwelete Bacchides gottlose Menner / die machte er zu Amptleuten /</verse>
        <verse osisID='1Macc.9.26'>vnd lies allenthalben des Juda anhang vnd Freunde suchen vnd fur sich bringen / das er sich an jnen rechet / vnd seinen mutwillen an jnen vbete.</verse>
        <verse osisID='1Macc.9.27'>Vnd war in Jsrael solch trübsal vnd jamer / des gleichen nicht gewesen ist / sint das man keine Propheten gehabt hat.</verse>
        <verse osisID='1Macc.9.28'>DARumb kam des Juda anhang zusamen / vnd sprachen zu Jonatha /</verse>
        <verse osisID='1Macc.9.29'>Nach deines bruders Jude tod / haben wir niemand mehr seines gleichen / der vns schütze wider vnser Feinde vnd Bacchiden / die vns verfolgen.</verse>
        <verse osisID='1Macc.9.30'>Darumb welen wir dich an seine stat / zum Fürsten vnd Heubtman / diesen Krieg zufüren.</verse>
        <verse osisID='1Macc.9.31'>Also ward Jonathas jr Fürst / vnd regiert an seins Bruders stat.</verse>
        <verse osisID='1Macc.9.32'>Da solchs Bacchides innen ward / lies er jn suchen / das er jn vmbbrecht.</verse>
        <verse osisID='1Macc.9.33'>Als aber Jonathas vnd Simon sein bruder solchs merckten / flohen sie vnd alle so bey jnen waren / in die wüste Thecoe / vnd schlugen ein Lager am see Aspar.</verse>
        <verse osisID='1Macc.9.34'>Solchs vernam Bacchides / vnd machet sich auff vnd zog wider sie.</verse>
        <verse osisID='1Macc.9.35'>NV hatte Jonathas seinen bruder Johannem einen Heubtman zu seinen Freunden den Nabatheern gesand / sie zu bitten / Das sie jre habe vnd güter in jre Stad nemen vnd bewaren wolten.</verse>
        <verse osisID='1Macc.9.36'>Aber die kinder Jambri zogen aus Madaba / vnd vberfielen den Johannem vnd fiengen jn / vnd namen alles das er mit sich füret / vnd brachtens in jre Stad.</verse>
        <verse osisID='1Macc.9.37'>DArnach ward Jonathe vnd Simon seinem bruder verkundschafft / Das die kinder Jambri eine grosse Hochzeit anrichten / vnd würden die Braut holen von Nadabath mit grosser Pracht / Denn sie war eines Fürsten tochter aus Canaan.</verse>
        <verse osisID='1Macc.9.38'>Nu gedachten Jonathas vnd Simon / das diese jren bruder Johannem getödtet hatten / Darumb zogen sie hin auff / vnd versteckten sich neben den Berg / vnd laureten auff die kinder Jambri.</verse>
        <verse osisID='1Macc.9.39'>Da nu der Breutigam daher zog mit seinen Freunden / vnd mit viel Volcks vnd Gütern / mit Bancken vnd Pfeiffen / vnd köstlichem Geschmuck /</verse>
        <verse osisID='1Macc.9.40'>Da fielen Jonathas vnd Simon aus dem Gebirg eraus / vnd griffen sie an / vnd schlugen viel tod / das die vbrigen ins Gebirg entrinnen musten / vnd raubten alle jre Güter.</verse>
        <verse osisID='1Macc.9.41'>Da ward aus der Hochzeit ein Hertzeleid / vnd aus dem pfeiffen ward ein heulen /</verse>
        <verse osisID='1Macc.9.42'>Also recheten diese den mord an jrem Bruder begangen / vnd kereten wider vmb vnd zogen an den Jordan.</verse>
        <verse osisID='1Macc.9.43'>NV kam Bacchides auch an Jordan mit einem grossen Heer am Sabbath.</verse>
        <verse osisID='1Macc.9.44'>Da sprach Jonathas zu seinem volck / Auff / vnd rüstet euch zur Schlacht / denn jtzt künd jr nicht still hie ligen / wie zuuor /</verse>
        <verse osisID='1Macc.9.45'>Denn die Feinde sind da / vnd wir müssen vns wehren / dieweil wir doch nicht entrinnen können / Denn wir haben Feinde vor vns vnd hinder vns / So ist der Jordan auff einer seiten / auff der andern sind Lachen vnd Gebirg /</verse>
        <verse osisID='1Macc.9.46'>Darumb solt jr schreien gen Himel / das jr von den Feinden errettet werdet.</verse>
        <verse osisID='1Macc.9.47'>Vnd sie grieffen an / vnd Jonathas schlug nach Bacchide / Aber Bacchides weich zurück.</verse>
        <verse osisID='1Macc.9.48'>Da sprang Jonathas vnd sein Volck in Jordan / vnd kamen vber das wasser / Vnd Bacchidis Volck war nicht so küne / das sie sich ins wasser begeben hetten.</verse>
        <verse osisID='1Macc.9.49'>Vnd sind auff diesen tag vmbkomen aus dem Heer Bacchidis tausent Man.</verse>
        <verse osisID='1Macc.9.50'>DArumb zog Bacchides wider abe vnd kam gen Jerusalem / vnd fieng an die Stedte im Lande zu befestigen / Er lies Thor vnd hohe Mauren bawen vmb Jericho / Amao / Bethoron / Bethel / Thamnata / Phara / Topo /</verse>
        <verse osisID='1Macc.9.51'>vnd leget Kriegsuolck darein / in die besetzung / die Jsrael solten plagen.</verse>
        <verse osisID='1Macc.9.52'>Der gleichen lies er befestigen / Bethzura / Gaza / vnd die Burg zu Jerusalem / vnd leget auch Kriegsuolck darein / vnd versorget sie mit speis.</verse>
        <verse osisID='1Macc.9.53'>Vnd nam der furnemesten Leute kinder zu Geisel / vnd behielt sie auff der Burg zu Jerusalem.</verse>
        <verse osisID='1Macc.9.54'>JM hundert drey vnd funfftzigsten jar / im andern monden / gebot Alcimus auch die inwendigsten mauren des Vorhoffs / die nehesten fur dem Tempel / welche die heiligen Propheten hatten bawen lassen / einzureissen.</verse>
        <verse osisID='1Macc.9.55'>Vnd da man solchs anfieng / straffet Gott den Alcimum / das das angefangen Werck wider verhindert ward / Denn der Schlag rüret jn / das er nicht mehr reden kund / oder etwas ordnen vnd schaffen von seinen Sachen /</verse>
        <verse osisID='1Macc.9.56'>vnd starb also mit grossem schmertzen.</verse>
        <verse osisID='1Macc.9.57'>Da aber Bacchides sahe / das Alcimus tod war / zog er wider weg zum Könige / Da ward fried vnd ruge im Lande zwey jar.</verse>
        <verse osisID='1Macc.9.58'>ABer die Abtrünnigen im Lande hielten Rat / vnd sprachen / Jonathas vnd sein Anhang sitzen still / vnd haben frieden vnd sind sicher / Lasst vns Bacchidem wider foddern / der künd sie jtzt in einer nacht alle fahen.</verse>
        <verse osisID='1Macc.9.59'>Also zogen sie zu Bacchide / vnd sagten jm jren Rat.</verse>
        <verse osisID='1Macc.9.60'>Da machte sich Bacchides auff / mit einem grossen Heer / vnd schickte Brieue heimlich zu seinem Anhang im lande Juda / das sie Jonathan vnd alle so bey jm waren / fahen solten. Aber dieser anschlag ward Jonatha verkundschafft / Darumb schafften sie nichts /</verse>
        <verse osisID='1Macc.9.61'>Sondern Jonathas fieng bey funffzig / die furnemesten des abtrünnigen vnd gottlosen Hauffens / vnd lies sie tödten.</verse>
        <verse osisID='1Macc.9.62'>DARnach wichen Jonathas vnd Simon vnd jr Volck / in die Wüste in einen zerstöreten flecken Bethbesen / den bawet er widerumb / vnd machte jn fest.</verse>
        <verse osisID='1Macc.9.63'>Da nu Bacchides solchs vernam / war er auff mit seinem gantzen Heer / vnd lies den Jüden auch auffgebieten /</verse>
        <verse osisID='1Macc.9.64'>vnd zog fur Bethbesen / vnd belegerts lange / vnd stürmet es vnd machet Geschütz vnd Kriegsrüstung da vor.</verse>
        <verse osisID='1Macc.9.65'>ABer Jonathas befalh die Stad seinem bruder Simon / vnd er zog mit einem Hauffen eraus /</verse>
        <verse osisID='1Macc.9.66'>vnd schlug Odaren vnd desselbigen Bruder / vnd die kinder Phaseron in jren Hütten. Dieweil es jm aber also glückt / lieffen mehr Leute zu jm / das er stercker ward.</verse>
        <verse osisID='1Macc.9.67'>Mitler zeit fiel Simon auch aus der Stad in der Feinde lager / vnd verbrennet die Kriegsrüstung /</verse>
        <verse osisID='1Macc.9.68'>vnd schlug den Bacchiden in die flucht. Vnd Bacchides hermet sich seer / das sein anschlag vnd zug vergeblich war /</verse>
        <verse osisID='1Macc.9.69'>Vnd ergrimmet seer vber die abtrünnigen Jüden / die jm geraten hatten / wider in das Land zu komen / vnd lies jr viel tödten / Vnd rüstet sich wider weg in sein Land zu ziehen.</verse>
        <verse osisID='1Macc.9.70'>DA Jonathas solchs vernam / schickt er Boten zu jm / einen Frieden mit jm zu machen / vnd bat jn / das er den Raub vnd die Gefangen wider ledig geben wolt.</verse>
        <verse osisID='1Macc.9.71'>Das williget Bacchides gern / vnd that solchs / wie Jonathas begert / vnd schwur jm einen Eid / Das er jn sein lebenlang nicht mehr beleidigen wolte.</verse>
        <verse osisID='1Macc.9.72'>Vnd gab jm den Raub vnd die Gefangenen aus Juda wider ledig / vnd keret vmb vnd zog in sein Land / vnd kam nicht wider in das land Juda.</verse>
        <verse osisID='1Macc.9.73'>Also ward wider frieden in Jsrael / vnd Jonathas wonet zu Machmas / vnd regiert da vber das Volck / vnd vertilget die Abtrünnigen aus Jsrael.</verse>
      </chapter>
      <chapter osisID='1Macc.10'>
        <verse osisID='1Macc.10.1'>JM hundert vnd sechzigsten jar / kam Alexander Antiochi des edlen son / vnd nam die Stad Ptolemais ein / vnd regiert da.</verse>
        <verse osisID='1Macc.10.2'>Da aber Demetrius solchs vernam / bracht er ein gros Heer zusamen vnd zog wider Alexandrum / jn zu veriagen.</verse>
        <verse osisID='1Macc.10.3'>Darumb schreib Demetrius an den Jonathan / vnd sagt jm zu / Er wolt Frieden mit jm halten / vnd wolt jm alles Gutes thun.</verse>
        <verse osisID='1Macc.10.4'>Denn er dachte / Es ist besser / das ich jn zuuor an mich bringe / ehe denn er sich zu Alexandro schlahe / wider mich /</verse>
        <verse osisID='1Macc.10.5'>darumb / Das ich seinen Bruder vmbbracht habe / da zu jm vnd seinem Volck viel leids gethan habe.</verse>
        <verse osisID='1Macc.10.6'>VND Demetrius schreib an Jonathan vnd erleubet jm / Kriegsuolck an zunemen vnd zuhalten / vnd Kriegsrüstung zu machen / vnd das er sein Bundgenos sein solt / Vnd befalh / das man die Geisel auff der burg / dem Jonathe wider ledig geben solt.</verse>
        <verse osisID='1Macc.10.7'>Darumb kam Jonathas gen Jerusalem / vnd lies diese Brieue fur allem volck vnd fur denen in der Burg lesen.</verse>
        <verse osisID='1Macc.10.8'>DA sie nu höreten / das jm der König erleubte / Kriegsuolck anzunemen vnd Kriegsrüstung zu machen / vnd das jn der König fur ein Bundgenossen hielt / furchten sie sich seer fur jm /</verse>
        <verse osisID='1Macc.10.9'>Vnd gaben jm die Geisel ledig / Vnd Jonathas gab sie jren Eltern wider.</verse>
        <verse osisID='1Macc.10.10'>Also fieng Jonathas an zu Jerusalem zuwonen / vnd die Stad wider zubawen vnd zubessern /</verse>
        <verse osisID='1Macc.10.11'>vnd lies die Mauren wider auffrichten / vnd den berg Sion wider befestigen / mit guten starcken mauren von eitel Werckstücken /</verse>
        <verse osisID='1Macc.10.12'>Also ward Jerusalem widerumb fest gebawet.</verse>
        <verse osisID='1Macc.10.13'>Vnd die Heiden in den flecken / die Bacchides hatte lassen fest machen / flohen dauon weg in jr Land /</verse>
        <verse osisID='1Macc.10.14'>Allein Bethzura behielten sie innen / vnd dahin lieffen die Abtrünnigen / Denn daselbs hatten sie jren auffenthalt.</verse>
        <verse osisID='1Macc.10.15'>DA nu Alexander vernam / das Demetrius bey Jonatha freundschafft suchte / vnd höret die löblichen Thaten / die Jonathas vnd sein Bruder gethan hatten / sprach er /</verse>
        <verse osisID='1Macc.10.16'>Des redlichen Mans gleichen findet man nicht / darumb wollen wir jm schreiben / das er vnser Freund vnd Bundgenos werde /</verse>
        <verse osisID='1Macc.10.17'>Vnd schreib jm also.</verse>
        <verse osisID='1Macc.10.18'>DEr König Alexander / entbeut seinem Bruder Jonathe seinen Grus.</verse>
        <verse osisID='1Macc.10.19'>Wir hören dich preisen fur einen trefflichen Man / vnd werd / das du vnser Freund seiest.</verse>
        <verse osisID='1Macc.10.20'>Darumb setzen wir dich zum Hohenpriester vber dein Volck / vnd solt des Königs Freund heissen / Vnd schicken dir hiemit ein Purpur vnd gülden Krone. Darumb woltest dich trewlich zu vns halten vnd vnser Freund bleiben.</verse>
        <verse osisID='1Macc.10.21'>ALso zog Jonathas an / das priesterliche Kleid / im hundert vnd sechzigsten jar jm siebenden monden / am Lauberfest / Vnd bracht ein Heer zusamen / vnd lies viel Kriegsrüstung machen.</verse>
        <verse osisID='1Macc.10.22'>DA aber Demetrius solchs vernam / ward er seer betrübet /</verse>
        <verse osisID='1Macc.10.23'>das Alexander die Jüden von jm abwendet zu sich / vnd dadurch stercker ward / vnd bedacht /</verse>
        <verse osisID='1Macc.10.24'>Er wolt jnen auch freundlich schreiben / vnd ehre vnd gut verheissen / das sie jm hülffe zusagten /</verse>
        <verse osisID='1Macc.10.25'>vnd schreib jnen also. DEr könig Demetrius / entbeut den Jüden seinen grus.</verse>
        <verse osisID='1Macc.10.26'>Wir haben gern gehört / vnd ist vns eine grosse freude / das jr nicht von vns abfallet zu vnsern Feinden / sondern haltet mit allen trewen an vns.</verse>
        <verse osisID='1Macc.10.27'>Darumb bitten wir / Jr wolt also forthin trewlich an mir halten / vnd euch nicht von mir wenden lassen.</verse>
        <verse osisID='1Macc.10.28'>Diese ewer trewe wollen wir vergelten / vnd euch viel Bürden erlassen / vnd mehr Freiheit geben vnd gnaden thun.</verse>
        <verse osisID='1Macc.10.29'>Vnd erlas jtzt allen Jüden den Schos / den Zins vom saltz / die Cronsteur / den dritten Scheffel vom getreid / die helfft die mir vom Obs gebürt.</verse>
        <verse osisID='1Macc.10.30'>Von diesen Bürden sol nu forthin das land Juda / vnd die drey Vogteien / so dazu gehören / in landen Samaria vnd Galilea / gefreiet sein allezeit /</verse>
        <verse osisID='1Macc.10.31'>Vnd Jerusalem sol heilig vnd frey sein von allen Bürden / Schos vnd Zehend.</verse>
        <verse osisID='1Macc.10.32'>JCH wil auch die Burg zu Jerusalem widerumb reumen lassen / vnd dem Hohenpriester vbergeben / das er sie einneme / vnd Leute darauff lege / wen er wil / sie zu bewaren.</verse>
        <verse osisID='1Macc.10.33'>Vnd alle gefangene Jüden in meinem Königreich / sollen ledig gelassen werden / vnd frey sein / vnd sollen sie vnd jr Vieh vom Schos gefreiet sein.</verse>
        <verse osisID='1Macc.10.34'>AVch sollen sie Freiheit haben in alle meinem Königreich / jr Sabbath / Newmond vnd ander bestimpte Fest zuhalten /</verse>
        <verse osisID='1Macc.10.35'>Vnd drey tag vor vnd nach dem Fest / von jederman vnuerhindert sein an jrem Gottesdienst.</verse>
        <verse osisID='1Macc.10.36'>VND man sol dreissig tausent Man in Judea welen / den wil ich Sold geben / wie meinem andern Kriegsuolck / vnd sie sollen in die feste Stedte des königs verordnet werden.</verse>
        <verse osisID='1Macc.10.37'>Vnd aus jnen sollen gewelet werden etliche / die der König in seinen höhesten Hendeln / als vertrawete Rete gebrauchen wird. Die Jüden sollen auch nicht frembde / sondern eigene Heubtleute haben / aus jnen gewelet / das sie jre Gesetz halten mögen / wie im lande Juda.</verse>
        <verse osisID='1Macc.10.38'>VND die drey Vogteien im lande Samaria vnd Galilea / so zu Judea gehörn / sollen niemand vnterthen sein / denn allein dem Hohenpriester / Das man wisse / das er allein Herr darüber sey.</verse>
        <verse osisID='1Macc.10.39'>Die stad Ptolemais vnd die Landschafft so dazu gehört / gebe ich dem Tempel zu Jerusalem / zum kosten der auff das Opffer gehet.</verse>
        <verse osisID='1Macc.10.40'>JCH wil auch jerlich funffzehen tausent sekel Silbers von meinem eigen Einkomen verschaffen / zum gebew des Tempels /</verse>
        <verse osisID='1Macc.10.41'>Vnd was ich von alters her / aus meinen Emptern schüldig gewest / zum Tempel zu geben / das sol jnen forthin gereicht werden.</verse>
        <verse osisID='1Macc.10.42'>Vnd die fünff tausent sekel Silbers / welche meine Amptleute von des Tempels einkomen entwendet haben / sollen den Priestern widerumb jerlich folgen.</verse>
        <verse osisID='1Macc.10.43'>ES sol der Tempel auch diese Freiheit haben / Wer in meinem gantzen Königreich eine straffe verwirckt hat / vnd fliehet in den Tempel / der sol da sicher sein / mit Leib vnd mit Gut.</verse>
        <verse osisID='1Macc.10.44'>ZVm gebew vnd besserung des Tempels vnd der mauren vnd thürn zu Jerusalem /</verse>
        <verse osisID='1Macc.10.45'>vnd sonst im Lande / wil der König den Kosten auch legen von seinem eigen Einkomen.</verse>
        <verse osisID='1Macc.10.46'>DA man aber diesen Brieff Jonathe vnd dem Volck las / wolten sie jm nicht trawen / vnd namens nicht an / Denn sie wusten wol / welch vntrew vnd grausame Tyranney er zuuor gegen Jsrael geübt hatte.</verse>
        <verse osisID='1Macc.10.47'>Vnd beschlossen / dem Alexandro hülffe zu thun / der zuuor freundschafft bey jnen gesucht hatte / vnd frieden zugesaget / Diesem theten sie hülffe sein lebenlang.</verse>
        <verse osisID='1Macc.10.48'>DA nu Alexander vnd Demetrius wider einander zogen /</verse>
        <verse osisID='1Macc.10.49'>vnd angrieffen / da flohe Demetrius Heer / Vnd Alexander eilet jm nach /</verse>
        <verse osisID='1Macc.10.50'>vnd thaten eine grausame Schlacht vom morgen an bis an abend / Vnd Demetrius ward denselben tag erschlagen.</verse>
        <verse osisID='1Macc.10.51'>DArnach sendet Alexander Boten zu Ptolemeo dem könige in Egypto / mit dieser werbung.</verse>
        <verse osisID='1Macc.10.52'>Nach dem ich wider in mein Reich komen bin / vnd sitze auff dem königlichen Thron / vnd hab das Regiment wider an mich bracht / vnd hab Demetrium veriagt / vnd mein Erbland wider eröbert /</verse>
        <verse osisID='1Macc.10.53'>Begere ich Freundschafft mit dir zu machen / vnd bitte dich / du wollest mir deine Tochter zur Ehe geben /</verse>
        <verse osisID='1Macc.10.54'>So wil ich mich gegen dir als dein Eiden halten / vnd danckbar sein / vnd jr ein Königliche Leibzucht verordnen.</verse>
        <verse osisID='1Macc.10.55'>Darauff antwortet Ptolemeus / vnd wündschet Alexandro glück / Das er wider in sein Vaterland komen war / vnd sein Königreich eröbert /</verse>
        <verse osisID='1Macc.10.56'>vnd sagt jm zu / das zuthun / wie er begert hatte. Vnd begerte / er wolt zu jm gen Ptolemais komen / da wolten sie einander selbs ansprechen / vnd den Heyrat volziehen.</verse>
        <verse osisID='1Macc.10.57'>JM hundert vnd zwey vnd sechzigsten jar / zog Ptolemeus mit seiner tochter Cleopatra aus Egypto / vnd kamen gen Ptolemais /</verse>
        <verse osisID='1Macc.10.58'>Dahin kam auch der könig Alexander. Vnd Cleopatra ward dem Alexandro vermehlet / vnd die Hochzeit ward mit grossem königlichem Pracht gehalten.</verse>
        <verse osisID='1Macc.10.59'>VNd der könig Alexander schreib Jonathe / vnd foddert jn zu sich.</verse>
        <verse osisID='1Macc.10.60'>Da kam Jonathas mit grosser Herrligkeit gen Ptolemais zu beiden Königen / vnd schencket jnen vnd jren Freunden köstliche Gaben von gold vnd silber / vnd fand gnad bey jnen.</verse>
        <verse osisID='1Macc.10.61'>VND etliche Abtrünnige aus Jsrael kamen dahin / den Jonathan zu verklagen / Aber der König wolt sie nicht hören.</verse>
        <verse osisID='1Macc.10.62'>Sondern befalh / das Jonathas seine Kleider ablegen / vnd ein Purpur anziehen solt / Welches also geschach.</verse>
        <verse osisID='1Macc.10.63'>6a setzet jn der König neben sich / vnd befalh seinen Fürsten / das sie mit jm in der Stad vmbher ziehen solten vnd ausruffen lassen / das jn niemand verklagen solt / oder sonst beleidigen.</verse>
        <verse osisID='1Macc.10.64'>Da aber seine Verkleger sahen / das jn der König so hoch ehret / das er jn hatte ein Purpur heissen anziehen / vnd solchs von jm ausruffen lies / flohen sie alle dauon.</verse>
        <verse osisID='1Macc.10.65'>Vnd der König that jm grosse Ehre / vnd lies jn schreiben vnter seine furnemeste Freunde / vnd machet jn zum Heubtman vnd zum nehesten Rat.</verse>
        <verse osisID='1Macc.10.66'>Darnach zog Jonathas widerumb gen Jerusalem mit freuden / vnd in gutem frieden.</verse>
        <verse osisID='1Macc.10.67'>JM hundert vnd fünff vnd sechzigsten jar / kam der könig Demetrius / des vorigen Demetrij son aus Creta / in sein Erbkönigreich.</verse>
        <verse osisID='1Macc.10.68'>Da erschrack Alexander seer / vnd leget sich gen Antiochien.</verse>
        <verse osisID='1Macc.10.69'>Aber Demetrius henget den Apollonium an sich / den Heubtman in Nidersyria / Der bracht jm ein Kriegsuolck zusamen / vnd lagert sich zu Jamnia. Vnd sendet zu Jonatha dem Hohenpriester / vnd lies jm sagen /</verse>
        <verse osisID='1Macc.10.70'>Niemand thut vns widerstand denn du allein / vnd machest / das man mich verachtet. Du trotzest wol im Gebirg /</verse>
        <verse osisID='1Macc.10.71'>Aber wiltu eine redliche That thun / so ziehe herunter in das Blachfeld / vnd las vns mit einander versuchen.</verse>
        <verse osisID='1Macc.10.72'>Wenn du fragen wirst / wie starck wir sind / ich vnd die andern so mir zuziehen vnd helffen / So wird man dir sagen / Jr werdet nicht bleiben können fur diesen Leuten / von welchen ewre Veter zwey mal in ewrem eigen Lande geschlagen sind.</verse>
        <verse osisID='1Macc.10.73'>Viel weniger kanstu im Blachfeld fur solchem grossen Volck zu Ross vnd zu Fuss bestehen / da keine Berge vnd Felsen sind / dahin man fliehen kündte.</verse>
        <verse osisID='1Macc.10.74'>DA Jonathas solch rhümen höret / erzürnet er / vnd welet zehen tausent Man / vnd zog aus von Jerusalem / vnd sein bruder Simon kam zu jm / jm zu helffen / vnd lagerten sich fur Joppe.</verse>
        <verse osisID='1Macc.10.75'>Aber die in der stad Joppe liessen jn nicht ein / Denn Apollonius hatte Volck darein gelegt / in die besetzung / Darumb stürmet sie Jonathas.</verse>
        <verse osisID='1Macc.10.76'>Da erschracken die in der stad / vnd thaten die thor auff / Also eröbert Jonathas die stad Joppe.</verse>
        <verse osisID='1Macc.10.77'>DA Apollonius dis vernam / leget er sich fur Joppe mit drey tausent Reisigen / vnd mit einem grossen Fussuolc / vnd stellet sich / als wolt er weg gen Asdod ziehen / Das er Jonathan eraus locket auff das Blachfeld / denn er hatte einen grossen reisigen Zeuge / des tröstet er sich.</verse>
        <verse osisID='1Macc.10.78'>Jonathas eilet jm nach gen Asdod / vnd zog daher fursichtiglich in seiner Ordnung gerüst zur schlacht.</verse>
        <verse osisID='1Macc.10.79'>Aber Apollonius hatte hindersich im Lager heimlich tausent Reisigen gelassen.</verse>
        <verse osisID='1Macc.10.80'>Nu mercket Jonathas / das Leute hinder jm heimlich versteckt waren / Darumb / da sie an sein Volck kamen / hielt Jonathas in seiner Ordnung.</verse>
        <verse osisID='1Macc.10.81'>Da schossen die Reisigen den gantzen tag / von morgen an bis auff den abend / auff das Volck bis jre pferde müde worden.</verse>
        <verse osisID='1Macc.10.82'>DARnach nam Simon sein Heer vnd greiff die Feinde an. Da flohen die Reisigen / denn sie waren müde /</verse>
        <verse osisID='1Macc.10.83'>vnd wurden zerstrewet hin vnd her im felde / vnd flohen gen Asdod / vnd eileten in den Tempel des Götzen Dagon / jr leben da zuretten.</verse>
        <verse osisID='1Macc.10.84'>Aber Jonathas plündert die stad Asdod vnd die Flecken vmbher / vnd zündet sie an. Er verbrennet auch den Götzentempel mit allen so darein geflohen waren /</verse>
        <verse osisID='1Macc.10.85'>Vnd die Summa der erschlagenen vnd verbrenneten zusamen war bey acht tausent Man.</verse>
        <verse osisID='1Macc.10.86'>Darnach zog Jonathas mit dem Heer fur Ascalon / Da giengen jm die Bürger aus der Stad eraus entgegen / vnd ergaben sich vnd empfiengen jn mit grosser pracht.</verse>
        <verse osisID='1Macc.10.87'>Also zog Jonathas wider gen Jerusalem mit seinem Heer vnd Raube.</verse>
        <verse osisID='1Macc.10.88'>VND da Alexander solches höret / ehret er Jonathan noch höher /</verse>
        <verse osisID='1Macc.10.89'>vnd sendet jm einen gülden Gürtel / wie man allein eins Königs gebornen Freunden gibt. Dazu schencket er jm Accaron das dazu gehört zum Eigenthum.</verse>
      </chapter>
      <chapter osisID='1Macc.11'>
        <verse osisID='1Macc.11.1'>VNd der König in Egypto bracht volck zusamen / so viel des sands am Meer ist / vnd viel Schiff / vnd vnterstund sich das reich Alexandri mit betrug an sich zu bringen / das er beide Königreich hette.</verse>
        <verse osisID='1Macc.11.2'>Darumb zog er in Syrien mit diesem schein / als keme er wie ein Freund / Da that man jm alle Stedte auff / vnd zogen jm entgegen / vnd empfiengen jn herrlich / Wie denn Alexander befolhen hatte / die weil dieser sein Schweher war.</verse>
        <verse osisID='1Macc.11.3'>ABer in welche Stad Ptolemeus kam / Da lies er einen hauffen Kriegsvolck darin zur besetzung.</verse>
        <verse osisID='1Macc.11.4'>Vnd da er gen Asdod kam / zeigeten sie jm / wie Jonathas den Tempel Dagon / dazu die Stad verbrent vnd verwüstet hatte / vnd wie die todten Leichnam hin vnd her zerstrewet lagen / vnd Hügel auffgeworffen waren am wege / darunter man die Erschlagenen mit hauffen begraben hatte.</verse>
        <verse osisID='1Macc.11.5'>Vnd sagten dem Könige / das Jonathas diesen schaden gethan hette / Damit sie jm einen vngnedigen König machten / Aber der König schweig still dazu.</verse>
        <verse osisID='1Macc.11.6'>Vnd Jonathas zog auch dem König entgegen / gen Joppe / Da sprachen sie einander an / vnd blieben vber nacht da bey einander.</verse>
        <verse osisID='1Macc.11.7'>Vnd Jonathas geleitet den König bis an das wasser / genant Eleutherus / Darnach zog er wider heim gen Jerusalem.</verse>
        <verse osisID='1Macc.11.8'>VND der könig Ptolemeus nam die Stedte ein / bis gen Seleucia am meer / Vnd vnterstand sich Alexandrum zu vertreiben.</verse>
        <verse osisID='1Macc.11.9'>Vnd schickt Boten zu Demetrio / das er zu jm komen solt / einen Bund mit jm zu machen / So wolt er jm seine Tochter geben / die Alexander hatte / vnd wolt jm helffen das er König würde /</verse>
        <verse osisID='1Macc.11.10'>Vnd sprach / Es hette jn gerewen / das er Alexandro die Tochter gegeben hette /</verse>
        <verse osisID='1Macc.11.11'>Vnd gab Alexandro schuld / er hette jm nach dem Leben vnd Königreich getracht.</verse>
        <verse osisID='1Macc.11.12'>Er erzeiget auch seinen hass öffentlich / vnd wendet sich von Alexandro / vnd nam jm die Tochter / vnd gab sie Demetrio.</verse>
        <verse osisID='1Macc.11.13'>Vnd da Ptolemeus gen Antiochia kam / setzet er beide Kron auff / des reichs Egypti / vnd des reichs Asie.</verse>
        <verse osisID='1Macc.11.14'>ABer der könig Alexander war da zumal in Cilicia / denn etliche Stedte waren daselbst von jm abgefallen.</verse>
        <verse osisID='1Macc.11.15'>Da er nu von Ptolemeo höret / zog er wider jn mit jm zu kriegen / Aber Ptolemeus war starck gerüst / vnd zog jm entgegen vnd veriaget jn.</verse>
        <verse osisID='1Macc.11.16'>Vnd Alexander flohe in Arabien / das er da sicher were / Aber der könig Ptolemeus war seer mechtig /</verse>
        <verse osisID='1Macc.11.17'>Darumb lies Zabdiel der Araber / seinem gast dem Alexander den Kopff abhawen / vnd schickt jn dem könige Ptolemeo.</verse>
        <verse osisID='1Macc.11.18'>Vnd Ptolemeus starb am dritten tag hernach / Da worden die Krieger / so Ptolemeus in die Stedte gelegt hatte / auch vmbbracht vom Volck in stedten.</verse>
        <verse osisID='1Macc.11.19'>Also nam Demetrius das Reich ein / im hundert vnd sieben vnd sechzigsten jar.</verse>
        <verse osisID='1Macc.11.20'>ZV dieser zeit bracht Jonathas sein Volck im lande Juda zusamen / die Burg zu Jerusalem wider zu eröbern / vnd lies Bolwerck vnd Geschütz da fur auffrichten.</verse>
        <verse osisID='1Macc.11.21'>Da zogen etliche Abtrünnige zum könige Demetrio / vnd verklagten den Jonathan / vnd sagten / das er die Burg belegert hette.</verse>
        <verse osisID='1Macc.11.22'>Da erzürnet der König seer / vnd zog eilend gen Ptolemais / vnd schreib Jonathe / das er die Burg nicht belegern solt / Vnd solt eilend zu jm gen Ptolemais komen / Da wolt er mit jm von etlichen Sachen reden.</verse>
        <verse osisID='1Macc.11.23'>DA aber Jonathe diese Botschafft kam / lies er nicht abe von der Belegerung / vnd welet etliche Eltesten in Jsrael vnd Priester / die mit jm ziehen solten / vnd macht sich auff vnd waget sein Leben.</verse>
        <verse osisID='1Macc.11.24'>Vnd nam viel köstlicher Kleinot mit sich / von gold / silber vnd kleider / vnd zogen gen Ptolemais zum Könige / vnd fand gnade bey jm.</verse>
        <verse osisID='1Macc.11.25'>Da jn nu die Abtrünnigen seines Volcks verklagten /</verse>
        <verse osisID='1Macc.11.26'>hielt jn der König ehrlich / wie er zuuor gehalten war / vnd that jm grosse Ehre fur allen seinen Fürsten /</verse>
        <verse osisID='1Macc.11.27'>Vnd bestetiget jn in seinem Hohenpriesterampt / vnd in allen andern ehren / die er bisher gehabt hatte / vnd hielt jn fur seinen furnemesten Freund.</verse>
        <verse osisID='1Macc.11.28'>JOnathas bat auch den König / das er gantzem Judea / vnd den dreien Vogteien in Samaria vnd Galilea / den Schos erlassen wolt / vnd erbot sich / vmb diese Freiheit zugeben / drey hundert CentnerHeisset talentum / vnd drey hundert talenta / machet hundert vnd achzig tausent kronen. golds.</verse>
        <verse osisID='1Macc.11.29'>Das williget der König / vnd gab Jonathe Brieue darüber / Die lauten also.</verse>
        <verse osisID='1Macc.11.30'>DEr König Demetrius entbeut seinem Bruder Jonathe / vnd dem Jüdischen volck / seinen Grus.</verse>
        <verse osisID='1Macc.11.31'>Wir senden euch eine abschrifft / des Brieffs / den wir an vnsern Vater den Lasthenen ewert halben geschrieben haben / das jr solchs wissen mögt.</verse>
        <verse osisID='1Macc.11.32'>DEr könig Demetrius / entbeut Lastheni seinem Vater / seinen Grus.</verse>
        <verse osisID='1Macc.11.33'>Wir gedencken vnsern Freunden vnd trewen Bundgenossen den Jüden guts zuthun / Von wegen jrer trewe vnd freundschafft gegen vns.</verse>
        <verse osisID='1Macc.11.34'>Darumb so bestetigen wir / das die Priester zu Jerusalem / das gantz Judea vnd die drey Stedte / Lyda vnd Ramatha vnd jre zu gehör inne haben sollen.</verse>
        <verse osisID='1Macc.11.35'>Wir erlassen jnen auch alles / das sie zuuor dem Könige haben jerlich geben müssen / Getreid / Obs / Zehend / Schos / Saltzzins / Cronsteur.</verse>
        <verse osisID='1Macc.11.36'>Von diesen allen sollen sie forthin gefreiet sein / vnd solche Freiheit sol jnen fest vnd stet gehalten werden.</verse>
        <verse osisID='1Macc.11.37'>Dieses Brieffs abschrifft sol man Jonathe geben / das mans auff den heiligen Berg stelle / als an einen ehrlichen vnd öffentlichen ort.</verse>
        <verse osisID='1Macc.11.38'>DA nu der könig Demetrius sahe / das im gantzen Königreich frieden war / vnd sich niemand mehr wider jn setzt / Da lies er das Kriegsuolck von sich das im Königreich daheim ware / ein jeden wider in seine Stad. Aber das frembde Kriegsuolck / das er in den Jnseln hin vnd her angenomen hatte / behielt er bey sich / Darumb ward jm das einlendische Volck seer gram.</verse>
        <verse osisID='1Macc.11.39'>DA aber Tryphon ein Heubtman / der etwa des Alexandri Freund gewesen war / sahe / das das Kriegsuolck einen hass wider den könig Demetrium gefasset hatte / zog er zu dem Araber Emalkuel / der den jungen Antiochum / den son Alexandri erzoge.</verse>
        <verse osisID='1Macc.11.40'>Bey diesem hielt er an / das er jm den Knaben geben solt / so wolt er jn widerumb in seines vaters Reich einsetzen / Vnd sagt dem Araber / wie vnd warumb das Kriegsuolck den könig Demetrium hasseten / Vnd bleib also eine zeit lang bey dem Araber.</verse>
        <verse osisID='1Macc.11.41'>MJtler zeit schreib Jonathas dem könig Demetrio / vnd bat jn / er wolt denen / so auff der Burg lagen / gebieten zuweichen / vnd jm die Burg zureumen vnd einzugeben / Denn sie thaten Jsrael viel schaden.</verse>
        <verse osisID='1Macc.11.42'>Da schreib Demetrius dem Jonathe also / Nicht allein dieses so du begerest / sondern viel mehr ehre vnd gutes wil ich dir vnd deinem volck thun / so bald ich kan.</verse>
        <verse osisID='1Macc.11.43'>Aber jtzt bin ich in grosser fahr / Darumb thu so wol an mir / vnd schicke mir hülffe / Denn alle mein Kriegsuolck ist von mir abgefallen / vnd setzet sich wider mich.</verse>
        <verse osisID='1Macc.11.44'>Darumb schicket jm Jonathas drey tausent guter Krieger / die kamen gen Antiochia zum Könige / vnd der König ward jrer zukunfft seer erfrewet.</verse>
        <verse osisID='1Macc.11.45'>NV richtet das Volck in der Stad eine Auffrhur an / bey hundert vnd zwenzig tausent Man / vnd wolten den König todschlahen.</verse>
        <verse osisID='1Macc.11.46'>Aber der König flohe in seine Burg / Da nam das Volck die gassen ein / vnd wolten die Burg stürmen.</verse>
        <verse osisID='1Macc.11.47'>Darumb foddert der König die Jüden / jn zu schützen. Da lieffen die Jüden alle dem Könige zu / vnd teileten sich in die gassen /</verse>
        <verse osisID='1Macc.11.48'>vnd erschlugen den selbigen tag / hundert tausent Man / vnd zündten die Stad an / vnd plünderten sie / Also retten sie den König.</verse>
        <verse osisID='1Macc.11.49'>DA nu das Volck in der Stad sahe / das die Jüden der stad mechtig waren worden / verzagten sie / vnd schrien zum Könige / vnd baten vmb frieden /</verse>
        <verse osisID='1Macc.11.50'>das die Jüden auffhörten das Volck zu tödten / vnd die Stad nicht gantz wüste machten.</verse>
        <verse osisID='1Macc.11.51'>Da ward frieden / vnd legten die Jüden jre Waffen von sich / vnd worden hoch geehret vom König / vnd gerhümet im gantzen Reich / Vnd zogen wider heim gen Jerusalem / vnd brachten gros Gut mit sich / das sie im Krieg gewonnen hatten.</verse>
        <verse osisID='1Macc.11.52'>DA nu Demetrius wider sicher war / vnd das Reich mit rugen innen hatte /</verse>
        <verse osisID='1Macc.11.53'>hielt er Jonathe der ding keines / die er jm verheissen hatte / vnd wendet sich gantz von jm / vnd war jm vndanckbar fur seine Wolthat / vnd erzeiget jm alle vntrewe.</verse>
        <verse osisID='1Macc.11.54'>NJcht lang ernach kam Tryphon widerumb mit dem jungen Antiocho / Dieser Antiochus ward König / vnd setzet die Kron auff /</verse>
        <verse osisID='1Macc.11.55'>Vnd kam zu jm alles Kriegs volck / welchs Demetrius geurlaubet hatte. Da sie nu mit Demetrio stritten / schlugen sie jn in die flucht / vnd verjagten jn.</verse>
        <verse osisID='1Macc.11.56'>Vnd Tryphon nam die Elephanten / vnd gewan Antiochien.</verse>
        <verse osisID='1Macc.11.57'>Vnd der jung Antiochus schreib Jonathe / vnd bestetiget jn in seinem Hohenprister ampt / vnd williget / Das er die vier Stedte besitzen vnd behalten solt / vnd des Königs Freund sein.</verse>
        <verse osisID='1Macc.11.58'>Vnd sendet jm güldene Gefess / vnd erleubet jm gold zu Tisch zu brauchen / vnd Purpur vnd einen gülden Gürtel zu tragen.</verse>
        <verse osisID='1Macc.11.59'>Vnd Simon den bruder Jonathe machet er zum Heubtman vbers land / von Tyro an bis an Egypten.</verse>
        <verse osisID='1Macc.11.60'>DA Jonathas auszog vber den Euphraten / vnd in die Stedte vmb herkam / Da zog jm zu alles Kriegsvolck in Syria / jm zu helffen. Vnd da er fur Ascalon kam / giengen jm die Bürger entgegen / vnd empfiengen jn ehrlich / vnd ergaben sich.</verse>
        <verse osisID='1Macc.11.61'>Darnach zog er fur Gaza / Aber die von Gaza wolten jn nicht einlassen / Darumb belagerte er die Stad / vnd verbrand die Vorstedte vmbher / vnd plündert sie.</verse>
        <verse osisID='1Macc.11.62'>Da baten die von Gaza vmb frieden / vnd Jonathas macht einen frieden mit jnen / vnd nam etlich jre Kinder zu Geisel / vnd schicket sie gen Jerusalem / Er aber zog fort durchs Land bis gen Damasco.</verse>
        <verse osisID='1Macc.11.63'>DA er aber höret / das des königs Demetrij Heubtleute mit einem grossen Heer in Kedes in Galilea komen waren / die Land einzunemen / die jm der König eingethan hatte /</verse>
        <verse osisID='1Macc.11.64'>da zog er wider sie / Vnd lies seinen bruder Simon im Lande /</verse>
        <verse osisID='1Macc.11.65'>Der zog fur Bethzura / vnd belagert es lange zeit / so hart / das sie nicht eraus fallen thursten.</verse>
        <verse osisID='1Macc.11.66'>Darumb baten sie vmb frieden / vnd Simon machet Frieden mit jnen / vnd lies sie frey abziehen / vnd nam die Stad ein / vnd leget Kriegsuolck darein / in die Besetzung.</verse>
        <verse osisID='1Macc.11.67'>ABer Jonathas zog mit seinem Heer an den see Genesara / vnd war morgens früe auff / vnd kam in das blachfeld Hazar /</verse>
        <verse osisID='1Macc.11.68'>Da zogen die Heiden gegen jm im Blachfeld / vnd hatten einen Hauffen versteckt im Gebirge.</verse>
        <verse osisID='1Macc.11.69'>Da nu Jonathas den andern Hauffen angreiff / fiel der versteckte hauff eraus aus dem Gebirge / vnd greiff auch an.</verse>
        <verse osisID='1Macc.11.70'>Da flohe das gantze heer Jonathe / vnd bleib niemand / denn allein die Heubtleute / Matathia der son Absolomi / vnd Judas der son Calphi.</verse>
        <verse osisID='1Macc.11.71'>Da zerreis Jonathas seine Kleider vnd strewet erden auff sein Heubt / vnd bettet /</verse>
        <verse osisID='1Macc.11.72'>Vnd rennet die Feinde widerumb an / vnd schlug sie in die flucht.</verse>
        <verse osisID='1Macc.11.73'>Da nu sein Volck / das zuuor geflohen war / solchs sahe / kereten sie widerumb / Jonathe zuhelffen / vnd jagten den Feinden nach / bis gen Kedes in jr Lager / vnd sie machten da auch ein Lager /</verse>
        <verse osisID='1Macc.11.74'>Vnd sind diesen tag vmbkomen bey drey tausent Heiden. Darnach zog Jonathas wider gen Jerusalem.</verse>
      </chapter>
      <chapter osisID='1Macc.12'>
        <verse osisID='1Macc.12.1'>DA aber Jonathas sahe / das er nu raum gewonnen hatte / welet er etliche / die er gen Rom sendet / den Bund mit den Römern zuvernewen vnd widerumb auffzurichten.</verse>
        <verse osisID='1Macc.12.2'>Er schreib auch den von Sparta / vnd an andere Ort mehr.</verse>
        <verse osisID='1Macc.12.3'>Da nu die Boten gen Rom kamen / giengen sie fur den Rat / vnd sprachen / Jonathas der Hohepriester / vnd das Jüdische volck haben vns gesand / den Bund / so zwischen vns etwa gemacht ist / widerumb zu vernewen.</verse>
        <verse osisID='1Macc.12.4'>Vnd die Römer gaben jnen Brieue vnd Geleit / das sie sicher widerumb heim zögen. Sup. 8.</verse>
        <verse osisID='1Macc.12.5'>VND also schreib Jonathas denen von Sparta.</verse>
        <verse osisID='1Macc.12.6'>Jonathas der Hohepriester / vnd die Eltesten des volcks / vnd die Priester / vnd das Jüdische volck / entbieten jren Brüdern / den von Sparta / jren Grus.</verse>
        <verse osisID='1Macc.12.7'>VOr etlichen jaren hat ewer könig Areus an vnsern Hohenpriester Oniam geschrieben / Das jr vnser Brüder seid / wie denn der selbig Brieff laut /</verse>
        <verse osisID='1Macc.12.8'>Vnd Omias empfieng ewern Boten ehrlich / vnd nam die Freundschafft vnd den Bund an / dauon im Brieff geschrieben war.</verse>
        <verse osisID='1Macc.12.9'>Wiewol wir nu jtzt nicht frembder hülffe bedürffen / vnd trost haben an Gottes wort / das wir teglich lesen.</verse>
        <verse osisID='1Macc.12.10'>Doch gleichwol senden wir Botschafft zu euch / die Bruderschafft vnd Freundschafft zwisschen vns zu vernewen vnd zubestetigen / das wir der selben nicht vergessen / Denn es ist nu eine lange zeit / das jr zu vns geschickt habt.</verse>
        <verse osisID='1Macc.12.11'>Darumb wisset / Das wir alle zeit an Feiertagen vnd allen andern tagen / so man opffert in vnserm Gebet vnd Opffer ewer gedencken / wie sichs denn gebürt / der Brüder zu gedencken.</verse>
        <verse osisID='1Macc.12.12'>Vnd ewre ehre vnd wolfart ist vns eine freude.</verse>
        <verse osisID='1Macc.12.13'>Aber wir haben mitler zeit grosse not gelidden / vnd schwere Krieg gehabt mit den Königen vmbher.</verse>
        <verse osisID='1Macc.12.14'>Wir haben aber euch vnd andere vnser Freunde vnd Bundgenossen nicht bemühen wollen in diesen vnsern Kriegen /</verse>
        <verse osisID='1Macc.12.15'>Denn wir haben hülffe von Himel gehabt / vnd Gott hat vns geschützt wider vnsere Feinde / vnd die feinde vnterdruckt.</verse>
        <verse osisID='1Macc.12.16'>Dieweil wir aber jtzt diese vnser Boten / Numenium den son Antiochi / vnd Antipatrum den son Jasonis zun Römern senden / die freundschafft vnd Bündnis mit jnen widerumb zu vernewen /</verse>
        <verse osisID='1Macc.12.17'>Haben wir jnen dabey befolhen / Das sie auch zu euch zihen sollen / vnd euch vnsern Grus sagen / vnd diesen Brieff vberantworten / vnser Bruderschafft zu vernewen /</verse>
        <verse osisID='1Macc.12.18'>vnd bitten vmb antwort.</verse>
        <verse osisID='1Macc.12.19'>DJS aber ist die abschrifft des brieues / welchen Areus der könig zu Sparta vns etwa gesand hatte.</verse>
        <verse osisID='1Macc.12.20'>AreusAreus ist der dritte König zu Sparta gewesen vor dem letzten / vnd hatte grosse kriege gefurt mit den königen aus Macedonia / vnd glück gehabt / Vnd den von Athen geholffen wider Antigonum / vnd hat erreicht die zeit Antiochi Magni. Kurtz nach diesem Areo ist Sparta vnter die Römer komen. der könig zu Sparta / Entbeut Onie dem Hohenpriester seinen Grus.</verse>
        <verse osisID='1Macc.12.21'>Wir finden in vnsern alten schrifften / Das die von Sparta vnd Jüden brüder sind (Die weil beide Völcker von Abraham her komen)</verse>
        <verse osisID='1Macc.12.22'>Nach dem wir nu solchs wissen / Bitten wir / jr wollet vns schreiben / wie es euch gehet.</verse>
        <verse osisID='1Macc.12.23'>Vnd so es euch gefelt / So sol vnser Vieh / Hab vnd Gut / vnd was wir vermögen / sein / als were es ewer eigen / vnd das ewer sol sein / als were es vnser eigen. Dis haben wir befolhen euch anzuzeigen.</verse>
        <verse osisID='1Macc.12.24'>DArnach höret Jonathas / das Demetrij Heubtleute widerumb mit grösser Macht denn zuuor / kamen / vnd wolten jn vberziehen /</verse>
        <verse osisID='1Macc.12.25'>Darumb zog er aus von Jerusalem wider sie in das land Hemath / Denn er wolt nicht harren / das sie jm zuuor in sein Land fielen.</verse>
        <verse osisID='1Macc.12.26'>Da er nu Kundschaffer in der Feinde lager sendet / kamen sie vnd sagten / das die Feinde beschlossen hetten / diese nacht jn zu vberfallen.</verse>
        <verse osisID='1Macc.12.27'>Darumb gebot Jonathas seinem Heer abends / das sie wachen vnd die gantze nacht im Harnisch vnd gerüst sein solten / Vnd verordenet Leute vmbs Lager vmbher in die Schiltwache.</verse>
        <verse osisID='1Macc.12.28'>DA aber die Feinde sahen / das Jonathas zur Schlacht gerüst war / kam sie eine furcht an / das sie auffbrachen / vnd wegzogen / Vnd das man ja solchs nicht mercken solt / liessen sie viel fewr im Lager hin vnd her machen.</verse>
        <verse osisID='1Macc.12.29'>Darumb dachte Jonathas nicht das sie wegzögen / bis morgens früe / Denn er sahe die fewr hin vnd her im Lager.</verse>
        <verse osisID='1Macc.12.30'>Morgens aber jaget er jnen nach / vnd kundte sie nicht ereilen / Denn sie waren bereit vber das wasser Eleutherum.</verse>
        <verse osisID='1Macc.12.31'>Da keret sich Jonathas gegen Araben / welche heissen Zabdei / schlug vnd plündert sie /</verse>
        <verse osisID='1Macc.12.32'>vnd keret sich wider gen Damasco / vnd verheert das Land alles vmbher.</verse>
        <verse osisID='1Macc.12.33'>Simon aber zog gen Ascalon / vnd in die festen Stedte dabey / Darnach keret er sich gen Joppe /</verse>
        <verse osisID='1Macc.12.34'>Denn er vernam / das sie sich wolten des Demetrij Heubtleuten ergeben / Darumb kam er zuuor / vnd nam Joppe ein / vnd leget Kriegsuolck darein / die Stad zu bewaren.</verse>
        <verse osisID='1Macc.12.35'>DARnach kam Jonathas wider heim / vnd hielt rat mit den Eltesten im volck / Das man etliche Stedte befestigen solt in Judea /</verse>
        <verse osisID='1Macc.12.36'>vnd die mauren zu Jerusalem höher machen / vnd zwisschen der Burg vnd der Stad eine hohe Maur bawen / das die Stad von der Burg abgesondert würde / Das die auff der Burg nicht in die Stad eraus fallen kündten / vnd das man jnen nichts zu füren vnd verkeuffen möchte.</verse>
        <verse osisID='1Macc.12.37'>DA nu das Volck zusamen kam vnd anfieng zu bawen / die weil die maur vber dem Bach gegen morgen / verfallen war / baweten sie das selbige stück wider / das da heisset Caphnatha.</verse>
        <verse osisID='1Macc.12.38'>Vnd Simon bawete die burg Adida zu Sephela / vnd machet sie fest / vnd bewaret sie mit einem starcken Thor.</verse>
        <verse osisID='1Macc.12.39'>NV hatte Tryphon fur / das Königreich Asie an sich zu bringen / vnd die Kron auffzusetzen / vnd den jungen Antiochum den König zu tödten.</verse>
        <verse osisID='1Macc.12.40'>Dieweil er aber besorget / Jonathas würde es wehren / vnd wider jn ziehen / trachtet er auch darnach / wie er Jonathan fahen vnd vmb bringen möchte / Darumb zog er gen Bethsan.</verse>
        <verse osisID='1Macc.12.41'>Da kam Jonathas auch dahin mit vierzig tausent Man wol gerüst.</verse>
        <verse osisID='1Macc.12.42'>Da aber Tryphon sahe / das Jonathas eine grosse Macht bey sich hatte / fürchte er sich / vnd durfft nichts öffentlich wider jn furnemen /</verse>
        <verse osisID='1Macc.12.43'>Sondern empfienge jn herrlich / vnd befalh jn seinen Freunden ehrlich zuhalten / vnd gab jm Geschencke / Vnd gebot seinem Heer / das sie Jonathe gehorsam sein solten / wie jm selbs.</verse>
        <verse osisID='1Macc.12.44'>VND sprach zu Jonatha / Warumb machestu dem volck solche mühe / so wir doch keinen Krieg haben?</verse>
        <verse osisID='1Macc.12.45'>Las sie wider heim zihen / Allein wele dir wenig Leute / die bey dir bleiben / vnd zeug mit mir gen Ptolemais / Diese stad wil ich dir eingeben / vnd die andern feste Stedte / vnd wil dir alles Kriegsuolck vnd Amptleute befelhen / Denn ich mus widerumb wegziehen / Auch bin ich allein derhalben jtzt herkomen / Darumb wollest mit mir zihen.</verse>
        <verse osisID='1Macc.12.46'>Jonathas gleubet jm / vnd lies sein Volck von sich heim zihen / ins land Juda /</verse>
        <verse osisID='1Macc.12.47'>vnd behielt allein drey tausent bey sich / Da von schickt er zwey tausent in Galileam / das eine tausent aber zog mit jm.</verse>
        <verse osisID='1Macc.12.48'>DA nu Jonathas in die stad Ptolemais kam / lies Tryphon die Thor zuschliessen / vnd nam Jonathan gefangen / vnd lies seine Leute erstechen.</verse>
        <verse osisID='1Macc.12.49'>Vnd schicket Fussuolc vnd Reisige in Galileam / auffs weite feld / das ander Kriegsvolck Jonathe auch vmb zu bringen.</verse>
        <verse osisID='1Macc.12.50'>Da sie aber vernamen / das Jonathas gefangen vnd vmbkomen war / sampt seinen Leuten / vermaneten sie einander vnd rüsteten sich zur Schlacht / vnd zogen getrost gegen den Feinden.</verse>
        <verse osisID='1Macc.12.51'>Da aber die Feinde sahen / das jnen jr Leben gelten solt / dieweil sich diese wehren wolten /</verse>
        <verse osisID='1Macc.12.52'>kereten sie widerumb / vnd zogen weg. DA zog das Volck auch widerumb heim ins land Juda / mit frieden / Vnd klaget den Jonathan vnd die andern / die mit jm vmbkomen waren / vnd gantz Jsrael trawrete seer vmb Jonatha.</verse>
        <verse osisID='1Macc.12.53'>Vnd alle Heiden vmbher fiengen an das Volck zu pochen vnd zu plagen / vnd sprachen /</verse>
        <verse osisID='1Macc.12.54'>Sie haben kein Heubt vnd keinen Schutz mehr / Nu wollen wir sie vberziehen / vnd ausrotten / vnd jren namen auff Erden vertilgen.</verse>
      </chapter>
      <chapter osisID='1Macc.13'>
        <verse osisID='1Macc.13.1'>DA nu Simon höret / das Tryphon ein gros Heer bey einander hatte / das land Juda zu vberziehen vnd zu verderben /</verse>
        <verse osisID='1Macc.13.2'>vnd sahe / das dem Volck seer bang vnd angst war / Kam er gen Jerusalem</verse>
        <verse osisID='1Macc.13.3'>vnd tröstet das Volck / vnd sprach / Jr wisset / welche schwere Kriege ich vnd meine Brüder vnd mein Vater fur das Gesetz vnd Heiligthum gefüret haben / vnd habt die Not gesehen / dar in gantz Jsrael gewesen ist /</verse>
        <verse osisID='1Macc.13.4'>in welcher / vmb Jsrael willen / alle meine Brüder vmbkomen sind / vnd lebet keiner mehr / denn ich.</verse>
        <verse osisID='1Macc.13.5'>Nu begere ich meins Lebens nicht zu schonen / in dieser trübsal / Denn ich bin nicht besser denn meine Brüder / vnd begere es nicht besser zuhaben / denn sie /</verse>
        <verse osisID='1Macc.13.6'>Sondern wil mein Volck / vnser Heiligthum / vnd vnser Weiber vnd Kinder / rechen / Denn alle Heiden vmbher sind auff vns ergrimmet / vnd rotten sich zusamen / vns zuuertilgen.</verse>
        <verse osisID='1Macc.13.7'>VON diesem trost kriegt das Volck wider ein hertz / vnd fasset einen mut /</verse>
        <verse osisID='1Macc.13.8'>Vnd antworten darauff / vnd schrien / Du solt vnser Heubtman sein / an Judas vnd Jonathas deiner Brüder stat / vnsern Krieg zu füren /</verse>
        <verse osisID='1Macc.13.9'>Vnd wir wollen dir gehorsam sein in allem das du vns heissest.</verse>
        <verse osisID='1Macc.13.10'>Da foddert Simon das Kriegsvolck zusamen / Auch schaffet er / Das man eilend die mauren zu Jerusalem aus bawen must / das die Stad gantz vmbher wol beweret vnd fest were.</verse>
        <verse osisID='1Macc.13.11'>Vnd schickt Jonathan den son Absalomi mit einem Heer gen Joppen. Vnd Jonathas treib die Feinde aus Joppe / vnd behielt die Stad inne.</verse>
        <verse osisID='1Macc.13.12'>DA zog Tryphon von Ptolemais aus mit grosser Macht / ein zufallen ins land Juda / vnd füret Jonathan gefangen mit sich.</verse>
        <verse osisID='1Macc.13.13'>Aber Simon zog gegen jm / vnd lagert sich forn am blachfeld / bey Addus.</verse>
        <verse osisID='1Macc.13.14'>Da aber Tryphon vernam / das Simon an seines bruders Jonathas stat Heubtman worden war / vnd gedecht sich mit jm zu schlahen / Da sendet er Boten zu Simon / vnd lies jm sagen /</verse>
        <verse osisID='1Macc.13.15'>Jch hab Jonathan von wegen einer summa gelds / die er dem König schüldig blieben ist aus den Emptern / behalten.</verse>
        <verse osisID='1Macc.13.16'>Wiltu mir nu hundert Centner schicken / vnd seine zween Söne zu Geisel geben / das er nicht von vns abfalle / vnd sich darnach wider vns setze / wenn er los worden ist / So wil ich dir jn ledig geben.</verse>
        <verse osisID='1Macc.13.17'>WJewol aber Simon wol mercket / das eitel betrug war / schaffet er dennoch / das dem Tryphon das Gelt vnd die Kinder geschickt wurden / das das Volck nicht vber jn klagte /</verse>
        <verse osisID='1Macc.13.18'>Jonathas hette derhalben müssen vmbkomen / das er jn nicht hette lösen wollen /</verse>
        <verse osisID='1Macc.13.19'>Drumb schicket er dem Tryphon die kinder sampt den hundert CentnernHundert talenta / machen sechzig tausent Kronen. . Aber Tryphon hielt nicht glauben / vnd wolt Jonathan nicht ledig geben.</verse>
        <verse osisID='1Macc.13.20'>Darüber zog auch Tryphon fort / das er ins Land keme / vnd möcht einen schaden thun / vnd zog neben dem Lande daher auff der strassen die gen Ador gehet. Aber Simon war jm mit seinem Heer stets auff der seiten / vnd wo er erein fallen wolt / da wehret jm Simon.</verse>
        <verse osisID='1Macc.13.21'>ES schickten auch die auff der Burg einen Boten zu Tryphon / Das er durch die wüste zu jnen zihen solt / ehe sichs Simon versehe / vnd solt jnen Speise zufüren lassen.</verse>
        <verse osisID='1Macc.13.22'>Darumb wolt Tryphon mit seinem gantzen reisigen Zeug eilend auff sein / vnd zu jnen komen. Aber in der selbigen nacht fiel ein seer tieffer Schnee / der verhindert jn / das er nicht kam. Darnach zog er in Galaad /</verse>
        <verse osisID='1Macc.13.23'>vnd bey Baschama lies er Jonathan mit seinen Sönen tödten / die worden da begraben</verse>
        <verse osisID='1Macc.13.24'>Darnach zog Tryphon widerumb in sein Land weg.</verse>
        <verse osisID='1Macc.13.25'>DA schicket Simon dahin / vnd lies seines bruders Leichnam holen / vnd leget jn in seines Vaters grabe zu Modin.</verse>
        <verse osisID='1Macc.13.26'>Vnd gantz Jsrael trawret kleglich vmb Jonatha lange zeit.</verse>
        <verse osisID='1Macc.13.27'>Vnd Simon lies ein hohes Grab von gehawen Steinen machen seinem Vater vnd seinen Brüdern /</verse>
        <verse osisID='1Macc.13.28'>vnd darauff setzen sieben Seulen / eine neben der andern / dem Vater / der Mutter / vnd den vier Brüdern /</verse>
        <verse osisID='1Macc.13.29'>vnd lies grosse Pfeiler vmbher bawen / daran er jren Harnisch henget zum ewigen Gedechtnis / Vnd vber dem Harnisch lies er gehawene Schiff setzen / die man auff dem Meer sehen kundte.</verse>
        <verse osisID='1Macc.13.30'>Dis Grab zu Modin / stehet noch auff diesen tag.</verse>
        <verse osisID='1Macc.13.31'>ABER Tryphon füret den jungen Antiochum betrieglich hin vnd her im Lande / bis das er jn heimlich tödtet.</verse>
        <verse osisID='1Macc.13.32'>Darnach setzet er selbs die Kron auff / vnd ward König in Asia / vnd plaget das land Juda hart.</verse>
        <verse osisID='1Macc.13.33'>ABer Simon bawet vnd befestiget viel Stedte im lande Juda / mit dicken Mauren vnd hohen Thürnen / vnd starcken Thoren / vnd schaffet speise in die feste Stedte.</verse>
        <verse osisID='1Macc.13.34'>Vnd schicket Boten zu dem könige Demetrio / vnd bat vmb erlassung der Last die jm Tryphon auffgelegt hatte / Denn Tryphon treib eitel raub vnd mord im Lande.</verse>
        <verse osisID='1Macc.13.35'>Darauff antwort Demetrius / vnd sprach / also.</verse>
        <verse osisID='1Macc.13.36'>DER könig Demetrius / Entbeut dem Hohenpriester Simon / vnd den Eltesten / vnd dem Jüdischen volck / seinen Grus.</verse>
        <verse osisID='1Macc.13.37'>DJe gülden Kron sampt den Palmen / die jr mir geschickt habt / haben wir empfangen / Vnd sind bereit einen guten Frieden mit euch zu machen / vnd den Amptleuten zu schreiben / Das sie euch erlassen alle Last / die wir euch zuuor zu erlassen zugesagt haben.</verse>
        <verse osisID='1Macc.13.38'>Vnd was wir euch verheissen haben / das sol trewlich / stet vnd fest gehalten werden. Alle Festung / die jr gebawet habt / solt jr behalten vnd inne haben /</verse>
        <verse osisID='1Macc.13.39'>Vnd vergeben euch / was jr mitler zeit wider vns gethan habt. Die Cronstewr / vnd andere Schoss / so Jerusalem hat geben müssen / erlassen wir euch /</verse>
        <verse osisID='1Macc.13.40'>Vnd welche vns dienen wollen / die wollen wir annemen / Vnd sol zwisschen vns guter Friede vnd einigkeit sein.</verse>
        <verse osisID='1Macc.13.41'>JM hundert vnd siebenzigsten jar / ward Jsrael erst wider frey von den Heiden /</verse>
        <verse osisID='1Macc.13.42'>vnd fieng an zu schreiben in jren Brieuen vnd Geschichten / also / Jm ersten jar Simonis / des Hohenpriesters vnd Fürsten der Jüden.</verse>
        <verse osisID='1Macc.13.43'>ZV dieser zeit belagert Simon die stad Gaza vnd richtet auff da vor Bollwerg vnd Geschütz / vnd stürmet die Stad / vnd eröbert einen Thurn /</verse>
        <verse osisID='1Macc.13.44'>Vnd dieselbigen so auff den thurn kamen / sprungen in die Stad. Da erschrack das Volck in der Stad vnd verzaget gantz /</verse>
        <verse osisID='1Macc.13.45'>vnd lieffen mit Weib vnd Kinder auff die mauren / vnd / zerrissen jre Kleider / vnd schrien laut / vnd baten gnade / vnd sprachen /</verse>
        <verse osisID='1Macc.13.46'>Straffe vns nicht nach vnser bosheit / sondern sey vns gnedig / So wollen wir gerne gehorsam sein.</verse>
        <verse osisID='1Macc.13.47'>Dieses jamert Simon / das er sie nicht tödtet. Aber er gebot jnen weg zuziehen aus der Stad / vnd lies die Heuser wider reinigen / darinn sie Götzen gestellet hatten.</verse>
        <verse osisID='1Macc.13.48'>Darnach zog er hinein in die Stad / vnd lies alle Grewel wegthun vnd ausrotten / vnd setzet Leute hinein die Gottes gesetz hielten. Vnd machet die Stad fest / vnd bawet jm selbs ein Haus darein.</verse>
        <verse osisID='1Macc.13.49'>VND die auff der Burg zu Jerusalem waren belagert / das niemand aus oder einkomen / vnd da weder keuffen noch verkeuffen kundte / vnd lidden so grossen Hunger / das viel hungers sterben musten /</verse>
        <verse osisID='1Macc.13.50'>Darumb rufften sie zu Simon / vnd baten vmb Frieden / vnd ergaben sich. Da that jnen Simon gnade / vnd lies sie leben / Aber sie musten aus der Burg weg. Vnd Simon lies die Burg wider reinigen von allen Greweln /</verse>
        <verse osisID='1Macc.13.51'>vnd nam sie ein am drey vnd zwenzigsten tag des andern monden / im hundert vnd ein vnd siebenzigsten jarAntiochus nam die Burg ein / im hundert fünff vnd vierzigsten jar. Also haben sie die Heiden inne ge habt bey fünff vnd zwenzig jar / bis auffs hundert vnd ein vnd siebenzigst jar. . Vnd zog drein mit Lobgesang / vnd Palmenzweigen vnd allerley Seitenspiel / vnd danckten Gott / Das sie dieser grossen tyranney aus Jsrael waren los worden.</verse>
        <verse osisID='1Macc.13.52'>Vnd gebot / das man diesen tag jerlich mit freuden begehen solt.</verse>
        <verse osisID='1Macc.13.53'>Vnd auff dem Berge bawet er mauren / vmb den Tempel vmbher vnter der Burg / vnd machet jn noch fester / vnd wonet droben / er vnd die so er bey sich hatte.</verse>
        <verse osisID='1Macc.13.54'>Vnd dieweil er sahe / das sein son Johannes / ein tüchtiger Man war / macht er jn zum Heubtman vber alles Kriegsuolck / vnd lies jn zu Gaza wonen.</verse>
      </chapter>
      <chapter osisID='1Macc.14'>
        <verse osisID='1Macc.14.1'>JM hundert vnd zwey vnd siebenzigsten jar / rüstet sich der könig Demetrius / vnd zog in Meden vmb hülffe wider den Tryphon.</verse>
        <verse osisID='1Macc.14.2'>Da aber ArsacesVon dieser zeit an sind nu in Orient die Parthen mechtig worden / Vnd die Greken haben diese Land verloren / Denn Arsaces war ein Parthus. der könig in Persen vnd Meden vernam / das jm Demetrius ins Königreich gezogen war / schicket er einen Heubtman aus wider jn / vnd befalh / das er jn fahen vnd lebendig zu jm bringen solt.</verse>
        <verse osisID='1Macc.14.3'>Dieser Heubtman schlug des Demetrij volck vnd fieng jn / vnd bracht jn seinem König dem Arsaci. Da hielt jn Arsaces gefenglich / vnd lies jn bewaren.</verse>
        <verse osisID='1Macc.14.4'>DA kam das land Juda zu ruge / vnd bleib guter Friede / so lange Simon lebet. Vnd Simon regiert seer wol / vnd that dem Lande viel guts / das sie jn gerne zum Herrn hatten sein leben lang.</verse>
        <verse osisID='1Macc.14.5'>Auch eröbert er mit grossen ehren die stad Joppe / vnd die Anfurt dabey / von dannen er auffs Meer in die Jnsulen schiffen kundte.</verse>
        <verse osisID='1Macc.14.6'>Vnd gewan seinem volck mehr Land / vnd machet die Grentze weiter / Vnd erlediget viel / die zuuor vnterdruckt vnd gefangen waren.</verse>
        <verse osisID='1Macc.14.7'>Er hatte Gaza innen vnd Bethzura / vnd die Burg zu Jerusalem / vnd hat sie wider gereiniget / vnd dorfft sich niemand wider jn setzen.</verse>
        <verse osisID='1Macc.14.8'>Jederman bawet sein Feld in gutem frieden / vnd das Land war fruchtbar / vnd die Bewme trugen wol.</verse>
        <verse osisID='1Macc.14.9'>Die Eltesten sassen im Regiment vnuerhindert / vnd hielten gute Ordnung / vnd die Bürger besserten sich seer an jrer Narung / vnd schaffeten waffen vnd vorrat zum Krieg.</verse>
        <verse osisID='1Macc.14.10'>SJmon schaffete auch in Stedten Vorrat von Korn / das sie zur Not gnugsam versorget weren / vnd war berümbt in aller Welt.</verse>
        <verse osisID='1Macc.14.11'>Er hielt frieden im Lande / das eitel freude in Jsrael war /</verse>
        <verse osisID='1Macc.14.12'>vnd ein jeder besas seinen Weinberg vnd seinen Garten mit frieden / vnd dorfft sich nichts besorgen / Denn niemand dorfft sie vberziehen.</verse>
        <verse osisID='1Macc.14.13'>Vnd die Könige in Syria kundten jnen die zeit nicht mehr schaden thun.</verse>
        <verse osisID='1Macc.14.14'>Vnd er hielt Recht im Lande / vnd schützet die Armen vnter seinem Volck wider gewalt / vnd straffet alles vnrecht / vnd vertilget die Gottlosen.</verse>
        <verse osisID='1Macc.14.15'>Das Heiligthum richtet er auch widerumb herrlich an / vnd lies mehr heilig Gerete darein machen.</verse>
        <verse osisID='1Macc.14.16'>Vnd da man zu rom vnd zu sparta höret / wie Jonathas vmbkomen war / war es jederman leid.</verse>
        <verse osisID='1Macc.14.17'>Da aber die Römer höreten / das Simon sein bruder Hoherpriester war / vnd das Land innen hatte / vnd die Feinde veriaget hette /</verse>
        <verse osisID='1Macc.14.18'>Verneweten sie den Bund / den sie zuuor mit Juda vnd Jonatha seinen Brüdern gemacht hatten / vnd schrieben jn auff messinge Tafel / vnd schicktens jm.</verse>
        <verse osisID='1Macc.14.19'>Diese schrifft lase man zu Jerusalem / fur dem Volck.</verse>
        <verse osisID='1Macc.14.20'>AVch schrieben die von Sparta an Simon / also. DEr rat vnd Bürger zu Sparta / Enbieten dem Hohenpriester Simon / vnd den Eltesten / vnd den Priestern / vnd dem Jüdischen volck / jren Brüdern / jren Grus.</verse>
        <verse osisID='1Macc.14.21'>EWre Boten sind zu vns komen / vnd haben vns angesprochen / vnd erzelet / das jr ewre Feinde gedempfft habt / mit grossen ehren / vnd nu guten frieden habt / Das ist vns eine grosse freude.</verse>
        <verse osisID='1Macc.14.22'>Wir haben auch in vnser öffentlich Stadbuch schreiben lassen / was sie geworben haben / also. Der Jüden boten / Numenius der son Antiochi / vnd Antipater der son Jasonis / sind zu vns komen / zu vernewen die Freundschafft zwischen den Jüden vnd vns.</verse>
        <verse osisID='1Macc.14.23'>Vnd wir haben beschlossen / Das man diese Boten ehrlich empfahen solt / vnd jre rede in vnser Stadbuch schreiben lassen / zu ewiger Gedechtnis. Diese antwort schrieben sie dem Hohenpriester Simon.</verse>
        <verse osisID='1Macc.14.24'>DArnach sendet Simon den Numenium widerumb gen Rom / einen grossen gülden Schild dahin zu bringen / tausent pfundTausent mine / machen zehen tausent Kronen. schweer / vnd den Bund zu vernewen.</verse>
        <verse osisID='1Macc.14.25'>Da nu die Römer die Botschafft höreten / sprachen sie / Wir sollen billich dem Simon vnd seinen Kindern eine ehre thun /</verse>
        <verse osisID='1Macc.14.26'>Denn er vnd seine Brüder haben sich ritterlich gehalten / vnd Jsrael geschützt / vnd die Feinde vertrieben. Darumb willigeten die Römer / das die Jüden solten frey sein / vnd dieses liessen sie auff messinge Tafel schreiben / das mans an die Pfeiler auff dem berge Sion anhefften solt.</verse>
        <verse osisID='1Macc.14.27'>DJese folgende Schrifft hat man gestellet am achzehenden tag des monden ElulJst der monat Augustus.  / Jm hundert vnd zwey vnd siebenzigsten jar / im dritten jar des Hohenpriesters Simon /</verse>
        <verse osisID='1Macc.14.28'>zu Saramel in der grossen versamlunge der Eltesten / der Priester vnd des Volcks aus dem gantzen lande Juda. JEderman sey kund vnd offenbar / Das in den grossen schweren Kriegen die in vnserm Lande gewesen sind /</verse>
        <verse osisID='1Macc.14.29'>Simon der son Matathie / aus dem geschlecht Jarib / vnd seine Brüder jr leben gewaget haben / vnd den Feinden jres volcks widerstand gethan / Das das Heiligthum vnd Gottes gesetz nicht vertilget würde / vnd jrem volck grosse Ehre erlanget haben.</verse>
        <verse osisID='1Macc.14.30'>Denn Jonathas brachte das Volck wider zusamen / vnd fasset das Regiment / vnd ward Hoherpriester. Da er aber ernach starb /</verse>
        <verse osisID='1Macc.14.31'>da kamen die Feinde wider / vnd wolten das Land verderben / vnd das Heiligthum verwüsten.</verse>
        <verse osisID='1Macc.14.32'>Da machet sich Simon auff / vnd füret den Krieg wider vnser Feinde / vnd schaffet vnserm Heer waffen / vnd gab jnen Sold von seinem eigen geld vnd gut /</verse>
        <verse osisID='1Macc.14.33'>vnd befestiget die Stedte im lande Juda / vnd Bethzura an der Grentze / darauff die Feinde zuvor jre waffen vnd Kriegsrüstung hatten / vnd leget Jüden darein / in die besetzung.</verse>
        <verse osisID='1Macc.14.34'>Er befestiget auch Joppen gegen dem Meer / vnd Gaza gegen Asdod / Denn Gaza war zuuor der Feinde festung gewesen / Aber Simon eröberts / vnd setzet Jüden darein / vnd macht ein gut Regiment daselbs.</verse>
        <verse osisID='1Macc.14.35'>DJeweil nu das Volck die grosse trewe Simonis erfaren hatte / vnd wuste die wolthat die er dem Volck that / welet jn das volck zu jrem Fürsten vnd Hohenpriester / von wegen seiner fromkeit / vnd trewe / die er dem gantzen volck erzeiget / vnd in alle weg vleis ankeret / seinem volck guts zuthun.</verse>
        <verse osisID='1Macc.14.36'>Denn zu seiner zeit gab Gott glück / durch seine hende / Das die Heiden aus vnserm Lande vnd von Jerusalem / vnd aus der Burg / vertrieben worden / darauff sie sich enthielten / vnd fielen heraus / vnd verwüsten das Heiligthum / vnd verstöreten den reinen Gottesdienst.</verse>
        <verse osisID='1Macc.14.37'>Aber Simon eröbert die Burg / vnd leget Jüden darein / die stad Jerusalem vnd das Land zu schützen / vnd bawet die mauren zu Jerusalem höher.</verse>
        <verse osisID='1Macc.14.38'>VND der könig Demetrius bestetiget jn im Hohenpriesterampt /</verse>
        <verse osisID='1Macc.14.39'>vnd hielt jn fur seinen Freund / vnd that jm grosse ehre.</verse>
        <verse osisID='1Macc.14.40'>Denn er vernam / das die Römer der Jüden Botschafft ehrlich gehort hatten / vnd hatten einen Bund mit jnen gemacht / vnd sie in jren Schutz genomen.</verse>
        <verse osisID='1Macc.14.41'>Vnd das das Jüdische volck vnd jre Priester gewilliget hatten / Das Simon jr Fürst vnd Hoherpriester sein solt / fur vnd fur / so lang / bis jnen Gott den rechten Propheten erwecket.</verse>
        <verse osisID='1Macc.14.42'>Das er auch Heubtman sein solte / vnd solt das Heiligthum bewaren / vnd Amptleute setzen im Lande / vnd alle Kriegsrüstung / vnd Festungen in seiner gewalt haben.</verse>
        <verse osisID='1Macc.14.43'>Vnd sol jm jederman gehorsam sein / vnd alle gebot sollen in seinem namen ausgehen / vnd sol tragen Purpur vnd gülden stück.</verse>
        <verse osisID='1Macc.14.44'>Dieses alles sol trewlich vnd fest gehalten werden vom gantzen Volck vnd allen Priestern / vnd sol sich niemand da wider setzen Es sol auch niemand macht haben / das Volck zu samen zu foddern im Lande / oder Purpur vnd gülden Gürtel tragen / denn er allein.</verse>
        <verse osisID='1Macc.14.45'>Wer aber da wider handeln oder sich vnterstehen würde / diese Ordnung zu zerrütten oder abe zuthun / der sol im Bann sein.</verse>
        <verse osisID='1Macc.14.46'>ALso gelobet das gantze volck dem Simon gehorsam zu sein.</verse>
        <verse osisID='1Macc.14.47'>Vnd Simon williget darein / vnd ward Hoherpriester vnd Fürst der Jüden.</verse>
        <verse osisID='1Macc.14.48'>Vnd das Volck befalh / Das man diese Schrifft auff messinge Tafeln schreiben solt / vnd solt dieselbigen auff hengen auff dem Vmbgang am Tempel / an einen offentlichen Ort /</verse>
        <verse osisID='1Macc.14.49'>vnd eine Abschrifft in den Schatzkasten legen / Das sie Simon vnd alle seine Nachkomen allzeit zu finden wüsten.</verse>
      </chapter>
      <chapter osisID='1Macc.15'>
        <verse osisID='1Macc.15.1'>ES schreib auch der könig AntiochusDieser Antiochus heisset mit dem zunamen Gryphus / vnd hat hernach auch mit den Jüden gekriegt Aber wenig ausgericht. Demetrij son aus den Jnseln an Simon vnd das Jüdische volck / also.</verse>
        <verse osisID='1Macc.15.2'>DEr könig Antiochus / Entbeut dem Hohenpriester Simon vnd dem Jüdischen volck seinen Grus.</verse>
        <verse osisID='1Macc.15.3'>NAch dem mir etliche Auffrürer mein Erbkönigreich genomen haben /</verse>
        <verse osisID='1Macc.15.4'>gedenck ich es wider ein zunemen / vnd wider auff die rechten Erbe zu bringen. Vnd habe darumb frembd Kriegsuolck angenomen / vnd Schiffe machen lassen / vnd wil in das Königreich zihen / das ich die Auffrürer straffe / die grossen schaden in meinem Königreich thun / vnd viel Stedte wüst gemacht haben.</verse>
        <verse osisID='1Macc.15.5'>Darumb erlas ich dir alles / so dir die Könige zuuor erlassen haben.</verse>
        <verse osisID='1Macc.15.6'>Vnd gebe dir gewalt eigene Müntze in deinem Lande zu schlahen /</verse>
        <verse osisID='1Macc.15.7'>vnd Jerusalem vnd das Heiligthum sollen frey sein. Du solt auch behalten alle Festunge / die du gebawet / vnd bisher innen gehabt hast / vnd alle Kriegsrüstung die du gemacht hast.</verse>
        <verse osisID='1Macc.15.8'>Vnd erlasse dir alles / so man dem Könige schüldig ist / oder sonst dem Könige gebürt / von dieser zeit an / fur vnd fur.</verse>
        <verse osisID='1Macc.15.9'>Vnd so wir vnser Königreich wider eröbern / wollen wir dir vnd deinem Volck / vnd den Tempel / noch grösser Ehre thun / das jr im gantzen Königreich solt gerhümet werden.</verse>
        <verse osisID='1Macc.15.10'>JM hundert vnd vier vnd siebenzigsten jar kam Antiochus wider in sein Erbland / Vnd alles Kriegsuolck fiel abe von Tryphon zu jm / vnd bleib seer wenig bey Tryphon.</verse>
        <verse osisID='1Macc.15.11'>Da jm nu der könig Antiochus nachzog / flohe er gen Dora ans Meer /</verse>
        <verse osisID='1Macc.15.12'>Denn er sahe / das es mit jm aus war / vnd das das Kriegsuolck vom jm abfiel.</verse>
        <verse osisID='1Macc.15.13'>Aber Antiochus zog jm nach gen Dora / mit hundert vnd zwenzig tausent Man zu fuss / vnd acht tausent zuross /</verse>
        <verse osisID='1Macc.15.14'>vnd belagert die Stad zu land vnd zu wasser / das niemand aus oder ein kund.</verse>
        <verse osisID='1Macc.15.15'>VMb diese zeit kamen von Rom Numenius vnd die andern so mit jm gesand waren / vnd brachten Brieue an die Könige vnd Herrschafften / welche also lauten.</verse>
        <verse osisID='1Macc.15.16'>LVcius Consul zu Rom / Entbeut dem könig Ptolemeo seinen Grus.</verse>
        <verse osisID='1Macc.15.17'>SJmon der Hohepriester vnd das Jüdische volck / haben Boten zu vns gesand / die Freundschafft vnd Bündnis zwisschen vns zu vernewen /</verse>
        <verse osisID='1Macc.15.18'>Vnd haben vns dabey einen gülden Schild von tausent pfunden geschickt.</verse>
        <verse osisID='1Macc.15.19'>Darumb schreiben wir an die Könige vnd andere Herrschafften / Das sie nichts wider die Jüden thun sollen / vnd sie vnd jre Stedte vnd Land nicht vberziehen. Das sie auch niemand wider sie helffen sollen /</verse>
        <verse osisID='1Macc.15.20'>Denn wir haben den Schild von jnen angenomen.</verse>
        <verse osisID='1Macc.15.21'>Wo auch etlich vngehorsam aus jrem Lande zu euch geflohen weren / So wollet die selbigen dem Hohenpriester Simon zustellen / das er sie nach seinem Gesetze straffe.</verse>
        <verse osisID='1Macc.15.22'>ALso haben wir auch geschrieben an den könig Demetrium / an Attalum / an Aretan / an Arsacen /</verse>
        <verse osisID='1Macc.15.23'>vnd in alle Lande / auch Sampsaci / vnd den zu Sparta / gen Delo / Mindo / Sicyon / Caria / Samos / Pamphylia / Lycia / Halicarnasso / Rhodis / Faselis / Co / Side / Gortyna / Gnido / Cypro / vnd Cyrene.</verse>
        <verse osisID='1Macc.15.24'>Vnd dieser Brieue abschrifft haben wir gesand dem Hohenpriester Simon / vnd dem Jüdischen volck.</verse>
        <verse osisID='1Macc.15.25'>MJtler zeit bracht Antiochus noch ein ander Heer fur Dora / die stad herter zu belegern / vnd machet Kriegsrüstung dafur / vnd stürmet die stad hefftig / das Tryphon darin verschlossen war / vnd kund weder ein noch aus komen.</verse>
        <verse osisID='1Macc.15.26'>Vnd Simon schickt dem Antiocho zu hülffe zwey tausent Man / gut ausserlesen Volck / vnd viel gold vnd silber / vnd Woffen.</verse>
        <verse osisID='1Macc.15.27'>Aber Antiochus nam solches nicht an / vnd hielt nicht was er zuuor gesagt hatte / vnd wendet sich gantz von Simon.</verse>
        <verse osisID='1Macc.15.28'>VND sendet seiner Freunde einen genant Athenobium / zu jm / das er mit jm handeln solte / vnd also sagen / Jr habt eingenomen Joppe / vnd Gaza / vnd die Burg zu Jerusalem / welchs alles zu meinem Königreich gehöret /</verse>
        <verse osisID='1Macc.15.29'>vnd das Land vmbher verheeret / vnd grossen schaden in meinem Königreich gethan / vnd mir mein Erbland genomen.</verse>
        <verse osisID='1Macc.15.30'>Darumb foddere ich diese Stedte wider von euch / die jr mir genomen habt / vnd allen Schos der Stedte / welche jr innen habt / ausser dem lande Juda.</verse>
        <verse osisID='1Macc.15.31'>Wo jr mir aber solches nicht wider zustellen wolt / So gebet mir fur die Stedte / fünff hundert Centner silbers / vnd fur den schaden vnd Schos auch fünff hundert CentnerAlles zuhauff gerechnet / macht sechs Thonnen golds. . Wo jr aber dieses auch nicht gedencket zuthun / so wollen wir euch vberziehen.</verse>
        <verse osisID='1Macc.15.32'>DA nu Athenobius des Königes freund gen Jerusalem kam / vnd sahe das herrliche wesen Simonis / vnd den Pracht mit gold vnd silber wie er sonst gerüst war / wunderts jn seer / vnd hielt jm fur / was jm der König befolhen hatte.</verse>
        <verse osisID='1Macc.15.33'>Darauff gab jm Simon diese antwort / Das Land das wir wider eröbert haben / ist vnser veterlich Erbe / vnd gehört sonst niemand. Vnser Feinde habens aber ein zeitlang mit gewalt vnd vnrecht inne gehabt /</verse>
        <verse osisID='1Macc.15.34'>Darumb haben wir jtzt das vnser wider zu vns bracht / vnd niemand das seine genomen.</verse>
        <verse osisID='1Macc.15.35'>Das du aber klagest darüber / das wir Joppe vnd Gaza eingenomen haben / ist diese vrsache / Man thut daraus vnserm Lande vnd vnserm Volck grossen schaden. Doch wollen wir dafur bezalen / hundert CentnerHundert talenta / machen sechzig tausend Kronen. . Darauff gab Athenobius keine Antwort /</verse>
        <verse osisID='1Macc.15.36'>sondern zürnet vnd zog wider dauon zum Könige / vnd saget jm Simonis antwort / vnd von seiner herrligkeit / vnd was er gesehen hatte / Da ergrimmet der König seer.</verse>
        <verse osisID='1Macc.15.37'>TRyphon aber macht sich dauon auff dem Wasser / vnd flohe gen Orthosia.</verse>
        <verse osisID='1Macc.15.38'>Da macht der König Cendebeum zum Heubtman / vber das Land am meer / vnd lies jm ein Kriegsuolck zu ross vnd zu fuss.</verse>
        <verse osisID='1Macc.15.39'>Vnd befalh jm / Das er sich lagern solte an der grentze Judea / vnd solt da befestigen die stad Cedron / vnd eine Festung bawen am Gebirge / vnd solt den Jüden ins Land fallen. Aber der König jaget dem Tryphon nach jn zu fahen.</verse>
        <verse osisID='1Macc.15.40'>Da nu Cendebeus gen Jamnia kam / greiff er die Jüden an / verheeret jr Land / vnd lies viel volcks vmbbringen / vnd fieng viel Leute / vnd füret sie weg. Vnd bawet die stad Cedron /</verse>
        <verse osisID='1Macc.15.41'>vnd leget ein Kriegsuolck darein / das sie da an der Grentze solten eraus fallen / vnd die Strassen wüst machen / wie der König befolhen hatte.</verse>
      </chapter>
      <chapter osisID='1Macc.16'>
        <verse osisID='1Macc.16.1'>DArumb zog Johannes von Gaza hinauff zu seinem vater Simon vnd zeiget jm an / das jnen Cendebeus ins Land gefallen were / vnd hette schaden gethan.</verse>
        <verse osisID='1Macc.16.2'>DA foddert Simon seine zween eltesten Söne fur sich / Judam vnd Johannem / vnd sprach zu jnen. Jch vnd meine Brüder vnd meins Vaters haus / haben von Jugent auff bis zu dieser zeit Kriege gefürt / wider die Feinde des volcks Jsrael / vnd Gott hat vns glück gegeben / das Jsrael offt durch vnser hende errettet ist.</verse>
        <verse osisID='1Macc.16.3'>Dieweil ich aber nu alt vnd schwach bin / So solt jr an mein vnd meiner Brüder stat tretten / vnd solt ausziehen / vnd fur ewer Volck streiten / Gott wolle euch von Himel helffen / vnd bey euch sein.</verse>
        <verse osisID='1Macc.16.4'>VND er lies im Lande wehlen zwenzig tausent Man / vnd etliche Reisigen / Mit diesem Hauffen / zogen Johannes vnd Judas wider Cendebeum / vnd lagen vber nacht zu Modin.</verse>
        <verse osisID='1Macc.16.5'>Morgens aber da sie von Modin ins Blachfeld kamen / zog ein gros Heer zu ross vnd fuss gegen jnen daher / Nu war ein Bach zwischen beiden Heern.</verse>
        <verse osisID='1Macc.16.6'>Da zog Johannes an den Bach / vnd keret sich gegen den Feinden. Da er aber sahe / das das Volck eine schew hatte / sich in das wasser zubegeben / da wagt er sich erstlich hinein / vnd kam vber das wasser / Da der Hauffe dieses sahe / folgeten sie jm nach.</verse>
        <verse osisID='1Macc.16.7'>DArnach machet Johannes seine ordnung zur Schlacht / vnd ordnet die reisigen neben das fussuolck / Aber die Feinde hatten viel einen mechtigern reisigen Zeug.</verse>
        <verse osisID='1Macc.16.8'>Da aber Johannes drometen lies / mit der Priester posaunen / vnd die Feinde angreiff / Da gab Cendebeus die flucht / sampt seinem Heer / vnd worden viel verwundet vnd erstochen / Die vbrigen aber flohen in einen festen Flecken.</verse>
        <verse osisID='1Macc.16.9'>Jn dieser Schlacht / ward Judas Johannes bruder auch verwundet. Aber Johannes jaget den Feinden nach / bis an die festung Cedron /</verse>
        <verse osisID='1Macc.16.10'>Vnd die Feinde flohen auff die Festungen / auff dem lande bey Azod. Da verbrennet Johannes die selbigen Festungen / das den Feinden bey zwey tausent Man vmbkamen. Darnach zog Johannes wider heim ins land Juda.</verse>
        <verse osisID='1Macc.16.11'>ES war aber ein Heubtman vber das land Jeriho / mit namen Ptolemeus / der son Abobi / der war seer reich /</verse>
        <verse osisID='1Macc.16.12'>Vnd der Hohepriester Simon hatte jm eine Tochter gegeben.</verse>
        <verse osisID='1Macc.16.13'>Darumb war er stoltz / vnd trachtet darnach / das er Herr im lande würde / vnd vnterstund sich den Simon vnd seine Söne mit listen vmbzubringen.</verse>
        <verse osisID='1Macc.16.14'>DA nu Simon vmbher zog im lande Juda / die Regiment zu besehen vnd zubestellen / vnd gen Jericho kam mit zween Sönen / Matathia vnd Juda / im hundert vnd sieben vnd siebenzigsten jar / im eilfften monden / welcher heisst SabatJst der monat Januarius  /</verse>
        <verse osisID='1Macc.16.15'>Da empfienge sie der son Abobi in seine Burg / welche heisst Doch / vnd richtet jnen ein herrlich Mahl zu / Aber es war eitel betrug / Denn heimlich versteckt er Kriegsuolck darein.</verse>
        <verse osisID='1Macc.16.16'>Vnd da Simon vnd seine Söne frölich waren / vnd wol getruncken hatten / macht sich Ptolemeus auff mit seinen Knechten / vnd namen jre Waffen / vnd fielen ein zu Simon ob dem Mahl / vnd schlugen jn sampt den zween Sönen vnd Knechten tod.</verse>
        <verse osisID='1Macc.16.17'>Diese schendliche vntrew that Ptolemeus in Jsrael / vnd thet jm solche bosheit fur seine wolthat</verse>
        <verse osisID='1Macc.16.18'>DArnach schreib er solchs dem könig Antiocho / vnd bat / das er jm Kriegsvolck zu hülffe schicken wolt / das Land vnd die Stedte mit aller nützung einzunemen.</verse>
        <verse osisID='1Macc.16.19'>Er sendet auch einen Hauffen gen Gaza / den Johannem vmb zu bringen / Vnd schreib an die Heubtleute / das sie zu jm komen solten / so wolt er jnen grossen Sold vnd Geschencke geben.</verse>
        <verse osisID='1Macc.16.20'>Auch schicket er Kriegsuolck / Jerusalem vnd das Heiligthum einzunemen.</verse>
        <verse osisID='1Macc.16.21'>ABer ein Bot kam zuuor gen Gaza / Der saget Johanni / das sein Vater vnd seine Brüder vmbkomen waren / vnd das bestellet were / das man jn auch vmbbringen solte.</verse>
        <verse osisID='1Macc.16.22'>Da Johannes solchs höret / entsatzt er sich seer / vnd lies die Leute fahen / die geschickt waren jn vmbzubringen. Vnd da er befand / das sie jn wolten ermordet haben / lies er sie tödten.</verse>
        <verse osisID='1Macc.16.23'>WAS aber Johannes ernach weiter gethan hat / vnd die Kriege / die er gefurt hat / vnd wie er regiert vnd gebawet hat /</verse>
        <verse osisID='1Macc.16.24'>Das ist alles beschrieben in einem eigen Buch / von der zeit seines Regiments / so lange er nach seinem Vater Hoherpriester gewesen ist. - Ende des ersten Buchs Maccabeorum.</verse>
      </chapter>
    </div></osisText>
</osis>