<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Gen'>
      <chapter osisID='Gen.1'>
        <verse osisID='Gen.1.1'>AM anfang schuff Gott Himel vnd Erden.</verse>
        <verse osisID='Gen.1.2'>Vnd die Erde war wüst vnd leer / vnd es war finster auff der Tieffe / Vnd der GeistWind ist da zumal noch nicht gewest / darumb mus es den heiligen Geist deuten. Gottes schwebet auff dem Wasser. Joh. 1.; Col. 1.; Ebre. 11.; Psal. 33.</verse>
        <verse osisID='Gen.1.3'>VND Gott sprach / Es werde Liecht / Vnd es ward Liecht.</verse>
        <verse osisID='Gen.1.4'>Vnd Gott sahe / das das Liecht gutDas ist / nütz / fein / köstlich. war / Da scheidet Gott das Liecht vom Finsternis /</verse>
        <verse osisID='Gen.1.5'>vnd nennet das liecht / Tag / vnd die finsternis / Nacht. Da ward aus abend vnd morgen der erste Tag.</verse>
        <verse osisID='Gen.1.6'>VND Gott sprach / Es werde eine Feste zwischen den Wassern / vnd die sey ein Vnterscheid zwischen den Wassern.</verse>
        <verse osisID='Gen.1.7'>Da machet Gott die Feste / vnd scheidet das wasser vnter der Festen / von dem wasser vber der Festen / Vnd es geschach also.</verse>
        <verse osisID='Gen.1.8'>Vnd Gott nennet die Festen / Himel. Da ward aus abend vnd morgen der ander Tag.</verse>
        <verse osisID='Gen.1.9'>VND Gott sprach / Es samle sich das Wasser vnter dem Himel / an sondere Örter / das man das Trocken sehe / Vnd es geschach also.</verse>
        <verse osisID='Gen.1.10'>Vnd Gott nennet das trocken / Erde / vnd die samlung der Wasser nennet er / Meer. Vnd Gott sahe das es gut war.</verse>
        <verse osisID='Gen.1.11'>VND Gott sprach / Es lasse die Erde auffgehen Gras vnd Kraut / das sich besame / vnd fruchtbare Bewme / da ein jglicher nach seiner art Frucht trage / vnd habe seinen eigen Samen bey jm selbs / auff Erden / Vnd es geschach also.</verse>
        <verse osisID='Gen.1.12'>Vnd die Erde lies auffgehen / Gras vnd Kraut / das sich besamet / ein jglichs nach seiner art / vnd Bewme die da Frucht trugen / vnd jren eigen Samen bey sich selbs hatten / ein jglicher nach seiner art. Vnd Gott sahe das es gut war.</verse>
        <verse osisID='Gen.1.13'>Da ward aus abend vnd morgen der dritte Tag.</verse>
        <verse osisID='Gen.1.14'>VND Gott sprach / Es werden Liechter an der Feste des Himels / vnd scheiden tag vnd nacht / vnd geben / Zeichen / ZeitenLentz / Sommer / Herbst / Winter.  / Tage vnd Jare /</verse>
        <verse osisID='Gen.1.15'>vnd seien Liechter an der Feste des Himels / das sie scheinen auff Erden / Vnd es geschach also.</verse>
        <verse osisID='Gen.1.16'>Vnd Gott machet zwey grosse Liechter / ein gros Liecht / das den Tag regiere / vnd ein klein Liecht / das die Nacht regiere / dazu auch Sternen.</verse>
        <verse osisID='Gen.1.17'>Vnd Gott setzt sie an die Feste des Himels / das sie schienen auff die Erde</verse>
        <verse osisID='Gen.1.18'>vnd den Tag vnd die Nacht regierten / vnd scheideten Liecht vnd Finsternis. Vnd Gott sahe das es gut war.</verse>
        <verse osisID='Gen.1.19'>Da ward aus abend vnd morgen der vierde Tag.</verse>
        <verse osisID='Gen.1.20'>VND Gott sprach / Es errege sich das Wasser mit webenden vnd lebendigen Thieren / vnd mit Geuogel / das auff Erden vnter der Feste des Himels fleuget.</verse>
        <verse osisID='Gen.1.21'>Vnd Gott schuff grosse Walfische vnd allerley Thier / das da lebt vnd webt / vnd vom Wasser erreget ward / ein jglichs nach seiner art / vnd allerley gefidderts Geuogel / ein jglichs nach seiner art / Vnd Gott sahe das es gut war.</verse>
        <verse osisID='Gen.1.22'>Vnd Gott segnet sie / vnd sprach / Seid fruchtbar vnd mehret euch vnd erfüllet das Wasser im Meer / Vnd das Geuogel mehre sich auff Erden.</verse>
        <verse osisID='Gen.1.23'>Da ward aus abend vnd morgen der fünffte Tag.</verse>
        <verse osisID='Gen.1.24'>VND Gott sprach / Die Erde bringe erfür lebendige Thier / ein jglichs nach seiner art / Vieh / Gewürm vnd Thier auff Erden / ein jglichs nach seiner art / Vnd es geschach also.</verse>
        <verse osisID='Gen.1.25'>Vnd Gott machet die Thier auff Erden / ein jglichs nach seiner art / vnd das Vieh nach seiner art / vnd allerley Gewürm auff Erden / nach seiner art. Vnd Gott sah das es gut war.</verse>
        <verse osisID='Gen.1.26'>VND Gott sprach / Lasst vns Menschen machen / ein Bild / das vns gleich sey / Die da herrschen vber die Fisch im Meer / vnd vber die Vogel vnter dem Himel / vnd vber das Vieh / vnd vber die gantzen Erde / vnd vber alles Gewürm das auff Erden kreucht.</verse>
        <verse osisID='Gen.1.27'>VND Gott schuff den Menschen jm zum Bilde / zum Bilde Gottes schuff er jn / Vnd schuff sie ein Menlin vnd Frewlin.</verse>
        <verse osisID='Gen.1.28'>Vnd Gott segnet sie / vnd sprach zu jnen / Seid fruchtbar vnd mehret euch vnd füllet die Erden / vnd macht sie euch vnterthanWas jr bawet vnd erbeitet auff dem Lande / das sol ewr eigen sein / vnd die Erde sol euch hierin dienen / tragen vnd geben. . Vnd herrschet vber Fisch im Meer / vnd vber Vogel vnter dem Himel / vnd vber alles Thier das auff Erden kreucht. Matt. 19.</verse>
        <verse osisID='Gen.1.29'>VND Gott sprach / Sehet da / Jch hab euch gegeben allerley Kraut / das sich besamet auff der gantzen Erden / vnd allerley fruchtbare Bewme / vnd Bewme die sich besamen / zu ewr Speise /</verse>
        <verse osisID='Gen.1.30'>vnd aller Thiere auff Erden / vnd allen Vogeln vnter dem Himel / vnd allem Gewürm das das Leben hat auff Erden / das sie allerley grün Kraut essen / Vnd es geschach also</verse>
        <verse osisID='Gen.1.31'>Vnd Gott sahe an alles was er gemacht hatte / Vnd sihe da / es war seer gut. Da ward aus abend vnd morgen der sechste Tag.</verse>
      </chapter>
      <chapter osisID='Gen.2'>
        <verse osisID='Gen.2.1'>ALso ward volendet Himel vnd Erden mit jrem gantzen Heer.</verse>
        <verse osisID='Gen.2.2'>Vnd also volendet Gott am siebenden tage seine Werck die er machet / vnd rugete am siebenden tage / von allen seinen Wercken die er machet.</verse>
        <verse osisID='Gen.2.3'>Vnd segnete den siebenden Tag vnd heiliget jn / darumb / das er an dem selben geruget hatte von allen seinen Wercken / die Gott schuff vnd machet. Ebre. 4.</verse>
        <verse osisID='Gen.2.4'>ALso ist Himel vnd Erden worden / da sie geschaffen sind / Zu der zeit / da Gott der HERR Erden vnd Himel machte /</verse>
        <verse osisID='Gen.2.5'>vnd alerley Bewme auff dem Felde / die zuuor nie gewest waren auff Erden / Vnd allerley Kraut auff dem Felde / das zuuor nie gewachsen war. Denn Gott der HERR hatte noch nicht regenen lassen auff Erden / vnd war kein Mensch der das Land bawete /</verse>
        <verse osisID='Gen.2.6'>Aber ein Nebel gieng auff von der Erden / vnd feuchtet alles Land.</verse>
        <verse osisID='Gen.2.7'>VND gott der HERR machet den menschen aus dem Erdenklos / vnd er blies jm ein den lebendigen Odem in seine Nasen / Vnd also ward der Mensch eine lebendige Seele. 1. Cor. 15.</verse>
        <verse osisID='Gen.2.8'>VND Gott der HERR pflantzet einen Garten in Eden / gegen dem morgen / vnd setzet den Menschen drein / den er gemacht hatte.</verse>
        <verse osisID='Gen.2.9'>Vnd Gott der HERR lies auffwachsen aus der Erden allerley Bewme / lüstig an zusehen / vnd gut zu essen / Vnd den Bawm des Lebens mitten im Garten / vnd den Bawm des Erkentnis gutes vnd böses.</verse>
        <verse osisID='Gen.2.10'>VND es gieng aus von Eden ein Strom zu wessern den Garten / vnd teilet sich da selbs in vier Heubtwasser.</verse>
        <verse osisID='Gen.2.11'>Das erst heisst PisonJst das grosse wasser in Jndia / das man Ganges heisset / denn Heuila ist Jndienland.  / das fleusset vmb das gantze Land Heuila / Vnd daselbs findet man gold /</verse>
        <verse osisID='Gen.2.12'>vnd das gold des Lands ist köstlich / vnd da findet man Bedellion vnd den eddelstein Onix.</verse>
        <verse osisID='Gen.2.13'>Das ander wasser heisst GihonJst das wasser in Egypten / das man Nilus heisst.  / das fleusst vmb das gantze Morenland.</verse>
        <verse osisID='Gen.2.14'>Das dritte wasser heisst HidekelJst das wasser in Assyria / das man Tygris heisst.  / das fleusst fur Assyrien. Das vierde wasser ist der PhrathAber ist das nehest wasser in Syria / das man Euphrates heisst. .</verse>
        <verse osisID='Gen.2.15'>VND Gott der HERR nam den Menschen vnd satzt jn in den garten Eden / das er jn bawet vnd bewaret.</verse>
        <verse osisID='Gen.2.16'>Vnd Gott der HERR gebot dem Menschen / vnd sprach / Du solt essen von allerley Bewme im Garten.</verse>
        <verse osisID='Gen.2.17'>Aber von dem Bawm des Erkentnis gutes vnd böses soltu nicht essen Denn welches tages du da von isset / wirstu des Todes sterben.</verse>
        <verse osisID='Gen.2.18'>VND Gott der HERR sprach / Es ist nicht gut das der Mensch allein sey / Jch wil jm ein Gehülffen machen / die vmb jn seyDas ist / Kein Thier nam sich des Menschen an vmb jn zu sein / das jm hülffe sich mehren vnd neeren etc. </verse>
        <verse osisID='Gen.2.19'>Denn als Gott der HERR gemacht hatte von der Erden allerley Thier auff dem Felde / vnd allerley Vogel vnter dem Himel / bracht er sie zu dem Menschen / das er sehe / wie er sie nennet / Denn wie der Mensch allerley lebendige Thier nennen würde / so solten sie heissen.</verse>
        <verse osisID='Gen.2.20'>Vnd der Mensch gab einem jglichen Vieh / vnd Vogel vnter dem Himel / vnd Thier auff dem felde / seinen namen / Aber fur den Menschen ward kein Gehülffe funden / die vmb jn were.</verse>
        <verse osisID='Gen.2.21'>DA lies Gott der HERR einen tieffen Schlaff fallen auff den Menschen / vnd er entschlieff. Vnd nam seiner Rieben eine / vnd schlos die stet zu mit Fleisch.</verse>
        <verse osisID='Gen.2.22'>Vnd Gott der HERR bawet ein Weib aus der Riebe / die er von dem Menschen nam / vnd bracht sie zu jm.</verse>
        <verse osisID='Gen.2.23'>Da sprach der Mensch / Das ist doch Bein von meinen Beinen / vnd Fleisch von meinem fleisch / Man wird sie Mennin heissen / darumb / das sie vom Manne genomen ist.</verse>
        <verse osisID='Gen.2.24'>Darumb / wird ein Man seinen Vater vnd seine Mutter verlassen / vnd an seinem Weibe hangen vnd sie werden sein ein Fleisch.</verse>
        <verse osisID='Gen.2.25'>Vnd sie waren beide nacket / der Mensch vnd sein Weib / vnd schemeten sich nicht(Jd est) / Dürfften sich nicht schemen. . 1. Tim. 2.; Matt. 19.; Ephe. 5.; 1. Cor. 11.</verse>
      </chapter>
      <chapter osisID='Gen.3'>
        <verse osisID='Gen.3.1'>VND die Schlange war listiger denn alle Thier auff dem felde / die Gott der HERR gemacht hatte / vnd sprach zu dem Weibe / Ja / solt Gott gesagt haben / Jr solt nicht essen von allerley Bewme im Garten? 2. Cor. 11.</verse>
        <verse osisID='Gen.3.2'>DA sprach das Weib zu der Schlangen / Wir essen von den früchten der bewme im Garten.</verse>
        <verse osisID='Gen.3.3'>Aber von den früchten des Bawms mitten im Garten hat Gott gesagt / Esset nicht da von / rürets auch nicht an / Das jr nicht sterbet.</verse>
        <verse osisID='Gen.3.4'>Da sprach die Schlang zum Weibe / Jr werdet mit nicht des tods sterben /</verse>
        <verse osisID='Gen.3.5'>Sondern Gott weis / das / welchs tags jr da von esset / so werden ewre augen auff gethan / vnd werdet sein wie Gott / vnd wissen was gut vnd böse ist. 2. Cor. 11.</verse>
        <verse osisID='Gen.3.6'>VND das Weib schawet an / das von dem Bawm gut zu essen were / vnd lieblich anzusehen / das ein lüstiger Bawm were / weil er klug mechte / Vnd nam von der Frucht / vnd ass / vnd gab jrem Man auch da von / Vnd er ass.</verse>
        <verse osisID='Gen.3.7'>Da wurden jr beider Augen auffgethan / vnd wurden gewar / das sie nacket waren / Vnd flochten Feigenbletter zusamen / vnd machten jnen Schürtze.</verse>
        <verse osisID='Gen.3.8'>VND sie höreten die stimme Gottes des HERRN / der im Garten gieng / da der tag küle worden warDas war vmb den abend / wenn die hitze vergangen ist. Bedeut / das nach gethaner Sünde / das Gewissen angst leidet. Bis das Gottes gnedige stim kome vnd wider küle vnd erquicke das hertze. Wie wol sich auch die blöde Natur entsetzt vnd fleucht fur dem Euangelio / weil es das creutz vnd sterben leret. . Vnd AdamAdam heisst auf Ebreisch Mensch / darumb mag man mensch sagen / wo Adam stehet / vnd widerumb. versteckt sich mit seinem Weibe / fur dem angesicht Gottes des HERRN vnter die bewme im Garten.</verse>
        <verse osisID='Gen.3.9'>Vnd Gott der HERR rieff Adam / vnd sprach zu jm / Wo bistu? Vnd er sprach /</verse>
        <verse osisID='Gen.3.10'>Jch hörete deine stimme im Garten / vnd furchte mich / Denn ich bin nacket / darumb verstecket ich mich.</verse>
        <verse osisID='Gen.3.11'>Vnd er sprach / Wer hat dirs gesagt / das du nacket bist? Hastu nicht gessen von dem Bawm / da von ich dir gebot / Du soltest nicht da von essen?</verse>
        <verse osisID='Gen.3.12'>Da sprach Adam / Das Weib / das du mir zugesellet hast / gab mir von dem Bawm / vnd ich ass.</verse>
        <verse osisID='Gen.3.13'>Da sprach Gott der HERR zum Weibe / warumb hastu das gethan? Das Weib sprach / Die Schlange betrog mich also / das ich ass.</verse>
        <verse osisID='Gen.3.14'>DA sprach Gott der HERR zu der Schlangen / Weil du solches gethan hast / Seistu verflucht fur allem Vieh vnd fur allen Thieren auff dem felde / Auff deinem Bauch soltu gehen / vnd erden essen dein leben lang /</verse>
        <verse osisID='Gen.3.15'>Vnd Jch will Feindschaft setzen zwischen Dir vnd dem Weibe / vnd zwischen deinem Samen vnd jrem Samen / Der selbDis ist das erst Euangelium vnd Verheissung von Christo geschehen auff Erden / Das er solt / Sünd / Tod vnd Helle vberwinden vnd vns von der Schlangen gewalt selig machen. Daran Adam gleubet mit allen seinen Nachkomen / Dauon er Christen vnd selig worden ist von seinem Fall. sol dir den Kopff zutretten / Vnd Du wirst Jn in die Versen stechenPlagen creutzigen vnd martern. Denn so gehets auch Christus zutritt dem Teufel seinen Kopff (das ist / sein Reich des Todes / Sünd vnd Helle) So sticht jn der Teufel in die Verschen (das ist / er tödtet vnd martert jn vnd die seinen leiblich.) .</verse>
        <verse osisID='Gen.3.16'>VND zum Weibe sprach er / Jch wil dir viel schmertzen schaffen wenn du schwanger wirst / Du solt mit schmertzen Kinder geberen / Vnd dein wille sol deinem Man vnterworffen sein / Vnd Er sol dein Herr sein.</verse>
        <verse osisID='Gen.3.17'>VND zu Adam sprach er / Die weil du hast gehorchet der stimme deines Weibes / Vnd gessen von dem Bawm da von ich dir gebot / vnd sprach / Du solt nicht da von essen / Verflucht sey der Acker vmb deinen willen / mit kummer soltu dich drauff neeren dein Leben lang /</verse>
        <verse osisID='Gen.3.18'>Dorn vnd Disteln sol er dir tragen / vnd solt das Kraut auff dem felde essen.</verse>
        <verse osisID='Gen.3.19'>Jm schweis deines Angesichts soltu dein Brot essen / Bis das du wider zu Erden werdest / da von du genomen bist / Denn du bist Erden / vnd solt zu Erden werden.</verse>
        <verse osisID='Gen.3.20'>VND Adam hies sein Weib HeuaHai / heisst Leben / Da her kompt Heua oder Haua / leben oder lebendige.  / darumb / das sie eine Mutter ist aller Lebendigen.</verse>
        <verse osisID='Gen.3.21'>Vnd Gott der HERR machet Adam vnd seinem weibe Röcke von Fellen / vnd zog sie an.</verse>
        <verse osisID='Gen.3.22'>VND Gott der HERR sprach / Sihe / Adam ist worden als vnser einer / vnd weis was gut vnd böse ist / Nu aber / das er nicht ausstrecke seine hand / vnd breche auch von dem Bawm des Lebens / vnd esse vnd lebe ewiglich.</verse>
        <verse osisID='Gen.3.23'>DA lies jn Gott der HERR aus dem garten Eden / das er das Feld bawet / da von er genomen ist /</verse>
        <verse osisID='Gen.3.24'>Vnd treib Adam aus / vnd lagert fur den garten Eden den Cherubim mit einem blossen hawenden Schwert / zu bewaren den weg zu dem Bawm des Lebens.</verse>
      </chapter>
      <chapter osisID='Gen.4'>
        <verse osisID='Gen.4.1'>VND Adam erkandte sein Weib Heua / Vnd sie ward schwanger / vnd gebar den Kain / vnd sprach. Jch habe den Man des HERRNEy Gott sey gelobt / Da hab ich den HERRN den Man / den Samen / der dem Satan oder Schlangen den Kopff zutretten sol / Der wirds thun. .</verse>
        <verse osisID='Gen.4.2'>Vnd sie fur fort / vnd gebar Habel seinen bruder / Vnd Habel ward ein Schefer / Kain aber ward ein Ackerman.</verse>
        <verse osisID='Gen.4.3'>ES begab sich aber nach etlichen tagen / das Kain dem HERRN Opffer bracht von den Früchten des feldes /</verse>
        <verse osisID='Gen.4.4'>Vnd Habel bracht auch von den Erstlingen seiner Herde vnd von jrem fetten. Vnd der HERR sahe gnediglich an Habel vnd sein Opffer /</verse>
        <verse osisID='Gen.4.5'>Aber Kain vnd sein Opffer sahe er nicht gnediglich an / Da ergrimmet Kain seer vnd sein geberde verstellet sich.</verse>
        <verse osisID='Gen.4.6'>Da sprach der HERR zu Kain / Warumb ergrimmestu? vnd warumb verstellet sich dein Geberde?</verse>
        <verse osisID='Gen.4.7'>Jsts nicht also? Wenn du from bist / so bistu angeneme / Bistu aber nicht from / So ruget die Sünde fur der thür Ebreisch lautet Thür / so viel als das offenstehet / oder auffgethan wird / Mar. vij. Hephethah / thu dich auff etc / vnd ist die meinung / Die sünde ligt vnd ruget / wie ein Ochslin ligt vnd ruget. Aber sie ligt in der Thür / das ist / Sie wird offen stehen / oder offenbar werden / ob der Sünder wol eine zeit lang sicher da hin gehet als schlaffe die sünde oder sey tode. / Aber las du jr nicht jren willen / sondern herrsche vber sie.</verse>
        <verse osisID='Gen.4.8'>Da redet Kain mit seinem bruder HabelDas ist / Scham halben must er sich eusserlich stellen vnd reden mit seinem Bruder / weil er gestrafft ward / Ob er wol im hertzen jn zu tödten gedacht. Also ist Kain aller Heuchler vnd falscher Heiligen vater. . Ebre. 11. VND es begab sich / da sie auff dem Felde waren / erhub sich Kain wider seinen bruder Habel / vnd schlug jn tod.</verse>
        <verse osisID='Gen.4.9'>Da sprach der HERR zu Kain / Wo ist dein bruder Habel? Er aber sprach / Jch weis nicht / Sol ich meines bruders Hüter sein?</verse>
        <verse osisID='Gen.4.10'>Er aber sprach / Was hastu gethan? Die stim deines Bruders blut schreiet zu mir von der Erden /</verse>
        <verse osisID='Gen.4.11'>Vnd nu verflucht seistu auff der Erden / die jr maul hat auffgethan / vnd deines Bruders blut von deinen henden empfangen.</verse>
        <verse osisID='Gen.4.12'>Wenn du den Acker bawen wirst / sol er dir fort sein vermügen nicht geben / Vnstet vnd flüchtig soltu sein auff Erden.</verse>
        <verse osisID='Gen.4.13'>KAin aber sprach zu dem HERRN / Meine Sünde ist grösser / denn das sie mir vergeben werden müge.</verse>
        <verse osisID='Gen.4.14'>Sihe / Du treibest mich heute aus dem Lande / vnd mus mich fur deinem Angesicht verbergen / vnd mus vnstet vnd flüchtig sein auff Erden / So wird mirs gehen / das mich todschlage wer mich findet.</verse>
        <verse osisID='Gen.4.15'>Aber der HERR sprach zu jm / Nein / Sondern wer Kain todschlegt / das sol siebenfeltig gerochen werden. Vnd der HERR macht ein Zeichen an Kain / das jn niemand erschlüge / wer jn fünde.</verse>
        <verse osisID='Gen.4.16'>Also gieng Kain von dem Angesicht des HERRN / vnd wonet im Lande Nod / jenseid Eden gegen dem morgen.</verse>
        <verse osisID='Gen.4.17'>VND Kain erkandte sein Weib / die ward schwanger vnd gebar den Hanoch. Vnd er bawete eine Stad / die nennet er nach seins Sons namen / Hanoch.</verse>
        <verse osisID='Gen.4.18'>Hanoch aber zeugete Jrad. Jrad zeugete Mahuiael. Mahuiael zeugete Methusael. Methusael zeugete Lamech.</verse>
        <verse osisID='Gen.4.19'>LAmech aber nam zwey Weiber / eine hies Ada / die ander Zilla.</verse>
        <verse osisID='Gen.4.20'>Vnd Ada gebar Jabal / Von dem sind her komen die in Hütten woneten vnd vieh zogen /</verse>
        <verse osisID='Gen.4.21'>Vnd sein Bruder hies Jubal / Von dem sind herkomen die Geiger vnd Pfeiffer.</verse>
        <verse osisID='Gen.4.22'>Die Zilla aber gebar auch / nemlich / den Thubalkain den Meister in allerley ertz vnd eisenwerck / Vnd die Schwester des Thubalkain / war Naema.</verse>
        <verse osisID='Gen.4.23'>VND Lamech sprach zu seinen weibern Ada vnd Zilla / Jr weiber Lamech höret meine rede / vnd merckt was ich sage. Jch hab einen Man erschlagen mir zur wunden / vnd einen Jüngling mir zur beulen.</verse>
        <verse osisID='Gen.4.24'>Kain sol sieben mal gerochen werden / Aber Lamech sieben vnd siebenzig mal.</verse>
        <verse osisID='Gen.4.25'>Adam erkandte aber mal sein weib / vnd sie gebar einen Son den hies sie Seth / Denn Gott hat mir (sprach sie) einen andern samen gesetzt fur Habel den Kain erwürget hat.</verse>
        <verse osisID='Gen.4.26'>Vnd Seth zeuget auch einen Son / vnd hies jn Enos / Zu derselbigen zeit fieng man an zu predigen von des HERRN NamenNicht das zuuor nicht auch Gottes Name were geprediget / Sondern nach dem durch Kains bosheit der Gottesdienst gefallen war / ward er dazu mal wider auffgericht / vnd jrgend ein Altarlin gebawet / dahin sie versamleten / das Gottes wort zuhören vnd zubeten. .</verse>
      </chapter>
      <chapter osisID='Gen.5'>
        <verse osisID='Gen.5.1'>DJS ist das Buch von des Menschen geschlecht / Da Gott den Menschen schuff / machet er jn nach dem gleichnis Gottes /</verse>
        <verse osisID='Gen.5.2'>Vnd schuff sie ein Menlin vnd Frewlin / vnd segenet sie / vnd hies jren namen Mensch / zur zeit da sie geschaffen wurden.</verse>
        <verse osisID='Gen.5.3'>VND Adam war hundert vnd dreissig jar alt / vnd zeuget einen Son / der seinem Bild ehnlich war / vnd hies jn Seth.</verse>
        <verse osisID='Gen.5.4'>Vnd lebet darnach acht hundert jar / vnd zeuget Söne vnd Töchtere /</verse>
        <verse osisID='Gen.5.5'>Das sein gantzes Alter ward neunhundert vnd dreissig jar / Vnd starb. Luc. 3.; 1. Par. 1.</verse>
        <verse osisID='Gen.5.6'>SEth war hundert vnd funff jar alt / vnd zeuget Enos.</verse>
        <verse osisID='Gen.5.7'>Vnd lebet darnach acht hundert vnd sieben jar / vnd zeuget Söne vnd Töchtere /</verse>
        <verse osisID='Gen.5.8'>Das sein gantzes Alter ward neunhundert vnd zwelff jar / Vnd starb.</verse>
        <verse osisID='Gen.5.9'>ENos war neunzig jar alt / vnd zeuget Kenan.</verse>
        <verse osisID='Gen.5.10'>Vnd lebet darnach acht hundert vnd funffzehen jar / vnd zeuget Söne vnd Töchtere /</verse>
        <verse osisID='Gen.5.11'>Das sein gantzes Alter ward neun hundert vnd funff jar / Vnd starb.</verse>
        <verse osisID='Gen.5.12'>KEnan war siebenzig jar alt / vnd zeuget Mahalaleel.</verse>
        <verse osisID='Gen.5.13'>Vnd lebet darnach acht hundert vnd vierzig jar / vnd zeuget Söne vnd Töchtere /</verse>
        <verse osisID='Gen.5.14'>Das sein gantzes Alter ward / neunhundert vnd zehen jar / Vnd starb.</verse>
        <verse osisID='Gen.5.15'>MAhalaleel war funff vnd sechzig jar alt / vnd zeuget Jared.</verse>
        <verse osisID='Gen.5.16'>Vnd lebet darnach acht hundert vnd dreissig jar / vnd zeuget Söne vnd Töchtere /</verse>
        <verse osisID='Gen.5.17'>Das sein gantzes Alter ward / acht hundert funff vnd neunzig jar / Vnd starb.</verse>
        <verse osisID='Gen.5.18'>JAred war hundert vnd zwey vnd sechzig jar alt / vnd zeuget Henoch.</verse>
        <verse osisID='Gen.5.19'>Vnd lebet darnach acht hundert jar / vnd zeuget Söne vnd Töchtere /</verse>
        <verse osisID='Gen.5.20'>Das sein gantzes Alter ward / neunhundert zwey vnd sechzig jar / Vnd starb.</verse>
        <verse osisID='Gen.5.21'>HEnoch war funff vnd sechzig jar alt / vnd zeuget Methusalah.</verse>
        <verse osisID='Gen.5.22'>Vnd nach dem er Methusalah gezeuget hatte / bleib er in eim göttlichen Leben Das ist / Er wird mit Gottes wort fur andern vleissig vmbgangen / vnd ein Prophet gewest sein / der allenthalben den leuten Gottes furcht gepredigt / vnd die straffe (so die Sindflut hernach thet) verkündigt / vnd viel drüber gelidden vnd gethan hat.drey hundert jar / vnd zeuget Söne vnd Töchtere /</verse>
        <verse osisID='Gen.5.23'>Das sein gantzes Alter ward / drey hundert funff vnd sechzig jar.</verse>
        <verse osisID='Gen.5.24'>Vnd die weil er ein göttlich Leben führet / nam jn Gott hin weg / vnd ward nicht mehr gesehen. Ebre. 11.</verse>
        <verse osisID='Gen.5.25'>MEthusalah war hundert sieben vnd achzig jar alt / vnd zeuget Lamech.</verse>
        <verse osisID='Gen.5.26'>Vnd lebet darnach sieben hundert zwey vnd achzig jar / vnd zeuget Söne vnd Töchtere /</verse>
        <verse osisID='Gen.5.27'>Das sein gantzes Alter ward / neunhundert neun vnd sechzig jar / Vnd starb.</verse>
        <verse osisID='Gen.5.28'>LAmech war hundert zwey vnd achzig jar alt / vnd zeuget einen Son /</verse>
        <verse osisID='Gen.5.29'>vnd hies jn Noah / vnd sprach / Der wird vns trösten in vnser mühe vnd erbeit auff Erden / die der HERR verflucht hat.</verse>
        <verse osisID='Gen.5.30'>Darnach lebet er funffhundert funff vnd neunzig jar / vnd zeuget Söne vnd Töchtere /</verse>
        <verse osisID='Gen.5.31'>Das sein gantzes Alter ward / sieben hundert sieben vnd siebenzig jar / Vnd starb.</verse>
        <verse osisID='Gen.5.32'>NOah war funff hundert jar alt / vnd zeuget Sem / Ham vnd Japheth.</verse>
      </chapter>
      <chapter osisID='Gen.6'>
        <verse osisID='Gen.6.1'>DA sich aber die Menschen begunden zu mehren auff Erden / vnd zeugeten jnen Töchtere /</verse>
        <verse osisID='Gen.6.2'>Da sahen die kinder GottesDas waren der heiligen Veter kinder / die in Gottes furcht aufferzogen darnach erger denn die andern worden / vnter dem namen Gottes. Wie alle zeit der Heiligen Nachkomen / die ergesten Tyrannen vnd verkertesten zu letzt worden sind. nach den töchtern der Menschen / wie sie schön waren / vnd namen zu Weibern / welche sie wolten.</verse>
        <verse osisID='Gen.6.3'>Da sprach der HERR / Die Menschen wöllen sich meinen GeistDas ist / Es ist vmb sonst / was ich durch meinen Geist / jnen predigen / sagen / vnd straffen lasse / Sie sind zu gar fleischlich worden / verachten vnd lestern meines Geistes wort. Darumb sol er auff hören / vnd ich will sie lassen faren / vnd nicht mehr mich mit jnen zancken vnd straffen.nicht mehr straffen lassen / denn sie sind Fleisch / Jch wil jnen noch frist geben hundert vnd zwenzig Jar.</verse>
        <verse osisID='Gen.6.4'>ES waren auch zu den zeiten Tyrannen auff Erden / Denn da die kinder Gottes die töchter der Menschen beschlieffen vnd jnen Kinder zeugeten / wurden dar aus gewaltige in der Welt vnd berhümbte Leute.</verse>
        <verse osisID='Gen.6.5'>DA aber der HERR sahe / Das der Menschen bosheit gros war auff Erden / vnd alles tichten vnd trachten jres Hertzen nur böse war jmer dar /</verse>
        <verse osisID='Gen.6.6'>Da rewet es jn / das er die Menschen gemacht hatte auff Erden / vnd es bekümert jn in seinem Hertzen /</verse>
        <verse osisID='Gen.6.7'>vnd sprach / Jch wil die Menschen / die ich geschaffen habe vertilgen / von der Erden / von den Menschen an bis auff das Vieh / vnd bis auff das Gewürme / vnd bis auff die Vogel vnter dem Himel / Denn es rewet mich / das ich sie gemacht habe.</verse>
        <verse osisID='Gen.6.8'>Aber Noah fand Gnade fur dem HERRN.</verse>
        <verse osisID='Gen.6.9'>DIS ist das Geschlecht Noah. Noah war ein from Man vnd on wandel / vnd füret ein göttlich Leben zu seinen zeiten.</verse>
        <verse osisID='Gen.6.10'>Vnd zeuget drey Söne / Sem / Ham / Japheth.</verse>
        <verse osisID='Gen.6.11'>Aber die Erde war verderbet fur Gottes augen / vnd vol freuels.</verse>
        <verse osisID='Gen.6.12'>Da sahe Gott auff Erden / vnd sihe / sie war verderbet / Denn alles Fleisch hatte seinen weg verderbet auff Erden.</verse>
        <verse osisID='Gen.6.13'>DA sprach Gott zu Noah / Alles Fleisches ende ist fur mich komen / Denn die Erde ist vol freuels von jnen / Vnd sihe da / Jch wil sie verderben mit der Erden.</verse>
        <verse osisID='Gen.6.14'>MAche dir einen Kasten von tennen Holtz / vnd mache Kammern drinnen / vnd verpiche sie mit Bech inwendig vnd auswendig /</verse>
        <verse osisID='Gen.6.15'>Vnd mache jn also. Drey hundert Ellen sey die lenge / funffzig ellen die weite / vnd dreissig ellen die höhe.</verse>
        <verse osisID='Gen.6.16'>Ein Fenster soltu dran machen oben an / einer ellen gros. Die Thür soltu mitten in seine seiten setzen. Vnd sol drey Boden haben / Einen vnten / den andern in der mitte / den dritten in der höhe.</verse>
        <verse osisID='Gen.6.17'>Denn sihe / Jch wil eine Sindflut mit wasser komen lassen auff Erden / zu verderben alles Fleisch / darin ein lebendiger Odem ist / vnter dem Himel / Alles was auff Erden ist / sol vntergehen.</verse>
        <verse osisID='Gen.6.18'>ABer mit dir wil ich einen Bund auffrichten / Vnd du solt in den Kasten gehen / mit deinen Sönen / mit deinem Weibe / vnd mit deiner söne Weibern.</verse>
        <verse osisID='Gen.6.19'>Vnd du solt in den Kasten thun allerley Thier von allem Fleisch / ja ein par / Menlin vnd Frewlin / das sie lebendig bleiben bey dir.</verse>
        <verse osisID='Gen.6.20'>Von den Vogeln nach jrer art / von dem Vieh nach seiner art / vnd von allerley Gewürm auff erden nach seiner art. Von den allen sol je ein Par zu dir hinein gehen / das sie leben bleiben.</verse>
        <verse osisID='Gen.6.21'>Vnd du solt allerley Speise zu dir nemen / die man isset / vnd solt sie bey dir samlen / das sie dir vnd jnen zur Narung da seien.</verse>
        <verse osisID='Gen.6.22'>Vnd Noah thet alles was jm Gott gebot.</verse>
      </chapter>
      <chapter osisID='Gen.7'>
        <verse osisID='Gen.7.1'>VND der HERR sprach zu Noah / Gehe in den Kasten / du vnd dein gantz Haus / Denn dich hab ich Gerecht ersehen fur mir zu dieser zeit.</verse>
        <verse osisID='Gen.7.2'>Aus allerley reinem Vieh nim zu dir / ja sieben vnd sieben / das Menlin vnd sein Frewlin. Von dem vnreinen Vieh aber je ein Par / das Menlin vnd sein Frewlin.</verse>
        <verse osisID='Gen.7.3'>Des selben gleichen von den Vogeln vnter dem Himel / ja sieben vnd sieben / das Menlin vnd sein Frewlin / Auff das same lebendig bleibe auff dem gantzen Erdboden.</verse>
        <verse osisID='Gen.7.4'>Denn noch vber sieben tage wil ich regen lassen auff Erden / vierzig tag vnd vierzig nacht / vnd vertilgen von dem Erdboden alles was das wesen hat / das ich gemacht habe.</verse>
        <verse osisID='Gen.7.5'>VND Noah thet alles was jm der HERR gebot.</verse>
        <verse osisID='Gen.7.6'>Er war aber sechshundert jar alt / da das wasser der Sindflut auff Erden kam.</verse>
        <verse osisID='Gen.7.7'>Vnd er gieng in den Kasten mit seinen Sönen / Weibe / vnd seiner Söne Weibern / für dem gewesser der Sindflut.</verse>
        <verse osisID='Gen.7.8'>Von dem reinen Vieh vnd von dem vnreinen / von den Vogeln / vnd von allem Gewürm auff erden /</verse>
        <verse osisID='Gen.7.9'>giengen zu jm in den Kasten bey paren / ja ein Menlin vnd Frewlin / wie jm der HERR geboten hatte.</verse>
        <verse osisID='Gen.7.10'>Vnd da die sieben tage vergangen waren / kam das gewesser der Sindflut auff Erden. Mat. 24.; Luc. 17.; 1. Pet. 3.</verse>
        <verse osisID='Gen.7.11'>JN dem sechshunderten jar des alters Noah / am siebentzehenden tag des andern Monden / das ist der tag / da auffbrachen alle Brünne der grossen Tieffen / vnd theten sich auff die Fenster des Himels /</verse>
        <verse osisID='Gen.7.12'>vnd kam ein Regen auff Erden vierzig tag vnd vierzig nacht.</verse>
        <verse osisID='Gen.7.13'>EBen am selben tage gieng Noah in den Kasten mit Sem / Ham vnd Japheth seinen Sönen / vnd mit seinem Weibe vnd seiner Söne dreien Weibern.</verse>
        <verse osisID='Gen.7.14'>Da zu allerley Thier nach seiner art / allerley Vieh nach seiner art / allerley Gewürm das auff Erden kreucht / nach seiner art / vnd allerley Vogel nach jrer art / Alles was fliegen kund / vnd alles was fittich hatte /</verse>
        <verse osisID='Gen.7.15'>das gieng alles zu Noah in den Kasten bey Paren / von allem Fleisch / da ein lebendiger Geist innen war /</verse>
        <verse osisID='Gen.7.16'>vnd das waren Menlin vnd Frewlin von allerley Fleisch / vnd giengen hin ein / wie denn Gott jm geboten hatte. Vnd der HERR schlos hinder jm zu.</verse>
        <verse osisID='Gen.7.17'>DA kam die Sindflut vierzig tage auff Erden / vnd die Wasser wuchsen / vnd huben den Kasten auff / vnd trugen jn empor vber der Erden.</verse>
        <verse osisID='Gen.7.18'>Also nam das Gewesser vberhand / vnd wuchs seer auff Erden / das der Kaste auff dem gewesser fuhr.</verse>
        <verse osisID='Gen.7.19'>Vnd das gewesser nam vberhand vnd wuchs so seer auff Erden / das alle hohe Berge vnter dem gantzen Himel bedeckt wurden /</verse>
        <verse osisID='Gen.7.20'>funffzehen Ellen hoch gieng das gewesser vber die Berge / die bedeckt wurden.</verse>
        <verse osisID='Gen.7.21'>DA gieng alles Fleisch vnter / das auff Erden kreucht / an Vogeln / an Vieh / an Thieren / vnd an allem das sich reget auff Erden / vnd an allen Menschen /</verse>
        <verse osisID='Gen.7.22'>Alles was einen lebendigen Odem hatte im Trocken / das starb.</verse>
        <verse osisID='Gen.7.23'>Also ward vertilget alles was auff dem Erdboden war / vom Menschen an bis auff das Vieh / vnd auff das Gewürm / vnd auff die Vogel vnter dem Himel / das ward alles von der Erden vertilget / Allein Noah bleib vber / vnd was mit jm in dem Kasten war.</verse>
        <verse osisID='Gen.7.24'>Vnd das Gewesser stund auff Erden hundert vnd funffzig tage. Mat. 24.; 2. Pet. 3.; 1. Pet. 3.</verse>
      </chapter>
      <chapter osisID='Gen.8'>
        <verse osisID='Gen.8.1'>DA gedachte Gott an Noah / vnd an alle Thier / vnd an alles Vieh / das mit jm in dem Kasten war / Vnd lies Wind auff Erden komen / Vnd die Wasser fielen /</verse>
        <verse osisID='Gen.8.2'>vnd die Brünne der tieffen wurden verstopffet sampt den Fenstern des Himels / vnd dem Regen vom Himel ward gewehret /</verse>
        <verse osisID='Gen.8.3'>Vnd das Gewesser verlieff sich von der Erden jmer hin / vnd nam ab / nach hundert vnd funffzig tagen.</verse>
        <verse osisID='Gen.8.4'>AM siebenzehenden tag des siebenden Monden / lies sich der Kaste nider auff das gebirge Ararat.</verse>
        <verse osisID='Gen.8.5'>Es verlieff aber das Gewesser fort an vnd nam abe / bis auff den zehenden Mond / Am ersten tag des zehenden Monds / sahen der Berge spitzen erfür.</verse>
        <verse osisID='Gen.8.6'>NAch vierzig tagen / thet Noah das Fenster auff an dem Kasten / das er gemacht hatte /</verse>
        <verse osisID='Gen.8.7'>vnd lies einen Raben ausfliegen / Der flog jmer hin vnd wider her / Bis das Gewisser vertrocket auff Erden.</verse>
        <verse osisID='Gen.8.8'>DARnach lies er eine Tauben von sich ausfliegen / Auff das er erfüre / ob das Gewesser gefallen were auff Erden.</verse>
        <verse osisID='Gen.8.9'>Da aber die Taube nicht fand / da jr fuss rugen kund / kam sie wider zu jm in den Kasten / Denn das Gewesser war noch auff dem gantzen Erdboden / Da thet er die hand er aus / vnd nam sie zu sich in den Kasten.</verse>
        <verse osisID='Gen.8.10'>DA harret er noch ander sieben tage / vnd lies aber mal eine Taube fliegen aus dem Kasten /</verse>
        <verse osisID='Gen.8.11'>Die kam zu jm vmb Vesperzeit / Vnd sihe / ein Oleblat Das blat bedeut das Euangelium / das der heilige Geist in die Christenheit hat predigen lassen / Denn Ole bedeut barmhertzigkeit vnd friede / dauon das Euangelium leret. hatte sie abgebrochen / vnd trugs in jrem Munde / Da vernam Noah / das das Gewesser gefallen were auff Erden.</verse>
        <verse osisID='Gen.8.12'>Aber er harret noch ander sieben tage / vnd lies eine Taube ausfliegen / die kam nicht wider zu jm.</verse>
        <verse osisID='Gen.8.13'>JM sechshundersten vnd einem jar des alters Noah / am ersten tage des ersten Monden / vertrockte das Gewesser auff Erden. Da thet Noah das dach von dem Kasten / vnd sahe / das der Erdboden trocken war.</verse>
        <verse osisID='Gen.8.14'>Also ward die Erde gantz trocken am sieben vnd zwentzigsten Tage des andern Monden.</verse>
        <verse osisID='Gen.8.15'>Da redet gott mit noah / vnd sprach /</verse>
        <verse osisID='Gen.8.16'>gehe aus dem Kasten du vnd dein weib / deine Söne vnd deiner söne weiber mit dir.</verse>
        <verse osisID='Gen.8.17'>Allerley Thier das bey dir ist / von allerley Fleisch / an Vogeln / an Vieh / vnd an allerley Gewürm / das auff erden kreucht / das gehe er aus mit dir / Vnd reget euch auff Erden / vnd seid fruchtbar vnd mehret euch auff Erden.</verse>
        <verse osisID='Gen.8.18'>Also gieng Noah er aus mit seinen Sönen vnd mit seinem Weib vnd seiner sönen Weibern.</verse>
        <verse osisID='Gen.8.19'>Da zu allerley Thier / allerley Gewürm / allerley Vogel / vnd alles was auff erden kreucht / das gieng aus dem Kasten / ein jglichs zu seines Gleichen.</verse>
        <verse osisID='Gen.8.20'>NOah aber bawet dem HERRN einen Altar / vnd nam von allerley reinem Vieh / vnd von allerley reinem Geuogel / vnd opffert Brandopffer auff dem Altar.</verse>
        <verse osisID='Gen.8.21'>Vnd der HERR roch den lieblichen Geruch / vnd sprach in seinem hertzen / Jch wil hin furt nicht mehr die Erde verfluchen vmb der Menschen willen / Denn das tichten des menschlichen Hertzen ist böse von Jugent auff / Vnd ich wil hinfurt nicht mehr schlahen alles was da lebet / wie ich gethan habe.</verse>
        <verse osisID='Gen.8.22'>So lange die Erden stehet / sol nicht auffhören / Samen vnd Ernd / Frost vnd Hitz / Sommer vnd Winter / Tag vnd Nacht. Jesa. 54.; Gen. 1.</verse>
      </chapter>
      <chapter osisID='Gen.9'>
        <verse osisID='Gen.9.1'>VND Gott segenet Noah vnd seine Söne / vnd sprach / Seid fruchtbar vnd mehret euch / vnd erfüllet die Erde.</verse>
        <verse osisID='Gen.9.2'>Ewerfurcht vnd schrecken sey vber alle Thier auff Erden / vber alle Vogel vnter dem Himel / vnd vber alles was auff dem Erdboden kreucht / vnd alle Fisch im Meer seien in ewer hende gegeben.</verse>
        <verse osisID='Gen.9.3'>Alles was sich reget vnd lebet / das sey ewre Speise / wie das grüne Kraut / hab ichs euch alles gegeben.</verse>
        <verse osisID='Gen.9.4'>ALleine esset das Fleisch nicht / das noch lebt in seinem Blut /</verse>
        <verse osisID='Gen.9.5'>Denn ich wil auch ewrs Leibs blut rechen / vnd wils an allen Thieren rechen / vnd wil des Menschen leben rechen an einem jglichen Menschen / als der sein Bruder ist.</verse>
        <verse osisID='Gen.9.6'>WEr Menschen Blut vergeusset / Des Blut sol auch durch MenschenHie ist das weltlich Schwert eingesetzt / Das man die Mörder tödten sol.vergossen werden / Denn Gott hat den Menschen zu seinem Bilde gemacht.</verse>
        <verse osisID='Gen.9.7'>Seid fruchtbar vnd mehret euch / vnd reget euch auff Erden / das ewer viel drauff werden.</verse>
        <verse osisID='Gen.9.8'>VND Gott sagt zu Noah vnd seinen Sönen mit jm /</verse>
        <verse osisID='Gen.9.9'>Sihe / Jch richte mit euch einen Bund auff / vnd mit ewrem Samen nach euch /</verse>
        <verse osisID='Gen.9.10'>vnd mit allem lebendigen Thier bey euch / an Vogel / an Vieh / vnd an allen Thieren auff Erden bey euch / von allem das aus dem Kasten gegangen ist / waserley Thier es sind auff Erden.</verse>
        <verse osisID='Gen.9.11'>Vnd richte meinen Bund also mit euch auff / Das hinfurt nicht mehr alles Fleisch verderbet sol werden / mit dem wasser der Sindflut / vnd sol hinfurt keine Sindflut mehr komen / die die Erde verderbe.</verse>
        <verse osisID='Gen.9.12'>VND Gott sprach / Das ist das Zeichen des Bunds / den ich gemacht habe zwischen mir vnd euch / vnd allem lebendigen Thier bey euch hin furt ewiglich.</verse>
        <verse osisID='Gen.9.13'>Meinen Bogen hab ich gesetzt in die wolcken / der sol das Zeichen sein des Bunds / zwischen Mir vnd der Erden.</verse>
        <verse osisID='Gen.9.14'>Vnd wenn es kompt / das ich wolcken vber die Erden füre / So sol man meinen Bogen sehen / in den wolcken /</verse>
        <verse osisID='Gen.9.15'>Als denn wil ich gedencken an meinen Bund / zwischen Mir vnd euch / vnd allem lebendigen Thier / in allerley Fleisch / Das nicht mehr hin furt eine Sindflut kome / die alles Fleisch verderbe.</verse>
        <verse osisID='Gen.9.16'>Darumb sol mein Bogen in den wolcken sein / das ich jn ansehe / vnd gedencke an den ewigen Bund zwischen Gott vnd allem lebendigen Thier in allem Fleisch / das auff Erden ist.</verse>
        <verse osisID='Gen.9.17'>Daselb saget Gott auch zu Noah / Dis sey das Zeichen des Bunds / den ich auffgerichtet habe zwischen Mir vnd allem Fleisch auff Erden.</verse>
        <verse osisID='Gen.9.18'>DJE söne Noah / die aus dem Kasten giengen / sind diese / Sem / Ham / Japheth / Ham aber ist der Vater Canaan.</verse>
        <verse osisID='Gen.9.19'>Das sind die drey söne Noah / von denen ist alles Land besetzt.</verse>
        <verse osisID='Gen.9.20'>NOah aber fieng an vnd ward ein Ackerman / vnd pflantzte Weinberge.</verse>
        <verse osisID='Gen.9.21'>Vnd da er des Weins tranck / ward er truncken / vnd lag in der Hütten auffgedeckt.</verse>
        <verse osisID='Gen.9.22'>Da nu Ham / Canaans vater / sahe seines Vaters scham / saget ers seinen beiden Brüdern draussen.</verse>
        <verse osisID='Gen.9.23'>Da nam Sem vnd Japheth ein Kleid / vnd legten es auff jre beide Schulder / vnd giengen rücklings hin zu / vnd deckten jres Vaters scham zu / Vnd jr angesicht war abgewand / das sie jres Vaters scham nicht sahen.</verse>
        <verse osisID='Gen.9.24'>ALS nu Noah erwacht von seinem Wein / vnd erfur / was jm sein kleiner Son gethan hatte /</verse>
        <verse osisID='Gen.9.25'>sprach er / Verflucht sey Canaan / vnd sey ein Knecht aller knecht vnter seinen Brüdern.</verse>
        <verse osisID='Gen.9.26'>Vnd sprach weiter / Gelobet sey Gott der HERR des Sems / Vnd Canaan sey sein Knecht.</verse>
        <verse osisID='Gen.9.27'>Gott breite Japheth aus / vnd las jn wonen in den Hütten des Sems / Vnd Canaan sey sein Knecht.</verse>
        <verse osisID='Gen.9.28'>NOah aber lebet nach der Sindflut drey hundert vnd funffzig jar /</verse>
        <verse osisID='Gen.9.29'>Das sein gantz Alter ward / neunhundert vnd funffzig jar / vnd starb.</verse>
      </chapter>
      <chapter osisID='Gen.10'>
        <verse osisID='Gen.10.1'>DJS ist das Geschlecht der kinder Noah / Sem / Ham / Japheth / Vnd sie zeugeten Kinder nach der Sindflut.</verse>
        <verse osisID='Gen.10.2'>Die kinder Japheth sind diese / Gomer / Magog / Madai / Jauan / Thubal / Mesech / vnd Thiras.</verse>
        <verse osisID='Gen.10.3'>Aber die kinder von Gomer sind diese / Ascenas / Riphath / vnd Thogarma.</verse>
        <verse osisID='Gen.10.4'>Die kinder von Jauan sind diese / Elisa / Tharsis / Kithim / vnd Dodanim.</verse>
        <verse osisID='Gen.10.5'>Von diesen sind ausgebreitet die Jnsulen der Heiden in jren Lendern / jgliche nach jrer Sprach / Geschlecht vnd Leuten.</verse>
        <verse osisID='Gen.10.6'>DJe kinder von Ham sind diese / Chus / Mizraim / Put / vnd Canaan.</verse>
        <verse osisID='Gen.10.7'>Aber die kinder von Chus / sind diese / Seba / Heuila / Sabtha / Raema / vnd Sabtecha. Aber die kinder von Raema sind diese / Scheba vnd Dedan.</verse>
        <verse osisID='Gen.10.8'>Chus aber zeuget den Nimrod / Der fieng an ein gewaltiger Herr zu sein auff Erden.</verse>
        <verse osisID='Gen.10.9'>Vnd war ein gewaltiger Jeger fur dem HERRN / Da her spricht man / Das ist ein gewaltiger Jeger fur dem HERRN / wie Nimrod.</verse>
        <verse osisID='Gen.10.10'>Vnd der anfang seins Reichs war / Babel / Erech / Acad vnd Chalne im land Sinear.</verse>
        <verse osisID='Gen.10.11'>Von dem Land ist darnach komen der Assur / vnd bawete Niniue vnd RehobothJr vnd Calah /</verse>
        <verse osisID='Gen.10.12'>da zu Ressen zwischen Niniue vnd Calah / Dis ist eine grosse Stad.</verse>
        <verse osisID='Gen.10.13'>Mizraim zeuget Ludim / Anamim / Leabim / Naphtuhim /</verse>
        <verse osisID='Gen.10.14'>Pathrusim / vnd Casluhim / Von dannen sind komen die Philistim vnd Caphthorim.</verse>
        <verse osisID='Gen.10.15'>CAnaan aber zeuget Zidon seinen ersten son / vnd Heth /</verse>
        <verse osisID='Gen.10.16'>Jebusi / Emori / Girgosi /</verse>
        <verse osisID='Gen.10.17'>Hiui / Arki / Sini /</verse>
        <verse osisID='Gen.10.18'>Aruadi / Zemari / vnd Hamathi. Da her sind ausgebreitet die Geschlecht der Cananiter.</verse>
        <verse osisID='Gen.10.19'>Vnd jre Grentze waren von Zidon an / durch Gerar / bis gen Gasa / bis man kompt gen Sodoma / Gomorra / Adama / Zeboim / vnd bis gen Lasa.</verse>
        <verse osisID='Gen.10.20'>Das sind die kinder Ham in jren Geschlechten / Sprachen / Lendern / vnd Leuten.</verse>
        <verse osisID='Gen.10.21'>SEm aber / Japheths des grössern bruder / zeuget auch Kinder / der ein Vater ist aller kinder von Eber.</verse>
        <verse osisID='Gen.10.22'>Vnd dis sind seine Kinder / Elam / Assur / Arphachsad / Lud vnd Aram.</verse>
        <verse osisID='Gen.10.23'>Die kinder aber von Aram sind diese / Vz / Hul / Gether vnd Mas.</verse>
        <verse osisID='Gen.10.24'>Arphachsad aber zeuget Salah. Salah zeuget Eber.</verse>
        <verse osisID='Gen.10.25'>Eber zeuget zween Söne / einer hies PelegAuff Deudsch / Ein zurteilung.  / darumb / das zu seiner zeit / die Welt zurteilet ward / des Bruder hies Jaketan.</verse>
        <verse osisID='Gen.10.26'>Vnd Jaketan zeuget Almodad / Saleph / Hazarmaueth / Jarah /</verse>
        <verse osisID='Gen.10.27'>Hadoram / Vsal / Dikela /</verse>
        <verse osisID='Gen.10.28'>Obal / Abimael / Seba /</verse>
        <verse osisID='Gen.10.29'>Ophir / Heuila / vnd Jobab / Das sind alle Kinder von Jaketan.</verse>
        <verse osisID='Gen.10.30'>Vnd jr Wonung war von Mesa an / bis man kompt gen Sephar / an den Berg gegen dem morgen.</verse>
        <verse osisID='Gen.10.31'>Das sind die Kinder von Sem / in jren Geschlechten / Sprachen / Lendern vnd Leuten.</verse>
        <verse osisID='Gen.10.32'>Das sind nu die Nachkomen der Kinder Noah / in jren Gschlechten vnd Leuten / Von denen sind ausgebreittet die Leute auff Erden nach der Sindflut.</verse>
      </chapter>
      <chapter osisID='Gen.11'>
        <verse osisID='Gen.11.1'>ES hatte aber alle Welt einerley zungen vnd sprache.</verse>
        <verse osisID='Gen.11.2'>Da sie nu zogen gen Morgen / funden sie ein eben Land / im lande Sinear / vnd woneten daselbs.</verse>
        <verse osisID='Gen.11.3'>Vnd sprachen vnternander / Wolauff / lasst vns Ziegel streichen vnd brennen / Vnd namen ziegel zu stein / vnd thon zu kalck /</verse>
        <verse osisID='Gen.11.4'>vnd sprachen / Wolauff / Lasst vns eine Stad vnd Thurn bawen / des spitze bis an den Himel reiche / das wir vns einen namen machen / Denn wir werden vieleicht zerstrewet in alle Lender.</verse>
        <verse osisID='Gen.11.5'>DA fur der HERR ernider / das er sehe die Stad vnd Thurn / die die Menschenkinder baweten.</verse>
        <verse osisID='Gen.11.6'>Vnd der HERR sprach / Sihe / Es ist einerley Volck vnd einerley Sprach vnter jnen allen / vnd haben das angefangen zu thun / sie werden nicht ablassen von allem das sie furgenomen haben zu thun.</verse>
        <verse osisID='Gen.11.7'>Wolauff / lasst vns ernider faren / vnd jre Sprache da selbs verwirren / das keiner des andern sprache verneme.</verse>
        <verse osisID='Gen.11.8'>Also zerstrewet sie der HERR von dannen in alle Lender / das sie musten auffhören die Stad zu bawen /</verse>
        <verse osisID='Gen.11.9'>Da her heisst jr name BabelAuff Deudsch / Ein vermischung oder verwirrung.  / das der HERR daselbs verwirret hatte aller Lender sprache / vnd sie zerstrewet von dannen in alle Lender.</verse>
        <verse osisID='Gen.11.10'>Djs sind die geschlecht sem / sem war hundert jar alt / vnd zeuget Arphachsad / zwey jar nach der Sindflut /</verse>
        <verse osisID='Gen.11.11'>Vnd lebet darnach funffhundert jar / vnd zeuget Söne vnd Töchter.</verse>
        <verse osisID='Gen.11.12'>ARphachsad ward funff vnd dreissig jar alt / vnd zeugete Salah /</verse>
        <verse osisID='Gen.11.13'>Vnd lebet darnach vierhundert vnd drey jar / vnd zeuget Söne vnd Töchter.</verse>
        <verse osisID='Gen.11.14'>SAlah war dreissig jar alt / vnd zeuget Eber /</verse>
        <verse osisID='Gen.11.15'>Vnd lebet darnach vier hundert vnd drey jar / vnd zeugete Söne vnd Töchter.</verse>
        <verse osisID='Gen.11.16'>EBer war vier vnd dreissig jar alt / vnd zeuget Peleg /</verse>
        <verse osisID='Gen.11.17'>Vnd lebet darnach vier hundert vnd dreissig jar / vnd zeuget Söne vnd Töchter.</verse>
        <verse osisID='Gen.11.18'>PEleg war dreissig jar alt / vnd zeuget Regu /</verse>
        <verse osisID='Gen.11.19'>Vnd lebet darnach zwey hundert vnd neun jar / vnd zeuget Söne vnd Töchter.</verse>
        <verse osisID='Gen.11.20'>REgu war zwey vnd dreissig jar alt / vnd zeuget Serug /</verse>
        <verse osisID='Gen.11.21'>Vnd lebet darnach zwey hundert vnd sieben jar / vnd zeuget Söne vnd Töchter.</verse>
        <verse osisID='Gen.11.22'>SErug war dreissig jar alt / vnd zeuget Nahor /</verse>
        <verse osisID='Gen.11.23'>Vnd lebet darnach zwey hundert jar / vnd zeuget Söne vnd Töchter.</verse>
        <verse osisID='Gen.11.24'>NAhor war neun vnd zwenzig jar alt / vnd zeuget Tharah /</verse>
        <verse osisID='Gen.11.25'>Vnd lebet darnach hundert vnd neunzehen jar / vnd zeuget Söne vnd Töchter.</verse>
        <verse osisID='Gen.11.26'>THArah war siebenzig jar alt / vnd zeuget / Abram / Nahor / vnd Haran.</verse>
        <verse osisID='Gen.11.27'>Djs sind die geschlecht tharah / tharah zeuget Abram / Nahor / vnd Haran / Aber Haran zeuget Lot.</verse>
        <verse osisID='Gen.11.28'>Haran aber starb vor seinem Vater Tharah in seinem Vaterland zu Vr in Chaldea.</verse>
        <verse osisID='Gen.11.29'>Da namen Abram vnd Nahor weiber / Abrams weib hies Sarai / vnd Nahors weib Milca Harans tochter / der ein Vater war der Milca / vnd der Jisca /</verse>
        <verse osisID='Gen.11.30'>Aber Sarai war vnfruchtbar / vnd hatte kein Kind.</verse>
        <verse osisID='Gen.11.31'>DA nam Tharah seinen son Abram / vnd Lot seines sons Harans son / vnd seine schnur Sarai / seines sons Abrams weib / vnd füret sie von Vr aus Chaldea / das er ins land Canaan zöge / Vnd sie kamen gen Haran / vnd woneten daselbs.</verse>
        <verse osisID='Gen.11.32'>Vnd Tharah ward zwey hundert vnd funff jar alt / vnd starb in Haran.</verse>
      </chapter>
      <chapter osisID='Gen.12'>
        <verse osisID='Gen.12.1'>VND der HERR sprach zu Abram / Gehe aus deinem Vaterland / vnd von deiner Freundschafft / vnd aus deines Vatershause / Jn ein Land / das ich dir zeigen wil.</verse>
        <verse osisID='Gen.12.2'>Vnd ich wil dich zum grossen Volck machen / vnd wil dich segenen / vnd dir einen grossen Namen machen / vnd solt ein Segen sein /</verse>
        <verse osisID='Gen.12.3'>Jch wil segenen die dich segenen / Vnd verfluchen die dich verfluchen. Vnd in dir sollen gesegenet werden alle Geschlecht auff Erden. Acto. 7.; Ebre. 11.; Gal. 3.</verse>
        <verse osisID='Gen.12.4'>DA zoch Abram aus / wie der HERR zu jm gesagt hatte / vnd Lot zoch mit jm / Abram aber war funff vnd siebenzig jar alt / da er aus Haran zoch.</verse>
        <verse osisID='Gen.12.5'>Also nam Abram sein weib Sarai / vnd Lot seines Bruders son / mit aller jrer Habe / die sie gewonnen hatten / vnd Seelen die sie gezeuget hatten in Haran / vnd zogen aus zu reisen in das land Canaan. Vnd als sie komen waren in dasselbige Land /</verse>
        <verse osisID='Gen.12.6'>zog Abram durch / bis an die stet Sichem / vnd an den hayn More / Denn es woneten zu der zeit die Cananiter im Lande.</verse>
        <verse osisID='Gen.12.7'>DA erschein der HERR Abram / vnd sprach / Deinem Samen wil ich dis Land geben. Vnd er bawet daselbs dem HERRN einen Altar / der jm erschienen war.</verse>
        <verse osisID='Gen.12.8'>Darnach brach er auff von dannen an einen Berg / der lag gegen dem Morgen der stad BethEl / vnd richtet seine Hütten auff / das er BethEl gegen abend / vnd Ai gegen dem morgen hatte. Vnd bawet daselbs dem HERRN einen Altar / vnd predigte von dem Namen des HERRN.</verse>
        <verse osisID='Gen.12.9'>Darnach weich Abram ferner / vnd zoch aus gegen dem mittag.</verse>
        <verse osisID='Gen.12.10'>ES kam aber eine Thewrung in das Land. Da zoch Abram hin ab in Egypten / das er sich daselbs / als ein Frembdling / enthielte / Denn die Thewrung war gros im Lande.</verse>
        <verse osisID='Gen.12.11'>Vnd da er nahe bey Egypten kam / sprach er zu seinem weibe Sarai / Sihe / Jch weis / das du ein schön Weib von angesicht bist /</verse>
        <verse osisID='Gen.12.12'>Wenn dich nu die Egypter sehen werden / so werden sie sagen / Das ist sein Weib / Vnd werden mich erwürgen vnd dich behalten.</verse>
        <verse osisID='Gen.12.13'>Lieber so sage doch / Du seist meine Schwester / Auff das mirs deste bas gehe vmb deinen willen / vnd meine Seele bey dem Leben bleibe vmb deinen willen.</verse>
        <verse osisID='Gen.12.14'>ALs nu Abram in Egypten kam / sahen die Egypter das Weib / das sie fast schön war.</verse>
        <verse osisID='Gen.12.15'>Vnd die Fürsten des Pharao sahen sie / vnd preiseten sie fur jm. Da ward sie in des Pharao haus bracht /</verse>
        <verse osisID='Gen.12.16'>Vnd er thet Abram guts / vmb jren willen / vnd er hatte schafe / rinder / esel / Knecht vnd Megde / eselin vnd kameel.</verse>
        <verse osisID='Gen.12.17'>Aber der HERR plaget den Pharao mit grossen Plagen vnd sein Haus / vmb Sarai Abrams weibs willen.</verse>
        <verse osisID='Gen.12.18'>DA rieff Pharao Abram zu sich / vnd sprach zu jm / Warumb hastu mir das gethan? Warumb sagestu mirs nicht / das dein Weib were?</verse>
        <verse osisID='Gen.12.19'>Warumb sprachstu denn / sie were deine Schwester? Derhalben ich sie mir zum Weibe nemen wolt. Vnd nu sihe / Da hastu dein weib / nim sie vnd zeuch hin.</verse>
        <verse osisID='Gen.12.20'>Vnd Pharao befalh seinen Leuten vber jm / das sie jn geleiten vnd sein Weib vnd alles was er hatte.</verse>
      </chapter>
      <chapter osisID='Gen.13'>
        <verse osisID='Gen.13.1'>ALso zoch Abram er auff aus Egypten mit seinem Weibe vnd mit allem das er hatte / vnd Lot auch mit jm / gegen dem Mittag.</verse>
        <verse osisID='Gen.13.2'>Abram aber war seer Reich von vieh / silber / vnd gold.</verse>
        <verse osisID='Gen.13.3'>Vnd er zoch jmer fort von Mittag / bis gen BethEl / an die stet / da am ersten seine Hütten war / zwischen BethEl vnd Ai /</verse>
        <verse osisID='Gen.13.4'>eben an den Ort / da er vorhin den Altar gemacht hatte / Vnd er predigt alda den Namen des HERRN. Gen. 12.</verse>
        <verse osisID='Gen.13.5'>LOt aber der mit Abram zoch / der hatte auch schaf vnd rinder vnd Hütten /</verse>
        <verse osisID='Gen.13.6'>Vnd das Land mochts nicht ertragen / das sie bey einander woneten / Denn jr Habe war gros / vnd kundten nicht bey ein ander wonen.</verse>
        <verse osisID='Gen.13.7'>Vnd war jmer zanck zwischen den Hirten vber Abrams vieh / vnd zwischen den Hirten vber Lots vieh / So woneten auch zu der zeit die Cananiter vnd Pheresiter im Lande.</verse>
        <verse osisID='Gen.13.8'>DA sprach Abram zu Lot / Lieber las nicht zanck sein zwischen mir vnd dir / vnd zwischen meinen vnd deinen Hirten / denn wir sind Gebrüder.</verse>
        <verse osisID='Gen.13.9'>Stehet dir nicht alles Land offen? Lieber scheide dich von mir / Wiltu zur Lincken / so wil ich zur rechten / Oder wiltu zur rechten / so wil ich zur linken.</verse>
        <verse osisID='Gen.13.10'>Da hub Lot seine augen auff / vnd besahe die gantze Gegend am Jordan / Denn ehe der HERR Sodoma vnd Gomorra verderbet / war sie wasserreich / bis man gen Zoar kompt / als ein Garten des HERRN / gleich wie Egyptenland.</verse>
        <verse osisID='Gen.13.11'>DA erwelet jm Lot / die gantze Gegend am Jordan / vnd zoch gegen Morgen. Also scheidet sich ein Bruder von dem andern /</verse>
        <verse osisID='Gen.13.12'>das Abram wonet im lande Canaan / vnd Lot in den stedten der selben Gegend / vnd setzt seine Hütten gen Sodom /</verse>
        <verse osisID='Gen.13.13'>Aber die Leute zu Sodom waren böse / vnd sundigeten seer wider den HERRN. Ezech. 16.</verse>
        <verse osisID='Gen.13.14'>DA nu Lot sich von Abram gescheiden hatte / sprach der HERR zu Abram / Heb deine Augen auff / vnd sihe von der stet an da du wonest / gegen Mitternacht / gegen dem Mittag / gegen dem Morgen / vnd gegen dem Abend /</verse>
        <verse osisID='Gen.13.15'>Denn alle das Land / das du sihest / wil ich dir geben vnd deinem Samen ewiglich.</verse>
        <verse osisID='Gen.13.16'>Vnd wil deinen Samen machen wie den staub auff erden / Kan ein Mensch den staub auff erden zelen / der wird auch deinen Samen zelen.</verse>
        <verse osisID='Gen.13.17'>Darumb so mach dich auff / vnd zeuch durch das Land / in die lenge vnd breite / denn dir wil ichs geben.</verse>
        <verse osisID='Gen.13.18'>Also erhub Abram seine Hütten / kam vnd wonet im Hayn Mamre / der zu Hebron ist / Vnd bawet daselbs dem HERRN einen Altar. Gen. 12.</verse>
      </chapter>
      <chapter osisID='Gen.14'>
        <verse osisID='Gen.14.1'>VND es begab sich zu der zeit des königes Amraphel von Sinear Arioch des königes von Elassar / Kedor Laomor des königes von Elam / vnd Thideal des königes der Heiden /</verse>
        <verse osisID='Gen.14.2'>Das sie kriegten mit Bera dem könige von Sodom / vnd mit Birsa dem könige von Gomorra / vnd mit Sineab dem könige von Adama / vnd mit Semeber dem könige von Zeboim / vnd mit dem könige von Bela / die heisst Zoar.</verse>
        <verse osisID='Gen.14.3'>DJese kamen alle zusamen in das tal Siddim / da nu das Saltzmeer ist /</verse>
        <verse osisID='Gen.14.4'>Denn sie waren zwelff jar vnter dem könige KedorLaomor gewesen / vnd im dreizehenden jar waren sie von jm abgefallen.</verse>
        <verse osisID='Gen.14.5'>Darumb kam KedorLaomor vnd die Könige die mit jm waren / im vierzehenden jar / vnd schlugen die Risen zu AstarothKarnaim / vnd die Susim zu Ham / vnd die Emim in dem felde Kiriathaim /</verse>
        <verse osisID='Gen.14.6'>vnd die Horiter auff jrem gebirge Seir / bis an die breite Pharan / welche an die wüsten stösst.</verse>
        <verse osisID='Gen.14.7'>Darnach wandten sie vmb / vnd kamen an den born Mispat / das ist Kades / vnd schlugen das gantze Land der Amalekiter / dazu die Amoriter / die zu HazezonThamar woneten.</verse>
        <verse osisID='Gen.14.8'>DA zogen aus der könig von Sodom / der könig von Gomorra / der könig von Adama / der könig von Zeboim / vnd der könig von Bela / die Zoar heisst / vnd rüsten sich zu streiten / im tal Siddim /</verse>
        <verse osisID='Gen.14.9'>mit KedorLaomor / dem könige von Elam / vnd mit Thideal dem könige der Heiden / vnd mit Amraphel dem könige von Sinear / vnd mit Arioch dem könige von Elassar / vier Könige mit fünffen /</verse>
        <verse osisID='Gen.14.10'>Vnd das tal Siddim hatte viel Thongruben. ABer der König von Sodom vnd Gomorra wurden daselbs in die Flucht geschlagen vnd nidergelegt / vnd was vberbleib / flohe auff das Gebirge.</verse>
        <verse osisID='Gen.14.11'>Da namen sie alle habe zu Sodom vnd Gomorra vnd alle speise / vnd zogen da von.</verse>
        <verse osisID='Gen.14.12'>Sie namen auch mit sich Lot Abrams bruder son vnd seine habe / Denn er wonete zu Sodom / vnd zogen da von.</verse>
        <verse osisID='Gen.14.13'>DA kam einer der entrunnen war / vnd sagets Abram an dem auslender / der da wonet im hayn Mamre des Amoriter / welcher ein Bruder war Escol vnd Aner / Diese waren mit Abram im Bund.</verse>
        <verse osisID='Gen.14.14'>Als nu Abram höret / das sein Bruder gefangen war / wapnet er seine Knechte / drey hundert vnd achzehen / in seinem Hause geborn / vnd jaget jnen nach bis gen Dan /</verse>
        <verse osisID='Gen.14.15'>Vnd teilet sich / Fiel des nachts vber sie mit seinen Knechten / vnd schlug sie / vnd jaget sie bis gen Hoba / die zur lincken der stad Damascus ligt.</verse>
        <verse osisID='Gen.14.16'>Vnd bracht alle Habe wider / dazu auch Lot seinen Bruder mit seiner Habe / auch die Weiber vnd das Volck.</verse>
        <verse osisID='Gen.14.17'>ALs er nu widerkam von der schlacht des KedorLaomor vnd der Könige mit jm / giengen jm entgegen der könig von Sodom / in das feld das Königstal heisst.</verse>
        <verse osisID='Gen.14.18'>ABer Melchisedech der König von Salem / trug brotNicht das ers opfferte / sondern das er die Geste speiset vnd ehret / Dadurch Christus bedeut ist / der die Welt mit dem Euangelio speiset. vnd wein erfur. Vnd er war ein Priester Gottes des höhesten /</verse>
        <verse osisID='Gen.14.19'>Vnd segnet jn / vnd sprach / Gesegnet seistu Abram dem höhesten Gott / der Himel vnd Erden besitzt /</verse>
        <verse osisID='Gen.14.20'>Vnd gelobet sey Gott der höhest / der deine Feinde in deine hand beschlossen hat. Vnd dem selben gab Abram den Zehenden von allerley. Ebre. 7.</verse>
        <verse osisID='Gen.14.21'>DA sprach der könig von Sodom zu Abram / Gib mir die Leute / die Güter behalt dir.</verse>
        <verse osisID='Gen.14.22'>Aber Abram sprach zu dem könige von Sodom / Jch hebe meine hende auff zu dem HERRN / dem höhesten Gott / der Himel vnd Erden besitzt /</verse>
        <verse osisID='Gen.14.23'>Das ich von allem das dein ist / nicht einen faden noch einen schuchrimen nemen wil / Das du nicht sagest / du habest Abram reich gemacht.</verse>
        <verse osisID='Gen.14.24'>Ausgenomen was die Jünglinge verzehret haben / vnd die menner Aner / Escol vnd Mamre / die mit mir gezogen sind / die las jr Teil nemen.</verse>
      </chapter>
      <chapter osisID='Gen.15'>
        <verse osisID='Gen.15.1'>NAch diesen Geschichten begab sichs / das zu Abram geschach das wort des HERRN im Gesicht / vnd sprach / Fürchte dich nicht Abram / Jch bin dein Schilt / vnd dein seer grosser Lohn.</verse>
        <verse osisID='Gen.15.2'>Abram sprach aber / HErr HERR / Was wiltu mir geben? Jch gehe dahin on Kinder / vnd mein Hausuogt hat einen Son / dieser Elieser von Damasco.</verse>
        <verse osisID='Gen.15.3'>Vnd Abram sprach weiter / Mir hastu keinen Samen gegeben / Vnd sihe / der Son meines gesinds / sol mein Erbe sein.</verse>
        <verse osisID='Gen.15.4'>VND sihe / der HERR sprach zu jm / Er sol nicht dein Erbe sein / Sondern der von deinem Leibe komen wird / der sol dein Erbe sein.</verse>
        <verse osisID='Gen.15.5'>Vnd er hies jn hin aus gehen / vnd sprach / Sihe gen Himel / vnd zele die sterne / Kanstu sie zelen? Vnd sprach zu jm / Also sol dein Same werden /</verse>
        <verse osisID='Gen.15.6'>Abram gleubte dem HERRN / Vnd das rechent er jm zur Gerechtigkeit. Gen. 17.; Rom. 4.; Gal. 3.; Ebre. 11.</verse>
        <verse osisID='Gen.15.7'>VND er sprach zu jm / Jch bin der HERR / der dich von Vr aus Chaldea gefurt hat / das ich dir dis Land zu besitzen gebe.</verse>
        <verse osisID='Gen.15.8'>Abram aber sprach HErr HERR / Wo bey sol ichs mercken / das ichs besitzen werde?</verse>
        <verse osisID='Gen.15.9'>Vnd er sprach zu jm / Bringe mir eine dreyierige Kue / vnd ein dreyierige Zigen / vnd ein dreyierigen Wider / vnd eine Dordeltauben / vnd eine Jungetauben.</verse>
        <verse osisID='Gen.15.10'>Vnd er bracht jm solchs alles / vnd zurteilet es mitten von ander / vnd leget ein teil gegen das ander vber / aber die Vogel zurteilet er nicht.</verse>
        <verse osisID='Gen.15.11'>Vnd das GeuogelDas geuogel / vnd der rauchend ofen vnd der fewrige brand / bedeuten die Egypter / die Abrahams kinder verfolgen solten. Aber Abram scheucht sie dauon das ist / Gott erlöset sie vmb der verheissung willen / Abram versprochen. Das aber er nach der Sonen vntergang erschrickt / bedeut / Das Gott seinem Samen eine zeit verlassen wolt / das sie verfolget würden / wie der HERR selbs hie deutet. Also gehet es auch allen Gleubigen / das sie verlassen / vnd doch erlöset werden. fiel auff die ass / Aber Abram scheuchet sie dauon.</verse>
        <verse osisID='Gen.15.12'>DA nu die Sonne vnter gegangen war / fiel ein tieffer Schlaff auff Abram / Vnd sihe / schrecken vnd grosse finsternis vberfiel jn.</verse>
        <verse osisID='Gen.15.13'>Da sprach er zu Abram / Das soltu wissen / Das dein Same wird frembd sein in einem Lande das nicht sein ist / vnd da wird man sie zu dienen zwingen vnd plagen vier hundert jar.</verse>
        <verse osisID='Gen.15.14'>Aber ich wil richten das Volck / dem sie dienen müssen. Darnach sollen sie ausziehen mit grossem Gut.</verse>
        <verse osisID='Gen.15.15'>Vnd du solt faren zu deinen Vetern mit frieden / vnd in gutem Alter begraben werden /</verse>
        <verse osisID='Gen.15.16'>Sie aber sollen nach vier Mansleben wider hieher komen / Denn die missethat der Amoriter ist noch nicht alle.</verse>
        <verse osisID='Gen.15.17'>Als nu die Sonne vntergegangen / vnd finster worden war / Sihe / da rauchete ein Ofen / vnd ein Fewerflammen fuhr zwisschen den stücken hin. Act. 7.; Exod. 12.</verse>
        <verse osisID='Gen.15.18'>AN dem tage machte der HERR einen Bund mit Abram / vnd sprach / Deinem Samen wil ich dis Land geben / von dem wasser Egypti an / bis an das grosse wasser Phrat /</verse>
        <verse osisID='Gen.15.19'>die Keniter / die Kinisiter / die Kadmoniter /</verse>
        <verse osisID='Gen.15.20'>die Hithiter / die Pheresiter / die Risen /</verse>
        <verse osisID='Gen.15.21'>die Amoriter / die Cananiter / die Gergesiter / die Jebusiter.</verse>
      </chapter>
      <chapter osisID='Gen.16'>
        <verse osisID='Gen.16.1'>SArai Abrams weib gebar jm nichts / Sie hatte aber eine Egyptische magd / die hies Hagar.</verse>
        <verse osisID='Gen.16.2'>Vnd sie sprach zu Abram / Sihe / der HERR hat mich verschlossen / das ich nichts geberen kan / Lieber / lege dich zu meiner Magd / ob ich doch vieleicht aus jr mich bawenDas ist / kinder kriegen. müge. Abram der gehorcht der stimme Sarai.</verse>
        <verse osisID='Gen.16.3'>Da nam Sarai Abrams weib jr Egyptische magd Hagar / vnd gab sie Abram jrem Man zum Weibe / nach dem sie zehen jar im lande Canaan gewonet hatten. Psal. 127.; Exo. 2.</verse>
        <verse osisID='Gen.16.4'>VND er legt sich zu Hagar / die ward schwanger. Als sie nu sahe / das sie schwanger war / achtet sie jr Frawen geringe gegen sich.</verse>
        <verse osisID='Gen.16.5'>Da sprach Sarai zu Abram / Du thust vnrecht an mir / Jch hab meine Magd dir beygelegt / Nu sie aber sihet / das sie schwanger worden ist / mus ich geringe geachtet sein gegen jr / Der HERR sey Richter zwischen mir vnd dir.</verse>
        <verse osisID='Gen.16.6'>Abram aber sprach zu Sarai / Sihe / Deine Magd ist vnter deiner gewalt / thue mit jr wie dirs gefelt. DA sie nu Sarai wolt demütigen flohe sie von jr.</verse>
        <verse osisID='Gen.16.7'>Aber der Engel des HERRN fand sie bey einem Wasserbrun in der wüsten / nemlich / bey dem Brun am wege zu Sur /</verse>
        <verse osisID='Gen.16.8'>der sprach zu jr / Hagar Sarai magd / wo komstu her? vnd wo wiltu hin? Sie sprach / Jch bin von meiner Frawen Sarai geflohen.</verse>
        <verse osisID='Gen.16.9'>Vnd der Engel des HERRN sprach zu jr / Kere vmb wider zu deiner Frawen / vnd demütige dich vnter jre hand.</verse>
        <verse osisID='Gen.16.10'>VND der Engel des HERRN sprach zu jr / Jch wil deinen Samen also mehren / das er fur grosser menge nicht sol gezelet werden.</verse>
        <verse osisID='Gen.16.11'>Weiter sprach der Engel des HERRN zu jr / Sihe / Du bist schwanger worden / vnd wirst einen Son geberen / des namen soltu JsmaelHeist Gott erhöret. heissen / Darumb / das der HERR dein elend erhöret hat.</verse>
        <verse osisID='Gen.16.12'>Er wird ein wilder Mensch sein / Seine hand wider jderman / vnd jedermans hand wider jn / vnd wird gegen allen seinen Brüdern wonen.</verse>
        <verse osisID='Gen.16.13'>VND sie hies den Namen des HERRN / der mit jr redet / Du Gott sihest mich / denn sie sprach / Gewislich hie hab ich gesehen den / der mich hernach angesehen hat /</verse>
        <verse osisID='Gen.16.14'>Darumb hies sie den Brunnen / ein brunnen des Lebendigen / der mich angesehen hat / welcher Brun ist zwischen Kades vnd Bared.</verse>
        <verse osisID='Gen.16.15'>VND Hagar gebar Abram einen son / vnd Abram hies den Son / den jm Hagar gebar / Jsmael.</verse>
        <verse osisID='Gen.16.16'>Vnd Abram war sechs vnd achzig jar alt / da jm Hagar den Ismael gebar.</verse>
      </chapter>
      <chapter osisID='Gen.17'>
        <verse osisID='Gen.17.1'>ALs nu Abram neun vnd neunzig jar alt war / erschein jm der HERR / vnd sprach zu jm / Jch bin der allmechtige Gott / wandele fur mir / vnd sey from.</verse>
        <verse osisID='Gen.17.2'>Vnd ich wil meinen Bund zwischen mir vnd dir machen / vnd wil dich fast seer mehren.</verse>
        <verse osisID='Gen.17.3'>Da fiel Abram auff sein angesicht. VND Gott redet weiter mit jm / vnd sprach /</verse>
        <verse osisID='Gen.17.4'>Sihe / Jch bins / vnd hab meinen Bund mit dir / Vnd du solt ein Vater vieler Völcker werden /</verse>
        <verse osisID='Gen.17.5'>Darumb soltu nicht mehr AbramAbram Heisst hoher Vater. Abraham aber der Hauffen Vater wiewol die selben hauffen nur mit einem Buchstaben angezeigt werden in seinem namen / nicht on vrsach. heissen / sondern Abraham sol dein name sein / Denn Jch habe dich gemacht / vieler völcker Vater.</verse>
        <verse osisID='Gen.17.6'>Vnd wil dich fast seer fruchtbar machen / vnd wil von dir Völcker machen / vnd sollen auch Könige von dir komen. Rom. 4.</verse>
        <verse osisID='Gen.17.7'>VND ich wil auffrichten meinen Bund / zwischen mir vnd dir / vnd deinem Samen nach dir / bey jren NachkomenLedorotham / das ist so lang jr ding wehren wird / Denn Mose hie mit deutet / das jr ding solle endlich auffhören / vnd ein anders komen. / das es ein ewiger Bund sey / Also das ich dein Gott sey / vnd deines Samens nach dir.</verse>
        <verse osisID='Gen.17.8'>Vnd wil dir vnd deinem Samen nach dir geben das Land da du ein Frembdling innen bist / nemlich / das gantze land Canaan / zu ewiger besitzung / Vnd wil jr Gott sein.</verse>
        <verse osisID='Gen.17.9'>VND Gott sprach zu Abraham / So halt nu meinen Bund / du vnd dein Same nach dir / bey jren Nachkomen.</verse>
        <verse osisID='Gen.17.10'>Das ist aber mein Bund den jr halten solt zwischen mir vnd euch / vnd deinem Samen nach dir / Alles was Menlich ist vnter euch / sol beschnitten werden.</verse>
        <verse osisID='Gen.17.11'>Jr solt aber die vorhaut an ewrem Fleisch beschneiten / Dasselb sol ein Zeichen sein / des Bunds / zwischen mir vnd euch.</verse>
        <verse osisID='Gen.17.12'>Ein jglichs Kneblin wens acht tag alt ist / solt jr beschneiten bey ewern Nachkomen. Desselben gleichen auch alles was Gesinds da heim geborn / oder erkaufft ist von allerley frembden / die nicht ewrs Samens sind /</verse>
        <verse osisID='Gen.17.13'>Also sol mein Bund an ewrem Fleisch sein zum ewigen bund.</verse>
        <verse osisID='Gen.17.14'>Vnd wo ein Kneblin nicht wird beschnitten / an der vorhaut seines Fleischs / Des Seele sol ausgerottet werden aus seinem Volck / darumb / das es meinen Bund vnterlassen hat. Act. 7.; Luc. 2.</verse>
        <verse osisID='Gen.17.15'>VND Gott sprach abermal zu Abraham / Du solt dein weib Sarai / nicht mehr Sarai heissen / sondern Sara sol jr namen sein /</verse>
        <verse osisID='Gen.17.16'>Denn ich wil sie segenen. Vnd von jr wil ich dir einen Son geben / Denn ich wil sie segenen / vnd Völcker sollen aus jr werden / vnd Könige vber viel Völcker.</verse>
        <verse osisID='Gen.17.17'>Da fiel Abraham auff sein angesicht vnd lachet / vnd sprach in seinem hertzen / sol mir hundert jar alt ein Kind geboren werden / vnd Sara neunzig jar alt geberen? Gen. 18.; Gen. 21.</verse>
        <verse osisID='Gen.17.18'>VND Abraham sprach zu Gott / Ah das Jsmael leben solt fur dir.</verse>
        <verse osisID='Gen.17.19'>Da sprach Gott / Ja / Sara dein Weib sol dir einen Son geberen / den soltu Jsaac heissen / Denn mit jm wil ich meinen ewigen Bund auffrichten / vnd mit seinem Samen nach jm.</verse>
        <verse osisID='Gen.17.20'>Dazu vmb Jsmael habe ich dich auch erhöret / Sihe / Jch habe jn gesegnet / vnd wil jn fruchtbar machen / vnd mehren fast seer / Zwelff Fürsten wird er zeugen / vnd wil jn zum grossen Volck machen.</verse>
        <verse osisID='Gen.17.21'>Aber meinen Bund wil ich auffrichten mit Jsaac / den dir Sara geberen sol / vmb diese zeit im andern jar.</verse>
        <verse osisID='Gen.17.22'>Vnd er höret auff mit jm zu reden / vnd Gott fuhr auff von Abraham.</verse>
        <verse osisID='Gen.17.23'>DA nam Abraham seinen son Jsmael / vnd alle Knechte die da heim geboren / vnd alle die erkaufft / vnd alles was Mans namen war in seinem Hause / vnd beschneit die vorhaut an jrem Fleisch eben desselbigen tages / wie jm Gott gesagt hatte.</verse>
        <verse osisID='Gen.17.24'>Vnd Abraham war neun vnd neunzig jar alt / da er die Vorhaut an seinem Fleisch beschneit.</verse>
        <verse osisID='Gen.17.25'>Jsmael aber sein Son war dreizehen jar alt / da seines Fleischs vorhaut beschnitten ward.</verse>
        <verse osisID='Gen.17.26'>Eben auff einen tag / worden sie alle beschnitten / Abraham / sein son Jsmael /</verse>
        <verse osisID='Gen.17.27'>vnd was Mans namen in seinem Hause war / daheim geborn / vnd erkaufft von frembden / Es ward alles mit jm beschnitten.</verse>
      </chapter>
      <chapter osisID='Gen.18'>
        <verse osisID='Gen.18.1'>VND der HERR erschein jm im Hayn Mamre / da er sas an der thür seiner Hütten / da der tag am heissesten war.</verse>
        <verse osisID='Gen.18.2'>Vnd als er seine augen auffhub / vnd sahe / da stunden drey Menner gegen jm. Vnd da er sie sahe / lieff er jnen entgegen / von der thür seiner Hütten / vnd bücket sich niderFur einem felt er nider / vnd redet auch als mit einem / vnd doch mit dreien. Da ist die Dreifaltigkeit in Gott angezeigt. auff die Erden /</verse>
        <verse osisID='Gen.18.3'>vnd sprach / HERR Hab ich gnade funden fur deinen Augen / So gehe nicht fur deinem Knecht vber.</verse>
        <verse osisID='Gen.18.4'>Man sol euch wenig Wassers bringen / vnd ewre Füsse wasschen / vnd lehnet euch vnter den Bawm.</verse>
        <verse osisID='Gen.18.5'>Vnd ich wil euch ein bissen Brots bringen / das jr ewr Hertz labet / darnach solt jr fort gehen / Denn darumb seid jr zu ewrem Knecht komen. Sie sprachen / Thu / wie du gesagt hast. Ebre. 13.</verse>
        <verse osisID='Gen.18.6'>ABraham eilet in die hütten zu Sara / vnd sprach / Eile vnd menge drey mas Semelmelh / knete / vnd backe Kuchen.</verse>
        <verse osisID='Gen.18.7'>Er aber lieff zu den Rindern / vnd holet ein zart gut Kalb / vnd gabs dem Knaben / Der eilet vnd bereitets zu.</verse>
        <verse osisID='Gen.18.8'>Vnd er trug auff Butter vnd Milch / vnd von dem Kalbe das er zubereit hatte / vnd satzts jnen fur / vnd trat fur sie vnter dem Bawm / vnd sie assen. Math. 13.</verse>
        <verse osisID='Gen.18.9'>DA sprachen sie zu jm / Wo ist dein weib Sara? Er antwortet / Drinnen in der Hütten.</verse>
        <verse osisID='Gen.18.10'>Da sprach er / Jch wil wider zu dir komen / so ich lebe / Sihe / so sol Sara dein weib einen Son haben. Das höret Sara / hinder jm / hinder der thür der Hütten.</verse>
        <verse osisID='Gen.18.11'>Vnd sie waren beide / Abraham vnd Sara alt vnd wol betaget / Also das es Sara nicht mehr gieng / nach der Weiber weise.</verse>
        <verse osisID='Gen.18.12'>Darumb lachet sie bey sich selbs / vnd sprach / Nu ich alt bin / sol ich noch wollust pflegen / vnd mein Herr auch alt ist. 1. Pet. 3.</verse>
        <verse osisID='Gen.18.13'>DA sprach der HERR zu Abraham / Warumb lachet des Sara / vnd spricht / Meinstu das war sey / das ich noch geberen werde / so ich doch alt bin?</verse>
        <verse osisID='Gen.18.14'>Solt dem HERRN etwas vmmüglich sein? Vmb diese zeit wil ich wider zu dir komen so ich lebeGott als ein Mensch / Gene. 3. Adam / Wo bistu? Jtem Gen. xj. Jch wil hin ab fahren vnd sehen. Gen. 19. Jch wil sehen / obs so sey. Denn dis wort (So ich Lebe) setze es wo du wilt so lauts doch nicht. Als wenn er von der Frucht / oder Eltern wolt sagen / Du solt einen Son haben / so er lebet / oder / so jr lebet. Meinstu er wisse nicht ob der Son oder die Eltern leben werden Ja wo sie nichtigewis leben würden was were die verheissung?  / So sol Sara einen Son haben.</verse>
        <verse osisID='Gen.18.15'>Da leugnete Sara / vnd sprach / Jch habe nicht gelachet / Denn sie furcht sich / Aber er sprach / Es ist nicht also / du hast gelacht. 4. Reg. 4.; Rom. 9.</verse>
        <verse osisID='Gen.18.16'>Da stunden die menner auff von dannen / vnd wandten sich gegen Sodom / Vnd Abraham gieng mit jnen / das er sie geleitet.</verse>
        <verse osisID='Gen.18.17'>Da sprach der HERR / Wie kan ich Abraham verbergen / was ich thu?</verse>
        <verse osisID='Gen.18.18'>Sintemal er ein gros vnd mechtiges Volck sol werden / vnd alle Völcker auff Erden in jm gesegnet werden sollen.</verse>
        <verse osisID='Gen.18.19'>Denn ich weis / er wird befelhen seinen Kindern / vnd seinem Hause nach jm / das sie des HERRN wege halten / vnd thun was recht vnd gut ist / Auff das der HERR auff Abraham komen lasse / was er jm verheissen hat.</verse>
        <verse osisID='Gen.18.20'>VND der HERR sprach / Es ist ein geschrey zu Sodom vnd Gomorra / das ist gros / vnd jre Sünde sind fast schwere.</verse>
        <verse osisID='Gen.18.21'>Darumb wil ich hin abfaren / vnd sehen / Ob sie alles gethan haben / nach dem geschrey das fur mich komen ist / Oder obs nicht also sey / das ichs wisse.</verse>
        <verse osisID='Gen.18.22'>Vnd die Menner wandten jr angesicht / vnd giengen gen Sodom. Ezech. 16. ABer Abraham bleib stehen fur dem HERrn /</verse>
        <verse osisID='Gen.18.23'>vnd trat zu jm / vnd sprach / Wiltu denn den Gerechten mit den Gottlosen vmbbringen?</verse>
        <verse osisID='Gen.18.24'>Es möchten vieleicht funffzig Gerechten in der stad sein / Woltestu die vmbbringen / vnd dem Ort nicht vergeben vmb funffzig Gerechter willen / die drinnen weren?</verse>
        <verse osisID='Gen.18.25'>Das sey ferne von dir / das du das thust / vnd tödtest den Gerechten mit den Gottlosen / das der Gerechte sey gleich wie der Gottlose / Das sey ferne von dir / der du aller welt Richter bist / Du wirst so nicht richten.</verse>
        <verse osisID='Gen.18.26'>Der HERR sprach / Finde ich funffzig Gerechten zu Sodom in der stad / so wil ich vmb jrer willen alle den Orten vergeben.</verse>
        <verse osisID='Gen.18.27'>ABraham antwortet / vnd sprach / Ah sihe / Jch hab mich vnterwunden / zu reden mit dem HErrn / wiewol ich Erde vnd Asschen bin /</verse>
        <verse osisID='Gen.18.28'>Es möchten vieleicht fünff weniger / denn funffzig Gerechten drinnen sein / Woltestu denn die gantze Stad verderben vmb der funffe willen? Er sprach / Finde ich drinnen fünff vnd vierzig / So wil ich sie nicht verdeben.</verse>
        <verse osisID='Gen.18.29'>Vnd er fuhr weiter mit jm zu reden / vnd sprach / Man möcht vieleicht vierzig drinnen finden. Er aber sprach / Jch wil jnen nichts thun / vmb vierziger willen.</verse>
        <verse osisID='Gen.18.30'>ABraham sprach / Zürne nicht HErr / das ich noch mehr rede / Man möcht vieleicht dreissig drinnen finden. Er aber sprach / Finde ich dreissig drinnen / So wil ich jnen nichts thun.</verse>
        <verse osisID='Gen.18.31'>Vnd er sprach / Ah sihe / Jch habe mich vnterwunden mit dem HErrn zu reden / Man möcht vieleicht zwenzig drinnen finden. Er antwortet / Jch wil sie nicht verderben vmb der zwenzig willen.</verse>
        <verse osisID='Gen.18.32'>Vnd er sprach / Ah zürne nicht HErr / das ich nur noch ein mal rede / Man möchte vieleicht zehen drinnen finden. Er aber sprach / Jch wil sie nicht verderben / vmb der zehen willen.</verse>
        <verse osisID='Gen.18.33'>VND der HERR gieng hin / da er mit Abraham ausgeredt hatte / Vnd Abraham keret wider hin an seinen Ort.</verse>
      </chapter>
      <chapter osisID='Gen.19'>
        <verse osisID='Gen.19.1'>Dje zween Engel kamen gen Sodom des abends. Lot aber sas zu Sodom vnter dem thor / Vnd da er sie sahe / stund er auff jnen entgegen / vnd bücket sich mit seinem angesicht auff die erden.</verse>
        <verse osisID='Gen.19.2'>Vnd sprach / Sihe / HErr / Keret doch ein zum hause ewers Knechts / vnd bleibet vber nacht / Lasset ewr Füsse wasschen / So stehet jr morgens früe auff / vnd ziehet ewr strasse. Aber sie sprachen / Nein / Sondern wir wollen vber nacht auff der gassen bleiben.</verse>
        <verse osisID='Gen.19.3'>Da nötiget er sie fast / Vnd sie kereten zu jm ein / vnd kamen in sein Haus. Vnd er macht jnen ein Mal / vnd buch vngeseurte Kuchen / vnd sie assen. Ebre. 13.</verse>
        <verse osisID='Gen.19.4'>ABer ehe sie sich legten / kamen die Leute der stad Sodom / vnd vmbgaben das Haus / jung vnd alt / das gantze Volck aus allen enden.</verse>
        <verse osisID='Gen.19.5'>Vnd fodderten Lot / vnd sprachen zu jm / Wo sind die Menner / die zu dir komen sind diese nacht? Füre sie eraus zu vns / das wir sie erkennen.</verse>
        <verse osisID='Gen.19.6'>LOt gieng eraus zu jnen fur die thür / vnd schlos die thür hinder jm zu /</verse>
        <verse osisID='Gen.19.7'>vnd sprach / Ah lieben Brüder / Thut nicht so vbel.</verse>
        <verse osisID='Gen.19.8'>Sihe / ich habe zwo Töchter / die haben noch keinen Man erkennet / die wil ich eraus geben vnter euch / vnd thut mit jnen / was euch gefellet / Alleine diesen Mennern thut nichts / Denn darumb sind sie vnter die schatten meines dachs eingegangen.</verse>
        <verse osisID='Gen.19.9'>Sie aber sprachen / Kom hie her / Da sprachen sie / Du bist der einiger Frembdling hie / vnd wilt regieren / Wolan / wir wollen dich bas plagen denn jene. VND sie drungen hart auff den man Lot / Vnd da sie hinzu lieffen / vnd wolten die thür auffbrechen /</verse>
        <verse osisID='Gen.19.10'>griffen die Menner hinaus / vnd zogen Lot hin ein zu jnen ins Haus / vnd schlossen die thür zu.</verse>
        <verse osisID='Gen.19.11'>Vnd die Menner fur der thür am Hause / worden mit Blindheit geschlagen / beide klein vnd gros / bis sie müde wurden / vnd die thür nicht finden kundten. 2. Pet. 2.</verse>
        <verse osisID='Gen.19.12'>VND die Menner sprachen zu Lot / Hastu noch jrgend hie einen Eidam vnd Söne vnd Töchter / vnd wer dich angehöret in der Stad / den füre aus dieser stet /</verse>
        <verse osisID='Gen.19.13'>Denn wir werden diese stet verderben / Darumb das jr geschrey gros ist fur dem HERRN / der hat vns gesand sie zuuerderben.</verse>
        <verse osisID='Gen.19.14'>Da gieng Lot hinaus / vnd redet mit seinen Eidam / die seine Töchter nemen solten / Machet euch auff / vnd gehet aus diesem Ort / Denn der HERR wird diese Stad verderben / Aber es war jnen lecherlich.</verse>
        <verse osisID='Gen.19.15'>DA nu die Morgenröte auffgieng / hiessen die Engel den Lot eilen / vnd sprachen / Mach dich auff / nim dein Weib vnd deine zwo Töchter / die furhanden sind / Das du nicht auch vmbkomest in der missethat dieser Stad.</verse>
        <verse osisID='Gen.19.16'>Da er aber verzog / ergriffen die Menner jn / vnd sein Weib / vnd seine zwo Töchter bey der hand / darumb das der HERR sein verschonet / vnd füreten jn hin aus vnd liessen jn aussen fur der Stad.</verse>
        <verse osisID='Gen.19.17'>VND als er jn hatte hin aus gebracht / sprach er / Errette deine Seele / vnd sihe nicht hinder dich / auch stehe nicht in dieser gantzen gegend / Auff dem Berge errette dich / das du nicht vmbkomest.</verse>
        <verse osisID='Gen.19.18'>Aber Lot sprach zu jnen / Ah nein HErr /</verse>
        <verse osisID='Gen.19.19'>Sihe / die weil dein Knecht gnade funden hat fur deinen Augen / So woltestu deine Barmhertzigkeit gros machen / die du an mir gethan hast / das du meine Seele bey dem leben erhieltest / Jch kan mich nicht auff dem Berge erretten / es möcht mich ein vnfal ankomen / das ich stürbe.</verse>
        <verse osisID='Gen.19.20'>Sihe / da ist eine Stad / nahe / dar ein ich fliehen mag / vnd ist klein / daselbs wil ich mich erretten / Jst sie doch klein / das meine Seele lebendig bleibe.</verse>
        <verse osisID='Gen.19.21'>DA sprach er zu jm / Sihe / Jch hab auch in diesem stück dich angesehen / das ich die Stad nicht vmbkere / da von du geredt hast.</verse>
        <verse osisID='Gen.19.22'>Eile vnd errette dich daselbs / Denn ich kan nichts thun / bis das du hin ein komest / Da her ist diese stad genennet / ZoarHeisst klein. .</verse>
        <verse osisID='Gen.19.23'>Vnd die Sonne war auffgegangen auff erden / da Lot gen Zoar einkam.</verse>
        <verse osisID='Gen.19.24'>DA lies der HERR Schwebel vnd Fewr regenen von dem HERRN vom Himel erab / auff Sodom vnd Gomorra /</verse>
        <verse osisID='Gen.19.25'>vnd keret die Stedte vmb / die gantze gegend / vnd alle Einwoner der stedte / vnd was auff dem Lande gewachsen war.</verse>
        <verse osisID='Gen.19.26'>Vnd sein Weib sahe hinder sich / vnd ward zur Saltzseule. Luc. 17.; 2. Pet. 2.</verse>
        <verse osisID='Gen.19.27'>ABraham aber macht sich des morgens früe auff an den Ort / da er gestanden war / fur dem HERRN /</verse>
        <verse osisID='Gen.19.28'>Vnd wand sein angesicht gegen Sodom vnd Gomorra / vnd alles Land der gegend / vnd schawet / Vnd sihe / da gieng ein Rauch auff vom Lande / wie ein rauch vom ofen.</verse>
        <verse osisID='Gen.19.29'>Denn da Gott die Stedte in der gegend verderbet / gedachte er an Abraham / vnd geleitet Lot aus den stedten die er vmbkeret / darin Lot wonete.</verse>
        <verse osisID='Gen.19.30'>Vnd lot zoch aus zoar / an bleib auff dem Berge mit seinen beiden Töchtern / Denn er furchte sich zu Zoar zu bleiben / vnd bleib also in einer Höle mit seinen beiden Töchtern.</verse>
        <verse osisID='Gen.19.31'>Da sprach die Elteste zu der Jüngsten / Vnser Vater ist alt / vnd ist kein Man mehr auff erden / der vns beschlaffen müge / nach aller Welt weise.</verse>
        <verse osisID='Gen.19.32'>So kom / las vns vnserm Vater wein zu trincken geben / vnd bey jm schlaffen / das wir Samen von vnserm Vater erhalten.</verse>
        <verse osisID='Gen.19.33'>Also gaben sie jrem Vater wein zu trincken in der selben nacht. Vnd die Erste gieng hin ein / vnd legt sich zu jrem Vater / vnd er wards nicht gewar / da sie sich leget / noch da sie auffstund.</verse>
        <verse osisID='Gen.19.34'>DES morgens sprach die Elteste zu der Jüngsten / Sihe / ich hab gestern bey meinem Vater gelegen / Las vns jm diese nacht auch Wein zu trincken geben / das du hin eingehest / vnd legest dich zu jm / das wir Samen von vnserm Vater erhalten.</verse>
        <verse osisID='Gen.19.35'>Also gaben sie jrem Vater die nacht auch Wein zu trinken. Vnd die Jüngest macht sich auch auff / vnd leget sich zu jm / Vnd er wards nicht gewar / da sie sich leget noch da sie auffstund.</verse>
        <verse osisID='Gen.19.36'>ALso wurden die beide töchter Lots schwanger von jrem Vater /</verse>
        <verse osisID='Gen.19.37'>Vnd die Elteste gebar einen Son / den hies sie Moab / Von dem komen her die Moabiter / bis auff diesen heutigen tag.</verse>
        <verse osisID='Gen.19.38'>Vnd die Jüngste gebar auch einen Son / den hies sie / das kind Ammi / Von dem komen die kinder Ammon bis auff den heutigen tag.</verse>
      </chapter>
      <chapter osisID='Gen.20'>
        <verse osisID='Gen.20.1'>ABraham aber zoch von dannen ins Land gegen Mittag / vnd wonete zwischen Kades vnd Sur / vnd ward ein Frembdling zu Gerar.</verse>
        <verse osisID='Gen.20.2'>Vnd sprach von seinem weibe Sara / Es ist meine Schwester. Da sandte Abimelech der König zu Gerar nach jr / vnd lies sie holen.</verse>
        <verse osisID='Gen.20.3'>ABer Gott kam zu Abimelech des nachts im Trawm / vnd sprach zu jm / Sihe da / du bist des tods / vmb des Weibs willen / das du genomen hast / Denn sie ist eines Mannes eheweib.</verse>
        <verse osisID='Gen.20.4'>Abimelech aber hatte sie nicht berüret / vnd sprach / HErr / Wiltu denn auch ein gerecht Volck erwürgen?</verse>
        <verse osisID='Gen.20.5'>Hat er nicht zu mir gesagt / sie ist meine Schwester? Vnd sie hat auch gesagt / er ist mein Bruder? Hab ich doch das gethan mit einfeltigem hertzen vnd vnschüldigen henden.</verse>
        <verse osisID='Gen.20.6'>VND Gott sprach zu jm im traum / Jch weis auch / das du mit einfeltigem hertzen das gethan hast / Darumb hab ich dich auch behut / das du nicht wider mich sündigetest / vnd habs dir nicht zugegeben / das du sie berürest.</verse>
        <verse osisID='Gen.20.7'>So gib nu dem Man sein Weib wider / denn er ist ein Prophet / Vnd las jn fur dich bitten / so wirstu lebendig bleiben. Wo du aber sie nicht wider gibst / so wisse / Das du des tods sterben must / vnd alles was dein ist. Psal. 105.</verse>
        <verse osisID='Gen.20.8'>DA stund Abimelech des morgens früe auff / vnd rieff allen seinen Knechten / vnd saget jnen dieses alles fur jren ohren / Vnd die Leute furchten sich seer.</verse>
        <verse osisID='Gen.20.9'>Vnd Abimelech rieff Abraham auch / vnd sprach zu jm / Warumb hastu vns das gethan? Vnd was habe ich an dir gesundiget / das du so eine grosse sunde woltest auff mich vnd mein Reich bringen? Du hast mit mir gehandelt / nicht wie man handeln sol.</verse>
        <verse osisID='Gen.20.10'>Vnd Abimelech sprach weiter zu Abraham / Was hastu gesehenWeil du ein Prophet bist / magstu was gesehen haben / das ichs verdienet habe / mit meinen sunden.  / das du solchs gethan hast?</verse>
        <verse osisID='Gen.20.11'>ABraham sprach / Jch dacht / Vieleicht ist kein Gottes furcht an diesen Orten / vnd werden mich vmb meines Weibs willen erwürgen.</verse>
        <verse osisID='Gen.20.12'>Auch ist sie warhafftig meine Schwester / denn sie ist meines Vaters tochter / aber nicht meiner Mutter tochter / vnd ist mein Weib worden.</verse>
        <verse osisID='Gen.20.13'>Da mich aber Gott ausser meines Vaters hause wandernGott hiessen mich in die jrre ziehen / als werens viel / vnd doch ein Gott. hies / sprach ich zu jr / Die barmhertzigkeit thu an mir / das / wo wir hin komen / du von mir sagest / Jch sey dein Bruder. Gen. 12.</verse>
        <verse osisID='Gen.20.14'>DA nam Abimelech schafe vnd rinder / Knecht vnd Megde / vnd gab sie Abraham / vnd gab jm wider sein weib Sara /</verse>
        <verse osisID='Gen.20.15'>Vnd sprach / Sihe da / mein Land stehet dir offen / wone wo dirs wolgefellet.</verse>
        <verse osisID='Gen.20.16'>Vnd sprach zu Sara / Sihe da / Jch habe deinem Bruder tausent silberlinge gegeben / Sihe / das sol dir eine Decke der augen sein / fur allen die bey dir sind / vnd allenthalben / Vnd das war jre straffeDie Heilligen werden seuberlich vnd mit gewinst gestrafft. Als hie Sara wird gestrafft / das sie Abraham hatte Bruder genennet / vnd kriegt grosse wolthat. .</verse>
        <verse osisID='Gen.20.17'>ABraham aber betet zu Gott / Da heilete Gott Abimelech vnd sein Weib vnd seine megde / das sie Kinder gebaren /</verse>
        <verse osisID='Gen.20.18'>Denn der HERR hatte zuuor hart verschlossen alle Mütter des hauses Abimelech / vmb Sara Abrahams weibs willen.</verse>
      </chapter>
      <chapter osisID='Gen.21'>
        <verse osisID='Gen.21.1'>VND der HERR sucht heim Sara / wie er geredt hatte / vnd thet mir jr / wie er geredt hatte.</verse>
        <verse osisID='Gen.21.2'>Vnd Sara ward schwanger / vnd gebar Abraham einen Son in seinem Alter / vmb die zeit / die jm Gott geredt hatte.</verse>
        <verse osisID='Gen.21.3'>Vnd Abraham hies seinen Son / der jm geborn war / Jsaac / den jm Sara gebar.</verse>
        <verse osisID='Gen.21.4'>Vnd beschneit jn am achten tage / wie jm Gott geboten hatte /</verse>
        <verse osisID='Gen.21.5'>Hundert jar war Abraham alt / da jm sein son Jsaac geborn ward. Ebre. 11.; Gen. 18.; Math. 1.; Luc. 3.; Gen. 17.</verse>
        <verse osisID='Gen.21.6'>VND Sara sprach / Gott hat mir ein lachen zugericht / Denn wer es hören wird / der wird mein lachen.</verse>
        <verse osisID='Gen.21.7'>Vnd sprach / Wer dürfft von Abraham sagen / das Sara kinder seuget / vnd hette jm einen Son geborn in seinem alter?</verse>
        <verse osisID='Gen.21.8'>Vnd das Kind wuchs vnd ward entwenet / Vnd Abraham macht ein gros Mal am tage / da Jsaac entwenet ward.</verse>
        <verse osisID='Gen.21.9'>VND Sara sahe den son Hagar der Egyptischen / den sie Abraham geborn hatte / das er ein Spötter war /</verse>
        <verse osisID='Gen.21.10'>Vnd sprach zu Abraham / Treibe diese Magd aus mit jrem Son / Denn dieser magd Son sol nicht erben mit meinem son Jsaac.</verse>
        <verse osisID='Gen.21.11'>Das wort gefiel Abraham seer vbel / vmb seines sons willen.</verse>
        <verse osisID='Gen.21.12'>Aber Gott sprach zu jm / Las dirs nicht vbel gefallen des Knaben vnd der Magd halben / Alles was Sara dir gesagt hat / dem gehorche. Denn in Jsaac sol dir der Same genennet werden.</verse>
        <verse osisID='Gen.21.13'>Auch wil ich der magd Son zum Volck machen / Darumb das er deines Samens ist. Gal. 4.; Rom. 9.; Gen. 16.</verse>
        <verse osisID='Gen.21.14'>DA stund Abraham des morgens früe auff / vnd nam Brot vnd eine Flassche mit wasser / vnd legts Hagar auff jre schulder / vnd den Knaben mit / vnd lies sie aus. Da zog sie hin / vnd gieng in der wüsten jrre bey Bersaba.</verse>
        <verse osisID='Gen.21.15'>Da nu das Wasser in der Flasschen aus war / warff sie den Knaben vnter einen Bawm /</verse>
        <verse osisID='Gen.21.16'>vnd gieng hin vnd satzte sich gegen vber von ferns eins Bogenschos weit / Denn sie sprach / Jch kan nicht zusehen / des Knabens sterben. Vnd sie satzte sich gegen vber / vnd hub jre stimme auff vnd weinet.</verse>
        <verse osisID='Gen.21.17'>DA erhöret Gott die stimme des Knabens. Vnd der Engel Gottes rieff vom Himel der HagarMercke hie auff Hagar / wie die des glaubloser werk Figur ist / Gal. 4. vnd dennoch sie Gott zeitlich belohnet vnd gros macht auff erden.  / vnd sprach zu jr / Was ist dir Hagar? Fürchte dich nicht / denn Gott hat erhöret die stim des Knabens / da er ligt.</verse>
        <verse osisID='Gen.21.18'>Stehe auff / nim den Knaben / vnd füre jn an deiner hand / Denn ich wil jn zum grossen Volck machen.</verse>
        <verse osisID='Gen.21.19'>Vnd Gott thet jr die augen auff / das sie einen Wasserbrun sahe / Da gieng sie hin / vnd füllet die Flassche mit wasser / vnd trenckt den knaben.</verse>
        <verse osisID='Gen.21.20'>Vnd Gott war mit dem Knaben / der wuchs vnd wonet in der wüsten / vnd ward ein guter Schütze /</verse>
        <verse osisID='Gen.21.21'>vnd wonet in der wüsten Pharan. Vnd seine Mutter nam jm ein Weib aus Egyptenland.</verse>
        <verse osisID='Gen.21.22'>ZV der selbigen zeit redet Abimelech vnd Phichol sein Feldheubtman mit Abraham / vnd sprach / Gott ist mit dir in allem das du thust /</verse>
        <verse osisID='Gen.21.23'>So schwere mir nu bey Gott / Das du mir / noch meinen Kindern / noch meinen Neffen / kein vntrewe erzeigen wollest / Sondern die Barmhertzigkeit / die ich an dir gethan habe / an mir auch thust / vnd an dem Lande / da du ein Frembdling innen bist.</verse>
        <verse osisID='Gen.21.24'>Da sprach Abraham / Jch wil schweren.</verse>
        <verse osisID='Gen.21.25'>VND Abraham strafft Abimelech vmb des Wassersbrunnen willen / den Abimelechs knechte hatten mit gewalt genomen.</verse>
        <verse osisID='Gen.21.26'>Da antwortet Abimelech / Jch habs nicht gewust / wer das gethan hat / auch hastu mirs nicht angesagt / Dazu hab ichs nicht gehöret / denn heute.</verse>
        <verse osisID='Gen.21.27'>DA nam Abraham schafe vnd rinder / vnd gab sie Abimelech / vnd machten beide einen Bund mit einander /</verse>
        <verse osisID='Gen.21.28'>Vnd Abraham stellet dar sieben Lemmer besonders.</verse>
        <verse osisID='Gen.21.29'>Da sprach Abimelech zu Abraham / Was sollen die sieben Lemmer die du besonders dar gestellet hast?</verse>
        <verse osisID='Gen.21.30'>Er antwortet / Sieben lemmer soltu von meiner hand nemen / das sie mir zum Zeugnis seien / das ich diesen Brun gegraben habe.</verse>
        <verse osisID='Gen.21.31'>Da her heisst die stet BerSabaHeisst auff Deudsch / Schwerbrun oder Eidbrun / Möcht auch wol siebenbrun heissen.  / das sie beide miteinander da geschworen haben /</verse>
        <verse osisID='Gen.21.32'>Vnd also machten sie den Bund zu BerSaba. DA machten sich auff Abimelech vnd Phichol sein Feldheubtman / vnd zogen wider in der Philisterland.</verse>
        <verse osisID='Gen.21.33'>Abraham aber pflantzt bewme zu BerSaba / vnd predigt daselbs von dem Namen des HERRN des ewigen Gottes /</verse>
        <verse osisID='Gen.21.34'>Vnd war ein Frembdling in der Philisterlande eine lange zeit.</verse>
      </chapter>
      <chapter osisID='Gen.22'>
        <verse osisID='Gen.22.1'>Nach diesen Geschichten / Versuchte Gott Abraham / vnd sprach zu jm / Abraham / Vnd er antwortet / Hie bin ich.</verse>
        <verse osisID='Gen.22.2'>Vnd er sprach / Nim Jsaac deinen einigen Son / den du lieb hast / vnd gehe hin in das land MorijaMorija heisst Gottes furcht / reuerentia Dei / cultus Dei Denn die Altueter / Adam / Noah / Sem auff demselben Berge Gott geehret / gefurcht / gedienet / haben / Wir Deudschen hiessen es vieleicht den heiligen Berg oder da man Gott dienet mit loben / beten vnd dancken.  / vnd opffere jn da selbs zum Brandopffer auff einem Berge / den ich dir sagen werde. Judit. 8.; Ebre. 11.</verse>
        <verse osisID='Gen.22.3'>DA stund Abraham des morgens früe auff / vnd gürtet seinen Esel / vnd nam mit sich zween Knaben / vnd seinen son Jsaac / vnd spaltet holtz zum Brandopffer / Macht sich auff / vnd gieng hin an den Ort / da von jm Gott gesagt hatte.</verse>
        <verse osisID='Gen.22.4'>Am dritten tage hub Abraham seine augen auff / vnd sahe die stet von ferne /</verse>
        <verse osisID='Gen.22.5'>Vnd sprach zu seinen Knaben / Bleibt jr hie mit dem Esel / Jch vnd der Knabe wollen dort hin gehen / Vnd wenn wir angebetet haben / wollen wir wider zu euch komen.</verse>
        <verse osisID='Gen.22.6'>VND Abraham nam das holtz zum Brandopffer / vnd legets auff seinen son Jsaac / Er aber nam das Fewr vnd Messer in seine hand / Vnd giengen die beide miteinander.</verse>
        <verse osisID='Gen.22.7'>Da sprach Jsaac zu seinem Vater Abraham / Mein vater. Abraham antwortet / Hie bin ich / mein Son. Vnd er sprach / Sihe / Hie ist fewr vnd holtz / Wo ist aber das schaf zum Brandopffer?</verse>
        <verse osisID='Gen.22.8'>Abraham antwortet / mein Son / Gott wird jm ersehenGott sihet vnd weis wol wo das Schaf sey / las jn da fur sorgen / er sihets besser denn wir. ein schaf zum Brandopffer. Vnd giengen die beide miteinander.</verse>
        <verse osisID='Gen.22.9'>VND als sie kamen an die stet / die jm Gott saget / bawet Abraham daselbs einen Altar / vnd legt das holtz drauff / Vnd band seinen son Jsaac / legt jn auff den Altar oben auff das holtz /</verse>
        <verse osisID='Gen.22.10'>Vnd recket seine Hand aus / vnd fasset das Messer / das er seinen Son schlachet. Ebre. 11.</verse>
        <verse osisID='Gen.22.11'>DA rieff jm der Engel des HERRN vom Himel / vnd sprach / Abraham / Abraham / Er antwortet / Hie bin ich.</verse>
        <verse osisID='Gen.22.12'>Er sprach / Lege deine hand nicht an den Knaben / vnd thu jm nichts / Denn nu weis ich / das du Gott fürchtest vnd hast deines einigen Sons nicht verschonet / vmb meinen willen.</verse>
        <verse osisID='Gen.22.13'>Da hub Abraham seine augen auff / vnd sahe einen Wider hinder jm / in der Hecken mit seinen Hörnern hangen / Vnd gieng hin / vnd nam den Wider / vnd opffert jn zum Brandopffer an seines Sons stat.</verse>
        <verse osisID='Gen.22.14'>Vnd Abraham hies die stet / Der HERR sihetEbrei dicunt Dominus videbitur / Sed nos Hieronymum secuti / Rabinos Grammaticos cum suis punctis et Cammetz hoc loco negligimus / et sine punctis dicimus. Der HERR sihet / das ist / Gott sorget fur alles vnd wachet. Etiamsi sensus ille / Dominus videbitur / sit plus valde / quod Deus apparet / vbi verbum eius docetur / quod Rabini Grammatici non intelligunt.  / Da her man noch heutiges tages sagt / Auff dem Berge / da der HERR sihet.</verse>
        <verse osisID='Gen.22.15'>VND der Engel des HERRN rieff Abraham abermal vom Himel /</verse>
        <verse osisID='Gen.22.16'>vnd sprach / Jch habe bey mir selbs geschworen / spricht der HERR / Die weil du solchs gethan hast / vnd hast deines einigen Sons nicht verschonet /</verse>
        <verse osisID='Gen.22.17'>Das ich deinen Samen segenen vnd mehren wil / wie die Stern am Himel / vnd wie den Sand am vfer des Meers / Vnd dein Same sol besitzen die Thor seiner Feinde /</verse>
        <verse osisID='Gen.22.18'>Vnd durch deinen Samen sollen alle Völcker auff Erden gesegenet werden / Darumb / das du meiner stimme gehorchtHie wird Abraham nicht gerecht durch seinen glauben fur sich / sondern verdienet solche herrligkeit seines Samens / denn er zuuor gerecht ist. vt supra. hast.</verse>
        <verse osisID='Gen.22.19'>Also keret Abraham wider zu seinen Knaben / Vnd machten sich auff / vnd zogen miteinander gen BerSaba / vnd wonet daselbs. Ebre. 6.; Gen. 12.; Act. 3.; Gal. 3.</verse>
        <verse osisID='Gen.22.20'>NAch diesen Geschichten begab sichs / das Abraham angesagt ward / Sihe / Milca hat auch Kinder geborn deinem bruder Nahor /</verse>
        <verse osisID='Gen.22.21'>nemlich / Vz den erstgebornen / vnd Bus seinen Bruder / vnd Kemuel / von dem die Syrer komen /</verse>
        <verse osisID='Gen.22.22'>vnd Chesed / vnd Haso / vnd Pildas / vnd Jedlaph / vnd Bethuel.</verse>
        <verse osisID='Gen.22.23'>Bethuel aber zeuget Rebeca. Diese acht gebar Milca dem Nahor Abrahams bruder.</verse>
        <verse osisID='Gen.22.24'>Vnd sein Kebsweib mit namen Rehuma gebar auch / nemlich den Thebah / Gaham / Thahas vnd Maacha.</verse>
      </chapter>
      <chapter osisID='Gen.23'>
        <verse osisID='Gen.23.1'>Sara ward hundert sieben vnd zwenzig jar alt /</verse>
        <verse osisID='Gen.23.2'>vnd starb in der Heubtstad die heisst HebronHebron ist Kiriath Arba (spricht Mose) das ist / Die Vierstad / Denn die hohen Heubtstedte waren vor zeiten / alle Arba / das ist in vier teil geteilet / wie Rom / Jerusalem / vnd Babylon auch. im lande Canaan. Da kam Abraham / das er sie klaget vnd beweinet.</verse>
        <verse osisID='Gen.23.3'>DArnach stund er auff von seiner Leich / vnd redet mit den kindern Heth / vnd sprach /</verse>
        <verse osisID='Gen.23.4'>Jch bin ein Frembder vnd einwoner bey euch / gebt mir ein Erbbegrebnis bey euch / das ich meinen Todten begrabe der fur mir ligt.</verse>
        <verse osisID='Gen.23.5'>Da antworten Abraham die kinder Heth / vnd sprachen zu jm /</verse>
        <verse osisID='Gen.23.6'>Höre vns / lieber Herr / du bist ein fürst Gottes vnter vns / Begrabe deinen Todten in vnser ehrlichsten Grebern / Kein Mensch sol dir vnter vns wehren / das du in seinem Grabe nicht begrabest deinen Todten. Gen. 10.</verse>
        <verse osisID='Gen.23.7'>DA stund Abraham auff vnd bücket sich fur dem volck des Lands / nemlich / fur den kindern Heth /</verse>
        <verse osisID='Gen.23.8'>Vnd er redet mit jnen / vnd sprach / Gefellet es euch / das ich meinen Todten / der fur mir ligt / begrabe / So höret mich / vnd bittet fur mich gegen Ephron dem son Zohar /</verse>
        <verse osisID='Gen.23.9'>Das er mir gebe seine zwifache Höle / die er hat am ende seines Ackers / Er gebe mir sie vmb geld / so viel sie werd ist / vnter euch zum Erbbegrebnis /</verse>
        <verse osisID='Gen.23.10'>Denn Ephron wonete vnter den kindern Heth. DA antwortet Ephron der Hethiter Abraham / das zuhöreten die kinder Heth / fur allen die zu seiner Stadthor aus vnd eingiengen / vnd sprach /</verse>
        <verse osisID='Gen.23.11'>Nein / mein Herr / sondern höre mir zu / Jch schencke dir den Acker / vnd die Höle drinnen dazu / vnd vbergebe dirs fur den augen der Kinder meines Volcks / zu begraben deinen Todten.</verse>
        <verse osisID='Gen.23.12'>DA bückt sich Abraham fur dem volck des Lands /</verse>
        <verse osisID='Gen.23.13'>vnd redet mit Ephron / das zuhörete das volck des Lands / vnd sprach / Wiltu mir jn lassen / so bitte ich / Nim von mir das geld fur den Acker / das ich dir gebe / so wil ich meinen Todten daselbs begraben.</verse>
        <verse osisID='Gen.23.14'>Ephron antwortet Abraham vnd sprach zu jm /</verse>
        <verse osisID='Gen.23.15'>Mein Herr / höre doch mich / Das feld ist vierhundert SekelSekel ist ein gewichte / an der müntze / ein ortes gülden / Denn vor zeiten man das geld so wug / wie man jtzt mit gold thut. silbers werd / Was ist das aber zwischen mir vnd dir? Begrab nur deinen Todten.</verse>
        <verse osisID='Gen.23.16'>Abraham gehorcht Ephron / vnd wug jm das Geld dar / das er gesagt hatte / das zuhöreten die kinder Heth / nemlich / vierhundert Sekel silbers / das im kauff geng vnd gebe war.</verse>
        <verse osisID='Gen.23.17'>Also ward Ephrons acker / darin die zwifache Höle ist gegen Mamre vber / Abraham zum eigen Gut bestetiget / mit der Höle darinnen / vnd mit allen bewmen auff dem Acker vmb her /</verse>
        <verse osisID='Gen.23.18'>das die kinder Heth zusahen / vnd alle die zu seiner Stadthor aus vnd ein giengen.</verse>
        <verse osisID='Gen.23.19'>DARnach begrub Abraham Sara sein weib / in der Höle des ackers / die zwifach ist / gegen Mamre vber / das ist Hebron / im lande Canaan.</verse>
        <verse osisID='Gen.23.20'>Also ward bestetiget der Acker vnd die Höle darinnen / Abraham zum Erbbegrebnis von den kindern Heth.</verse>
      </chapter>
      <chapter osisID='Gen.24'>
        <verse osisID='Gen.24.1'>ABraham war alt vnd wol betaget / vnd der HERR hatte jn gesegnet allenthalben.</verse>
        <verse osisID='Gen.24.2'>Vnd sprach zu seinem eltesten Knecht seines Hauses / der allen seinen gütern furstund / Lege deine Hand vnter meine Hüffte /</verse>
        <verse osisID='Gen.24.3'>vnd schwere mir bey dem HERRN dem Gott des Himels vnd der Erden / Das du meinem son kein Weib nemest von den Töchtern der Cananiter / vnter welchen ich wone /</verse>
        <verse osisID='Gen.24.4'>Sondern das du ziehest in mein Vaterland / vnd zu meiner Freundschafft / vnd nemest meinem son Jsaac ein Weib.</verse>
        <verse osisID='Gen.24.5'>DEr Knecht sprach / Wie / wenn das Weib mir nicht wolt folgen in dis Land / Sol ich denn deinen Son widerbringen in jenes Land / daraus du gezogen bist?</verse>
        <verse osisID='Gen.24.6'>Abraham sprach zu jm / Da hüt dich fur / das du meinen son nicht wider dahin bringest. Gen. 12.; Gen. 15.</verse>
        <verse osisID='Gen.24.7'>Der HERR der Gott des Himels / der mich von meines Vaters hause genomen hat / vnd von meiner heimat / Der mir geredt hat vnd mir auch geschworen hat / vnd gesagt / Dis Land wil ich deinem Samen geben / Der wird seinen Engel fur dir her senden / das du meinem son daselbst ein Weib nemest.</verse>
        <verse osisID='Gen.24.8'>So aber das Weib dir nicht folgen wil / so bistu dieses Eides quit / Alleine bringe meinen Son nicht wider dorthin.</verse>
        <verse osisID='Gen.24.9'>Da legt der Knecht seine hand vnter die hüffte Abraham seines Herrn / vnd schwur jm solchs.</verse>
        <verse osisID='Gen.24.10'>ALso nam der Knecht zehen Kamel / von den kamelen seines Herrn / vnd zoch hin / vnd hatte mit sich allerley Güter / seines Herrn / vnd macht sich auff vnd zoch gen Mesopotamian zu der stad Nahor.</verse>
        <verse osisID='Gen.24.11'>Da lies er die Kamel sich lagern / aussen fur der Stad / bey einem Wasserbrun / des abends vmb die zeit / wenn die Weiber pflegten eraus zu gehen / vnd wasser zuschepffen /</verse>
        <verse osisID='Gen.24.12'>vnd sprach. HERR du Gott meines herrn Abrahams / begegen mir heute / vnd thu Barmhertzigkeit an meinem herrn Abraham.</verse>
        <verse osisID='Gen.24.13'>Sihe / Jch stehe hie bey dem Wasserbrun / vnd der Leute töchter in dieser Stad werden er aus komen wasser zu schepffen.</verse>
        <verse osisID='Gen.24.14'>Wenn nu eine Dirne kompt / zu der ich spreche / Neige deinen Krug / vnd las mich trincken / Vnd sie sprechen wird / Trincke / Jch wil deine Kamel auch trencken / Das sie die sey / die du deinem diener Jsaac bescheret habst / Vnd ich daran erkenne / das du Barmhertzigkeit an meinem Herrn gethan hast.</verse>
        <verse osisID='Gen.24.15'>VND ehe er aus geredt hatte / Sihe / da kam eraus Rebeca Bethuels tochter / der ein Son der Milka war / welche Nahors Abrahams bruder Weib war / vnd trug einen Krug auff jrer achseln /</verse>
        <verse osisID='Gen.24.16'>Vnd sie war ein seer schöne Dirne von angesicht / noch eine Jungfraw / vnd kein Man hatte sie erkand / Die steig hin ab zum Brunnen vnd füllet den Krug / vnd steig er auff.</verse>
        <verse osisID='Gen.24.17'>Da lieff jr der Knecht entgegen / vnd sprach / Las mich ein wenig wassers aus deinem Kruge trincken.</verse>
        <verse osisID='Gen.24.18'>Vnd sie sprach / Trinck mein Herr / Vnd eilend lies sie den Krug ernider auff jre hand / vnd gab jm zu trincken /</verse>
        <verse osisID='Gen.24.19'>Vnd da sie jm zu trincken gegeben hatte / sprach sie / Jch wil deinen Kamelen auch schepffen / bis sie alle getrincken /</verse>
        <verse osisID='Gen.24.20'>Vnd eilet vnd goss den Krug aus in die trencke / vnd lieff aber zum Brun zu schepffen / vnd schepffete allen seinen Kamelen. Gen. 22.</verse>
        <verse osisID='Gen.24.21'>DEr Man aber wundert sich jr / vnd schweig stille / bis er erkennete / Ob der HERR zu seiner reise gnad gegeben hette / oder nicht.</verse>
        <verse osisID='Gen.24.22'>Da nu die Kamel alle getruncken hatten / nam er eine gülden Spangen eins halben sekels schweer / vnd zween Armringe an jre Hende / zehen sekel golds schweer /</verse>
        <verse osisID='Gen.24.23'>vnd sprach / Meine tochter / Wem gehörestu an? das sage mir doch / Haben wir auch raum in deines Vaters hause zu herbergen?</verse>
        <verse osisID='Gen.24.24'>Sie sprach zu jm / Jch bin Bethuels tochter / des sons Milca / den sie dem Nahor geborn hat /</verse>
        <verse osisID='Gen.24.25'>Vnd sagt weiter zu jm / Es ist auch viel stro vnd futter bey vns / vnd raums gnug zu herbergen.</verse>
        <verse osisID='Gen.24.26'>DA neiget sich der Man vnd betet den HERRN an /</verse>
        <verse osisID='Gen.24.27'>vnd sprach / Gelobet sey der HERR der Gott meines herrn Abraham / dei seine Barmhertzigkeit vnd seine Warheit nicht verlassen hat an meinem Herrn / Denn der HERR hat mich den weg gefüret zu meines Herrn Bruders haus.</verse>
        <verse osisID='Gen.24.28'>Vnd die Dirne lieff vnd saget solchs alles an in jrer Mutter hause.</verse>
        <verse osisID='Gen.24.29'>VND Rebeca hatte einen Bruder der hies Laban / vnd Laban lieff zu dem Man draussen bey dem Brun.</verse>
        <verse osisID='Gen.24.30'>Vnd als er sahe die spangen und armringe an seiner schwester hende / vnd höret die wort Rebeca seiner Schwester / das sie sprach / Also hat mir der Man gesagt / kam er zu dem Man / vnd sihe / Er stund bey den Kamelen am Brun.</verse>
        <verse osisID='Gen.24.31'>Vnd sprach / Kom er ein du gesegneter des HERRN / Warumb stehestu draussen? Jch habe das haus gereumet / vnd für die Kamel auch raum gemacht.</verse>
        <verse osisID='Gen.24.32'>Also füret er den Man ins haus vnd zeumet die Kamel ab / vnd gab jnen stro vnd futter / Vnd wasser zu wasschen seine füsse vnd der Menner die mit jm waren /</verse>
        <verse osisID='Gen.24.33'>vnd satzte jm essen fur. ER sprach aber / Jch wil nicht essen / bis das ich zuuor meine Sache geworben habe. Sie antworten / sage her.</verse>
        <verse osisID='Gen.24.34'>Er sprach / Jch bin Abrahams knecht /</verse>
        <verse osisID='Gen.24.35'>vnd der HERR hat meinen herrn reichlich gesegnet / vnd ist gros worden / vnd hat jm schaf vnd ochsen / silber vnd gold / Knecht vnd Megde / kamel vnd esel gegeben /</verse>
        <verse osisID='Gen.24.36'>Dazu hat Sara meines Herrn weib einen Son geborn meinem Herrn in seinem alter / dem hat er alles gegeben was er hat. Gen. 21.</verse>
        <verse osisID='Gen.24.37'>VND mein Herr hat einen Eid von mir genomen / vnd gesagt / Du solt meinem Son kein Weib nemen von den töchtern der Cananiter / in der Land ich wone.</verse>
        <verse osisID='Gen.24.38'>Sondern zeuch hin zu meines Vaters hause vnd zu meinem Geschlecht / daselbs nim meinem son ein Weib.</verse>
        <verse osisID='Gen.24.39'>Jch sprach aber zu meinem herrn / Wie / Wenn mir das weib nicht folgen wil?</verse>
        <verse osisID='Gen.24.40'>Da sprach er zu mir / Der HERR fur dem ich wandele / wird seinen Engel mit dir senden / vnd gnad zu deiner reise geben / das du meinem Son ein Weib nemest / von meiner Freundschafft vnd meines Vaters hause.</verse>
        <verse osisID='Gen.24.41'>Als denn soltu meines Eides quit sein / wenn du zu meiner Freundschafft komst / Geben sie dir nicht / so bistu meines Eides quit.</verse>
        <verse osisID='Gen.24.42'>ALso kam ich heute zum Brun / vnd sprach / HERR Gott meines herrn Abraham / Hastu gnad zu meiner Reise gegeben / daher ich gereiset bin /</verse>
        <verse osisID='Gen.24.43'>Sihe / so stehe ich hie bey dem wasserbrun / Wenn nu ein Jungfraw eraus kompt zu schepffen / vnd ich zu jr spreche / Gib mir ein wenig wasser zu trincken aus deinem Krug /</verse>
        <verse osisID='Gen.24.44'>vnd sie wird sagen / Trincke du / Jch wil deinen Kamelen auch schepffen / Das die sey das Weib / das der HERR meines Herrn Son bescheret hat.</verse>
        <verse osisID='Gen.24.45'>EHe ich nu solche wort ausgeredt hatte in meinem hertzen / Sihe / da kompt Rebeca eraus mit einem Krug auff jrer achseln / vnd gehet hinab zum Brun vnd schepffet. Da sprach ich zu jr / Gib mir zu trincken.</verse>
        <verse osisID='Gen.24.46'>Vnd sie nam eilend den Krug von jrer achseln / vnd sprach / Trincke / vnd deine Kamel wil ich auch trencken / Also tranck ich / vnd sie trencket die Kamel auch.</verse>
        <verse osisID='Gen.24.47'>VND ich fraget sie / vnd sprach / Wes tochter bistu? Sie antwortet / Jch bin Bethuels tochter des sons Nahor / den jm Milca geborn hat. Da henget ich ein SpangenDiese gülden Spange ist gewest ein halber Cirkel auff der Stirn / bis zu beiden Ohren / darumb heisst ers jtzt Ohrenring / jtzt Stirnspangen. Vnd sihet / als habens beide Man vnd Weibsbilde getragen zum schmuckt. vt Jnfra cap. 35. Prouer 11. Circulus aureus in naribus suis. Das sagen wir Deudschen / Die Saw gekrönet. Jnde diadema Regum et lamina summi Sacerdotis in fronte etc. an jre stirn / vnd Armringe an jre hende.</verse>
        <verse osisID='Gen.24.48'>Vnd neiget mich vnd betet den HERRN an / vnd lobet den HERRN den Gott meines herrn Abraham / der mich den rechten weg gefüret hat / das ich seinem Son / meines Herrn bruder tochter neme.</verse>
        <verse osisID='Gen.24.49'>SEid jr nu die / so an meinem Herrn freundschafft vnd trewe beweisen wolt / So sage mirsEr handelt zuuor mit Mutter vnd Brüdern vmb die Braut. Darans man sihet / das heimliche verlöbnis on vorwissen der Eltern nicht recht ist. . Wo nicht / so sagt mirs aber / Das ich mich wende zur rechten oder zur lincken.</verse>
        <verse osisID='Gen.24.50'>DA antwortet Laban vnd Bethuel / vnd sprachen / Das kompt vom HERRN / darumb können wir nichts wider dich reden / weder böses noch guts.</verse>
        <verse osisID='Gen.24.51'>Da ist Rebeca fur dir / nim sie vnd zeuch hin / das sie deines Herrn Son weib sey / wie der HERR geredt hat.</verse>
        <verse osisID='Gen.24.52'>DA diese wort höret Abrahams knecht / bücket er sich dem HERRN zu der erden /</verse>
        <verse osisID='Gen.24.53'>Vnd zoch erfur silber vnd gülden Kleinod vnd Kleider / vnd gab sie Rebeca / Aber jrem Bruder vnd der Mutter gab er WürtzeKöstliche früchte. .</verse>
        <verse osisID='Gen.24.54'>Da ass vnd tranck er / sampt den Mennern die mit jm waren / vnd bleib vber nacht alda. DEs morgens aber stund er auff / vnd sprach / Lasst mich ziehen zu meinem Herrn.</verse>
        <verse osisID='Gen.24.55'>Aber jr Bruder vnd Mutter sprachen / Las doch die Dirne einen tag oder zehen bey vns bleiben / darnach soltu ziehen.</verse>
        <verse osisID='Gen.24.56'>Da sprach er zu jnen / Haltet mich nicht auff / Denn der HERR hat gnade zu meiner reise gegeben / Lasst mich / das ich zu meinem Herrn ziehe.</verse>
        <verse osisID='Gen.24.57'>DA sprachen sie / Lasst vns die DirneDie Braut sol vngezwungen zur Ehe gegeben sein von den Eltern / da zu auch gefragt werden vmb jren willen. ruffen / vnd fragen / Was sie da zu sagt.</verse>
        <verse osisID='Gen.24.58'>Vnd rieffen der Rebeca / vnd sprachen zu jr / Wiltu mit diesem Man ziehen? Sie antwortet / Ja / ich wil mit jm.</verse>
        <verse osisID='Gen.24.59'>Also liessen sie Rebeca jre Schwester ziehen mit jrer Ammen sampt Abrahams knecht / vnd seinen Leuten.</verse>
        <verse osisID='Gen.24.60'>Vnd sie segneten Rebeca / vnd sprachen zu jr / Du bis vnser Schwester / Wachse in viel tausent mal tausent / vnd dein Same besitze die Thor seiner Feinde.</verse>
        <verse osisID='Gen.24.61'>Also macht sich Rebeca auff mit jren Dirnen / vnd setzt sich auff die Kamel / vnd zogen dem Manne nach. Vnd der Knecht nam Rebeca an vnd zoch hin.</verse>
        <verse osisID='Gen.24.62'>JSaac aber kam vom brunnen des Lebendigen vnd Sehenden / Denn er wonete im Lande / gegen mittag /</verse>
        <verse osisID='Gen.24.63'>vnd war ausgegangen zu beten auff dem Felde vmb den abend. Vnd hub seine augen auff / vnd sahe das Kamel daher kamen.</verse>
        <verse osisID='Gen.24.64'>Vnd Rebeca hub jre augen auff / vnd sahe Jsaac / da fiel sie vom Kamel.</verse>
        <verse osisID='Gen.24.65'>Vnd sprach zu dem Knecht / Wer ist der Man / der vns entgegen kompt auff dem felde? Der Knecht sprach / Das ist mein Herr / Da nam sie den Mantel vnd verhüllet sich.</verse>
        <verse osisID='Gen.24.66'>Vnd der Knecht erzelet Jsaac alle sache die er ausgerichtet hatte.</verse>
        <verse osisID='Gen.24.67'>Da füret sie Jsaac in die hütten seiner mutter Sara / Vnd nam die Rebeca / vnd sie ward sein weib / vnd gewan sie lieb / Also ward Jsaac getröstet vber seiner Mutter.</verse>
      </chapter>
      <chapter osisID='Gen.25'>
        <verse osisID='Gen.25.1'>ABraham nam wider ein Weib / die hies Ketura /</verse>
        <verse osisID='Gen.25.2'>Die gebar jm Simron vnd Jaksan / Medan vnd Midian / Jesbak vnd Suah.</verse>
        <verse osisID='Gen.25.3'>Jaksan aber zeuget Seba vnd Dedan. Die Kinder aber von Dedan waren / Assurim / Latusim vnd Leumim.</verse>
        <verse osisID='Gen.25.4'>Die kinder Midian waren / Epha / Epher / Hanoch / Abida / vnd Eldaa. Diese sind alle kinder der Ketura.</verse>
        <verse osisID='Gen.25.5'>VNd Abraham gab alle sein gut Jsaac /</verse>
        <verse osisID='Gen.25.6'>Aber den Kindern / die er von den kebsweibern hatte / gab er Geschencke / vnd lies sie von seinem son Jsaac ziehen / weil er noch lebet / gegen dem auffgang in das Morgenland.</verse>
        <verse osisID='Gen.25.7'>DAS ist aber Abrahams alter / das er gelebet hat / hundert vnd fünff vnd siebentzg jar /</verse>
        <verse osisID='Gen.25.8'>vnd nam ab / vnd starb / in einem rügigem alter / da er alt vnd lebens sat war / Vnd ward zu seinem Volck gesamlet.</verse>
        <verse osisID='Gen.25.9'>Vnd es begruben jn seine söne Jsaac vnd Jsmael / in der zwifachen höle auff dem acker Ephron / des sons Zohar des Hethiters / die da ligt gegen Mamre /</verse>
        <verse osisID='Gen.25.10'>in dem felde / das Abraham von den kindern Heth gekaufft hatte / Da ist Abraham begraben mit Sara seinem Weibe. Gen. 23.</verse>
        <verse osisID='Gen.25.11'>VND nach dem tod Abraham segnete Gott Jsaac seinen Son / Vnd er wonete bey dem brun des Lebendigen vnd Sehenden. Gen. 16.</verse>
        <verse osisID='Gen.25.12'>DJs ist das geschlecht Jsmaels Abrahams son / den jm Hagar gebar / die magd Sara aus Egypten /</verse>
        <verse osisID='Gen.25.13'>vnd das sind die namen der kinder Jsmael / dauon jre geschlecht genennet sind. Der Erstegeborn son Jsmaels / Nebaioth / Kedar / Adbeel / Mibsam /</verse>
        <verse osisID='Gen.25.14'>Misina / Duma / Masa /</verse>
        <verse osisID='Gen.25.15'>Hadar / Thema / Jetur / Naphis vnd Kedma.</verse>
        <verse osisID='Gen.25.16'>Dis sind die kinder Jsmael mit jren namen in jren Höfen vnd stedten / zwelff Fürsten vber jre Leute.</verse>
        <verse osisID='Gen.25.17'>Vnd das ist das alter Jsmaels / hundert vnd sieben vnd dreissig jar / vnd nam ab / vnd starb / vnd ward gesamlet zu seinem Volck /</verse>
        <verse osisID='Gen.25.18'>Vnd sie woneten von Heuila an / bis gen Sur gegen Egypten / wenn man gen Assyria gehet / Er fielMancherley deutung kan hie sein. Meine ist diese / Das Jsmael ein herrlich Mann gewest sey / das zu seinem Ende komen sind alle seine Brüder vnd Freunde / vnd ist fur den selben ehrlich vnd löblich gestorben. aber fur allen seinen Brüdern.</verse>
        <verse osisID='Gen.25.19'>DJs ist das geschlechte jsaacs abrahams son / Abraham zeuget Jsaac.</verse>
        <verse osisID='Gen.25.20'>Jsaac aber war vierzig jar alt / da er Rebeca zum weibe nam / die tochter Bethuel des Syrers von Mesopotamia / Labans des Syrers schwester. 1. Par. 1.</verse>
        <verse osisID='Gen.25.21'>JSaac aber bat den HERRN fur sein Weib / denn sie war vnfruchtbar / Vnd der HERR lies sich erbitten / vnd Rebeca sein weib ward schwanger /</verse>
        <verse osisID='Gen.25.22'>Vnd die kinder stiessen sich miteinander in jrem Leib. Da sprach sie / Da mirs also solt gehen / Warumb bin ich schwanger worden? Vnd sie gieng hin den HERRN zu fragen.</verse>
        <verse osisID='Gen.25.23'>Vnd der HERR sprach zu jr / Zwey Volck sind in deinem Leibe / vnd zweierley Leute werden sich scheiden aus deinem Leibe / vnd ein Volck wird dem andern vberlegen sein / Vnd der Grösser wird dem Kleinen dienen. Mal. 1.; Rom. 9.</verse>
        <verse osisID='Gen.25.24'>DA nu die zeit kam / das sie geberen solt / sihe / da waren zwilling in jrem Leibe.</verse>
        <verse osisID='Gen.25.25'>Der erst der eraus kam / war rötlicht / gantz rauch wie ein fell / Vnd sie nenneten jn Esau.</verse>
        <verse osisID='Gen.25.26'>Zu hand darnach kam er aus sein Bruder / der hielt mit seiner Hand die fersen des Esau / Vnd hiessen jn Jacob. Sechzig jar alt war Jsaac da sie geborn wurden.</verse>
        <verse osisID='Gen.25.27'>Vnd da nu die Knaben gros wurden / Ward Esau ein Jeger vnd ein Ackerman / Jacob aber ein from Man / vnd bleib in den Hütten.</verse>
        <verse osisID='Gen.25.28'>Vnd Jsaac hatte Esau lieb / vnd ass gerne von seinem Weidwerg / Rebeca aber hatte Jacob blieb.</verse>
        <verse osisID='Gen.25.29'>VND Jacob kocht ein gerichte / Da kam Esau vom feld / vnd war müde /</verse>
        <verse osisID='Gen.25.30'>vnd sprach zu Jacob / Las mich kosten das rote gericht / denn ich bin müde / Daher heisst er EdomHeisst Rötlicht. .</verse>
        <verse osisID='Gen.25.31'>Aber Jacob sprach / Verkeuffe mir heute deine Erstgeburt.</verse>
        <verse osisID='Gen.25.32'>Esau antwortet / Sihe / Jch mus doch sterben / was sol mir denn die Erstgeburt?</verse>
        <verse osisID='Gen.25.33'>Jacob sprach / So schwere mir heute / Vnd er schwur jm / vnd verkaufft also Jacob seine Erstgeburt.</verse>
        <verse osisID='Gen.25.34'>Da gab jm Jacob brot vnd das Linsengericht / Vnd er ass vnd tranck / vnd stund auff vnd gieng dauon / Also verachtet Esau seine Erstgeburt. Ebre. 12.</verse>
      </chapter>
      <chapter osisID='Gen.26'>
        <verse osisID='Gen.26.1'>ES kam aber ein Thewrung ins Land / vber die vorige / so zu Abrahams zeiten war. Vnd Jsaac zoch zu Abimelech der Philister könig gen Gerar.</verse>
        <verse osisID='Gen.26.2'>DA erschein jm der HERR / vnd sprach / Zeuch nicht hin ab in Egypten / sondern bleibe in dem Lande / das ich dir sage /</verse>
        <verse osisID='Gen.26.3'>Sey ein Frembdling in diesem Lande / vnd ich wil mit dir sein / vnd dich segenen / Denn dir vnd deinem Samen wil ich alle diese Lender geben /</verse>
        <verse osisID='Gen.26.4'>vnd wil meinen Eid bestetigen / den ich deinem vater Abraham geschworen habe. Vnd wil deinen Samen mehren / wie die Sterne am Himel / vnd wil deinem Samen alle diese lender geben / Vnd durch deinen Samen sollen alle Völcker auff erden gesegnet werden.</verse>
        <verse osisID='Gen.26.5'>Darumb / das Abraham meiner stimme gehorsam gewesen ist / vnd hat gehalten meine Rechte / meine Gebot / meine weise vnd mein gesetz. Gen. 12.; Gen. 13.; Gen. 15.</verse>
        <verse osisID='Gen.26.6'>ALso wonet Jsaac zu Gerar.</verse>
        <verse osisID='Gen.26.7'>Vnd wenn die Leute am selben ort fragten von seinem Weibe / so sprach er / Sie ist meine Schwester / Denn er furchtet sich zu sagen / sie ist mein weib / Sie möchten mich erwürgen / vmb Rebeca willen / Denn sie war schön von angesicht.</verse>
        <verse osisID='Gen.26.8'>ALS er nu eine zeitlang da war / sahe Abimelech der Philister König durchs fenster / vnd ward gewar / das Jsaac schertzet mit seinem weibe Rebeca.</verse>
        <verse osisID='Gen.26.9'>Da rieff Abimelech dem Jsaac / vnd sprach / Sihe / es ist dein weib / Wie hastu denn gesagt / sie ist meine Schwester? Jsaac antwortet jm / Jch gedacht / Jch möchte vieleicht sterben müssen vmb jren willen.</verse>
        <verse osisID='Gen.26.10'>Abimelech sprach / Warumb hastu denn vns das gethan? Es were leicht geschehen / das jemand vom Volck sich zu deinem Weibe gelegt hette / vnd hettest also eine schuld auff vns bracht.</verse>
        <verse osisID='Gen.26.11'>Da gebot Abimelech allem Volck / vnd sprach / Wer diesen Man oder sein Weib antastet der sol des tods sterben.</verse>
        <verse osisID='Gen.26.12'>VND Jsaac seete in dem Lande / vnd kriegt desselben jars hundertfeltig / Denn der HERR segenet jn.</verse>
        <verse osisID='Gen.26.13'>Vnd er ward ein grosser Man / gieng vnd nam zu / bis er fast gros ward /</verse>
        <verse osisID='Gen.26.14'>das er viel guts hatte an kleinem vnd grossem vieh / vnd ein gros Gesinde. Darumb neideten jn die Philister /</verse>
        <verse osisID='Gen.26.15'>vnd verstopfften alle Brünne die seines Vaters knechte gegraben hatten / zur zeit Abraham seines Vaters / vnd fülleten sie mit erden /</verse>
        <verse osisID='Gen.26.16'>Das auch Abimelech zu jm sprach / Zeuch von vns / Denn du bist vns zu mechtig worden.</verse>
        <verse osisID='Gen.26.17'>DA zoch Jsaac von dannen / vnd schlug sein Gezelt auff im grunde Gerar / vnd wonet alda.</verse>
        <verse osisID='Gen.26.18'>Vnd lies die Wasserbrünne wider auffgraben / die sie zu Abrahams zeiten seines Vaters gegraben hatten / welche die Philister verstopffet hatten nach Abrahams tod / Vnd nennet sie mit den selben namen da sie sein Vater mit genant hatte.</verse>
        <verse osisID='Gen.26.19'>Auch gruben Jsaacs knechte im grunde / vnd funden daselbs einen Brun lebendiges wassers.</verse>
        <verse osisID='Gen.26.20'>Aber die Hirten von Gerar zanckten mit den hirten Jsaacs / vnd sprachen / Das wasser ist vnser / Da hies er den brun / EseckHeisst vnrecht / wenn man jemand gewalt vnd vnrecht thut.  / Darumb / das sie jm da vnrecht gethan hatten.</verse>
        <verse osisID='Gen.26.21'>Da gruben sie einen andern Brun / Da zanckten sie auch vber / darumb hies er jn SitnaHeisst widerstand. Daher der Teufel Satan heisst / ein Widerwertiger. .</verse>
        <verse osisID='Gen.26.22'>Da macht er sich von dannen / vnd grub einen andern Brun / da zanckten sie sich nicht vber / darumb hies er jn / Rehobothheisst raum oder breite / das nicht enge ist. / vnd sprach / Nu hat vns der HERR raum gemacht / vnd vns wachsen lassen im Lande.</verse>
        <verse osisID='Gen.26.23'>DARnach zoch er von dannen gen BerSaba.</verse>
        <verse osisID='Gen.26.24'>Vnd der HERR erschein jm in der selben nacht / vnd sprach / Jch bin deines vaters Abraham Gott Fürcht dich nicht / Denn ich bin mit dir / vnd wil dich segenen / vnd deinen Samen mehren vmb meines knechts Abrahams willen.</verse>
        <verse osisID='Gen.26.25'>Da bawet er einen Altar daselbs / vnd prediget von dem Namen des HERRN / Vnd richtet daselbs seine Hütten auff / vnd seine Knecht gruben daselbs einen Brun.</verse>
        <verse osisID='Gen.26.26'>VND Abimelech gieng zu jm von Gerar / vnd Ahusath sein freund / vnd Phichol sein Feldheubtman.</verse>
        <verse osisID='Gen.26.27'>Aber Jsaac sprach zu jnen / Warumb kompt jr zu mir? Hasset jr mich doch / vnd habt mich von euch getrieben.</verse>
        <verse osisID='Gen.26.28'>Sie sprachen / Wir sehen mit sehenden augen / das der HERR mit dir ist / darumb sprachen wir / Es sol ein Eid zwischen vns vnd dir sein / vnd wollen einen Bund mit dir machen /</verse>
        <verse osisID='Gen.26.29'>das du vns keinen schaden thust / Gleich wie wir dich nicht angetastet haben / vnd wie wir dir nichts denn alles guts gethan haben / vnd dich mit frieden ziehen lassen / Du aber bist nu der gesegnete des HERRN.</verse>
        <verse osisID='Gen.26.30'>Da macht er jnen ein Mal / vnd sie assen vnd truncken.</verse>
        <verse osisID='Gen.26.31'>Vnd des morgens früe stunden sie auff / vnd schwur einer dem andern / Vnd Jsaac lies sie gehen / vnd sie zogen von jm mit frieden. Gen. 21.</verse>
        <verse osisID='Gen.26.32'>DEsselben tages kamen Jsaacs knechte / vnd sagten jm an von dem brun / den sie gegraben hatten / vnd sprachen zu jm / Wir haben wasser funden.</verse>
        <verse osisID='Gen.26.33'>Vnd er nant jn / SabaHeisst ein Eid / oder schwur / oder die fülle.  / Da her heisst die stad BerSabaAber heisst ein Brun.  / bis auff den heutigen tag.</verse>
        <verse osisID='Gen.26.34'>DA Esau vierzig jar alt war / nam er zum Weibe / Judith / die tochter Beri des Hethiters / vnd Basmath die tochter Elon des Hethiters /</verse>
        <verse osisID='Gen.26.35'>Die machten beide Jsaac vnd Rebeca eitel hertzeleid.</verse>
      </chapter>
      <chapter osisID='Gen.27'>
        <verse osisID='Gen.27.1'>VND es begab sich / da Jsaac alt war worden / das seine augen tunckel worden zu sehen / rieff er Esau seinem grössern Son / vnd sprach zu jm / Mein son / Er aber antwortet jm / Hie bin ich.</verse>
        <verse osisID='Gen.27.2'>Vnd er sprach / Sihe / Jch bin alt worden / vnd weis nicht wenn ich sterben sol.</verse>
        <verse osisID='Gen.27.3'>So nim nu deinen zeug / köcher vnd bogen / vnd gehe auffs feld / vnd fahe mir ein Wildbret /</verse>
        <verse osisID='Gen.27.4'>vnd mach mir ein essen / wie ichs gern habe / vnd bring mirs erein das ich esse / Das dich meine Seele segene / ehe ich sterbe.</verse>
        <verse osisID='Gen.27.5'>Rebeca aber höret solche wort / die Jsaac zu seinem son Esau sagt / Vnd Esau gieng hin auffs feld / das er ein Wildbret jaget vnd heim brechte.</verse>
        <verse osisID='Gen.27.6'>DA sprach Rebeca zu Jacob jrem son / Sihe / Jch hab gehöret deinen Vater reden mit Esau deinem Bruder / vnd sagen /</verse>
        <verse osisID='Gen.27.7'>Bringe mir ein Wildbret / vnd mach mir essen / das ich esse / vnd dich segene fur dem HERRN ehe ich sterbe /</verse>
        <verse osisID='Gen.27.8'>So höre nu mein Son meine stimme / was ich dich heisse.</verse>
        <verse osisID='Gen.27.9'>Gehe hin zu der Herd / vnd hole mir zwey gute Böcklin / das ich deinem Vater ein essen dauon mache / wie ers gerne hat /</verse>
        <verse osisID='Gen.27.10'>das soltu deinem Vater hin ein tragen / das er esse / Auff das er dich segene fur seinem tod.</verse>
        <verse osisID='Gen.27.11'>JAcob aber sprach zu seiner mutter Rebeca / Sihe / Mein bruder Esau ist rauch / vnd ich glat /</verse>
        <verse osisID='Gen.27.12'>So möchte vieleicht mein Vater mich begreiffen / vnd würde fur jm geacht / als ich jn betriegen wolt / vnd brechte vber mich einen Fluch / vnd nicht einen Segen.</verse>
        <verse osisID='Gen.27.13'>Da sprach seine Mutter zu jm / Der Fluch sey auff mir / mein Son / Gehorche nur meiner Stimme / gehe vnd hole mir.</verse>
        <verse osisID='Gen.27.14'>DA gieng er hin vnd holet / vnd bracht seiner Mutter / Da machet seine Mutter ein essen / wie sein Vater gerne hatte.</verse>
        <verse osisID='Gen.27.15'>Vnd nam Esaus jres grössern Sons köstliche Kleider / die sie bey sich im Hause hatte / vnd zoch sie Jacob an / jrem kleinern Son.</verse>
        <verse osisID='Gen.27.16'>Aber die fell von den Böcklin thet sie jm vmb seine Hende / vnd wo er glat war am halse /</verse>
        <verse osisID='Gen.27.17'>Vnd gab also das essen mit brot / wie sie es gemacht hatte / in Jacobs hand jres Sons.</verse>
        <verse osisID='Gen.27.18'>VND er gieng hinein zu seinem Vater / vnd sprach / Mein vater / Er antwortet / Hie bin ich. Wer bistu mein son?</verse>
        <verse osisID='Gen.27.19'>Jacob sprach zu seinem vater / Jch bin Esau dein erstgeborner Son / Jch hab gethan / wie du mir gesagt hast / Stehe auff / setze dich / vnd iss von meinem Wildbret / auff das mich deine seele segene.</verse>
        <verse osisID='Gen.27.20'>Jsaac aber sprach zu seinem Son / Mein son / wie hastu so bald funden? Er antwortet / Der HERR dein Gott bescheret mirs.</verse>
        <verse osisID='Gen.27.21'>Da sprach Jsaac zu Jacob / Trit er zu / mein Son / das ich dich begreiffe / ob du seiest mein son Esau oder nicht.</verse>
        <verse osisID='Gen.27.22'>Also trat Jacob zu seinem vater Jsaac / vnd da er jn begriffen hatte / sprach er / Die stim ist Jacobs stim / Aber die hende sind Esaus hende.</verse>
        <verse osisID='Gen.27.23'>Vnd erkand jn nicht / denn seine hende waren rauch / wie Esaus seins Bruders hende / Vnd segenet jn.</verse>
        <verse osisID='Gen.27.24'>VND sprach zu jm / Bistu mein son Esau? Er antwortet / Ja ich bins.</verse>
        <verse osisID='Gen.27.25'>Da sprach er / So bringe mir her / mein son / zu essen von deinem Wildbret / das dich meine seele segene / Da bracht ers jm / vnd er ass / Vnd trug jm auch Wein hin ein / vnd er tranck.</verse>
        <verse osisID='Gen.27.26'>Vnd Jsaac sein Vater sprach zu jm / Kom her vnd küsse mich / mein Son.</verse>
        <verse osisID='Gen.27.27'>Er trat hin zu vnd küsset jn / Da roch er den geruch seiner Kleider / Vnd segnet jn / vnd sprach. SJhe / der geruch meins Sons ist wie ein geruch des Feldes / das der HERR gesegnet hat.</verse>
        <verse osisID='Gen.27.28'>Gott gebe dir vom taw des Himels / vnd von der fertigkeit der Erden / vnd Korn vnd Weins die fülle.</verse>
        <verse osisID='Gen.27.29'>Völcker müssen dir dienen / vnd Leute müssen dir zu fusse fallen. Sey ein Herr vber deine Brüder / vnd deiner Mutterkinder müssen dir zu fusse fallen. Verflucht sey / wer dir flucht / Gesegnet sey / wer dich segnet. Ebre. 11.</verse>
        <verse osisID='Gen.27.30'>ALS nu Jsaac volendet hatte den Segen vber Jacob / vnd Jacob kaum hin aus gegangen war von seinem vater Jsaac / Da kam Esau sein Bruder von seiner jaget /</verse>
        <verse osisID='Gen.27.31'>vnd macht auch ein essen / vnd trugs hin ein zu seinem vater / vnd sprach zu jm / Stehe auff mein Vater / vnd iss von dem Wildbret deines Sons / das mich deine Seele segene.</verse>
        <verse osisID='Gen.27.32'>Da antwortet jm Jsaac sein vater / Wer bistu? Er sprach / Jch bin Esau dein Erstgeborner Son.</verse>
        <verse osisID='Gen.27.33'>Da entsatzt sich Jsaac vber die mas seer / vnd sprach / Wer? Wo ist denn der Jeger / der mir bracht hat / vnd ich hab von allem gessen / ehe du kamest / vnd hab jn gesegnet? Er wird auch gesegnet bleiben.</verse>
        <verse osisID='Gen.27.34'>ALS Esau diese Rede seines Vaters höret / schrey er laut / vnd ward vber die mas seer betrübt / vnd sprach zu seinem vater / Segene mich auch mein vater.</verse>
        <verse osisID='Gen.27.35'>Er aber sprach / Dein Bruder ist komen mit list / vnd hat deinen Segen hinweg.</verse>
        <verse osisID='Gen.27.36'>Da sprach er / Er heisst wol Jacob / denn er hat mich nu zwey mal vntertrettenEkeb heisst ein Fussol / daher komet Jakob oder Jacob / ein vntertretter / oder der mit Füssen tritt. Vnd bedeut alle Gleubigen / die durch das Euangelium die Welt / das Fleisch / vnd den Teufel mit sünde vnd Tod vnter sich treten / durch Christum etc.  / Meine Erstgeburt hat er da hin / Vnd sihe / nu nimpt er auch meinen Segen. Vnd sprach / Hastu mir denn keinen Segen vorbehalten?</verse>
        <verse osisID='Gen.27.37'>JSaac antwortet / vnd sprach zu jm / Jch habe jn zum Herrn vber dich gesetzt / vnd alle seine Brüder hab ich jm zu Knechte gemacht / Mit korn vnd wein hab ich jn versehen / Was sol ich doch dir nu thun / mein Son?</verse>
        <verse osisID='Gen.27.38'>Esau sprach zu seinem vater / Hastu denn nur einen Segen mein vater? Segene mich auch / mein vater / Vnd hub auff seine stimme / vnd weinet.</verse>
        <verse osisID='Gen.27.39'>Da antwortet Jsaac sein vater / vnd sprach zu jm. Sihe da / Du wirst eine fette Wonung haben auff Erden / vnd vom taw des Himels von oben her.</verse>
        <verse osisID='Gen.27.40'>Deins Schwerts wirstu du dich neeren / vnd deinem Bruder dienen. Vnd es wird geschehen / das du auch ein Herr / vnd sein Joch von deinem halse reissen wirst.</verse>
        <verse osisID='Gen.27.41'>VND Esau war Jacob gram vmb des Segens willen / da mit jn sein Vater gesegnet hatte / Vnd sprach in seinem hertzen / Es wird die zeit bald komen / das mein Vater leide tragen mus / Denn ich wil meinen bruder Jacob erwürgen.</verse>
        <verse osisID='Gen.27.42'>Da wurden Rebeca angesagt diese wort jres grössern sons Esau / Vnd schickt hin / vnd lies Jacob jrem kleinern Son ruffen / vnd sprach zu jm / Sihe / Dein bruder Esau drewet dir / das er dich erwürgen wil.</verse>
        <verse osisID='Gen.27.43'>VND nu höre meine stim / mein Son / Mach dich auff vnd fleuch zu meinem bruder Laban in Haran /</verse>
        <verse osisID='Gen.27.44'>vnd bleib eine weile bey jm / Bis sich der grim deines Bruders wende /</verse>
        <verse osisID='Gen.27.45'>vnd bis sich sein zorn wider dich von dir wende / vnd vergesse was du an jm gethan hast / So wil ich darnach schicken / vnd dich von dannen holen lassen / Warumb solt ich ewr beider beraubt werden einen tag?</verse>
        <verse osisID='Gen.27.46'>VND Rebeca sprach zu Jsaac / Mich verdreusst zu leben fur den Töchtern Heth / Wo Jacob ein Weib nimpt von den töchtern Heth / die da sind wie die Töchter dieses Lands / was sol mir das leben?</verse>
      </chapter>
      <chapter osisID='Gen.28'>
        <verse osisID='Gen.28.1'>DA rieff Jsaac seinem son Jacob / vnd segenet jn / vnd gebot jm / vnd sprach zu jm / Nim nicht ein Weib von den töchtern Canaan /</verse>
        <verse osisID='Gen.28.2'>sondern mach dich auff / vnd zeuch in Mesopotamian zu Bethuel / deiner mutter Vater haus / vnd nim dir ein Weib daselbs von den töchtern Laban deiner mutter Bruder.</verse>
        <verse osisID='Gen.28.3'>Aber der Allmechtige Gott segene dich / vnd mache dich fruchtbar / vnd mehre sich / das du werdest ein hauffen völcker /</verse>
        <verse osisID='Gen.28.4'>Vnd gebe dir den segen Abraham / dir vnd deinem samen mit dir / Das du besitzest das Land da du frembdling innen bist / das Gott Abraham gegeben hat.</verse>
        <verse osisID='Gen.28.5'>Also fertiget Jsaac den Jacob / das er in Mesopotamian zog zu Laban Bethuels son in Syrien / dem bruder Rebeca seiner vnd Esau mutter. Osee. 12.</verse>
        <verse osisID='Gen.28.6'>ALS nu Esau sahe / das Jsaac Jacob gesegnet hatte / vnd abgefertiget in Mesopotamian / das er daselbs ein Weib neme / Vnd das / in dem er jn gesegnet / jm gebot / vnd sprach / Du solt nicht ein Weib nemen von den töchtern Canaan /</verse>
        <verse osisID='Gen.28.7'>Vnd das Jacob seinem Vater vnd seiner Mutter gehorchet / vnd in Mesopotamian zoch /</verse>
        <verse osisID='Gen.28.8'>Sahe auch / das Jsaac sein Vater nicht gern sahe die töchter Canaan /</verse>
        <verse osisID='Gen.28.9'>Gieng er hin zu Jsmael / vnd nam vber die Weiber / die er zu uor hatte / Mahalath / die tochter Jsmael / des sons Abrahams / die schwester Nebaioth / zum weibe. ABer Jacob zoch aus von BerSaba / vnd reiset gen Haran.</verse>
        <verse osisID='Gen.28.10'>Vnd kam an einen Ort / da bleib er vber nacht / denn die Sonne war vntergegangen /</verse>
        <verse osisID='Gen.28.11'>Vnd er nam einen Stein des orts / vnd legt jn zu seinen Heubten / vnd leget sich an dem selbigen Ort schaffen.</verse>
        <verse osisID='Gen.28.12'>Vnd jm trewmet / Vnd sihe / eine Leiter stund auff erden / die rüret mit der spitzen an den Himel / Vnd sihe / die Engel Gottes stiegen dran auff vnd nieder. Joh. 1.</verse>
        <verse osisID='Gen.28.13'>VND der HERR stund oben drauff / vnd sprach / Jch bin der HERR / Abrahams deines vaters Gott / vnd Jsaacs Gott / Das Land da du auff ligest / wil ich dir / vnd deinem SamenHie wird dem dritten Patriarchen / Christus verheissen / der Heiland aller Welt / vnd das künfftige Euangelium von Christo in allen Landen zu predigen / durch die Engel auff der Leiter furgebildet. geben.</verse>
        <verse osisID='Gen.28.14'>Vnd dein Same sol werden wie der staub auff Erden / Vnd du solt ausgebreitet werden / gegen dem Abend / Morgen / Mitternacht vnd Mittag. Vnd durch dich vnd deinen Samen sollen alle Geschlecht auff Erden gesegnet werden.</verse>
        <verse osisID='Gen.28.15'>Vnd sihe / Jch bin mit dir / vnd wil dich behüten / wo du hin zeuchst / vnd wil dich wider her bringen in dis Land / Denn ich wil dich nicht lassen / bis das ich thu / alles was ich dir geredt habe.</verse>
        <verse osisID='Gen.28.16'>DA nu Jacob von seinem Schlaff auffwachte / sprach er / Gewislich ist der HERR an diesem Ort / vnd ich wusts nicht.</verse>
        <verse osisID='Gen.28.17'>Vnd furchte sich / vnd sprach Wie heiligHeilig heisst hie metuendus / terribilis / Nota / da man Gott fürchten vnd ehren solle / als der daselbs wil gefürchtet vnd geehret sein. Daher auch der selbberg Morija / timor / reuerentia / cultus Dei heisst. Sup. cap. 22. Denn Gottes furcht ist der höchste Gottesdienst. Vnd ist hie angezeigt / Wo Gottes wort ist / (wie Jacob hie höret) da ist Gottes Hause / da stehet der Himel offen mit allen gnaden etc. ist diese Stet / Hie ist nichts anders denn Gotteshause / Vnd hie ist die Pforte des Himels.</verse>
        <verse osisID='Gen.28.18'>Vnd Jacob stund des morgens früe auff / vnd nam den Stein / den er zu seinen Heubten gelegt hatte / vnd richtet jn auff zu einem Mal / vnd gos öle oben drauff /</verse>
        <verse osisID='Gen.28.19'>Vnd hies die stet BethEl / vorhin hies sonst die stad Lus. Gen. 35.</verse>
        <verse osisID='Gen.28.20'>VND Jacob thet ein Gelübd / vnd sprach / So Gott wird mit mir sein / vnd mich behüten auff dem wege / den ich reise / vnd Brot zu essen geben / vnd Kleider an zu ziehen /</verse>
        <verse osisID='Gen.28.21'>vnd mich mit frieden wider heim zu meinem Vater bringen / So sol der HERR mein Gott seinNicht das er vor hin nicht sein Gott gewesen sei / Sondern er gelobt ein Gottesdienst auff zurichten / da man predigen vnd beten solt / da wil er den Zehenden zugeben / den Predigern. Wie Abraham dem Melchisedeck den Zehenden gab. .</verse>
        <verse osisID='Gen.28.22'>Vnd dieser Stein / den ich auff gerichtet habe zu einem Mal / sol ein Gottes haus werden / Vnd alles was du mir gibst / des wil ich dir den Zehenden geben.</verse>
      </chapter>
      <chapter osisID='Gen.29'>
        <verse osisID='Gen.29.1'>DA hub Jacob seine füsse auff / vnd gieng in das Land das gegen Morgen ligt.</verse>
        <verse osisID='Gen.29.2'>Vnd sahe sich vmb / vnd sihe / da war ein Brun auff dem felde / vnd sihe / drey Herde schafe lagen da bey / Denn von dem Brunne pflegten sie die herde zu trencken / vnd lag ein grosser Stein fur dem loch des Bruns.</verse>
        <verse osisID='Gen.29.3'>Vnd sie pflegten die Herd alle daselbs zuuersamlen / vnd den stein von dem Brunloch zu weltzen / vnd die schafe trencken / vnd thaten als denn den stein wider fur das loch an seine stet.</verse>
        <verse osisID='Gen.29.4'>VND Jacob sprach zu jnen / Lieben brüder / Wo seid jr her? Sie antworten / Wir sind von Haran.</verse>
        <verse osisID='Gen.29.5'>Er sprach zu jnen / Kennet jr auch Laban den son Nahor? Sie antworten / Wir kennen jn wol.</verse>
        <verse osisID='Gen.29.6'>Er sprach / Gehet es jm auch wol? Sie antworten / Es gehet jm wol / Vnd sihe / da kompt seine tochter Rahel mit den Schafen.</verse>
        <verse osisID='Gen.29.7'>Er sprach / Es ist noch hoch tag / vnd ist noch nicht zeit das Vieh ein zutreiben / Trencket die schafe / vnd gehet hin vnd weidet sie.</verse>
        <verse osisID='Gen.29.8'>Sie antworten / Wir können nicht / bis das alle Herde zusamen gebracht werden / vnd wir den stein von des Brunnenloch waltzen / vnd also die schafe trencken.</verse>
        <verse osisID='Gen.29.9'>ALs er noch mit jnen redet / kam Rahel mit den schafen jres Vaters / denn sie hütet der schafe.</verse>
        <verse osisID='Gen.29.10'>Da aber Jacob sahe Rahel die tochter Labans seiner mutter Bruder / vnd die schafe Labans seiner mutter bruder / trat er hinzu / vnd waltzet den stein von dem loch des Brunnen / vnd trencket die schafe Labans seiner muter Bruder /</verse>
        <verse osisID='Gen.29.11'>Vnd küsset Rahel vnd weinet laut /</verse>
        <verse osisID='Gen.29.12'>vnd saget jr an / das er jres Vaters bruder were / vnd Rebeca son / Da lieff sie / vnd sagets jrem Vater an.</verse>
        <verse osisID='Gen.29.13'>DA aber Laban höret von Jacob seiner schwester Son / lieff er jm entgegen / vnd hertzet vnd küsset jn / vnd füret jn in sein Haus / Da erzelet er dem Laban alle diese sache.</verse>
        <verse osisID='Gen.29.14'>Da sprach Laban zu jm / Wolan / du bist mein bein vnd fleisch. Vnd da er nu ein Mond lang bey jm gewest war /</verse>
        <verse osisID='Gen.29.15'>sprach Laban zu Jacob / Wiewol du mein Bruder bist / soltestu mir darumb vmb sonst dienen? Sage an / Was sol dein lohn sein?</verse>
        <verse osisID='Gen.29.16'>LAban aber hatte zwo Töchter die elteste hies Lea / vnd die jüngeste Rahel /</verse>
        <verse osisID='Gen.29.17'>Aber Lea hatte ein Blöde gesicht / Rahel war hubsch vnd schön.</verse>
        <verse osisID='Gen.29.18'>Vnd Jacob gewan die Rahel lieb / vnd sprach / Jch wil dir siben jar vmb Rahel deine jüngeste Tochter dienen.</verse>
        <verse osisID='Gen.29.19'>Laban antwortet / Es ist besser / ich gebe dir sie / denn einem andern / Bleib bey mir.</verse>
        <verse osisID='Gen.29.20'>ALso dienete Jacob vmb Rahel sieben jar / vnd dauchten jn als werens einzele tage / so lieb hatte er sie.</verse>
        <verse osisID='Gen.29.21'>Vnd Jacob sprach zu Laban / Gib mir nu mein Weib / denn die zeit ist hie / das ich beylige.</verse>
        <verse osisID='Gen.29.22'>Da lud Laban alle Leute des orts / vnd machte ein Hochzeit mal.</verse>
        <verse osisID='Gen.29.23'>Des abends aber nam er seine tochter Lea / vnd brachte sie zu jm hin ein / Vnd er lag bey jr.</verse>
        <verse osisID='Gen.29.24'>Vnd Laban gab seiner tochter Lea seine magd Silpa zur magd.</verse>
        <verse osisID='Gen.29.25'>DEs morgens aber / Sihe / da war es Lea / Vnd er sprach zu Laban / Warumb hastu mir das gethan? Habe ich dir nicht vmb Rahel gedienet? warumb hastu mich denn betrogen?</verse>
        <verse osisID='Gen.29.26'>Laban antwortet / Es ist nicht sitte in vnserm Lande / das man die Jüngste ausgebe vor der Eltesten.</verse>
        <verse osisID='Gen.29.27'>Halte mit dieser die wochen aus / so wil ich dir diese auch geben / vmb den Dienst / den du bey mir noch ander sieben jar dienen solt.</verse>
        <verse osisID='Gen.29.28'>Jacob thet also / vnd hielt die wochen aus / Da gab jm Laban Rahel seine tochter zum Weibe.</verse>
        <verse osisID='Gen.29.29'>Vnd gab seiner tochter Rahel seine magd Bilha zur magd.</verse>
        <verse osisID='Gen.29.30'>Also lag er auch bey mit Rahel / Vnd hatte Rahel lieber denn Lea / Vnd dienet bey jm fürder die andern sieben jar.</verse>
        <verse osisID='Gen.29.31'>DA aber der HERR sahe / das Lea vnwerd war / macht er sie fruchtbar vnd Rahel vnfruchtbar.</verse>
        <verse osisID='Gen.29.32'>Vnd Lea ward schwanger / vnd gebar einen Son / den hies sie RubenHeisst ein Schawkind.  / vnd sprach / Der HERR hat angesehen mein elende / Nu wird mich mein Man lieb haben.</verse>
        <verse osisID='Gen.29.33'>Vnd ward abermal schwanger / vnd gebar einen Son / vnd sprach / Der HERR hat gehöret / das ich vnwerd bin / vnd hat mir diesen auch gegeben / vnd hies jn SimeonHeisst ein Hörer..</verse>
        <verse osisID='Gen.29.34'>Aber mal ward sie schwanger / vnd gebar einen Son / vnd sprach / Nu wird sich mein Man wider zu mir thun / denn ich hab jm drey Söne geborn / Darumb hies sie jn LeuiHeisst zugethan. .</verse>
        <verse osisID='Gen.29.35'>Zum vierden ward sie schwanger / vnd gebar einen Son / vnd sprach / Nu wil ich dem HERRN dancken / darumb hies sie jn JudaHeisst ein Bekenner oder Dancksager. / Vnd höret auff Kinder zugeberen.</verse>
      </chapter>
      <chapter osisID='Gen.30'>
        <verse osisID='Gen.30.1'>DA Rahel sahe / das sie dem Jacob nichts gebar / neidet sie jre schwester / vnd sprach zu Jacob / Schaffe mir Kinder / Wo nicht / so sterbe ich.</verse>
        <verse osisID='Gen.30.2'>Jacob aber ward seer zornig auff Rahel / vnd sprach / Bin ich doch nicht Gott / der dir deines Leibes früchte nicht geben wil.</verse>
        <verse osisID='Gen.30.3'>Sie aber sprach / sihe / Da ist meine magd Bilha / Lege dich zu jr / das sie auff meinen Schos gebere / vnd ich doch durch sie erbawet werde.</verse>
        <verse osisID='Gen.30.4'>Vnd sie gab jm also Bilha jre magd zum Weibe. VND Jacob leget sich zu jr /</verse>
        <verse osisID='Gen.30.5'>Also ward Bilha schwanger / vnd gebar Jacob einen Son.</verse>
        <verse osisID='Gen.30.6'>Da sprach Rahel / Gott hat meine sache gerichtet / vnd meine stim erhöret / vnd mir einen Son gegeben / Darumb hies sie jn DanHeisst gerich. .</verse>
        <verse osisID='Gen.30.7'>Abermal ward Bilha Rahels magd schwanger / vnd gebar Jacob den andern son.</verse>
        <verse osisID='Gen.30.8'>Da sprach Rahel / Gott hat es gewand mit mir vnd meiner Schwester / vnd ich werds jr zuuor thun / Vnd hies jn NaphthaliHeisst verwechselt vmbgewand / vmbgekeret / wenn man das widerspiel thut / Psal. 18. Mit den verkerten verkerestu dich. .</verse>
        <verse osisID='Gen.30.9'>DA nu Lea sahe / das sie auff gehöret hatte zu geberen / nam sie jre magd Silpa / vnd gab sie Jacob zum weibe.</verse>
        <verse osisID='Gen.30.10'>Also gebar Silpa Lea magd / Jacob einen Son.</verse>
        <verse osisID='Gen.30.11'>Da sprach Lea / Rüstig / Vnd hies jn GadHeisst rüstig zum streit. .</verse>
        <verse osisID='Gen.30.12'>Darnach gebar Silpa Lea magd / Jacob den andern Son.</verse>
        <verse osisID='Gen.30.13'>Da sprach Lea / Wol mir / Denn mich werden selig preisen die Töchter / Vnd hies jn AsserHeisst selig. .</verse>
        <verse osisID='Gen.30.14'>RVben gieng aus zur zeit der Weitzenernd / vnd fand DudaimFrage du selbs was Dudaim sind. Es sollen Lilien / Es sollen Beer sein / vnd niemand weis niemand weis / was es sein sollen. Es heissens etliche Jüden Kirschen / die in der Weitzenernd reiff sind etc. auff dem felde / vnd bracht sie heim seiner mutter Lea. Da sprach Rahel zu Lea / Gib mir der Dudaim deines Sons ein teil.</verse>
        <verse osisID='Gen.30.15'>Sie antwortet / Hastu nicht gnug / das du mir meinen Man genomen hast / vnd wilt auch die Dudaim meines Sons nemen? Rahel sprach / Wolan / las jn diese nacht bey dir schlaffen vmb die Dudaim deines Sons.</verse>
        <verse osisID='Gen.30.16'>DA nu Jacob des abends vom felde kam / gieng jm Lea hinaus entgegen vnd sprach / Bey mir soltu ligen / Denn ich habe dich erkaufft vmb die Dudaim meines Sons. Vnd er schlieff die nacht bey jr /</verse>
        <verse osisID='Gen.30.17'>Vnd Gott erhöret Lea / vnd sie ward schwanger / vnd gebar Jacob den fünfften Son /</verse>
        <verse osisID='Gen.30.18'>vnd sprach / Gott hat mir gelohnet / das ich meine magd meinem Manne gegeben habe / Vnd hies jn JsascharHeisst Lohn..</verse>
        <verse osisID='Gen.30.19'>Abermal ward Lea schwanger / vnd gebar Jacob den sechsten Son /</verse>
        <verse osisID='Gen.30.20'>vnd sprach / Gott hat mich wol beraten / Nu wird mein Man wider bey mir wonen / Denn ich habe jm sechs Söne geboren / Vnd hies jn SebulonHeisst bey wonung. .</verse>
        <verse osisID='Gen.30.21'>Darnach gebar sie eine Tochter / die hies sie DinaHeisst eine sache oder gericht..</verse>
        <verse osisID='Gen.30.22'>DEr HERR gedacht aber an Rahel / vnd erhöret sie / vnd macht sie fruchtbar.</verse>
        <verse osisID='Gen.30.23'>Da ward sie schwanger / vnd gebar einen Son / vnd sprach / Gott hat meine schmach von mir genomen /</verse>
        <verse osisID='Gen.30.24'>Vnd hies jn JosephHeisst zunemung.  / Vnd sprach / Der HERR wolte mir noch einen Son dazu geben.</verse>
        <verse osisID='Gen.30.25'>DA nu rahel den joseph geborn hatte / sprach Jacob zu Laban / Las mich ziehen vnd reisen an meinen Ort vnd in mein Land /</verse>
        <verse osisID='Gen.30.26'>Gib mir meine Weiber vnd meine Kinder / darumb ich dir gedienet habe / das ich ziehe / Denn du weissest / wie ich dir gedienet habe.</verse>
        <verse osisID='Gen.30.27'>Laban sprach zu jm / Las mich gnade fur deinen augen finden / Jch spüre / das mich der HERR segenet vmb deinen willen /</verse>
        <verse osisID='Gen.30.28'>Stimme das Lohn das ich dir geben sol.</verse>
        <verse osisID='Gen.30.29'>ER aber sprach zu jm / Du weissest / wie ich dir gedienet habe / vnd was du fur Vieh hast vnter mir.</verse>
        <verse osisID='Gen.30.30'>Du hattest wenig ehe ich her kam / Nu aber ists ausgebreitet in die menge / vnd der HERR hat dich gesegenet durch meinen fusDas ist / Jch hab müssen lauffen vnd rennen durch dünne vnd dicke / das du so Reich würdest / Mein Fus hats müssen thun. Jnde pedes Euangelisantium pacem / et cursus verbi seu ministerij.  / Vnd nu / Wenn sol ich auch mein Haus versorgen?</verse>
        <verse osisID='Gen.30.31'>Er aber sprach / Was sol ich dir denn geben? Jacob sprach / Du solt mir nichts vberal geben / Sondern so du mir thun wilt / das ich sage / So wil ich widerumb weiden vnd hüten deiner Schafe.</verse>
        <verse osisID='Gen.30.32'>ICH wil heute durch alle deine Herde gehen / vnd aussondern alle fleckete vnd bundte schafe / vnd alle schwartze schafe vnter den lemmern / vnd die bundten vnd flecketen ziegenDu must hie dich nicht jrren / das Moses / das kleine vieh / jtzt ziegen / jtzt lemmer / jtzt böcke heisset / wie dieser sprache art ist / Denn er wil so viel sagen / Das Jacob habe alles weis vieh behalten / vnd alles bundte vnd schwartze Laban gethan. Was nu bund von dem einferbigen vieh keme / das solte sein lohn sein. Des ward Laban fro / vnd hatte die natur fur sich / das von einferbigen nicht viel bundte natürlich komen. Aber Jacob halff der natur mit kunst / das die einferbigen viel bundte trugen.  / Was nu bund vnd flecket fallen wird / das sol mein Lohn sein.</verse>
        <verse osisID='Gen.30.33'>So wird mir mein gerechtigkeit zeugen heute oder morgen / wenn es kompt / das ich meinen Lohn von dir nemen sol / Also / das / was nicht flecket oder bund / oder nicht schwartz sein wird vnter den lemmern / vnd ziegen / das sey ein Diebstal bey mir.</verse>
        <verse osisID='Gen.30.34'>DA sprach Laban / Sihe da / es sey wie du gesagt hast.</verse>
        <verse osisID='Gen.30.35'>Vnd sonderte des tages die sprenckliche vnd bundte böcke / vnd alle fleckete vnd bundte ziegen / Wo nur was weisses daran war / vnd alles was schwartz war vnter den lemmern / vnd thats vnter die hand seiner Kinder /</verse>
        <verse osisID='Gen.30.36'>vnd macht raum dreier Tagereise weit zwisschen jm vnd Jacob / Also weidet Jacob die vbrigen herde Laban.</verse>
        <verse osisID='Gen.30.37'>JAcob aber nam stebe von grünen Papelnbawm / Haseln / vnd Castaneen / vnd schelet weisse streiffe daran / das an den steben das weisse blos ward</verse>
        <verse osisID='Gen.30.38'>vnd legt die stebe / die er geschelet hatte / in die Trenckrinnen / fur die Herde / die da komen musten zu trincken / das sie empfangen solten / wenn sie zu trincken kemen.</verse>
        <verse osisID='Gen.30.39'>Also empfiengen die Herde vber den steben / vnd brachten sprenckliche / fleckete vnd bundte.</verse>
        <verse osisID='Gen.30.40'>Da scheidet Jacob die lemmer / vnd thet die abgesonderte Herde zu den flecketen vnd schwartzen in der Herde Labans / vnd macht jm ein eigen Herde / die thet er nicht zu der herde Labans.</verse>
        <verse osisID='Gen.30.41'>Wenn aber der Laufft der früelinge Herde war / legte er diese stebe in die Rinnen fur die augen der Herde / das sie vber den steben empfiengen /</verse>
        <verse osisID='Gen.30.42'>Aber in der Spetlinger laufft / leget er sie nicht hinein. Also wurden die Spetlinge des Labans / aber die Früelinge des Jacobs /</verse>
        <verse osisID='Gen.30.43'>Da her ward der Man vber die mas reich / das er viel schafe / megde vnd knechte / kamel vnd esel hatte.</verse>
      </chapter>
      <chapter osisID='Gen.31'>
        <verse osisID='Gen.31.1'>VND es kamen fur jn die Reden der kinder Laban / das sie sprachen / Jacob hat alle vnsers vaters gut zu sich gebracht. Vnd von vnsers Vaters gut / hat er solche Reichthum zu wegen gebracht.</verse>
        <verse osisID='Gen.31.2'>Vnd Jacob sahe an das angesicht Laban / Vnd sihe / es war nicht gegen jm / wie gestern vnd ehegestern.</verse>
        <verse osisID='Gen.31.3'>VND der HERR sprach zu Jacob / Zeuch wider in deiner Veter land / vnd zu deiner Freundschafft / Jch wil mit dir sein.</verse>
        <verse osisID='Gen.31.4'>Da sandte Jacob hin / vnd lies ruffen Rahel vnd Lea auffs feld bey seine Herde /</verse>
        <verse osisID='Gen.31.5'>vnd sprach zu jnen / Jch sehe ewrs Vaters angesicht / das es nicht gegen mir ist / wie gestern vnd ehegestern / Aber der Gott meines Vaters ist mit mir gewesen.</verse>
        <verse osisID='Gen.31.6'>VND jr wisset / das ich aus allen meinen krefften ewrem Vater gedienet habe /</verse>
        <verse osisID='Gen.31.7'>Vnd er hat mich geteuscht / vnd nu zehen mal mein lohn verendert / Aber Gott hat jm nicht gestattet / das er mir schaden thet.</verse>
        <verse osisID='Gen.31.8'>Wenn er sprach / die bundten sollen dein Lohn sein / so trug die gantze Herd bundte / Wenn er aber sprach / Die sprenckliche sollen dein Lohn sein / so trug die gantze Herd sprenckliche.</verse>
        <verse osisID='Gen.31.9'>Also hat Gott die güter ewers Vaters jm entwand / vnd mir gegeben.</verse>
        <verse osisID='Gen.31.10'>DEnn wenn die zeit des Lauffs kam / hub ich meine Augen auff / vnd sahe im trawm / vnd sihe / die Böcke sprungen auff die sprenckliche / fleckete / vnd bundte Herde.</verse>
        <verse osisID='Gen.31.11'>Vnd der Engel Gottes sprach zu mir im traum / Jacob / Vnd ich antwortet / Hie bin ich.</verse>
        <verse osisID='Gen.31.12'>Er aber sprach / heb auff deine augen / vnd siehe / Die Böcke springen auff die sprenckliche / fleckete vnd bundte Herde / Denn ich habe alles gesehen / was dir Laban thut.</verse>
        <verse osisID='Gen.31.13'>Jch bin der Gott zu BethEl / da du den stein gesalbet hast / vnd mir daselbs ein Gelübde gethan. Nu mach dich auff / vnd zeuch aus diesem Lande / vnd zeuch wider in das Land deiner freundschafft. Gen. 28.</verse>
        <verse osisID='Gen.31.14'>DA antwortet Rahel vnd Lea / vnd sprachen zu jm / Wir haben doch kein Teil noch Erbe mehr in vnsers Vaters hause /</verse>
        <verse osisID='Gen.31.15'>Hat er vns doch gehalten als die frembden / Denn er hat vns verkaufft / vnd vnser Lohn verzehret.</verse>
        <verse osisID='Gen.31.16'>Darumb hat Gott vnserm Vater entwand seinen Reichthum zu vns vnd vnsern Kindern / Alles nu was Gott dir gesagt hat / das thu.</verse>
        <verse osisID='Gen.31.17'>ALso machet sich Jacob auff / vnd lud seine Kinder vnd Weiber auff Kamelen /</verse>
        <verse osisID='Gen.31.18'>vnd füret weg alle sein Vieh / vnd alle seine Habe / die er zu Mesopotamia erworben hatte / das er keme zu Jsaac seinem Vater ins land Canaan</verse>
        <verse osisID='Gen.31.19'>(Laban aber war gangen seine Herde zu scheren) Vnd Rahel stal jres Vaters Götzen.</verse>
        <verse osisID='Gen.31.20'>Also stal Jacob dem Laban zu Syrien das hertzHertz stelen ist Ebreisch geredt / so viel / als etwas thun hinder eines andern wissen. / da mit / das er jm nicht ansaget / das er flohe.</verse>
        <verse osisID='Gen.31.21'>Also flohe er vnd alles was sein war / machte sich auff / vnd fuhr vber das wasser / vnd richt sich nach dem berge Gilead.</verse>
        <verse osisID='Gen.31.22'>AM dritten tage wards Laban angesagt / das Jacob flöhe /</verse>
        <verse osisID='Gen.31.23'>Vnd er nam seine Brüder zu sich / vnd jaget jm nach sieben Tagereise / vnd ereilet jn auff dem berge Gilead.</verse>
        <verse osisID='Gen.31.24'>Aber Gott kam zu Laban dem Syrer im traum des nachts / vnd sprach zu jm / Hüte dich / das du mit Jacob nicht anders redest denn freundlich.</verse>
        <verse osisID='Gen.31.25'>Vnd Laban nahet zu Jacob / Jacob aber hatte seine Hütten auffgeschlagen auff dem Berge / Vnd Laban mit seinen Brüdern schlug seine hütten auch auff / auff dem berge Gilead.</verse>
        <verse osisID='Gen.31.26'>DA sprach Laban zu Jacob / Was hastu gethan / das du mein hertz gestolen hast / vnd hast meine Töchter entfüret / als die durchs Schwert gefangen weren?</verse>
        <verse osisID='Gen.31.27'>Warumb hastu heimlich geflohen / vnd hast dich weggestolen / vnd hast mirs nicht angesagt / das ich dich hette geleitet mit freuden / mit singen / mit Paucken vnd Harffen?</verse>
        <verse osisID='Gen.31.28'>vnd hast mich nicht lassen meine Kinder vnd Töchter küssen / Nu du hast thörlich gethan.</verse>
        <verse osisID='Gen.31.29'>Vnd ich hette / mit Gottes hülffe / wol so viel macht / das ich euch künd vbels thun / Aber ewrs vaters Gott hat gestern zu mir gesagt / Hüte dich / das du mit Jacob nicht anders denn freundlich redest.</verse>
        <verse osisID='Gen.31.30'>VND weil du denn ja woltest ziehen / vnd sehnetest dich so fast nach deines vaters hause / Warumb hastu mir meine Götter gestolen?</verse>
        <verse osisID='Gen.31.31'>Jacob antwortet / vnd sprach zu Laban / Jch furchte mich vnd dachte / du würdest deine Töchter von mir reissen.</verse>
        <verse osisID='Gen.31.32'>Bey welchem aber du deine Götter findest / der sterbe hie fur vnsern Brüdern / Süche das deine bey mir / vnd nims hin (Jacob wuste aber nicht / das sie Rahel gestolen hatte)</verse>
        <verse osisID='Gen.31.33'>Da gieng Laban in die hütten Jacob / vnd Lea / vnd der beide Megde / vnd fand nichts. Vnd gieng aus der hütten Lea in die hütten Rahel /</verse>
        <verse osisID='Gen.31.34'>Da nam Rahel die Götzen vnd legt sie vnter die strew der Kamel / vnd satzte sich darauf. Laban aber betastet die gantze Hütte / vnd fand nichts.</verse>
        <verse osisID='Gen.31.35'>Da sprach sie zu jrem Vater / Mein Herr / zürne nicht / Denn ich kan nicht auffstehen gegen dir / Denn es gehet mir nach der Frawen weise. Also fand er die Götzen nicht / wie fast er sucht.</verse>
        <verse osisID='Gen.31.36'>VND Jacob ward zornig / vnd schalt Laban / vnd sprach zu jm / Was hab ich misgehandelt oder gesundiget / das du so auff mich erhitzt bist?</verse>
        <verse osisID='Gen.31.37'>Du hast alle mein Hausrat betastet / Was hastu deines hausrats funden? Lege das dar / fur meinen vnd deinen Brüdern / das sie zwischen vns beiden richten.</verse>
        <verse osisID='Gen.31.38'>Diese zwenzig jar bin ich bey dir gewesen / deine schafe vnd ziegen sind nicht vnfruchtbar gewesen / die wider deiner Herde hab ich nie gessen.</verse>
        <verse osisID='Gen.31.39'>Was die Thier zurissen / bracht ich dir nicht / ich must es bezalen / du fodderst es von meiner hand / es were mir des tages oder des nachts gestolen.</verse>
        <verse osisID='Gen.31.40'>Des tages verschmacht ich fur hitze / vnd des nachts fur frost / vnd kam kein Schlaff in meine augen.</verse>
        <verse osisID='Gen.31.41'>ALso habe ich diese zwenzig jar in deinem Hause gedienet / vierzehen vmb deine Töchter / vnd sechs vmb deine Herde / vnd hast mir mein Lohn zehen mal verendert.</verse>
        <verse osisID='Gen.31.42'>Wo nicht der Gott meines Vaters / der Gott Abraham / vnd die FurchtJacob nennet hie Gott Jsaacs furcht / darumb / das Jsaac Gottfürchtig war vnd Gottes Diener. Jsaac / auff meiner seiten gewesen were / du hettest mich leer lassen ziehen. Aber Gott hat mein elend vnd mühe angesehen / vnd hat dich gestern gestrafft.</verse>
        <verse osisID='Gen.31.43'>LAban antwortet / vnd sprach zu Jacob / Die Töchter sind meine töchter / vnd die Kinder sind meine kinder / vnd die Herde sind meine herde / vnd alles was du sihest / ist mein / Was kan ich meinen Töchtern heut / oder jren Kindern thun / die sie geboren haben?</verse>
        <verse osisID='Gen.31.44'>So kome nu / vnd las vns einen Bund machen / ich vnd du / der ein Zeugnis sey zwischen mir vnd dir.</verse>
        <verse osisID='Gen.31.45'>Da nam Jacob einen stein / vnd richtet jn auff zu einem Mal /</verse>
        <verse osisID='Gen.31.46'>vnd sprach zu seinen Brüdern / Leset steine auff. Vnd sie namen steine / vnd machten einen hauffen / vnd assen auff dem selben hauffen /</verse>
        <verse osisID='Gen.31.47'>Vnd Laban hies jn Jegar Sahadutha / Jacob aber hies jn Gilead.</verse>
        <verse osisID='Gen.31.48'>DA sprach Laban / Der hauffe sey heute Zeuge zwischen mir vnd dir (Daher heisst man jn GileadGilead heisst ein Zeugehauffe / Vnd bedeut die Schrifft da viel zeugnis von Gott heuffig innen sind. </verse>
        <verse osisID='Gen.31.49'>vnd sey eine Warte / Denn er sprach / Der HERR sehe dar ein zwischen mir vnd dir / wenn wir von einander komen /</verse>
        <verse osisID='Gen.31.50'>wo du meine Töchter beleidigest / oder andere Weiber dazu nimpst vber meine Töchter. Es ist hi kein Mensch mit vns / sihe aber / Gott ist der Zeuge / zwischen mir vnd dir.</verse>
        <verse osisID='Gen.31.51'>Vnd Laban sprach weiter zu Jacob / Sihe / das ist der Hauff / vnd das ist das Mal / das ich auffgerichtet hab zwischen mir vnd dir.</verse>
        <verse osisID='Gen.31.52'>Der selb hauff sey zeuge / vnd das mal sey auch zeuge / wo ich herüber fare zu dir / oder du herüber ferest zu mir vber diesen hauffen vnd mal zu bescheidigen.</verse>
        <verse osisID='Gen.31.53'>Der Gott Abraham / vnd der Gott Nahor / vnd der Gott jrer veter sey Richter zwischen vns.</verse>
        <verse osisID='Gen.31.54'>VND Jacob schwur jm bey der Furcht seines vaters Jsaac. Vnd Jacob opfferte auff dem Berge / vnd lud seine Brüder zum essen / Vnd da sie gessen hatten / blieben sie auff dem Berge vber nacht.</verse>
      </chapter>
      <chapter osisID='Gen.32'>
        <verse osisID='Gen.32.1'>Des morgens aber stund Laban früe auff / küsset seine Kinder vnd Töchter / vnd segenete sie / vnd zoch hin / vnd kam wider an seinen ort.</verse>
        <verse osisID='Gen.32.2'>JAcob aber zoch seinen weg / Vnd es begegneten jm die Engel Gottes.</verse>
        <verse osisID='Gen.32.3'>Vnd da er sie sahe / sprach er / Es sind Gottes Heere / Vnd hies die selbige stet / MahanaimHeisst Heerlager. . Psal. 34.</verse>
        <verse osisID='Gen.32.4'>Jacob aber schicket Boten fur jm her / zu seinem Bruder Esau ins land Seir / in der gegend Edom /</verse>
        <verse osisID='Gen.32.5'>vnd befalh jnen / vnd sprach / Also sagt meinem herrn Esau / Dein knecht Jacob lesst dir sagen / Jch bin bis daher bey Laban lange aussen gewest /</verse>
        <verse osisID='Gen.32.6'>vnd habe rinder vnd esel / schafe / Knecht vnd Megde /</verse>
        <verse osisID='Gen.32.7'>Vnd habe ausgesand dir meinem Herrn an zusagen / das ich gnade fur deinen augen fünde.</verse>
        <verse osisID='Gen.32.8'>DJe Boten kamen wider zu Jacob / vnd sprachen / Wir kamen zu deinem bruder Esau / vnd er zeucht dir auch entgegen mit vier hundert Man. Da furcht sich Jacob seer / vnd jm ward bange / Vnd teilet das Volck das bey jm war / vnd die schafe / vnd die rinder / vnd die kamel / in zwey Heere /</verse>
        <verse osisID='Gen.32.9'>vnd sprach / So Esau kompt auff das eine Heer / vnd schlegt es / so wird das vbrige entrinnen.</verse>
        <verse osisID='Gen.32.10'>Weiter sprach Jacob. GOtt meines vaters Abraham / vnd Gott meines vaters Jsaac / HERR / der du zu mir gesagt hast / Zeuch wider in dein Land / vnd zu deiner Freundschafft / Jch wil dir wolthun /</verse>
        <verse osisID='Gen.32.11'>Jch bin zu geringe aller barmhertzigkeit vnd aller trewe / die du an deinem Knechte gethan hast (Denn ich hatte nicht mehr weder diesen Stab / da ich vber diesen Jordan gieng / vnd nu bin ich zwey Heere worden)</verse>
        <verse osisID='Gen.32.12'>Errette mich von der hand meines Bruders / von der hand Esau / Denn ich fürchte mich fur jm / das er nicht kome / vnd schlage mich / die Mütter sampt den Kindern.</verse>
        <verse osisID='Gen.32.13'>Du hast gesagt / Jch wil dir wolthun / vnd deinen Samen machen / wie den sand am meer / den man nicht zelen kan fur der menge. Gen. 31.</verse>
        <verse osisID='Gen.32.14'>VND er bleib die nacht da / Vnd nam von dem das er fur handen hatte / Geschenck seinem bruder Esau /</verse>
        <verse osisID='Gen.32.15'>zwey hundert ziegen / zwenzig böcke / zweyhundert schafe / zwenzig wider /</verse>
        <verse osisID='Gen.32.16'>vnd dreissig seugende kamel mit jren füllen / vierzig küe / vnd zehen farren / zwenzig eselin mit zehen füllen.</verse>
        <verse osisID='Gen.32.17'>Vnd thet sie vnter die hand seiner Knechte / ja eine Herde sonderlich / vnd sprach zu jnen / Gehet vor mir hin / vnd lasset raum zwischen einer Herde nach der andern /</verse>
        <verse osisID='Gen.32.18'>Vnd gebot dem Ersten / vnd sprach. WEnn dir mein bruder Esau begegnet vnd dich fraget / Wen gehörestu an / vnd wo wiltu hin / vnd wes ists / das du fur dir treibest?</verse>
        <verse osisID='Gen.32.19'>Soltu sagen / Es gehöret deinem knechte Jacob zu / der sendet Geschenck seinem herrn Esau / vnd zeucht hinder vns hernach.</verse>
        <verse osisID='Gen.32.20'>Also gebot er auch dem Andern / vnd dem Dritten / vnd allen die den Herden nach giengen / vnd sprach / Wie ich euch gesagt habe / so saget zu Esau / wenn jr jm begegnet.</verse>
        <verse osisID='Gen.32.21'>Vnd saget ja auch / sihe / Dein knecht Jacob ist hinder vns / Denn er gedacht / Jch wil jn versünen mit dem Geschenck / das vor mir her gehet / darnach wil ich jn sehen / vieleicht wird er mich annemen.</verse>
        <verse osisID='Gen.32.22'>ALso gieng das Geschenck vor jm her / Aber er bleib die selbe nacht beim Heer.</verse>
        <verse osisID='Gen.32.23'>Vnd stund auff in der nacht / vnd nam seine zwey Weiber / vnd die zwo Megde / vnd seine eilff Kinder / vnd zoch an den furt Jaboc /</verse>
        <verse osisID='Gen.32.24'>nam sie vnd füret sie vber das Wasser / das hinüber kam was er hatte /</verse>
        <verse osisID='Gen.32.25'>Vnd bleib allein. DA rangJm Ebreischen kompt ringen vom staub her / Als wenn Zween miteinander ringen / das der staub sich erhebt vnd dicke vmb sie wird. Vnd lautet so viel / Es steubet ein Man mit jm / das ist / Ein hefftiger Kampff war es / das sol niemand verstehen / denn die Erfarung. ein Man mit jm bis die morgenröte anbrach.</verse>
        <verse osisID='Gen.32.26'>Vnd da er sahe / das er jn nicht vbermocht / rüret er das Gelenck seiner hüfft an / Vnd das gelenck seiner hüfft ward vber dem ringen mit jm / verrenckt.</verse>
        <verse osisID='Gen.32.27'>Vnd er sprach / Las mich gehen / denn die morgenröte bricht an / Aber er antwortet / Jch las dich nicht / du segenest mich denn.</verse>
        <verse osisID='Gen.32.28'>Er sprach / Wie heissestu? Er antwortet / Jacob.</verse>
        <verse osisID='Gen.32.29'>Er sprach / Du solt nicht mehr Jacob heissen / sondern JsraElJsrael kompt von Sara / das heisset kempffen oder vberweldigen / Da her auch Sar ein Fürst oder Herr / vnd Sara ein Fürstin oder Fraw heisst / vnd Jsrael ein Fürst oder Kempffer Gottes / das ist / der mit Gott ringet vnd angewinnet. Welchs geschicht durch den glauben der so fest an Gottes wort helt / bis er Gottes zorn vberwindet / vnd Gott zu eigen erlanget zum gnedigen Vater.  / Denn du hast mit Gott vnd mit Menschen gekempfft / vnd bist obgelegen.</verse>
        <verse osisID='Gen.32.30'>VND Jacob fraget jn / vnd sprach / Sage doch / wie heissestu? Er aber sprach / Warumb fragestu / wie ich heisse? Vnd er segenete jn daselbs.</verse>
        <verse osisID='Gen.32.31'>Vnd Jacob hies die stet PnielPinel oder Pnuel / heisst Gottes angesicht oder erkentnis. Denn durch den glauben im streit des Creutzes lernet man Gott recht erkennen vnd erfaren / So hats denn keine Not mehr, so gehet die Sonne auff.  / Denn ich habe Gott von angesicht gesehen / vnd meine Seele ist genesen.</verse>
        <verse osisID='Gen.32.32'>Vnd als er fur Pnuel vber kam / gieng jm die Sonne auff / Vnd er hincket an seiner Hüfft /</verse>
        <verse osisID='Gen.32.33'>daher essen die kinder Jsrael keine spanader auff dem gelenck der hüfft / bis auff den heutigen tag / Darumb / das die spanader an dem gelenck der hüfft Jacob gerüret ward.</verse>
      </chapter>
      <chapter osisID='Gen.33'>
        <verse osisID='Gen.33.1'>JAcob hub seine augen auff / vnd sahe seinen bruder Esau komen mit vierhundert Man. Vnd teilet seine Kinder zu Lea / vnd zu Rahel / vnd zu beiden Megden /</verse>
        <verse osisID='Gen.33.2'>Vnd stellet die megde mit jren Kindern forne an / vnd Lea mit jren Kindern hernach / vnd Rahel mit Joseph zu letzt.</verse>
        <verse osisID='Gen.33.3'>Vnd er gieng fur jnen her / vnd neigete sich sieben mal auff die Erden / bis er zu seinem Bruder kam.</verse>
        <verse osisID='Gen.33.4'>ESau aber lieff jm entgegen / vnd hertzet jn / vnd fiel jm vmb den hals / vnd küsset jn / Vnd sie weineten.</verse>
        <verse osisID='Gen.33.5'>Vnd hub seine augen auff / vnd sahe die Weiber mit den Kindern / vnd sprach / Wer sind diese bey dir? Er antwortet / Es sind Kinder / die Gott deinem Knecht bescheret hat.</verse>
        <verse osisID='Gen.33.6'>Vnd die Megde traten erzu mit jren Kindern / vnd neigten sich fur jm.</verse>
        <verse osisID='Gen.33.7'>Lea trat auch erzu mit jren Kindern / vnd neigeten sich fur jm. Darnach trat Joseph vnd Rahel erzu / vnd neigeten sich auch fur jm.</verse>
        <verse osisID='Gen.33.8'>VNd er sprach / Was wiltu mit alle dem Heere / dem ich begegnet bin? Er antwortet / Das ich gnade fünde fur meinem Herrn.</verse>
        <verse osisID='Gen.33.9'>Esau sprach / Jch habe gnug / mein Bruder / behalt was du hast.</verse>
        <verse osisID='Gen.33.10'>Jacob antwortet / Ah nicht / Hab ich gnade funden fur dir / so nim mein Geschencke von meiner hand / Denn ich sahe dein angesicht / als sehe ich Gottes angesicht / vnd las dirs wolgefallen von mir /</verse>
        <verse osisID='Gen.33.11'>Nim doch den Segen von mir an / den ich dir zubracht habe / Denn Gott hat mirs bescheret / vnd ich habe alles gnug / Also nötiget er jn / das ers nam.</verse>
        <verse osisID='Gen.33.12'>VND er sprach / Las vns fort ziehen vnd reisen / ich wil mit dir ziehen.</verse>
        <verse osisID='Gen.33.13'>Er aber sprach zu jm / Mein Herr / du erkennest / das ich zarte Kinder bey mir habe / dazu vieh vnd seugende küe / Wenn sie einen tag vbertrieben würden / würde mir die gantze Herde sterben.</verse>
        <verse osisID='Gen.33.14'>Mein Herr ziehe vor seinem Knechte hin / Jch wil meilichMerck / das recht Gleubigen vnd werckheiligen nicht können mit einander wandeln. Denn die Gleubigen faren seuberlich mit stillem geist / Aber die Werckheiligen faren starck mit vermessenheit jrer werck in Gottes Gesetzen. hanach treiben / darnach das vieh vnd die Kinder gehen können / bis das ich kome zu meinem Herrn / in Seir.</verse>
        <verse osisID='Gen.33.15'>ESau sprach / So wil ich doch bey dir lassen etliche vom Volck / das mit mir ist. Er antwortet / Was ists von nöten? Las mich nur gnade für meinem Herrn finden.</verse>
        <verse osisID='Gen.33.16'>Also zoch des tages Esau widerumb seines wegs gen Seir.</verse>
        <verse osisID='Gen.33.17'>Vnd Jacob zoch gen Suchoth / vnd bawet jm ein Haus / vnd machet seinem Vieh hütten / Da her heisst die stet Suchoth.</verse>
        <verse osisID='Gen.33.18'>DArnach zoch Jacob gegen Salem / zu der stad des Sichem / die im lande Canaan ligt / nach dem er aus Mesopotamia komen war / vnd machet sein Lager fur der stad.</verse>
        <verse osisID='Gen.33.19'>Vnd kaufft ein stück Ackers / von den kindern Hemor des vaters Sichem / vmb hundert grosschenOder schafe. / Daselbs richtet er seine Hütten auff.</verse>
        <verse osisID='Gen.33.20'>Vnd richtet daselbs einen Altar zu / vnd rieff an den Namen des starcken Gottes Jsrael.</verse>
      </chapter>
      <chapter osisID='Gen.34'>
        <verse osisID='Gen.34.1'>DJna aber Lea tochter / die sie Jacob geborn hatte / gieng heraus / die Töchter des Landes zu sehen.</verse>
        <verse osisID='Gen.34.2'>Da die sahe Sichem Hemors son des Heuiters / der des landes Herr war / nam er sie / vnd beschlieff sie / vnd schwechet sie.</verse>
        <verse osisID='Gen.34.3'>Vnd sein hertz hieng an jr / vnd hatte die Dirne lieb / vnd redet freundlich mit jr.</verse>
        <verse osisID='Gen.34.4'>Vnd Sichem sprach zu seinem vater Hemor / Nim mir das Meidlin zum weibe.</verse>
        <verse osisID='Gen.34.5'>VNd Jacob erfur / das seine tochter Dina geschendet war / Vnd seine Söne waren mit dem vieh auff dem felde / vnd Jacob schweig bis das sie kamen.</verse>
        <verse osisID='Gen.34.6'>Da gieng Hemor Sichems vater heraus zu Jacob / mit jm zu reden /</verse>
        <verse osisID='Gen.34.7'>Jn des kamen die söne Jacob vom felde / vnd da sie es höreten / verdros die Menner / vnd wurden seer zornig / das er ein narrheit an Jsrael begangen / vnd Jacobs tochter beschlaffen hatte / denn so solts nicht sein.</verse>
        <verse osisID='Gen.34.8'>DA redet Hemor mit jnen / vnd sprach / Meines sons Sichems hertz sehnet sich nach ewer Tochter / Lieber / gebt sie jm zum Weibe.</verse>
        <verse osisID='Gen.34.9'>Befreundet euch mit vns / Gebt vns ewre Töchter / vnd nemet jr vnsere Töchter /</verse>
        <verse osisID='Gen.34.10'>vnd wonet bey vns / das Land sol euch offen sein / wonet vnd werbet vnd gewinnet drinnen.</verse>
        <verse osisID='Gen.34.11'>Vnd Sichem sprach zu jrem Vater vnd Brüdern / Lasst mich gnade bey euch finden / Was jr mir sagt / das wil ich geben /</verse>
        <verse osisID='Gen.34.12'>fordert nur getrost von mir Morgengabe vnd Geschenck / ich wils geben / wie jr heisschet / Gebt mir nur die Dirne zum weibe.</verse>
        <verse osisID='Gen.34.13'>DA antworten Jacobs söne dem Sichem vnd seinem vater Hemor betrieglich / Darumb / das jre schwester Dina geschendet war /</verse>
        <verse osisID='Gen.34.14'>vnd sprachen zu jnen / Wir können das nicht thun / das wir vnser Schwester einem vnbeschnitten Man geben / Denn das were vns eine schande.</verse>
        <verse osisID='Gen.34.15'>Doch denn wöllen wir euch zu willen sein / so jr vns gleich werdet / vnd alles was menlich vnter euch ist / beschnitten werde /</verse>
        <verse osisID='Gen.34.16'>Denn wollen wir vnser Töchter euch geben / vnd ewer Töchter vns nemen / vnd bey euch wonen vnd ein Volck sein.</verse>
        <verse osisID='Gen.34.17'>Wo jr aber nicht willigen wollet euch zubeschneiten / So wöllen wir vnsere Töchter nemen vnd davon ziehen.</verse>
        <verse osisID='Gen.34.18'>DJe Rede gefiel Hemor vnd seinem Son wol /</verse>
        <verse osisID='Gen.34.19'>Vnd der Jüngling verzoch nicht solchs zu thun / denn er hatte lust zu der tochter Jacob / Vnd er war herrlich gehalten vber allen in seines Vaters hause.</verse>
        <verse osisID='Gen.34.20'>DA kamen sie nu / Hemor vnd sein son Sichem vnter der Stadthor / vnd redten mit den Bürgern der stad / vnd sprachen /</verse>
        <verse osisID='Gen.34.21'>Diese Leute sind friedsam bey vns / vnd wöllen im Lande wonen vnd werben / So ist nu das Land weit gnug für sie / wir wollen vns jre Töchter zu weiber nemen / vnd jnen vnser Töchter geben.</verse>
        <verse osisID='Gen.34.22'>Aber denn wöllen sie vns zu willen sein / das sie bey vns wonen / vnd ein Volck mit vns werden / wo wir alles was menlich vnter vns ist / beschneiten / gleich wie sie beschnitten sind.</verse>
        <verse osisID='Gen.34.23'>Jr Vieh vnd Güter vnd alles was sie haben / wird vnser sein / So wir nur jnen zu willen werden / das sie bey vns wonen.</verse>
        <verse osisID='Gen.34.24'>VND sie gehorchten dem Hemor vnd Sichem seinem son / alle die zu seiner Stadthor aus vnd eingiengen / vnd beschnitten alles was menlich war / das zu seiner Stad aus vnd eingieng.</verse>
        <verse osisID='Gen.34.25'>VND am dritten tage / da sie es schmertzet / namen die zween söne Jacob / Simeon vnd Leui / der Dina brüder / ein jglicher sein schwert / vnd giengen in die Stad thürstiglich / vnd erwürgeten alles was menlich war /</verse>
        <verse osisID='Gen.34.26'>vnd erwürgeten auch Hemor vnd seinen son Sichem mit der scherffe des schwerts. Vnd namen jre schwester Dina aus dem hause Sichem / vnd giengen dauon.</verse>
        <verse osisID='Gen.34.27'>DA kamen die söne Jacob vber die Erschlagene / vnd plünderten die Stad / Darumb / das sie hatten jre Schwester geschendet.</verse>
        <verse osisID='Gen.34.28'>Vnd namen jre schafe / rinder / esel vnd was in der Stad vnd auff dem Felde war /</verse>
        <verse osisID='Gen.34.29'>Vnd alle jre Habe / alle Kinder vnd Weiber namen sie gefangen / vnd plünderten alles was in den Heusern war.</verse>
        <verse osisID='Gen.34.30'>VNd Jacob sprach zu Simeon vnd Leui / Jr habt mir vnglück zugericht / das ich stincke fur den Einwonern dieses Lands / den Cananitern vnd Pheresitern / vnd ich bin ein geringer Hauffe / Wenn sie sich nu versamlen vber mich / so werden sie mich schlahen / Also werde ich vertilget sampt meinem Hause.</verse>
        <verse osisID='Gen.34.31'>Sie antworteten aber / Solten sie denn mit vnser Schwester / als mit einer Huren / handeln?</verse>
      </chapter>
      <chapter osisID='Gen.35'>
        <verse osisID='Gen.35.1'>VND Gott sprach zu Jacob / Mach dich auff / vnd zeuch gen BethEl / vnd wone daselbs / vnd mache daselbs einen Altar dem Gott / der dir erschein / da du flohest für deinem bruder Esau. Gen. 28.</verse>
        <verse osisID='Gen.35.2'>DA sprach Jacob zu seinem Hause vnd zu allen die mit jm waren / Thut von euch die frembden Götter / so vnter euch sind / vnd reiniget euch / vnd endert ewre Kleider /</verse>
        <verse osisID='Gen.35.3'>Vnd lasst vns auff sein / vnd gen BethEl ziehen / Das ich daselbs einen Altar mache dem Gott / der mich erhöret hat / zur zeit meines trübsals / vnd ist mit mir gewesen auff dem wege / den ich gezogen bin.</verse>
        <verse osisID='Gen.35.4'>DA gaben sie jm alle frembde Götter / die vnter jren henden waren / vnd jre OhrenspangenLunulas / das man heisst gülden Harband. Nu sinds Perlenporten worden. Prou. xj. Circulus aureus in naribus suis / vt Sup. cap. xxiiij. / Vnd er vergrub sie vnter eine Eiche / die neben Sichem stund /</verse>
        <verse osisID='Gen.35.5'>vnd sie zogen aus. Vnd es kam die furcht Gottes vber die Stedte die vmb sie her lagen / das sie den sönen Jacob nicht nachiageten.</verse>
        <verse osisID='Gen.35.6'>Also kam Jacob gen Lus im lande Canaan / die da BethEl heisst / sampt alle dem Volck / das mit jm war /</verse>
        <verse osisID='Gen.35.7'>Vnd bawet daselbs einen Altar / vnd hies die stet ElBethElDas ist / Gott zu BethEl.  / Darumb / das jm daselbs Gott offenbart war / da er flohe fur seinem Bruder.</verse>
        <verse osisID='Gen.35.8'>DA starb Debora der Rebeca amme / vnd ward begraben vnter BethEl / vnter der Eichen / vnd ward genennet die Klageiche.</verse>
        <verse osisID='Gen.35.9'>VND Gott erschein Jacob aber mal / nach dem er aus Mesopotamia komen war / vnd segenet jn /</verse>
        <verse osisID='Gen.35.10'>vnd sprach zu jm / Du heissest Jacob / Aber du solt nicht mehr Jacob heissen / sondern Jsrael soltu heissen / Vnd also heisset man jn Jsrael.</verse>
        <verse osisID='Gen.35.11'>Vnd Gott sprach zu jm / Jch bin der allmechtige Gott / Sey fruchtbar vnd mehre dich / Völcker vnd völcker hauffen sollen von dir komen / vnd Könige sollen aus deinen Lenden komen.</verse>
        <verse osisID='Gen.35.12'>Vnd das Land / das ich Abraham vnd Jsaac gegeben habe / wil ich dir geben / vnd wils deinem Samen nach dir geben.</verse>
        <verse osisID='Gen.35.13'>Also fuhr Gott auff von jm / von dem Ort / da er mit jm geredt hatte.</verse>
        <verse osisID='Gen.35.14'>Jacob aber richtet ein steinern Mal auff an dem ort / da er mit jm geredt hatte / vnd gos TranckopfferDas war wein wie das in den folgenden Büchern drauff / vnd begos jn mit öle /</verse>
        <verse osisID='Gen.35.15'>Vnd Jacob hies den ort / da Gott mit jm geredt hatte / BethEl. Gen. 32.</verse>
        <verse osisID='Gen.35.16'>VND sie zogen von BethEl / Vnd da noch ein Feldwegs war von Ephrath / da gebar Rahel /</verse>
        <verse osisID='Gen.35.17'>Vnd es kam sie hart an vber der geburt. Da es jr aber so sawr ward in der geburt / sprach die Wehmutter zu jr / Fürchte dich nicht / denn diesen Son wirstu auch haben.</verse>
        <verse osisID='Gen.35.18'>Da jr aber die Seele ausgieng / das sie sterben muste / hies sie jn BenOniHeisset meines schmertzen Son. / Aber sein Vater hies jn BenJaminHeisst der rechten Son..</verse>
        <verse osisID='Gen.35.19'>Also starb Rahel / vnd ward begraben an dem wege gen Ephrath / die nu heisst BethLehem.</verse>
        <verse osisID='Gen.35.20'>Vnd Jacob richtet ein Mal auff vber jrem Grab / dasselb ist das grabmal Rahel bis auff diesen tag.</verse>
        <verse osisID='Gen.35.21'>VNd Jsrael zoch aus / vnd richtet eine Hütten auff jenseid dem thurn Eder.</verse>
        <verse osisID='Gen.35.22'>Vnd es begab sich / das Jsrael im lande wonet / Gieng Ruben hin / vnd schlieff bey Bilha seines vaters Kebsweibs / Vnd das kam fur Jsrael. ES hatte aber Jacob zwelff Söne.</verse>
        <verse osisID='Gen.35.23'>Die söne Lea waren diese / Ruben der erstgeboren son Jacob / Simeon / Leui / Juda / Jsaschar / vnd Sebulon.</verse>
        <verse osisID='Gen.35.24'>Die Söne Rahel waren / Joseph vnd BenJamin</verse>
        <verse osisID='Gen.35.25'>Die söne Bilha Rahels magd / Dan vnd Naphthali.</verse>
        <verse osisID='Gen.35.26'>Die söne Silpa Lea magd / Gad vnd Asser. Das sind die söne Jacob / die jm geboren sind in Mesopotamia.</verse>
        <verse osisID='Gen.35.27'>VND Jacob kam zu seinem vater Jsaac gen Mamre in die Heubtstad / die da heisst Hebron / da Abraham vnd Jsaac frembdlinge innen gewesen sind.</verse>
        <verse osisID='Gen.35.28'>Vnd Jsaac ward hundert vnd achzig jar alt /</verse>
        <verse osisID='Gen.35.29'>vnd nam ab / vnd starb / Vnd ward versamlet zu seinem Volck / alt vnd des lebens sat / Vnd seine söne Esau vnd Jacob begruben jn.</verse>
      </chapter>
      <chapter osisID='Gen.36'>
        <verse osisID='Gen.36.1'>DJS ist das Geschlecht Esau / der da heisst Edom.</verse>
        <verse osisID='Gen.36.2'>Esau nam Weiber von den töchtern Canaan / Ada die tochter Elon des Hethiters / vnd Ahalibama die tochter des Ana / die neffe Zibeons des Heuiters /</verse>
        <verse osisID='Gen.36.3'>Vnd Basmath Jsmaels tochter / Nebaioths schwester.</verse>
        <verse osisID='Gen.36.4'>Vnd Ada gebar dem Esau / Eliphas / Aber Basmath gebar Reguel.</verse>
        <verse osisID='Gen.36.5'>Ahalibama gebar Jehus / Jaelam vnd Korah / Das sind Esau kinder / die jm geboren sind im lande Canaan.</verse>
        <verse osisID='Gen.36.6'>VND Esau nam seine Weiber / Söne vnd Töchter / vnd alle Seelen seines hauses / seine Habe vnd alles vieh mit allen gütern / so er im lande Canaan erworben hatte / vnd zoch in ein Land von seinem bruder Jacob /</verse>
        <verse osisID='Gen.36.7'>Denn jre Habe war zu gros / das sie nicht kundten bey einander wonen / vnd das Land / darin sie Frembdlinge waren / mocht sie nicht ertragen fur der menge jres Viehs.</verse>
        <verse osisID='Gen.36.8'>Also wonet Esau auff dem gebirge Seir / Vnd Esau ist der Edom. Gen. 13.</verse>
        <verse osisID='Gen.36.9'>DJS ist das geschlechte Esau / von dem die Edomiter her komen auff dem gebirge Seir /</verse>
        <verse osisID='Gen.36.10'>vnd so heissen die kinder Esau. Eliphas der son Ada Esaus weib. Reguel der son Basmath Esaus weib.</verse>
        <verse osisID='Gen.36.11'>Eliphas söne aber waren diese / Theman / Omar / Zepho / Gaetham vnd Kenas.</verse>
        <verse osisID='Gen.36.12'>Vnd Thimna war ein kebsweib Eliphas Esaus son / die gebar jm Amalek. Das sind die kinder von Ada Esaus weib.</verse>
        <verse osisID='Gen.36.13'>Die kinder aber Reguel sind diese / Nahath / Serah / Samma / Misa. Das sind die kinder von Basmath Esaus weib.</verse>
        <verse osisID='Gen.36.14'>Die kinder aber von Ahalibama Esaus weib / der tochter des Ana der neffe Zibeons / sind diese / die sie dem Esau gebar / Jeus / Jaelam / vnd Korah.</verse>
        <verse osisID='Gen.36.15'>DAS sind die Fürsten vnter den kindern Esau / Die kinder Eliphas / des ersten sons Esau waren diese / der fürst Theman / der fürst Omar / der fürst Zepho / der fürst Kenas /</verse>
        <verse osisID='Gen.36.16'>der fürst Korah / der fürst Gaetham / der fürst Amalek. Das sind die Fürsten von Eliphas im lande Edom / vnd sind kinder von der Ada.</verse>
        <verse osisID='Gen.36.17'>Vnd das sind die kinder Reguel Esaus son / Der fürst Nahath / der fürst Serah / der fürst Samma / der fürst Misa. Das sind die Fürsten von Reguel im lande der Edomiter / vnd sind kinder von der Basmath Esaus weib.</verse>
        <verse osisID='Gen.36.18'>Das sind die kinder Ahalibama Esaus weib / Der fürst Jeus / der fürst Jaelam / der fürst Korah. Das sind die Fürsten von Ahalibama der tochter des Ana Esaus weib.</verse>
        <verse osisID='Gen.36.19'>Das sind die kinder / vnd jre Fürsten / Er ist der Edom.</verse>
        <verse osisID='Gen.36.20'>DJE Kinder aber von Seir des Horiten / der im Lande wonete / sind diese / Lothan / Sobal / Zibeon / Ana / Dison / Ezer vnd Disan /</verse>
        <verse osisID='Gen.36.21'>Das sind die Fürsten der Horiten / kinder des Seir im lande Edom.</verse>
        <verse osisID='Gen.36.22'>Aber des Lothans kinder waren diese / Hori vnd Heman / Vnd Lothans schwester hies Thimna.</verse>
        <verse osisID='Gen.36.23'>Die kinder von Sobal waren diese / Alwan / Manahath / Ebal / Sepho vnd Onam.</verse>
        <verse osisID='Gen.36.24'>Die kinder von Zibeon waren / Aia / vnd Ana / Das ist der Ana / der in der wüsten Maulpferde erfand / da er seines vaters Zibeon esel hütet.</verse>
        <verse osisID='Gen.36.25'>Die kinder aber Ana waren / Dison vnd Ahalibama / das ist die tochter Ana.</verse>
        <verse osisID='Gen.36.26'>Die kinder Dison waren / Hemdan / Esban / Jethran / vnd Charan.</verse>
        <verse osisID='Gen.36.27'>Die kinder Ezer waren / Bilhan / Sawan / vnd Akan.</verse>
        <verse osisID='Gen.36.28'>Die kinder Disan waren / Vz vnd Aran.</verse>
        <verse osisID='Gen.36.29'>DJS sind die Fürsten der Horiten / Der fürst Lothan / der fürst Sobal / der fürst Zibeon / der fürst Ana /</verse>
        <verse osisID='Gen.36.30'>der fürst Dison / der fürst Ezer / der fürst Disan / Das sind die Fürsten der Horiten / die regiert haben im lande Seir.</verse>
        <verse osisID='Gen.36.31'>DJE Könige aber / die im lande Edom regiert haben / ehe denn die kinder Jsrael Könige hatten / sind diese.</verse>
        <verse osisID='Gen.36.32'>Bela war könig in Edom ein son Beor vnd seine Stad hies Dinhaba.</verse>
        <verse osisID='Gen.36.33'>Vnd da Bela starb / ward König an seine stat Jobab ein son Serah von Bazra.</verse>
        <verse osisID='Gen.36.34'>Da Jobab starb / ward an seine stat könig Husam / aus der Themaniter lande.</verse>
        <verse osisID='Gen.36.35'>Da Husam starb / ward König an seine stat Hadad / ein son Bedad / der die Midianiter schlug auff der Moabiter felde / vnd seine Stad hies Awith.</verse>
        <verse osisID='Gen.36.36'>Da Hadad starb / regiert Samla von Masrek.</verse>
        <verse osisID='Gen.36.37'>Da Samla starb / ward Saul könig von Rehoboth am wasser.</verse>
        <verse osisID='Gen.36.38'>Da Saul starb / ward an seine stat könig Baal Hanan / der son Achbor.</verse>
        <verse osisID='Gen.36.39'>Da Baal Hanan Achbors son starb / ward an seine stat könig Hadar / vnd seine Stad hies Pagu / vnd sein Weib hies Mehetabeel eine tochter Matred die Mesahab tochter war.</verse>
        <verse osisID='Gen.36.40'>ALso heissen die Fürsten von Esau / in jren Geschlechten / Ortern vnd Namen / Der fürst Thimna / der fürst Alwa / der fürst Jetheth /</verse>
        <verse osisID='Gen.36.41'>der fürst Ahalibama / der fürst Ela / der fürst Pinon /</verse>
        <verse osisID='Gen.36.42'>der fürst Kenas / der fürst Theman / der fürst Mibzar /</verse>
        <verse osisID='Gen.36.43'>der fürst Magdiel / der fürst Jram / Das sind die Fürsten in Edom / wie sie gewonet haben in jrem Erblande / Vnd Esau ist der Vater der Edomiter.</verse>
      </chapter>
      <chapter osisID='Gen.37'>
        <verse osisID='Gen.37.1'>JAcob aber wonet im Lande / da sein Vater ein Frembdling innen gewest war / nemlich / im lande Canaan.</verse>
        <verse osisID='Gen.37.2'>Vnd das sind die Geschlechte Jacob. Joseph war siebenzehen jar alt / da er ein Hirte des viehs ward mit seinen Brüdern / Vnd dei Knabe war bey den kindern Bilha vnd Silpa seines Vaters weibern / vnd bracht fur jren Vater / wo ein böse Geschrey wider sie war.</verse>
        <verse osisID='Gen.37.3'>JSrael aber hatte Joseph lieber denn alle seine Kinder / darumb das er jn im Alter gezeuget hatte / Vnd machet jm einen bundten Rock.</verse>
        <verse osisID='Gen.37.4'>Da nu seine Brüder sahen / das jn jr Vater lieber hatte denn alle seine Brüder / waren sie jm feind / vnd kundten jm kein freundlich wort zusprechen. Act. 7.</verse>
        <verse osisID='Gen.37.5'>DA zu hatte Joseph ein mal einen Traum / vnd saget seinen Brüdern dauon / Da wurden sie jm noch feinder.</verse>
        <verse osisID='Gen.37.6'>Denn er sprach zu jnen / Höret / lieber / was mir doch getreumet hat /</verse>
        <verse osisID='Gen.37.7'>Mich dauchte / wir bunden Garben auff dem Felde / vnd meine Garbe richtet sich auff vnd stund / vnd ewre Garben vmbher neigeten sich gegen meiner Garben.</verse>
        <verse osisID='Gen.37.8'>Da sprachen seine Brüder zu jm / Soltestu vnser König werden / vnd vber vns herrschen? Vnd wurden jm noch feinder vmb seines Traums vnd seiner Rede willen.</verse>
        <verse osisID='Gen.37.9'>VND er hatte noch einen andern Traum / den erzelet er seinen Brüdern / vnd sprach / Sihe / Jch habe noch einen Traum gehabt / Mich dauchte / die Sonne vnd der Mond vnd eilff Sternen neigten sich fur mir.</verse>
        <verse osisID='Gen.37.10'>Vnd da das seinem Vater vnd seinen Brüdern gesagt ward / straffet jn sein Vater / vnd sprach zu jm / Was ist das fur ein Traum / der dir getreumet hat? Sol ich vnd deine Mutter vnd deine Brüder komen / vnd dich anbeten?</verse>
        <verse osisID='Gen.37.11'>Vnd seine Brüder neideten jn / Aber sein Vater behielt diese wort.</verse>
        <verse osisID='Gen.37.12'>DA nu seine Brüder hin giengen zu weiden das vieh jres Vaters in Sichem /</verse>
        <verse osisID='Gen.37.13'>sprach Jsrael zu Joseph / Hüten nicht deine Brüder des viehs in Sichem? Kom / ich wil dich zu jnen senden / Er aber sprach / Hie bin ich.</verse>
        <verse osisID='Gen.37.14'>Vnd er sprach / Gehe hin vnd sihe / obs wol stehe vmb deine Brüder / vnd vmb das vieh / vnd sage mir wider / wie sichs helt / Vnd er sandte jn aus dem tal Hebron / das er gen Sichem gienge.</verse>
        <verse osisID='Gen.37.15'>DA fand jn ein Man / das er jrre gieng auff dem Felde / der fraget jn / vnd sprach / Wen suchestu?</verse>
        <verse osisID='Gen.37.16'>Er antwortet / Jch suche meine Brüder / Lieber sage mir an / wo sie hüten.</verse>
        <verse osisID='Gen.37.17'>Der Man sprach / Sie sind von dannen gezogen / Denn ich hörte / das sie sagten / Lasst vns gen Dothan gehen / Da folget Joseph seinen Brüdern nach / vnd fand sie zu Dothan.</verse>
        <verse osisID='Gen.37.18'>ALs sie jn nu sahen von ferne / ehe denn er nahe bey sie kam / schlugen sie an / das sie jn tödten /</verse>
        <verse osisID='Gen.37.19'>vnd sprachen vnternander / Sehet / der Treumer kompt daher /</verse>
        <verse osisID='Gen.37.20'>So kompt nu / vnd lasset vns jn erwürgen / vnd in eine gruben werffen / Vnd sagen / Ein böses Thier habe jn gefressen / So wird man sehen / was seine Treume sind.</verse>
        <verse osisID='Gen.37.21'>DA das Ruben höret / wolt er jn aus jren henden erretten / vnd sprach / Lasset vns jn nicht tödten.</verse>
        <verse osisID='Gen.37.22'>Vnd weiter sprach Ruben zu jnen / Vergiesset nicht Blut / sondern werffet jn in die Gruben / die in der wüsten ist / vnd legt die hand nicht an jn / Er wolt jn aber aus jrer hand erretten / das er jn seinem Vater widerbrechte. Gen. 42.</verse>
        <verse osisID='Gen.37.23'>ALs nu Joseph zu seinen Brüdern kam / zogen sie jm seinen Rock mit dem Bundtenrock aus / den er an hatte /</verse>
        <verse osisID='Gen.37.24'>vnd namen jn / vnd worffen jn in eine Gruben / Aber die selbige grube war leer vnd kein wasser drinnen /</verse>
        <verse osisID='Gen.37.25'>Vnd satzten sich nider zu essen. Jn des huben sie jre augen auff / vnd sahen einen hauffen Jsmaeliter komen von Gilead / mit jren Kamelen / die trugen Würtz / Balsam / vnd Myrrhen / vnd zogen hin ab in Egypten.</verse>
        <verse osisID='Gen.37.26'>DA sprach Juda zu seinen Brüdern / Was hilffts vns / das wir vnsern Bruder erwürgen vnd sein Blut verbergen?</verse>
        <verse osisID='Gen.37.27'>Kompt / lasset vns jn den Jsmaeliten verkeuffen / das sich vnser hende nicht an jm vergreiffen / denn er ist vnser Bruder / vnser fleisch vnd blut / Vnd sie gehorchten jm.</verse>
        <verse osisID='Gen.37.28'>Vnd da die Midianiter die Kauffleute fur vber reiseten / zogen sie jn heraus aus der Gruben / vnd verkaufften jn den Jsmaeliten vmb zwenzig Silberling / die brachten jn in Egypten. Act. 7.</verse>
        <verse osisID='Gen.37.29'>ALS nu Ruben wider zur gruben kam / vnd fand Joseph nicht dar innen / zureis er sein Kleid /</verse>
        <verse osisID='Gen.37.30'>vnd kam wider zu seinen Brüdern / vnd sprach / Der Knabe ist nicht da / Wo sol ich hin?</verse>
        <verse osisID='Gen.37.31'>Da namen sie Josephs rock / vnd schlachten ein Ziegenbock / vnd tunckten den Rock im blut /</verse>
        <verse osisID='Gen.37.32'>vnd schickten den Bundten rock hin / vnd liessen jn jrem Vater bringen / vnd sagen / Diesen haben wir funden / Sihe / Obs deines Sons rock sey oder nicht?</verse>
        <verse osisID='Gen.37.33'>ER kennet jn aber / vnd sprach / Es ist meines Sons rock / Ein böses Thier hat jn gefressen / Ein reissend Thier hat Joseph zurissen.</verse>
        <verse osisID='Gen.37.34'>Vnd Jacob zureis seine Kleider / vnd leget einen Sack vmb seine Lenden / vnd trug leide vmb seinen Son lange zeit.</verse>
        <verse osisID='Gen.37.35'>Vnd alle seine Söne vnd Töchter traten auff / das sie jn trösten / Aber er wolt sich nicht trösten lassen / Vnd sprach / Jch werde mit leide hinunter faren in die gruben / zu meinem Son / Vnd sein VaterDas war Jsaac. beweinet jn.</verse>
        <verse osisID='Gen.37.36'>ABer die Midianiter verkaufften jn in Egypten dem Potiphar / des Pharao kemerer vnd hofemeister. Psal. 105.</verse>
      </chapter>
      <chapter osisID='Gen.38'>
        <verse osisID='Gen.38.1'>ES begab sich vmb die selbige zeit / das Juda hinab zoch von seinen Brüdern / vnd thet sich zu einem Man / von Odollam / der hies Hira.</verse>
        <verse osisID='Gen.38.2'>Vnd Juda sahe daselbs eines Cananiters mans Tochter / der hies Suha / vnd nam sie. Vnd da er sie beschlieff /</verse>
        <verse osisID='Gen.38.3'>ward sie schwanger / vnd gebar einen Son den hies er Ger.</verse>
        <verse osisID='Gen.38.4'>Vnd sie ward aber schwanger vnd gebar einen Son / den hies sie Onan.</verse>
        <verse osisID='Gen.38.5'>Sie gebar abermal einen Son / den hies sie Sela / vnd sie war zu Chesib / da sie jn gebar. 1. Par. 2.</verse>
        <verse osisID='Gen.38.6'>VND Juda gab seinem ersten Son / Ger / ein weib / die hies Thamar.</verse>
        <verse osisID='Gen.38.7'>aber er war böse fur dem HERRN / darumb tödtet jn der HERR.</verse>
        <verse osisID='Gen.38.8'>Da sprach Juda zu Onan / Lege dich zu deines Bruders weib / vnd nim sie zur Ehe / das du deinem Bruder samen erweckest.</verse>
        <verse osisID='Gen.38.9'>Aber da Onan wuste / das der Same nicht sein eigen sein solt / wenn er sich zu seines Bruders weib leget / lies ers auff die erden fallen / vnd verderbts / auff das er seinem Bruder nicht samen gebe.</verse>
        <verse osisID='Gen.38.10'>Da gefiel dem HERRN vbel / das er thet / vnd tödtet jn auch. Num. 26.; Deu. 25.; Mat. 22.</verse>
        <verse osisID='Gen.38.11'>DA sprach Juda zu seiner schnur Thamar / Bleibe eine Widwen in deines Vaters hause / bis mein son Sela gros wird / Denn er gedachte / Vieleicht möcht er auch sterben / wie seine Brüder / Also gieng Thamar hin / vnd bleib in jres Vaters hause.</verse>
        <verse osisID='Gen.38.12'>DA nu viel tage verlauffen waren / starb des Suha tochter Juda weib. Vnd nach dem Juda ausgetrauret hatte / gieng er hinauff seine schafe zu scheren gen Thimnath / mit seinem hirtenMag auch heissen (Freund) darnach die Puncta im Ebreischen sich setzen lassen / Denn Judas hat ja müssen weide haben / vielleicht auch eines Freundes nicht geraten mügen. Puncta künnen so wol feilen als treffen / vt Jesa. vij. et sepe alias etc. Hira von Odollam.</verse>
        <verse osisID='Gen.38.13'>Da ward der Thamar angesagt / Sihe / dein Schweher gehet hinauff gen Thimnath seine schafe zu scheren.</verse>
        <verse osisID='Gen.38.14'>Da leget sie die Widwenkleider von sich / die sie trug / decket sich mit einem Mantel vnd verhüllet sich / vnd satzte sich für die thür heraus an dem wege gen Thimnath / Denn sie sahe / das Sela war gros worden / vnd sie war jm nicht zum Weibe gegeben.</verse>
        <verse osisID='Gen.38.15'>DA sie nu Juda sahe / meinet er / es were eine Hure / Denn sie hatte jr angesicht verdecket /</verse>
        <verse osisID='Gen.38.16'>vnd macht sich zu jr am wege / vnd sprach / Lieber / las mich bey dir ligen / denn er wuste nicht / das seine Schnur were. Sie antwortet / Was wiltu mir geben / das du bey mir ligest?</verse>
        <verse osisID='Gen.38.17'>Er sprach / Jch wil dir einen Ziegenbock von der herde senden. Sie antwortet / So gib mir ein Pfand / bis das du mirs sendest.</verse>
        <verse osisID='Gen.38.18'>Er sprach / Was wiltu fur ein Pfand / das ich dir gebe? Sie antwortet / Deinen Ring / vnd deine Schnur / vnd deinen Stab / den du in den henden hast. Da gab ers jr / vnd lag bey jr / Vnd sie ward von jm schwanger.</verse>
        <verse osisID='Gen.38.19'>Vnd sie macht sich auff vnd gieng hin / vnd legt den Mantel ab / vnd zoch jre Widwenkleider wider an.</verse>
        <verse osisID='Gen.38.20'>JVda aber sandte den Ziegenbock durch seinen HirtenOder / Freunde welchs du wilt. von Odollam / das er das Pfand widerholet von dem Weibe / vnd er fand sie nicht.</verse>
        <verse osisID='Gen.38.21'>Da fraget er die Leute desselbigen orts / vnd sprach / Wo ist die Hure / die aussen am wege sas? Sie antworten / Es ist keine Hure da gewesen.</verse>
        <verse osisID='Gen.38.22'>Vnd er kam wider zu Juda / vnd sprach / Jch habe sie nicht funden / Dazu sagen die Leute desselben orts / es sey keine Hure da gewesen.</verse>
        <verse osisID='Gen.38.23'>Juda sprach / Sie habs jr / Sie kan vns doch ja nicht schande nachsagen / Denn ich hab den Bock gesand / so hastu sie nicht funden.</verse>
        <verse osisID='Gen.38.24'>VBer drey monden ward Juda angesagt / Deine schnur Thamar hat gehuret / Dazu sihe / sie ist von Hurerey schwanger worden. Juda sprach / Bringet sie herfur / das sie verbrand werde.</verse>
        <verse osisID='Gen.38.25'>Vnd da man sie herfur bracht / schicket sie zu jrem Schweher / vnd sprach / Von dem Man bin ich schwanger / des dis ist. Vnd sprach / Kennestu auch / wes dieser Ring / vnd diese Schnur / vnd dieser Stab ist?</verse>
        <verse osisID='Gen.38.26'>Juda erkands / vnd sprach / Sie ist gerechter denn ich / denn ich habe sie nicht gegeben meinem son Sela / Doch beschlieff er sie nicht mehr.</verse>
        <verse osisID='Gen.38.27'>VND da sie geberen solt / worden Zwilling in jrem Leibe erfunden.</verse>
        <verse osisID='Gen.38.28'>Vnd als sie jtzt gebar / that sich eine Hand heraus / Da nam die Wehmutter vnd band einen roten Faden darumb / vnd sprach / Der wird der erste heraus komen.</verse>
        <verse osisID='Gen.38.29'>Da aber der seine hand wider hinein zoch / kam sein Bruder heraus / Vnd sie sprach / Warumb hastu vmb deinen willen solchen Riss gerissen? Vnd man hies jn PerezPerez ein Zureisser. .</verse>
        <verse osisID='Gen.38.30'>Darnach kam sein Bruder heraus / der den roten Faden vmb seine Hand hatte / Vnd man hies jn SerahHeisst Auffgang. . 1. Par. 2.; Matt. 1.</verse>
      </chapter>
      <chapter osisID='Gen.39'>
        <verse osisID='Gen.39.1'>JOseph ward hin ab in Egypten gefüret / vnd Potiphar ein Egyptischer man / des Pharao kamerer vnd hofemeister / kaufft jn von den Jsmaeliten / die jn hinab brachten.</verse>
        <verse osisID='Gen.39.2'>Vnd der HERR war mit Joseph / das er ein glückseliger Man ward / vnd war in seines Herrn des Egypters hause.</verse>
        <verse osisID='Gen.39.3'>Vnd sein Herr sahe / das der HERR mit jm war / denn alles was er thet / da gab der HERR glück zu durch jn.</verse>
        <verse osisID='Gen.39.4'>Also / das er gnade fand fur seinem Herrn / vnd sein Diener ward / der setzt jn vber sein Haus / vnd alles was er hatte / thet er vnter seine hende.</verse>
        <verse osisID='Gen.39.5'>Vnd von der zeit an / da er jn vber sein Haus vnd alle seine Güter gesetzt hatte / segenete der HERR des Egypters haus / vmb Josephs willen / vnd war eitel Segen des HERRN in allem / was er hatte zu Hause vnd zu Felde.</verse>
        <verse osisID='Gen.39.6'>Darumb lies ers alles vnter Josephs henden / was er hatte / Vnd er nam sich keins dings an / weil er jn hatte / denn das er ass vnd tranck. Vnd Joseph war schön vnd hübsch von angesicht. Psal. 105.</verse>
        <verse osisID='Gen.39.7'>VND es begab sich nach diesem geschicht / das seines Herrn weib jre augen auff Joseph warff / vnd sprach / Schlaffe bey mir.</verse>
        <verse osisID='Gen.39.8'>Er wegert sichs aber / vnd sprach zu jr / Sihe / Mein Herr nimpt sich nichts an fur mir / was im Hause ist / vnd alles was er hat / das hat er vnter meine hende gethan /</verse>
        <verse osisID='Gen.39.9'>Vnd hat nichts so gros in dem Hause / das er fur mir verholen habe / On dich / in dem du sein Weib bistSonst must er auch die Frawen versorgen / eben so wol als das gantze Hause / On das er nicht bey jr schlaffen solt. Wie solt ich denn nu ein solch gros vbel thun / vnd wider Gott sündigen?</verse>
        <verse osisID='Gen.39.10'>Vnd sie treibe solche wort gegen Joseph teglich / Aber er gehorcht jr nicht / das er nahe bey jr schlieff / noch vmb sie were.</verse>
        <verse osisID='Gen.39.11'>ES begab sich der tage einen / das Joseph in das Haus gieng / sein Geschefft zu thun / vnd war kein Mensch vom gesinde des hauses dabey /</verse>
        <verse osisID='Gen.39.12'>Vnd sie erwischt jn bey seinem Kleid / vnd sprach / Schlaffe bey mir. Aber er lies das Kleid in jrer Hand / vnd flohe / vnd lieff zum hause heraus.</verse>
        <verse osisID='Gen.39.13'>Da sie nu sahe / das er sein Kleid in jrer hand lies / vnd hin aus entflohe /</verse>
        <verse osisID='Gen.39.14'>rieff sie dem Gesinde im hause / vnd sprach zu jnen / Sehet / Er hat vns den ebreischen Man herein gebracht / das er vns zuschanden mache. Er kam zu mir herein / vnd wolt bey mir schlaffen. Jch rieff aber mit lauter stim /</verse>
        <verse osisID='Gen.39.15'>Vnd da er höret / das ich ein geschrey machte vnd rieff / da lies er sein Kleid bey mir / vnd flohe / vnd lieff hinaus.</verse>
        <verse osisID='Gen.39.16'>VND sie leget sein Kleid neben sich / bis sein Herr heim kam /</verse>
        <verse osisID='Gen.39.17'>vnd saget zu jm eben die selben wort / vnd sprach / Der Ebreische knecht / den du vns herein gebracht hast / kam zu mir herein / vnd wolt mich zuschanden machen.</verse>
        <verse osisID='Gen.39.18'>Da ich aber ein geschrey machte / vnd rieff / da lies er sein Kleid bey mir / vnd flohe hin aus.</verse>
        <verse osisID='Gen.39.19'>Als sein Herr höret die rede seines Weibes / die sie jm saget / vnd sprach / Also hat mir dein Knecht gethan / ward er seer zornig.</verse>
        <verse osisID='Gen.39.20'>DA nam jn sein Herr / vnd legt jn ins Gefengnis / da des Königs gefangene inne lagen / Vnd er lag alda im gefengnis.</verse>
        <verse osisID='Gen.39.21'>Aber der HERR war mit jm vnd neiget sein Hulde zu jm / vnd lies jn gnade finden fur dem Amptman vber das Gefengnis /</verse>
        <verse osisID='Gen.39.22'>Das er jm vnter seine hand befalh alle Gefangenen im gefengnis / auff das alles was da geschach / durch jn geschehen muste.</verse>
        <verse osisID='Gen.39.23'>Denn der Amptman vber das Gefengnis / nam sich keines dings an / denn der HERR war mit Joseph / Vnd was er thet / da gab der HERR glück zu. Psal. 105.; Sap. 10.</verse>
      </chapter>
      <chapter osisID='Gen.40'>
        <verse osisID='Gen.40.1'>VND es begab sich darnach / das sich der Schenck des Königes in Egypten vnd der Becker versündigten an jrem Herrn / dem könige in Egypten.</verse>
        <verse osisID='Gen.40.2'>Vnd Pharao ward zornig vber seine beide Kemerer / vber den Amptman vber die Schencken / vnd vber den Amptman vber die Becker /</verse>
        <verse osisID='Gen.40.3'>vnd lies sie setzen in des Hofemeisters haus ins Gefengnis / da Joseph gefangen lag.</verse>
        <verse osisID='Gen.40.4'>Vnd der Hofemeister setzet Joseph vber sie / das er jnen dienete / Vnd sassen etliche tage im Gefengnis.</verse>
        <verse osisID='Gen.40.5'>VND es treumet jnen beiden / dem Schencken vnd Becker des königs zu Egypten / in einer nacht / einem jglichen ein eigen Traum / vnd eines jglichen Traum hatte seine bedeutung.</verse>
        <verse osisID='Gen.40.6'>Da nu des morgens Joseph zu jnen hinein kam / vnd sahe / das sie traurig waren /</verse>
        <verse osisID='Gen.40.7'>Fraget er sie / vnd sprach / Warumb seid jr heute so traurig?</verse>
        <verse osisID='Gen.40.8'>Sie antworten / Es hat vns getreumet / vnd haben niemand / der es vns auslege. Joseph sprach / Auslegen gehöret Gott zu / doch erzelet mirs.</verse>
        <verse osisID='Gen.40.9'>DA erzelet der öberst Schenck seinen traum Joseph / vnd sprach zu jm / Mir hat getreumet / Das ein Weinstock fur mir were /</verse>
        <verse osisID='Gen.40.10'>der hatte drey Reben / vnd er grünete / wuchs vnd blüete / vnd seine Drauben worden reiff /</verse>
        <verse osisID='Gen.40.11'>Vnd ich hatte den becher Pharao in meiner hand / vnd nam die Beer vnd zudruckt sie in den Becher / vnd gab den becher Pharao in die hand.</verse>
        <verse osisID='Gen.40.12'>JOseph sprach zu jm / Das ist seine deutung. Drey Reben / sind drey tage /</verse>
        <verse osisID='Gen.40.13'>Vber drey tage wird Pharao dein Heubt erheben / vnd dich wider an dein Ampt stellen / das du jm den Becher in die hand gebest / nach der vorigen weise / da du sein Schenck warest.</verse>
        <verse osisID='Gen.40.14'>Aber gedenck meiner / wenn dirs wol gehet / vnd thu Barmhertzigkeit an mir / das du Pharao erinnerst / das er mich aus diesem hause füre /</verse>
        <verse osisID='Gen.40.15'>Denn ich bin aus dem Lande der Ebreer heimlich gestolen / Dazu hab ich auch allhie nichts gethan / das sie mich eingesetzt haben.</verse>
        <verse osisID='Gen.40.16'>DA der öberst Becker sahe / das die deutung gut war / sprach er zu Joseph / Mir hat auch getreumet / Jch trüge drey weisse Körbe auff meinem Heubt /</verse>
        <verse osisID='Gen.40.17'>vnd im öbersten korbe allerley gebacken Speise dem Pharao / Vnd die Vogel assen aus dem korbe auff meinem Heubt.</verse>
        <verse osisID='Gen.40.18'>Joseph antwortet / vnd sprach / Das ist seine deutung. Drey Körbe / sind drey tage /</verse>
        <verse osisID='Gen.40.19'>Vnd nach dreien tagen wird dir Pharao dein Heubt erheben / vnd dich an Galgen hengen / vnd die Vogel werden dein Fleisch von dir essen.</verse>
        <verse osisID='Gen.40.20'>VND es geschach des dritten tages / da begieng Pharao seinen Jartag / vnd er macht eine Malzeit allen seinen Knechten. Vnd erhub das Heubt des öbersten Schencken / vnd das Heubt des öbersten Beckers vnter seinen Knechten /</verse>
        <verse osisID='Gen.40.21'>Vnd setzet den öbersten Schencken wider zu seinem Schenckampt / das er den Becher reichet in Pharao hand /</verse>
        <verse osisID='Gen.40.22'>Aber den öbersten Becker lies er hencken / wie jnen Joseph gedeutet hatte.</verse>
        <verse osisID='Gen.40.23'>Aber der öberste Schenck gedacht nicht an Joseph / sondern vergas sein.</verse>
      </chapter>
      <chapter osisID='Gen.41'>
        <verse osisID='Gen.41.1'>VND nach zweien jaren hatte Pharao einen Trawm / Wie er stünde am wasser /</verse>
        <verse osisID='Gen.41.2'>vnd sehe aus dem wasser steigen sieben schöne fette Küe / vnd giengen an der weide im grase.</verse>
        <verse osisID='Gen.41.3'>Nach diesen / sahe er ander sieben küe aus dem wasser auffsteigen / die waren heslich vnd mager / vnd traten neben die Küe an das vfer am wasser /</verse>
        <verse osisID='Gen.41.4'>Vnd die heslichen vnd magere frassen die sieben schönen fette Küe / Da erwacht Pharao.</verse>
        <verse osisID='Gen.41.5'>VND er schlieff wider ein / vnd jm treumet abermal / vnd sahe / Das sieben Ehern wuchsen aus einem Halm vol vnd dicke.</verse>
        <verse osisID='Gen.41.6'>Darnach sahe er sieben dünne vnd versengete Ehern auffgehen /</verse>
        <verse osisID='Gen.41.7'>Vnd die sieben mager Ehern verschlungen die sieben dicke vnd volle Ehern. Da erwachet Pharao / vnd merckt / das ein Traum war.</verse>
        <verse osisID='Gen.41.8'>Vnd da es morgen ward / war sein Geist bekümmert / vnd schicket aus / vnd lies ruffen alle Warsager in Egypten vnd alle Weisen / vnd erzelet jnen seine Treume / Aber da war keiner / der sie dem Pharao deuten kundte.</verse>
        <verse osisID='Gen.41.9'>DA redet der öberste Schencke zu Pharao / vnd sprach / Jch gedencke heute an meine sünde /</verse>
        <verse osisID='Gen.41.10'>Da Pharao zornig ward vber seine Knechte / vnd mich mit dem öbersten Becker ins Gefengnis legt / ins Hofemeisters hause /</verse>
        <verse osisID='Gen.41.11'>Da treumet vns beiden in einer nacht einem jglichen sein Traum / des deutung jn betraff.</verse>
        <verse osisID='Gen.41.12'>Da war bey vns ein ebreischer Jüngling / des Hofemeisters knecht / dem erzeleten wirs / Vnd er deutet vns vnsere Treume / einem jglichen nach seinem Traum.</verse>
        <verse osisID='Gen.41.13'>Vnd wie er vns deutet / so ists ergangen / Denn ich bin wider an mein Ampt gesetzt / vnd jener ist gehenckt.</verse>
        <verse osisID='Gen.41.14'>DA sandte Pharao hin / vnd lies Joseph ruffen / Vnd liessen jn eilend aus dem Loch / Vnd er lies sich bescheren / vnd zoch andere Kleider an / vnd kam hin ein zu Pharao.</verse>
        <verse osisID='Gen.41.15'>Da sprach Pharao zu jm / Mir hat ein Traum getreumet / vnd ist niemand / der jn deuten kan / Jch hab aber gehöret von dir sagen / wenn du einen Traum hörest / so kanstu jn deuten.</verse>
        <verse osisID='Gen.41.16'>Joseph antwortet Pharao / vnd sprach / Das stehet bey mir nichtWil sagen / Jch bins nicht / der die Treume gedeutet hat / oder könne / Gott ists / der es durch mich gethan hat / kan dirs auch thun. Dat gloriam Deo / nec tamen negat ministerium suum.  / Gott wird doch Pharao gutes weissagen. Psal. 105.</verse>
        <verse osisID='Gen.41.17'>PHArao saget an zu Joseph / Mir treumete / Jch stunde am vfer bey dem Wasser /</verse>
        <verse osisID='Gen.41.18'>vnd sahe aus dem wasser steigen sieben schöne fette Küe / vnd giengen an der weide im grase.</verse>
        <verse osisID='Gen.41.19'>Vnd nach jnen / sahe ich andere sieben dürre / seer hesliche vnd magere Kühe her aus steigen / Jch hab in gantz Egyptenland nicht so hesliche gesehen.</verse>
        <verse osisID='Gen.41.20'>Vnd die sieben magere vnd hesliche Küe / frassen auff die sieben ersten fette Küe.</verse>
        <verse osisID='Gen.41.21'>Vnd da sie die hinein gefressen hatten / mercket mans nicht an jnen / das sie die gefressen hatten / vnd waren heslich gleich wie vorhin / Da wachet ich auff.</verse>
        <verse osisID='Gen.41.22'>VND sahe aber mal in meinem Traum / sieben Ehern auff einem Halm wachsen / vol vnd dicke.</verse>
        <verse osisID='Gen.41.23'>Darnach giengen auff sieben dürre Ehern / dünne vnd versenget /</verse>
        <verse osisID='Gen.41.24'>Vnd die sieben dünne Ehern verschlungen die sieben dicke Ehren / Vnd ich habs den Warsagern gesagt / Aber die könnens mir nicht deuten.</verse>
        <verse osisID='Gen.41.25'>JOseph antwortet Pharao / Beide treume Pharao sind einerley / Denn Gott verkündiget Pharao / was er fur hat.</verse>
        <verse osisID='Gen.41.26'>Die sieben schöne Küe / sind sieben jar / Vnd die sieben gute Ehern / sind auch die sieben jar / Es ist einerley Traum.</verse>
        <verse osisID='Gen.41.27'>Die sieben magere vnd hesliche Küe / die nach jenen auffgestigen sind / das sind sieben jar / Vnd die sieben magere vnd versengete Ehren / sind sieben jar Thewre zeit.</verse>
        <verse osisID='Gen.41.28'>Das ist nu / das ich gesagt habe zu Pharao / Das Gott Pharao zeiget / was er fur hat.</verse>
        <verse osisID='Gen.41.29'>SJhe / sieben reiche jar werden komen in gantz Egyptenlande.</verse>
        <verse osisID='Gen.41.30'>Vnd nach den selben werden sieben jar Thewrezeit komen / das man vergessen wird aller solcher fülle in Egyptenlande / Vnd die Thewrezeit wird das Land verzehren /</verse>
        <verse osisID='Gen.41.31'>das man nichts wissen wird von der fülle im Lande / fur der Thewrenzeit / die her nach kompt / denn sie wird fast schweer sein.</verse>
        <verse osisID='Gen.41.32'>Das aber dem Pharao zum andern mal getreumet hat / bedeut / Das solchs Gott gewislich vnd eilend thun wird.</verse>
        <verse osisID='Gen.41.33'>NV sehe Pharao nach einem verstendigen vnd weisen Man / den er vber Egyptenland setze /</verse>
        <verse osisID='Gen.41.34'>vnd schaffe / das er Amptleute verordne im Lande / vnd neme den Fünfften in Egyptenlande / in den sieben reichen jaren /</verse>
        <verse osisID='Gen.41.35'>vnd samle alle Speise der guten Jare / die komen werden / Das sie Getreide auffschütten in Pharao kornheuser zum Vorrat in den Stedten / vnd verwarens /</verse>
        <verse osisID='Gen.41.36'>Auff das man Speise verordnet finde dem Lande in den sieben thewren Jaren / die vber Egyptenland komen werden / das nicht das Land fur Hunger verderbe.</verse>
        <verse osisID='Gen.41.37'>DJE rede gefiel pharao vnd allen seinen Knechten wol.</verse>
        <verse osisID='Gen.41.38'>Vnd Pharao sprach zu seinen knechten / Wie kündten wir einen solchen Man finden / in dem der geist Gottes sey?</verse>
        <verse osisID='Gen.41.39'>Vnd sprach zu Joseph / Weil dir Gott solches alles hat kund gethan / ist keiner so verstendig vnd weise als du.</verse>
        <verse osisID='Gen.41.40'>Du solt vber mein Haus sein / vnd deinem wort sol alle mein Volck gehorsam sein / Alleine des königlichen Stuels wil ich höher sein denn du.</verse>
        <verse osisID='Gen.41.41'>VND weiter sprach Pharao zu Joseph / Sihe / Jch habe dich vber gantz Egyptenland gesetzt.</verse>
        <verse osisID='Gen.41.42'>Vnd that seinen Ring von seiner Hand / vnd gab jn Joseph an seine Hand / vnd kleidet jn mit weisser Seiden / vnd hieng jm ein gülden Keten an seinen Hals.</verse>
        <verse osisID='Gen.41.43'>Vnd lies jn auff seinem andern Wagen fahren / vnd lies vor jm her ausruffen / Der ist des LandesuaterWas Abrech heisse / lassen wir die Zencker suchen bis an den Jüngstentage / wollens die weil verstehen / wie es gedeudscht ist. . Vnd setzt jn vber gantz Egyptenland.</verse>
        <verse osisID='Gen.41.44'>Vnd Pharao sprach zu Joseph / Jch bin Pharao / on dein willen sol niemand seine Hand oder seinen Fus regen in gantz Egyptenland.</verse>
        <verse osisID='Gen.41.45'>Vnd nennet jn / den heimlichen Rat / Vnd gab jm ein weib Asnath die tochter Potiphera des Priesters zu On. Also zog Joseph aus / das land Egypten zu besehen /</verse>
        <verse osisID='Gen.41.46'>Vnd er war dreissig jar alt / da er fur Pharao stund / dem könige in Egypten / Vnd fuhr aus von Pharao / vnd zoch durch gantz Egyptenland.</verse>
        <verse osisID='Gen.41.47'>Vnd das Land thet also die sieben reichen Jar /</verse>
        <verse osisID='Gen.41.48'>vnd samleten alle Speise der sieben jar / so im lande Egypten waren / vnd theten sie in die Stedte. Was fur Speise auff dem felde einer jglichen Stad vmbher wuchs / das theten sie hinein /</verse>
        <verse osisID='Gen.41.49'>Also schüttet Joseph das Getreide auff / vber die mas viel / wie sand am meer / also / das er auffhöret zu zelen / denn man kunds nicht zelen.</verse>
        <verse osisID='Gen.41.50'>VND Joseph wurden zween Söne geboren / ehe denn die Thewrezeit kam / welche gebar jm Asnath / Potiphera des Priesters zu On tochter.</verse>
        <verse osisID='Gen.41.51'>Vnd hies den ersten ManasseHeisst vergessen.  / Denn Gott (sprach er) hat mich lassen vergessen alles meines vnglücks / vnd alle meines Vaters hauses.</verse>
        <verse osisID='Gen.41.52'>Den andern hies er / EphraimHeisst gewachsen.  / Denn Gott (sprach er) hat mich lassen wachsen in dem lande meines elends.</verse>
        <verse osisID='Gen.41.53'>DA nu die sieben reiche Jar vmb waren im lande Egypten /</verse>
        <verse osisID='Gen.41.54'>Da fiengen an die sieben thewre Jar zu komen / da Joseph von gesagt hatte. Vnd es ward eine Thewrung in allen Landen / Aber in gantz Egyptenland war Brot.</verse>
        <verse osisID='Gen.41.55'>Da nu das gantze Egyptenland auch hunger leid / schrey das volck zu Pharao vmb brot. Aber Pharao sprach zu allen Egyptern / Gehet hin zu Joseph / Was euch der saget / das thut.</verse>
        <verse osisID='Gen.41.56'>Als nu im gantzen lande Thewrung war / thet Joseph allenthalben Kornheuser auff / vnd verkauffte den Egyptern / Denn die Thewrung ward je lenger je grösser im Lande.</verse>
        <verse osisID='Gen.41.57'>Vnd alle Land kamen in Egypten zu keuffen bey Joseph / Denn die Thewrung war gros in allen Landen.</verse>
      </chapter>
      <chapter osisID='Gen.42'>
        <verse osisID='Gen.42.1'>DA aber Jacob sahe / das Getreide in Egypten veil war / sprach er zu seinen Sönen / Was sehet jr euch lang vmb?</verse>
        <verse osisID='Gen.42.2'>Sihe / Jch höre / es sey in Egypten getreide veil / Zihet hinab / vnd keufft vns getreid / das wir leben vnd nicht sterben.</verse>
        <verse osisID='Gen.42.3'>Also zogen hinab zehen Brüder Joseph / das sie in Egypten getreide keufften.</verse>
        <verse osisID='Gen.42.4'>Aber BenJamin Josephs bruder lies Jacob nicht mit seinen Brüdern ziehen / Denn er sprach / Es möchte jm ein vnfal begegnen.</verse>
        <verse osisID='Gen.42.5'>Also kamen die kinder Jsrael getreide zu keuffen / sampt andern / die mit jnen zogen / Denn es war im lande Canaan auch thewr.</verse>
        <verse osisID='Gen.42.6'>Aber joseph war der regent im lande / vnd verkeufft getreide allem Volck im Lande. Da nu seine Brüder zu jm kamen / fielen sie fur jm nider zur Erden auff jr andlitz.</verse>
        <verse osisID='Gen.42.7'>Vnd er sahe sie an / vnd kandte sie / vnd stellet sich frembd gegen sie / vnd redet hart mit jnen / vnd sprach zu jnen / Woher kompt jr? Sie sprachen / Aus dem lande Canaan / speise zu keuffen.</verse>
        <verse osisID='Gen.42.8'>Aber wiewol er sie kennet / kandten sie jn doch nicht.</verse>
        <verse osisID='Gen.42.9'>VND Joseph gedacht an die Treume / die jm von jnen getreumet hatten / vnd sprach zu jnen / Jr seid Kundschaffer / vnd seid komen zu sehen / wo das Land offen ist.</verse>
        <verse osisID='Gen.42.10'>Sie antworten jm / Nein / mein Herr / Deine knechte sind komen Speise zu keuffen.</verse>
        <verse osisID='Gen.42.11'>Wir sind alle eins Mans söne / wir sind redlich / vnd deine knechte sind nie Kundschaffer gewesen.</verse>
        <verse osisID='Gen.42.12'>Er sprach zu jnen / Nein / Sondern jr seid komen zu besehen / wo das Land offen ist.</verse>
        <verse osisID='Gen.42.13'>Sie antworten jm / Wir deine knechte sind zwelff Brüder eins mans Söne im lande Canaan / vnd der Jüngste ist noch bey vnserm Vater / Aber der eine ist nicht mehr furhanden. Gen. 37.</verse>
        <verse osisID='Gen.42.14'>JOseph sprach zu jnen / Das ists / das ich euch gesagt habe / Kundschaffer seid jr.</verse>
        <verse osisID='Gen.42.15'>Daran wil ich euch prüfen / bey dem leben Pharaonis / Jr solt nicht von dannen komen / es kome denn her ewer jüngster Bruder.</verse>
        <verse osisID='Gen.42.16'>Sendet einen vnter euch hin / der ewrn Bruder hole / Jr aber solt gefangen sein. Also wil ich prüfen ewer rede / ob jr mit warheit vmbgehet oder nicht / Denn wo nicht / so seid jr / bey dem leben Pharaonis / Kundschaffer.</verse>
        <verse osisID='Gen.42.17'>Vnd lies sie bey samen verwaren drey tage lang.</verse>
        <verse osisID='Gen.42.18'>AM dritten tage aber sprach er zu jnen / Wolt jr leben / so thut also / denn ich fürchte Gott.</verse>
        <verse osisID='Gen.42.19'>Seid jr redlich / so lasst ewer Brüder einen gebunden liegen in ewrem Gefengnis / Jr aber ziehet hin / vnd bringet heim was jr gekaufft habt fur den Hunger /</verse>
        <verse osisID='Gen.42.20'>Vnd bringet ewren jüngsten Bruder zu mir / So wil ich ewren worten gleuben / das jr nicht sterben müsset / Vnd sie theten also.</verse>
        <verse osisID='Gen.42.21'>SJE aber sprachen vnternander / Das haben wir an vnserm Bruder verschuldet / das wir sahen die angst seiner Seelen / da er vns flehet / vnd wir wolten jn nicht erhören / Darumb kompt nu diese trübsal vber vns.</verse>
        <verse osisID='Gen.42.22'>Ruben antwortet jnen / vnd sprach / Sagt ich euchs nicht / da ich sprach / Versündiget euch nicht an dem Knaben / vnd jr woltet nicht hören? Nu wird sein Blut gefoddert.</verse>
        <verse osisID='Gen.42.23'>Sie wusten aber nicht das Joseph verstund / Denn er redet mit jnen durch einen Dolmetscher /</verse>
        <verse osisID='Gen.42.24'>Vnd er wand sich von jnen / vnd weinet. Da er nu sich wider zu jnen wand / vnd mit jnen redet / Nam er aus jnen Simeon / vnd band jn fur jren augen.</verse>
        <verse osisID='Gen.42.25'>VND Joseph thet befelh / das man jre Secke mit getreide füllet / vnd jr Geld widergebe / einem jglichen in seinen sack / Dazu auch Zerung auff den weg / Vnd man thet jnen also.</verse>
        <verse osisID='Gen.42.26'>Vnd sie luden jre Wahr auff jre Esel / vnd zogen von dannen.</verse>
        <verse osisID='Gen.42.27'>Da aber einer seinen Sack auffthet / das er seinem Esel futter gebe in der Herberge / ward er gewar seines Gelds / das oben im sack lag /</verse>
        <verse osisID='Gen.42.28'>vnd sprach zu seinen Brüdern / Mein geld ist mir wider worden / sihe / in meinem sack ist es. Da entfiel jnen jr hertz / vnd erschrocken vnternander / vnd sprachen / Warumb hat vns Gott das gethan? Gen. 37.</verse>
        <verse osisID='Gen.42.29'>DA sie nu heim kamen zu jrem vater jacob ins land Canaan / sagten sie jm alles / was jnen begegnet war / vnd sprachen /</verse>
        <verse osisID='Gen.42.30'>Der Man / der im lande Herr ist / redet hart mit vns / vnd hielt vns fur Kundschaffer des Lands.</verse>
        <verse osisID='Gen.42.31'>Vnd da wir jm antworten / Wir sind redlich / vnd nie Kundschaffer gewesen /</verse>
        <verse osisID='Gen.42.32'>sondern zwelff Brüder vnsers Vaters söne / Einer ist nicht mehr fur handen / vnd der Jüngst ist noch bey vnserm Vater im lande Canaan /</verse>
        <verse osisID='Gen.42.33'>Sprach der Herr im Lande zu vns / Daran wil ich mercken ob jr redlich seid / Einen ewer Brüder lasset bey mir / vnd nemet die Notdurfft fur ewer Haus / vnd ziehet hin /</verse>
        <verse osisID='Gen.42.34'>vnd bringet ewern jüngsten Bruder zu mir / So mercke ich / das jr nicht Kundschaffer / sondern redlich seid / So wil ich euch auch ewren Bruder geben / vnd mügt im Lande werben.</verse>
        <verse osisID='Gen.42.35'>VND da sie die Secke ausschutten / fand ein jglicher sein Bündlin gelds in seinem sack. Vnd da sie sahen / das es Bündlin jres gelds waren / sampt jrem Vater erschracken sie.</verse>
        <verse osisID='Gen.42.36'>DA sprach Jacob jr Vater zu jnen / Jr beraubt mich meiner Kinder. Joseph ist nicht mehr fur handen / Simeon ist nicht mehr fur handen / BenJamin wolt jr hin nemen / Es gehet alles vber mich.</verse>
        <verse osisID='Gen.42.37'>Ruben antwortet seinem Vater / vnd sprach / Wenn ich dir jn nicht wider bringe / so erwürge meine zween Söne / Gib jn nur in meine Hand / ich wil jn dir wider bringen. Er sprach /</verse>
        <verse osisID='Gen.42.38'>Mein Son sol nicht mit euch hinabziehen / denn sein Bruder ist tod / vnd er ist allein vberblieben / Wenn jm ein vnfal auff dem wege begegnete / da jr auff reiset / würdet jr meine grawe Har mit hertzeleide in die Gruben bringen.</verse>
      </chapter>
      <chapter osisID='Gen.43'>
        <verse osisID='Gen.43.1'>DJE Thewrung aber drückte das Land.</verse>
        <verse osisID='Gen.43.2'>Vnd da es verzeret war / was sie fur Getreide aus Egypten gebracht hatten / sprach jr Vater zu jnen / Ziehet wider hin / vnd keufft vns ein wenig speise.</verse>
        <verse osisID='Gen.43.3'>Da antwortet jm Juda / vnd sprach / Der Man band vns das hart ein / vnd sprach / Jr solt mein angesicht nicht sehen / es sey denn ewr Bruder mit euch.</verse>
        <verse osisID='Gen.43.4'>Jsts nu / das du vnsern Bruder mit vns sendest / So wöllen wir hinab ziehen / vnd dir zu essen keuffen.</verse>
        <verse osisID='Gen.43.5'>Jsts aber / das du jn nicht sendest / So ziehen wir nicht hinab / Denn der Man hat gesagt zu vns / Jr solt mein angesicht nicht sehen / ewer Bruder sey denn mit euch.</verse>
        <verse osisID='Gen.43.6'>JSrael sprach / Warumb habt jr so vbel an mir gethan / das jr dem Man ansaget / wie jr noch einen Bruder habt?</verse>
        <verse osisID='Gen.43.7'>Sie antworten / Der Man forschet so genaw nach vns vnd vnser Freundschafft / vnd sprach / Lebt ewr Vater noch? Habt jr auch noch einen Bruder? Da sagten wir jm / wie er vns fraget. Wie kundten wir so eben wissen / das er sagen würde / Bringet ewren Bruder mit hernider?</verse>
        <verse osisID='Gen.43.8'>DA sprach Juda zu Jsrael seinem Vater / Las den Knaben mit mir ziehen / das wir vns auffmachen vnd reisen / vnd leben / vnd nicht sterben / beide wir vnd du vnd vnser Kindlin /</verse>
        <verse osisID='Gen.43.9'>Jch wil Bürge für jn sein / von meinen henden soltu jn foddern. Wenn ich dir jn nicht wider bringe vnd fur deine augen stelle / So wil ich mein leben lang die schuld tragen /</verse>
        <verse osisID='Gen.43.10'>Denn wo wir nicht hetten verzogen / weren wir schon wol zwey mal wider komen.</verse>
        <verse osisID='Gen.43.11'>DA sprach Jsrael jr Vater zu jnen / Mus es denn ja also sein / so thuts. Vnd nemet von des Landes besten Früchten in ewer secke / vnd bringet dem Manne geschencke hinab / ein wenig Balsam / vnd Honig / vnd Würtz / vnd Myrrhen / vnd Datteln / vnd MandelnDiese namen der Früchte sind noch bis her vngewis / auch bey den Jüden selbs. .</verse>
        <verse osisID='Gen.43.12'>Nemet auch andere Geld mit euch / Vnd das geld / das euch oben in ewern secken wider worden ist / bringet auch wider mit euch / Vieleicht ist ein jrthum da geschehen.</verse>
        <verse osisID='Gen.43.13'>Da zu nemet ewren Bruder / macht euch auff / vnd komet wider zu dem Manne.</verse>
        <verse osisID='Gen.43.14'>Aber der allmechtige Gott / gebe euch barmhertzigkeit fur dem Manne / das er euch lasse ewern andern Bruder vnd BenJamin / Jch aber mus sein / wie einer / der seiner Kinder gar beraubt ist.</verse>
        <verse osisID='Gen.43.15'>DA namen sie diese geschenke / vnd das geld zwifeltig mit sich / vnd BenJamin / machten sich auff / zogen in Egypten / vnd traten fur Joseph.</verse>
        <verse osisID='Gen.43.16'>Da sahe sie Joseph mit BenJamin / vnd sprach zu seinem Haushalter / Füre diese Menner zu hause / vnd schlachte vnd richte zu / Denn sie sollen zu mittag mit mir essen.</verse>
        <verse osisID='Gen.43.17'>Vnd der Man thet / wie jm Joseph gesaget hatte / Vnd füret die Menner in Josephs haus.</verse>
        <verse osisID='Gen.43.18'>SJe furchten sich aber / das sie in Josephs haus gefurt wurden / vnd sprachen / Wir sind her ein gefurt vmb des Gelds willen / das wir in vnsern secken vor hin wider funden haben / das ers auff vns bringe / vnd felle ein Vrteil vber vns / da mit er vns neme zu eigen Knechten / sampt vnsern eseln.</verse>
        <verse osisID='Gen.43.19'>Darumb tratten sie zu Josephs haushalter / vnd redten mit jm fur der Hausthür /</verse>
        <verse osisID='Gen.43.20'>vnd sprachen / Mein Herr / Wir sind vorhin herab gezogen speise zukeuffen /</verse>
        <verse osisID='Gen.43.21'>Vnd da wir in die Herberge kamen / vnd vnsere Secke aufftheten / sihe / da war eines jglichen Geld oben in seinem sack mit volligem gewicht / Darumb haben wirs wider mit vns bracht.</verse>
        <verse osisID='Gen.43.22'>Haben auch ander Geld mir vns herab bracht / speise zu keuffen / Wir wissen aber nicht, wer vns vnser Geld in vnser secke gesteckt hat. Gen. 42.</verse>
        <verse osisID='Gen.43.23'>ER aber sprach / Gehabt euch wol / fürcht euch nicht / ewer Gott vnd ewers vaters Gott hat euch einen Schatz gegeben in ewer secke / Ewer geld ist mir worden. Vnd er füret Simeon zu jnen heraus /</verse>
        <verse osisID='Gen.43.24'>vnd füret sie in Josephs haus / gab jnen wasser / das sie jre Füsse wusschen / vnd gab jren eseln futter.</verse>
        <verse osisID='Gen.43.25'>Sie aber bereiten das Geschencke zu / bis das Joseph kam auff den mittag / Denn sie hatten gehöret / das sie daselbs das Brot essen solten.</verse>
        <verse osisID='Gen.43.26'>DA nu Joseph zum Hause eingieng / brachten sie jm zu hause das Geschencke in jren henden / vnd fielen fur jm nider zur Erden.</verse>
        <verse osisID='Gen.43.27'>Er aber grüsset sie freundlich / vnd sprach / Gehet es ewrem Vater dem alten wol / von dem jr mir sagetet? Lebet er noch?</verse>
        <verse osisID='Gen.43.28'>Sie antworten / Es gehet deinem Knechte vnserm Vater wol / vnd lebet noch / vnd neigeten sich / vnd fielen fur jm nider.</verse>
        <verse osisID='Gen.43.29'>VND er hub seine augen auff / vnd sahe seinen bruder BenJamin seiner mutter Son / vnd sprach / Jst das ewer jüngster Bruder / da jr mir von sagetet? Vnd sprach weiter / Gott sey dir gnedig mein Son.</verse>
        <verse osisID='Gen.43.30'>Vnd Joseph eilete / denn sein hertz entbrand jm gegen seinem Bruder / vnd sucht / wo er weinete / vnd gieng in seine Kammer / vnd weinete daselbs.</verse>
        <verse osisID='Gen.43.31'>Vnd da er sein angesicht gewasschen hatte / gieng er heraus / vnd hielt sich fest / vnd sprach / Legt brot auff.</verse>
        <verse osisID='Gen.43.32'>VND man trug jm besonders auff / vnd jenen auch besonders / vnd den Egyptern die mit jm assen / auch besonders / Denn die Egypter thüren nicht brot essen mit den Ebreern / Denn es ist ein grewel fur jnen.</verse>
        <verse osisID='Gen.43.33'>Vnd man satzt sie gegen jm / den Erstgebornen nach seiner Erstengeburt / vnd den Jüngsten nach seiner jugent / Des verwunderten sie sich vnternander.</verse>
        <verse osisID='Gen.43.34'>Vnd man trug jnen essen fur / von seinem tisch / Aber dem BenJamin ward fünff mal mehr denn den andern / Vnd sie truncken / vnd wurden truncken mit jm.</verse>
      </chapter>
      <chapter osisID='Gen.44'>
        <verse osisID='Gen.44.1'>VND Joseph befalh seinem Haushalter / vnd sprach / Fülle den Mennern jre secke mit speise / so viel sie füren mügen / vnd lege jglichem sein Geld oben in seinen sack.</verse>
        <verse osisID='Gen.44.2'>Vnd meinen silbern Becher lege oben in des Jüngsten sack / mit dem gelde fur das getreide / Der thet / wie jm Joseph hatte gesagt.</verse>
        <verse osisID='Gen.44.3'>DES morgens / da es liecht ward / liessen sie die Menner ziehen mit jren eseln.</verse>
        <verse osisID='Gen.44.4'>Da sie aber zur Stad hin aus waren / vnd nicht ferne komen / sprach Joseph zu seinem Haushalter / Auff / vnd jage den Mennern nach / Vnd wenn du sie ergreiffest / so sprich zu jnen / Warumb habt jr gutes mit bösem vergolten?</verse>
        <verse osisID='Gen.44.5'>Jsts nicht das / da mein Herr aus trincket / vnd da mit er weissaget? Jr habt vbel gethan.</verse>
        <verse osisID='Gen.44.6'>Vnd als er sie ergreiff / redet er mit jnen solche wort.</verse>
        <verse osisID='Gen.44.7'>SJE antworten jm / Warumb redet mein Herr solche wort? Es sey ferne von deinen Knechten ein solchs zu thun.</verse>
        <verse osisID='Gen.44.8'>Sihe / Das geld / das wir funden oben in vnsern secken / haben wir widerbracht zu dir aus dem lande Canaan / Vnd wie solten wir denn aus deines Herrn hause gestolen haben silber oder gold?</verse>
        <verse osisID='Gen.44.9'>Bey welchem er funden wird vnter deinen Knechten / der sey des tods / Dazu wöllen auch wir meines Herrn Knechte sein.</verse>
        <verse osisID='Gen.44.10'>Er sprach / Ja / es sey / wie jr geredt habt / Bey welchem er funden wird / der sey mein Knecht / Jr aber solt ledig sein.</verse>
        <verse osisID='Gen.44.11'>VND sie eileten / vnd legt ein jglicher seinen Sack abe / auff die erden / vnd ein jglicher thet seinen sack auff.</verse>
        <verse osisID='Gen.44.12'>Vnd er suchte / vnd hub am Grössesten an bis auff den Jüngsten / da fand sich der Becher in BenJamins sack.</verse>
        <verse osisID='Gen.44.13'>Da zu rissen sie jre Kleider / vnd lud ein jglicher auff seinen Esel / vnd zogen wider in die Stad.</verse>
        <verse osisID='Gen.44.14'>VND Juda gieng mit seinen Brüdern in Josephs haus / denn er war noch daselbs / Vnd sie fielen fur jm nider auff die erden.</verse>
        <verse osisID='Gen.44.15'>Joseph aber sprach zu jnen / Wie habt jr das thun dürffen? Wisset jr nicht das ein solcher Man / wie ich bin / erraten künde?</verse>
        <verse osisID='Gen.44.16'>Juda sprach / Was sollen wir sagen meinem Herrn / oder wie sollen wir reden? Vnd was können wir vns rechtfertigen? Gott hat die missethat deiner Knechte funden. Sihe da / Wir vnd der / bey dem der Becher funden ist / sind meines Herrn knechte.</verse>
        <verse osisID='Gen.44.17'>Er aber sprach / Das sey ferne von mir solchs zu thun / Der Man bey dem der Becher funden ist / sol mein Knecht sein / Jr aber ziehet hinauff mit frieden zu ewrem Vater.</verse>
        <verse osisID='Gen.44.18'>DA trat Juda zu jm / vnd sprach / Mein Herr / las deinen Knecht ein wort reden fur deinen ohren / mein Herr / vnd dein zorn ergrimme nicht vber deinen knecht / denn du bist wie Pharao.</verse>
        <verse osisID='Gen.44.19'>Mein Herr fraget seine Knechte / vnd sprach / Habt jr auch einen Vater oder Bruder?</verse>
        <verse osisID='Gen.44.20'>Da antworten wir / Wir haben einen Vater der ist alt / vnd einen jungen Knaben in seinem alter geborn / vnd sein Bruder ist tod / vnd er ist allein vberblieben von seiner Mutter / vnd sein Vater hat jn lieb.</verse>
        <verse osisID='Gen.44.21'>Da sprachstu zu deinen Knechten / Bringet jn herab zu mir / ich wil jm gnade erzeigen.</verse>
        <verse osisID='Gen.44.22'>Wir aber antworten meinem Herrn / Der Knab kan nicht von seinem Vater komen / Wo er von jm keme / würde er sterben.</verse>
        <verse osisID='Gen.44.23'>Da sprachstu zu deinen Knechten / Wo ewr jüngster Bruder nicht mit euchher kompt / solt jr mein angesicht nicht mehr sehen.</verse>
        <verse osisID='Gen.44.24'>Da zogen wir hinauff zu deinem Knecht / meinem Vater / vnd sagten jm an meins Herrn rede.</verse>
        <verse osisID='Gen.44.25'>Da sprach vnser Vater / Ziehet wider hin / vnd keufft vns ein wenig speise.</verse>
        <verse osisID='Gen.44.26'>Wir aber sprachen / Wir können nicht hinab ziehen / Es sey denn vnser jüngster Bruder mit vns / so wöllen wir hinab ziehen / Denn wir können des Mans angesicht nicht sehen / wo vnser jüngster Bruder nicht mit vns ist.</verse>
        <verse osisID='Gen.44.27'>Da sprach dein Knecht / mein Vater / zu vns / Jr wisset / das mir mein Weib zween geboren hat /</verse>
        <verse osisID='Gen.44.28'>Einer gieng hin aus von mir / vnd man saget / Er ist zurissen / vnd hab jn nicht gesehen bis her.</verse>
        <verse osisID='Gen.44.29'>Werdet jr diesen auch von mir nemen / vnd jm ein Vnfal widerferet / So werdet jr meine grawe Har / mit jamer hinunter in die Gruben bringen. Gen. 37.</verse>
        <verse osisID='Gen.44.30'>NV so ich heim keme zu deinem Knecht / meinem Vater / vnd der Knabe were nicht mit vns / weil seine Seele an dieses seele hanget /</verse>
        <verse osisID='Gen.44.31'>So wirds geschehen / wenn er sihet / das er Knabe nicht da ist / das er stirbt / So würden wir deine Knechte / die grawen har deines Knechts / vnsers Vaters / mit hertzenleide in die Gruben bringen.</verse>
        <verse osisID='Gen.44.32'>Denn ich / dein Knecht / bin Bürge worden fur den Knaben gegen meinem Vater / vnd sprach / Bringe ich jn dir nicht wider / So wil ich mein lebenlang die schuld tragen.</verse>
        <verse osisID='Gen.44.33'>Darumb las deinen Knecht hie bleiben / an des Knaben stat / zum Knecht meines Herrn / vnd den Knaben mit seinen Brüdern hin auff ziehen.</verse>
        <verse osisID='Gen.44.34'>Denn wie sol ich hin auff ziehen zu meinem Vater / wenn der Knabe nicht mit mir ist? Jch würde den jamer sehen müssen / der meinem Vater begegnen würde. Gene. 43.</verse>
      </chapter>
      <chapter osisID='Gen.45'>
        <verse osisID='Gen.45.1'>DA kund sich Joseph nicht lenger enthalten / fur allen die vmb jn her stunden / vnd er rieff / Lasst jederman von mir hin aus gehen / Vnd stund kein Mensch bey jm / da sich Joseph mit seinen Brüdern bekennete.</verse>
        <verse osisID='Gen.45.2'>Vnd er weinet laut / das es die Egypter vnd das gesinde Pharao höreten /</verse>
        <verse osisID='Gen.45.3'>Vnd sprach zu seinen Brüdern / Jch bin Joseph / Lebet mein Vater noch? Vnd seine Brüder kundten jm nicht antworten / so erschracken sie fur seinem angesicht. Act. 7.</verse>
        <verse osisID='Gen.45.4'>ER sprach aber zu seinen Brüdern / Trett doch her zu mir / Vnd sie traten erzu / vnd er sprach / Jch bin Joseph ewr Bruder / den jr in Egypten verkaufft habt.</verse>
        <verse osisID='Gen.45.5'>Vnd nu bekümmert euch nicht / vnd denckt nicht / das ich darümb zürne / das jr mich hie her verkaufft habt / Denn vmb ewrs Lebens willen / hat mich Gott für euch her gesand.</verse>
        <verse osisID='Gen.45.6'>Denn dis sind zwey jar / das thewr im Lande ist / vnd sind noch fünff jar / das kein pflügen noch kein Erndten sein wird.</verse>
        <verse osisID='Gen.45.7'>Aber Gott hat mich fur euch her gesand / das er euch vberig behalte auff Erden / vnd ewr Leben errette durch eine grosse Errettunge.</verse>
        <verse osisID='Gen.45.8'>Vnd nu / jr habt mich nicht her gesand / sondern Gott / der hat mich Pharao zum Vater gesetzt / vnd zum Herrn vber alle sein Haus / vnd einen Fürsten in gantz Egyptenland.</verse>
        <verse osisID='Gen.45.9'>EJlet nu vnd ziehet hinauff zu meinem Vater / vnd sagt jm / Das lesst dir Joseph dein Son sagen / Gott hat mich zum Herrn in gantz Egypten gesetzt / Kom herab zu mir / seume dich nicht /</verse>
        <verse osisID='Gen.45.10'>Du solt im lande Gosen wonen / vnd nahe bey mir sein / du vnd deine Kinder / vnd deine Kindskinder / dein klein vnd gros Vieh / vnd alles was du hast /</verse>
        <verse osisID='Gen.45.11'>Jch wil dich daselbs versorgen. Denn es sind noch fünff jar der Thewrung / Auff das du nicht verderbest mit deinem Hause / vnd allem das du hast.</verse>
        <verse osisID='Gen.45.12'>Sihe / Ewer augen sehen / vnd die augen meines Bruders BenJamin / das ich mündlich mit euch rede.</verse>
        <verse osisID='Gen.45.13'>Verkündiget meinem Vater alle meine herrligkeit in Egypten / vnd alles was jr gesehen habt / Eilet vnd kompt hernider mit meinem Vater hie her.</verse>
        <verse osisID='Gen.45.14'>VND er fiel seinem bruder BenJamin vmb den Hals / vnd weinet / Vnd BenJamin weinet auch an seinem halse.</verse>
        <verse osisID='Gen.45.15'>Vnd küsset alle seine Brüder / vnd weinet vber sie. Darnach redten seine Brüder mit jm.</verse>
        <verse osisID='Gen.45.16'>VND da das geschrey kam in Pharao haus / das Josephs brüder komen weren / gefiel es Pharao wol / vnd allen seinen Knechten.</verse>
        <verse osisID='Gen.45.17'>Vnd Pharao sprach zu Joseph / Sage deinen brüdern / Thut jm also / beladet ewr thiere / ziehet hinLasst euch ewren Hausrat nicht hindern / Was jr nicht verkeuffen künd / in solcher thewerzeit / das lasst hinder euch.  /</verse>
        <verse osisID='Gen.45.18'>Vnd wenn jr komet ins land Canaan / so nemet ewrn Vater / vnd ewr Gesinde / vnd kompt zu mir / Jch wil euch Güter geben in Egyptenland / das jr essen solt das marck im Lande.</verse>
        <verse osisID='Gen.45.19'>Vndgebeut jnen / Thut jm also / Nemet zu euch aus Egyptenland / wagen zu ewrn Kindern vnd Weibern / vnd füret ewrn Vater / vnd kompt.</verse>
        <verse osisID='Gen.45.20'>Vnd sehet ewrn Hausrat nicht an / Denn die güter des gantzen landes Egypten sollen ewr sein.</verse>
        <verse osisID='Gen.45.21'>DJE kinder Jsrael theten also. Vnd Joseph gab jnen Wagen / nach dem befelh Pharao / vnd Zerung auff den weg /</verse>
        <verse osisID='Gen.45.22'>Vnd gab jnen allen / einem jglichen ein Feierkleid / Aber BenJamin gab er drey hundert Silberling vnd fünff Feierkleider.</verse>
        <verse osisID='Gen.45.23'>Vnd seinem Vater sandte er da bey zehen Esel mit Gut aus Egypten beladen / vnd zehen Eselin mit Getreide / vnd brot vnd speise seinem Vater auff den weg.</verse>
        <verse osisID='Gen.45.24'>Also lies er seine Brüder / vnd sie zogen hin / Vnd sprach zu jnen / Zancket nicht auff dem wege.</verse>
        <verse osisID='Gen.45.25'>Also zogen sie hin auff von egypten / vnd kamen ins Land Canaan zu jrem vater Jacob /</verse>
        <verse osisID='Gen.45.26'>vnd verkündigeten jm / vnd sprachen / Joseph lebet noch / vnd ist ein Herr im gantzen Egyptenlande. Aber sein hertzHeisst eigentlich / anders thun / anders werden / Threno. 2. vnd 3. Jch kan nicht anders / Fleio et non despugath tibi / neque quiescat pupilla oculi tui. Weine vnd las deine augen nichts anders thun. Lex Tapug / Haba. 1. Es gehet anders denn recht / Recht gehet anders / gilt nichts. Sic Jacob longe aliud sentit / quam illi narrant. dacht gar viel anders / denn er gleubet jnen nicht.</verse>
        <verse osisID='Gen.45.27'>Da sagten sie jm alle wort Joseph / die er zu jnen gesagt hatte. Vnd da er sahe die Wagen / die jm Joseph gesand hatte jn zu füren / ward der geist Jacob jres Vaters lebendig.</verse>
        <verse osisID='Gen.45.28'>Vnd Jsrael sprach / Jch hab gnug das mein son Joseph noch lebet / Jch wil hin vnd jn sehen / ehe ich sterbe.</verse>
      </chapter>
      <chapter osisID='Gen.46'>
        <verse osisID='Gen.46.1'>JSrael zoch hin mit allem das er hatte. Vnd da er gen BerSeba kam / opfferte er Opffer dem Gott seines vaters Jsaac.</verse>
        <verse osisID='Gen.46.2'>Vnd Gott sprach zu jm des nachts im gesicht / Jacob / Jacob. Er sprach / Hie bin ich.</verse>
        <verse osisID='Gen.46.3'>Vnd er sprach / Jch bin Gott / der Gott deines vaters / Fürcht dich nicht in Egypten hinab zu ziehen / Denn daselbs wil ich dich zum grossen Volck machen.</verse>
        <verse osisID='Gen.46.4'>Jch wil mit dir hinab in Egypten ziehen / vnd wil auch dich erauff füren / Vnd Joseph sol seine hende auff deine augen legen.</verse>
        <verse osisID='Gen.46.5'>DA macht sich Jacob auff von BerSaba / vnd die kinder Jsrael füreten Jacob jren Vater mit jren Kindlin vnd Weibern auff den wagen die Pharao gesand hatte jn zufüren.</verse>
        <verse osisID='Gen.46.6'>Vnd namen jr Vieh vnd habe / die sie im lande Canaan erworben hatten / vnd kamen also in Egypten / Jacob vnd alle sein Same mit jm /</verse>
        <verse osisID='Gen.46.7'>seine Kinder vnd seine Kindskinder mit jm / seine Töchter vnd seiner Kinds töchter / vnd alle sein Same / die bracht er mit sich in Egypten.</verse>
        <verse osisID='Gen.46.8'>Djs sind die namen der kinder jsrael die in Egypten kamen. Jacob vnd seine Söne. Der erstgeborne Jacobs son / Ruben.</verse>
        <verse osisID='Gen.46.9'>Die kinder Ruben / Hanoch / Pallu / Hezron vnd Charmi.</verse>
        <verse osisID='Gen.46.10'>Die kinder Simeon / Jemuel / Jamin / Ohad / Jachin / Zohar / vnd Saul der son von dem Cananischen weibe.</verse>
        <verse osisID='Gen.46.11'>Die kinder Leui / Gerson / Cahath vnd Merari.</verse>
        <verse osisID='Gen.46.12'>Die kinder Juda / Ger / Onan / Sela / Perez vnd Serah. Aber Ger vnd Onan waren gestorben im lande Canaan. Die kinder aber Perez / Hezron vnd Hamul.</verse>
        <verse osisID='Gen.46.13'>Die kinder Jsaschar / Thola / Phua / Job vnd Semrom.</verse>
        <verse osisID='Gen.46.14'>Die kinder Sebulon / Sered / Elon vnd Jahleel.</verse>
        <verse osisID='Gen.46.15'>Das sind die kinder von Lea / die sie Jacob gebar in Mesopotamia / mit seiner tochter Dina / die machen allesampt mit Sönen vnd Töchtern / drey vnd dreissig Seelen. Gen. 38.</verse>
        <verse osisID='Gen.46.16'>DJE kinder Gad / Ziphion / Haggi / Suni / Ezbon / Eri / Arodi vnd Areli.</verse>
        <verse osisID='Gen.46.17'>Die kinder Asser / Jemna / Jesua / Jesui / Bria / vnd Serah jre Schwester. Aber die kinder Bria / Heber vnd Malchiel.</verse>
        <verse osisID='Gen.46.18'>Das sind die kinder von Silpa / die Laban gab Lea seiner Tochter / vnd gebar Jacob diese sechzehen Seelen.</verse>
        <verse osisID='Gen.46.19'>DJe kinder Rahel Jacobs weib / Joseph vnd BenJamin.</verse>
        <verse osisID='Gen.46.20'>Vnd Joseph wurden geboren in Egyptenland / Manasse vnd Ephraim / die jm gebar Asnath die tochter Potiphera / des Priesters zu On.</verse>
        <verse osisID='Gen.46.21'>Die kinder BenJamin / Bela / Becher / Asbel / Gera / Naaman / Ehi / Ros / Mupim / Hupim vnd Ard.</verse>
        <verse osisID='Gen.46.22'>Das sind kinder von Rahel / die Jacob geboren sind / allesampt vierzehen Seelen.</verse>
        <verse osisID='Gen.46.23'>DJe kinder Dan / Husim.</verse>
        <verse osisID='Gen.46.24'>Die kinder Naphthali / Jahzeel / Guni / Jezer vnd Sillem.</verse>
        <verse osisID='Gen.46.25'>Das sind die kinder Bilha die Laban seiner tochter Rahel gab / vnd gebar Jacob die sieben seelen.</verse>
        <verse osisID='Gen.46.26'>Alle seelen die mit Jacob in Egypten kamen / die aus seinen Lenden komen waren (ausgenomen die weiber seiner Kinder) sind alle zusamen sechs vnd sechzig seelen.</verse>
        <verse osisID='Gen.46.27'>Vnd die kinder Joseph die in Egypten geboren sind / waren zwo Seelen / Also das alle seelen des hauses Jacob / die in Egypten kamen / waren siebenzig.</verse>
        <verse osisID='Gen.46.28'>Vnd er sandte juda fur jm hin zu joseph / das er jn anweiset zu Gosen / vnd kamen in das land Gosen.</verse>
        <verse osisID='Gen.46.29'>Da spannet Joseph seinen Wagen an / vnd zoch hin auff seinem vater Jsrael entgegen gen Gosen / Vnd da er jn sahe / fiel er vmb seinen Hals / vnd weinet lange an seinem halse.</verse>
        <verse osisID='Gen.46.30'>Da sprach Jsrael zu Joseph / Jch wil nu gerne sterben / nach dem ich dein angesicht gesehen habe / das du noch lebest.</verse>
        <verse osisID='Gen.46.31'>JOseph sprach zu seinen Brüdern vnd seines Vaters hause / Jch wil hin auff ziehen / vnd Pharao ansagen vnd zu jm sprechen / Meine brüder vnd meines Vaters haus ist zu mir komen aus dem lande Canaan /</verse>
        <verse osisID='Gen.46.32'>vnd sind Viehhirten / Denn es sind Leute die mit vieh vmbgehen / Jre klein vnd gros Vieh / vnd alles was sie haben / haben sie mit bracht.</verse>
        <verse osisID='Gen.46.33'>Wenn euch nu Pharao wird ruffen / vnd sagen / Was ist ewr narung?</verse>
        <verse osisID='Gen.46.34'>So solt jr sagen / Deine knechte sind Leute die mit Vieh vmbgehen / von vnser Jugent auff bisher / beide wir vnd vnsere Veter / Auff das jr wonen mügt im lande Gosen / Denn was Viehhirten sind / das ist den Egyptern ein grewel.</verse>
      </chapter>
      <chapter osisID='Gen.47'>
        <verse osisID='Gen.47.1'>DA kam Joseph vnd sagets Pharao an / vnd sprach / Mein Vater / vnd meine Brüder / jr klein vnd gros Vieh / vnd alles was sie haben / sind komen aus dem lande Canaan / Vnd sihe / sie sind im lande Gosen.</verse>
        <verse osisID='Gen.47.2'>Vnd er nam seiner jüngsten Brüder fünff / vnd stellet sie fur Pharao.</verse>
        <verse osisID='Gen.47.3'>Da sprach Pharao zu seinen Brüdern / Was ist ewr narung? Sie antworten / Deine knechte sind Viehhirten / wir vnd vnsere Veter. Act. 7.</verse>
        <verse osisID='Gen.47.4'>VND sagten weiter zu Pharao / Wir sind komen bey euch zu wonenZur herberge / Gast sein / frembdling sein / Non ciues aut domestici huius mundi. im Lande / Denn deine Knechte haben nicht weide fur jr Vieh / so hart drückt die Thewrung das land Canaan / So las doch nu deine knechte im land Gosen wonen.</verse>
        <verse osisID='Gen.47.5'>Pharao sprach zu Joseph /</verse>
        <verse osisID='Gen.47.6'>Es ist dein Vater / vnd sind deine Brüder / die sind zu dir komen / Das land Egypten stehet dir offen / Las sie am besten ort des Lands wonen / las sie im lande Gosen wonen. Vnd so du weissest / das Leute vnter jnen sind / die tüchtig sind / So setze sie vber mein Vieh.</verse>
        <verse osisID='Gen.47.7'>Joseph bracht auch seinen vater jacob hin ein / vnd stellet jn fur Pharao. Vnd Jacob segenet den Pharao.</verse>
        <verse osisID='Gen.47.8'>Pharao aber fraget Jacob / Wie alt bistu?</verse>
        <verse osisID='Gen.47.9'>Jacob sprach zu Pharao / Die zeit meiner Walfart ist hundert vnd dreissig jar / wenig vnd böse ist die zeit meines Lebens / vnd langet nicht an die zeit meiner Veter in jrer walfart /</verse>
        <verse osisID='Gen.47.10'>Vnd Jacob segenet den Pharao / vnd gieng eraus von jm.</verse>
        <verse osisID='Gen.47.11'>ABer Joseph schafft seinem Vater vnd seinen Brüdern wonung / vnd gab jnen ein Gut in Egyptenlande / am besten ort des Lands / nemlich / im lande Raemses / wie Pharao geboten hatte.</verse>
        <verse osisID='Gen.47.12'>Vnd er versorget seinen Vater vnd seine Brüder / vnd das gantze haus seines Vaters / einem jglichen nach dem er KinderQuia nos senes mali propter pueros omnibus bonis fruimur. Wir alten Narren essen mit den Kindern / nicht sie mit vns. Jpsi Domini / nos procuratores. hatte.</verse>
        <verse osisID='Gen.47.13'>Es war aber kein brot in allen landen / denn die Thewrung war fast schweer / das das land Egypten vnd Canaan verschmachten fur der Thewrung.</verse>
        <verse osisID='Gen.47.14'>Vnd Joseph bracht alles Geld zusamen / das in Egypten vnd Canaan funden ward / vmb das Getreide das sie kaufften / Vnd er thet alles geld in das haus Pharao.</verse>
        <verse osisID='Gen.47.15'>DA nu geld gebrach im lande Egypten vnd Canaan / kamen alle Egypter zu Joseph / vnd sprachen / Schaff vns brot / Warumb lessestu vns fur dir sterben / darumb / das wir on geld sind?</verse>
        <verse osisID='Gen.47.16'>Joseph sprach / Schafft ewr Vieh her so wil ich euch vmb das vieh geben / weil jr on geld seid.</verse>
        <verse osisID='Gen.47.17'>Da brachten sie Joseph jr vieh / Vnd er gab jnen brot vmb jre pferd / schafe / rinder vnd esel. Also erneeret er sie mit Brot das jar vmb alle jre Vieh.</verse>
        <verse osisID='Gen.47.18'>DA das jar vmb war / kamen sie zu jm andern jar / vnd sprachen zu jm / Wir wöllen vnserm Herrn nicht verbergen / das nicht allein das Geld / sondern auch alles Vieh dahin ist / zu vnserm Herrn / vnd ist nichts mehr vberigs fur vnserm Herrn / denn nur vnser Leibe / vnd vnser Feld.</verse>
        <verse osisID='Gen.47.19'>Warumb lessestu vns fur dir sterben vnd vnser Feld? Keuffe vns vnd vnser Land vmbs Brot / das wir vnd vnser land Leibeigen seien dem Pharao / Gib vns Samen das wir leben vnd nicht sterben / vnd das Feld nicht verwüste.</verse>
        <verse osisID='Gen.47.20'>ALso kaufft Joseph dem Pharao das gantz Egypten / Denn die Egypter verkaufften / ein jglicher seinen Acker / Denn die Thewrung war zu starck vber sie / Vnd ward also das land Pharao eigen.</verse>
        <verse osisID='Gen.47.21'>Vnd er teilet das Volck aus in die Stedte / von einem ort Egypten bis ans ander.</verse>
        <verse osisID='Gen.47.22'>Ausgenomen der Priester feld / das kaufft er nicht / Denn es war von Pharao fur die Priester verordnet / das sie sich neeren solten / von dem benanten / das er jnen gegeben hatte / darumb durfften sie jr Feld nicht verkeuffen.</verse>
        <verse osisID='Gen.47.23'>DA sprach Joseph zu dem volck / Sihe / ich hab heut gekaufft / euch vnd ewr feld dem Pharao / Sihe / da habt jr samen vnd beseet das feld /</verse>
        <verse osisID='Gen.47.24'>Vnd von dem getreide solt jr den Fünfften Pharao geben / Vier teil sollen ewr sein / zu beseen das Feld / zu ewr speise / vnd fur ewr haus vnd Kinder.</verse>
        <verse osisID='Gen.47.25'>Sie sprachen / Las vns nur leben vnd gnade fur dir vnserm Herrn finden / wir wöllen gerne Pharao Leibeigen sein.</verse>
        <verse osisID='Gen.47.26'>Also macht Joseph jnen ein Gesetz bis auff disen tag / vber der Egypter feld / den Fünfften Pharao zu geben / Ausgenomen der Priester feld / das ward nicht eigen Pharao.</verse>
        <verse osisID='Gen.47.27'>Also wonete jsrael in egypten / im lande Gosen / vnd hattens innen / vnd wuchsen vnd mehreten sich seer.</verse>
        <verse osisID='Gen.47.28'>Vnd Jacob lebet siebenzehen jar in Egyptenland / Das sein gantz alter ward hundert vnd sieben vnd vierzig jar.</verse>
        <verse osisID='Gen.47.29'>DA nu die zeit erbey kam / das Jsrael sterben solt / rieff er seinem son Joseph / vnd sprach zu jm / Hab ich gnade fur dir funden / So lege deine Hand vnter meine Hüfften / das du die liebe vnd trew an mir thust / vnd begrabest mich nicht in Egypten /</verse>
        <verse osisID='Gen.47.30'>Sondern ich wil ligen bey meinen Vetern / Vnd du solt mich aus Egypten füren / vnd in jrem Begrebnis begraben.</verse>
        <verse osisID='Gen.47.31'>Er sprach / Jch wil thun / wie du gesagt hast. Er aber sprach / So schwere mir / Vnd er schwur jm / Da neigetEr lag im bette kranck / richtet sich doch auff / neiget sich zun heubten / betet vnd dancket Gott / dieweil thet Joseph den Eid. sich Jsrael auff dem bette zun Heubten. Gene. 24.; Ebre. 11.</verse>
      </chapter>
      <chapter osisID='Gen.48'>
        <verse osisID='Gen.48.1'>DARnach ward Joseph gesagt / Sihe / dein Vater ist kranck / Vnd er nam mit sich seine beide Söne / Manasse vnd Ephraim.</verse>
        <verse osisID='Gen.48.2'>Da wards Jacob angesagt / Sihe / dein son Joseph kompt zu dir / Vnd Jsrael macht sich starck / vnd satzte sich im Bette /</verse>
        <verse osisID='Gen.48.3'>vnd sprach zu Joseph: DER allmechtige Gott erschein mir zu Lus im lande Canaan / vnd segenet mich /</verse>
        <verse osisID='Gen.48.4'>vnd sprach zu mir / Sihe / Jch wil dich wachsen lassen vnd mehren / vnd wil dich zum hauffen Volcks machen / vnd wil dis Land zu eigen geben / deinem Samen nach dir ewiglich.</verse>
        <verse osisID='Gen.48.5'>So sollen nu deine zween Söne Ephraim vnd Manasse / die dir geborn sind in Egyptenland / ehe ich her ein komen bin zu dir / mein sein / gleich wie Ruben vnd Simeon.</verse>
        <verse osisID='Gen.48.6'>Welche du aber nach jnen zeugest / sollen dein sein vnd genent werden / wie jre Brüder in jrem Erbteil. Gene. 35.</verse>
        <verse osisID='Gen.48.7'>VND da ich aus Mesopotamia kam / starb mir Rahel im land Canaan / auff dem weg / da noch ein Feldwegs war gen Ephrath / Vnd ich begrub sie daselbs an dem wege Ephrath / die nu Bethlehem heisst. Gene. 35.</verse>
        <verse osisID='Gen.48.8'>VND Jsrael sahe die söne Joseph / vnd sprach / Wer sind die?</verse>
        <verse osisID='Gen.48.9'>Joseph antwort seinem Vater / Es sind meine Söne / die mir Gott hie gegeben hat. Er sprach / Bringe sie her zu mir / das ich sie segene /</verse>
        <verse osisID='Gen.48.10'>Denn die augen Jsrael waren tunckel worden fur alter / vnd kund nicht wol sehen / Vnd er bracht sie zu jm. Er aber küsset sie vnd hertzet sie /</verse>
        <verse osisID='Gen.48.11'>vnd sprach zu Joseph / Sihe / Jch hab dein Angesicht gesehen / des ich nicht gedacht hette / vnd sihe / Gott hat mich auch deinen Samen sehen lassen.</verse>
        <verse osisID='Gen.48.12'>Vnd Joseph nam sie von seinem schos / vnd neiget sich zur erden / gegen sein angesicht.</verse>
        <verse osisID='Gen.48.13'>Da nam sie Joseph beide / Ephraim in seine rechte hand / gegen Jsraels lincke hand / vnd Manasse in seine lincke hand / gegen Jsraels rechte hand / vnd bracht sie zu jm.</verse>
        <verse osisID='Gen.48.14'>Aber Jsrael streckt seine rechte hand aus / vnd legte sie auff Ephraims des Jüngsten heubt / vnd seine lincke auff Manasses heubt / vnd thet wissend also mit seinen henden / denn Manasse war der Erstgeborne.</verse>
        <verse osisID='Gen.48.15'>Vnd er segenet Joseph / vnd sprach / Gott / fur dem meine veter Abraham vnd Jsaac / gewandelt haben / Gott / der mich mein lebenlang erneeret hat / bis auff disen tag /</verse>
        <verse osisID='Gen.48.16'>Der Engel der mich erlöset hat von allem vbel / Der segene die Knaben / das sie nach meinem / vnd nach meiner veter / Abraham vnd Jsaac / namen genennet werden / das sie wachsen / vnd viel werden auff ErdenChristus mittendus Deus esse / hic significatur. .</verse>
        <verse osisID='Gen.48.17'>DA aber Joseph sahe / das sein Vater die rechte hand auff Ephraim heubt legt / gefiel es jm vbel / vnd fasset seines Vaters hand / das er sie von Ephraims heubt auff Manasses heubt wendet.</verse>
        <verse osisID='Gen.48.18'>Vnd sprach zu jm / Nicht so / mein Vater / Dieser ist der Erstgeborner / Lege deine rechte hand auff sein heubt.</verse>
        <verse osisID='Gen.48.19'>Aber sein Vater wegert sich / vnd sprach / Jch weis wol / mein Son / ich weis wol. Dieser sol auch ein Volck werden / vnd wird gros sein / Aber sein jüngster Bruder wird grösser denn er werden / vnd sein Same wird ein gros Volck werden.</verse>
        <verse osisID='Gen.48.20'>Also segenet er sie des tages / vnd sprach / Wer in Jsrael wil jemand segenen / der sage / Gott setze dich wie Ephraim vnd Manasse / Vnd setze also Ephraim Manasse vor.</verse>
        <verse osisID='Gen.48.21'>VND Jsrael sprach zu Joseph / Sihe / Jch sterbe / vnd Gott wird mit euch sein / vnd wird euch wider bringen in das Land ewr Veter.</verse>
        <verse osisID='Gen.48.22'>Jch habe dir ein stückHeisst im Ebreischen / Sichem / Vnd die selbe Stad meinet er hie.Landes gegeben ausser deinen Brüdern / das ich mit meinem Schwert vnd Bogen aus der hand der Amoriter genomen habe. Johan. 4.; Gene. 34.</verse>
      </chapter>
      <chapter osisID='Gen.49'>
        <verse osisID='Gen.49.1'>VND Jacob berieff seine Söne / vnd sprach / Versamlet euch das ich euch verkündige / was euch begegnen wird in künfftigen zeiten.</verse>
        <verse osisID='Gen.49.2'>Kompt zu hauff / vnd höret zu jr Kinder Jacob / vnd höret ewren Vater Jsrael. Gene. 29.</verse>
        <verse osisID='Gen.49.3'>RVbenSolt der Erste geburt wirde haben nemlich das Priesterthum vnd Königreich. Nu aber wird beides von jm genomen / vnd Leui das Priesterthum / vnd Juda das Königreich geben. Hie ist bedeut die Synagoga / die das Bette Jacob / das ist / die Schrifft besudelt mit falscher lere / darüber sie verloren hat Priesterthum vnd Königreich. mein erster Son / Du bist meine krafft / vnd meine erste macht / der öberst im Opffer / vnd der öberst im Reich.</verse>
        <verse osisID='Gen.49.4'>Er fuhr leichtfertig da hin / wie wasser / Du solt nicht der Oberst sein / Denn du bist auff deines Vaters lager gestiegen / daselbs hastu mein Bette besudelt mit dem auffsteigen. Gene. 35.</verse>
        <verse osisID='Gen.49.5'>DJe brüder Simeon vnd Leui / Jre Schwerter sind mordische woffen.</verse>
        <verse osisID='Gen.49.6'>Meine Seele kome nicht in jren Rat / vnd meine Ehre sey nicht in jrer Kirchen / Denn in jrem zorn haben sie den Man erwürget / vnd in jrem mutwillen / haben sie den Ochsen verderbet.</verse>
        <verse osisID='Gen.49.7'>Verflucht sey jr zorn / das er so hefftig ist / vnd jr grim das er so störrig ist / Jch wil sie zurteilen in Jacob / vnd zerstrewen in Jsrael. Gene. 34.</verse>
        <verse osisID='Gen.49.8'>JVda / Du bists / Dich werden deine Brüder loben / Deine hand wird deinen Feinden auff dem halse sein / Fur dir werden deines Vaterskinder sich neigen.</verse>
        <verse osisID='Gen.49.9'>Juda ist ein junger Lewe / Du bist hoch komen / mein Son / durch grosse Sieg / Er hat nider gekniet / vnd sich gelagert wie ein Lewe / vnd wie ein Lewin / Wer wil sich wider jn auff lehnen?</verse>
        <verse osisID='Gen.49.10'>ES wird das Scepter von JudaHie fehet an der Segen von Christo / der von Juda geborn solt werden. Vnd heisst jn Silo / das ist / der Glückselig sein / vnd frisch durchdringen solt / mit geist vnd glauben das zuuor durch werck saur vnd vnselig ding war. Darumb nennen wir Silo / ein Helt. Denn das vorige teil dis Segens / betrifft den König Dauid / Vnd ist sonst in allen segen nichts mehr von Christo / Sondern alles ander ist von zeitlichem heil / das den kindern Jsrael gegeben ist. Als das Sebulon solt am meer wonen bis gen Sidon. Vnd Jsaschar mitten im Land vom meer wonen / vnd doch zinsbar gewesen ist / den Königen von Assyrien. nicht entwendet werden / noch ein Meister von seinen füssen / Bis das der Helt kome / Vnd dem selben werden die Völcker anhangen.</verse>
        <verse osisID='Gen.49.11'>Er wird sein Füllen an den Weinstock binden / vnd seiner Eselin son an den edlen Reben / Er wird sein Kleid im Wein wasschen / Vnd seinen Mantel in weinbeer blut.</verse>
        <verse osisID='Gen.49.12'>Seine Augen sind rötlicher denn Wein / vnd seine Zeene weisser denn Milch.</verse>
        <verse osisID='Gen.49.13'>SEbulon wird am anfurt des Meers wonen / vnd am anfurt der Schiffe / vnd reichen an Sidon.</verse>
        <verse osisID='Gen.49.14'>JSaschar wird ein beinern Esel sein / vnd sich lagern zwischen die Grentzen.</verse>
        <verse osisID='Gen.49.15'>Vnd er sahe die ruge / das sie gut ist / vnd das Land / das es lüstig ist / Er hat aber seine Schuldern geneigt zu tragen / vnd ist ein zinsbar Knecht worden.</verse>
        <verse osisID='Gen.49.16'>DANDen Segen Dan hat Simson erfüllet / Jud. 12.wird Richter sein in seinem Volck / wie ein ander Geschlecht in Jsrael.</verse>
        <verse osisID='Gen.49.17'>Dan wird eine Schlange werden auff dem wege / vnd ein Otter auff dem steige / vnd das Pferd in die ferssen beissen / das sein Reuter zu rücke falle.</verse>
        <verse osisID='Gen.49.18'>HERR ich warte auff dein Heil.</verse>
        <verse osisID='Gen.49.19'>GADGad hat seinen Segen ausgericht da sie fur Jsrael her zogen / Josu. 1. / Gerüst / wird das Heer füren / vnd wider herumb füren.</verse>
        <verse osisID='Gen.49.20'>VON Asserhat gut getreide Land innen gehabt. kompt sein fett Brot / Vnd er wird den Königen zugefallen thun.</verse>
        <verse osisID='Gen.49.21'>NAphthaliSegen ist erfüllet durch Debora vnd Barac / Jud. 5.ist ein schneller Hirs / Vnd gibt schöne rede.</verse>
        <verse osisID='Gen.49.22'>JOsephDer segen Joesph gehet auff das Königreich Jsrael / vnd ist gantz von leiblichem Regiment gesagt / Das die Töchter (das ist / die Stedte im Lande) wol regieret worden zeitlich vnd viel Propheten vnd grosse Leute zu Ecksteinen hatten. Vnd wiewol sie offt angefochten worden / gewonnen sie doch. Vnd dis Königreich war im geschlecht Ephraim. Also bleibt der geistlich Segen vnd Reich auff Juda / vnd das leibliche Reich auff Ephraim. wird wachsen / Er wird wachsen / wie an einer quelle / Die Töchter tretten ein her im Regiment.</verse>
        <verse osisID='Gen.49.23'>Vnd wiewol jn die schützen erzürnen / vnd wider jn kriegen / vnd verfolgen /</verse>
        <verse osisID='Gen.49.24'>so bleibt doch sein Boge fest / vnd die Arm seiner hende starck / durch die hende des mechtigen in Jacob / Aus jnen sind komen Hirten / vnd Steine in Jsrael.</verse>
        <verse osisID='Gen.49.25'>Von deines vaters Gott / ist dir geholffen / vnd von dem Allmechtigen bistu gesegnet / mit segen oben von Himel erab / mit segen von der tieffe die unden ligt / mit segen an brüsten vnd beuchen.</verse>
        <verse osisID='Gen.49.26'>Die Segen deines Vaters gehen stercker denn die segen meiner Voreltern (nach wundsch der Hohen in der welt) vnd sollen kommen auff das heubt Joseph / vnd auff die scheitel des Nasir vnter seinen Brüdern.</verse>
        <verse osisID='Gen.49.27'>BEnJaminsegen hat erfüllet / der könig Saul vnd die bürger zu Gaba / Jud. 20. / ist ein reissender Wolff / Des morgens wird er Raub fressen / Aber des abends wird er den Raub austeilen.</verse>
        <verse osisID='Gen.49.28'>Das sind die zwelff stemme jsrael alle / vnd das ists das jr Vater mit jnen geredt hat / da er sie segenet / einen jglichen mit einem sondern Segen.</verse>
        <verse osisID='Gen.49.29'>VND er gebot jnen / vnd sprach zu jnen / Jch werde versamlet zu meinem volck / Begrabt mich bey meine Veter / in der Höle auff dem acker Ephron des Hethiters /</verse>
        <verse osisID='Gen.49.30'>in der zwifachen höle die gegen Mamre ligt / im lande Canaan / die Abraham kauffte sampt dem acker / von Ephron dem Hethiter zum Erbbegrebnis.</verse>
        <verse osisID='Gen.49.31'>Daselbs haben sie Abraham begraben / vnd Sara sein Weib. Daselbs haben sie auch Jsaac begraben / vnd Rebeca sein Weib. Daselbs hab ich auch Lea begraben /</verse>
        <verse osisID='Gen.49.32'>in dem Acker vnd der Höle / die von den kindern Heth gekaufft ist. Gen. 23.</verse>
        <verse osisID='Gen.49.33'>VND da Jacob volendet hatte die gebot an seine Kinder / thet er seine Füsse zu samen auffs bette / vnd verschied / vnd ward versamlet zu seinem Volck.</verse>
      </chapter>
      <chapter osisID='Gen.50'>
        <verse osisID='Gen.50.1'>Da fiel Joseph auff seines Vaters angesicht / vnd weinet vber jm / vnd küsset jn.</verse>
        <verse osisID='Gen.50.2'>VND Joseph befalh seinen Knechten den Ertzten / das sie seinen Vater salbeten / Vnd die Ertzte salbeten Jsrael /</verse>
        <verse osisID='Gen.50.3'>bis das vierzig tage vmb waren / Denn so lange weren die Salbetage / Vnd die Egypter beweineten jn siebenzig tage.</verse>
        <verse osisID='Gen.50.4'>DA nu die Leidetage auswaren / redet Joseph mit Pharao gesinde / vnd sprach / hab ich gnade fur euch funden / so redet mit Pharao / vnd sprecht</verse>
        <verse osisID='Gen.50.5'>Mein Vater hat einen Eid von mir genomen / vnd gesagt / Sihe / ich sterbe / Begrabe mich in meinem Grabe / das ich mir im lande Canaan gegraben habe. So wil ich nu hin auff ziehen / vnd meinen Vater begraben / vnd widerkomen.</verse>
        <verse osisID='Gen.50.6'>Pharao sprach / Zeuch hin auff / vnd begrabe deinen Vater / wie du jm geschworen hast.</verse>
        <verse osisID='Gen.50.7'>ALso zoch Joseph hinauff / seinen Vater zu begraben / vnd es zogen mit jm alle knechte Pharao / die Eltesten seines Hauses / vnd alle Eltesten des lands Egypten.</verse>
        <verse osisID='Gen.50.8'>Dazu das gantze gesinde Josephs / vnd seine brüder / vnd das gesinde seines Vaters / Alleine jre Kinder / schafe vnd ochsen liessen sie im Lande Gosen.</verse>
        <verse osisID='Gen.50.9'>Vnd zogen auch mit jm hin auff Wagen vnd Reisigen / vnd war ein fast grosses Heer.</verse>
        <verse osisID='Gen.50.10'>DA sie nu an die tennen Atad kamen / die jenseid dem Jordan ligt / da hielten sie ein seer grosse vnd bittere Klage / Vnd er trug vber seinem Vater leide sieben tage.</verse>
        <verse osisID='Gen.50.11'>Vnd da die Leute im lande / die Cananiter / die Klage bey der tennen Atad sahen / sprachen sie / Die Egypter halten da grosse Klage / Daher heisst man den Ort / der Egypter klage / welcher ligt jenseid dem Jordan.</verse>
        <verse osisID='Gen.50.12'>VND seine Kinder theten wie er jnen befolhen hatte /</verse>
        <verse osisID='Gen.50.13'>vnd füreten jn ins land Canaan / vnd begruben jn in der zwifachen Höle des ackers / die Abraham erkaufft hatte / mit dem acker / zum Erbbegrebnis / von Ephron dem Hethiter gegen Mamre.</verse>
        <verse osisID='Gen.50.14'>Als sie jn nu begraben hatten / zoch Joseph wider in Egypten mit seinen Brüdern / vnd mit allen die mit jm hinauff gezogen waren / seinen Vater zu begraben.</verse>
        <verse osisID='Gen.50.15'>DJe Brüder aber Joseph furchten sich / da jr Vater gestorben war / vnd sprachen / Joseph möcht vns gram sein / vnd vergelten alle bosheit die wir an jm gethan haben.</verse>
        <verse osisID='Gen.50.16'>Darumb liessen sie jm sagen / Dein Vater befalh fur seinem tod / vnd sprach /</verse>
        <verse osisID='Gen.50.17'>Also solt jr Joseph sagen / Lieber / vergib deinen Brüdern die missethat vnd jre sünde / das sie so vbel an dir gethan haben. Lieber / So vergib nu diese missethat vns den Dienern des Gottes deines Vaters / Aber Joseph weinet / da sie solchs mit jm redten.</verse>
        <verse osisID='Gen.50.18'>Vnd seine Brüder giengen hin / vnd fielen fur jm nider / vnd sprachen / Sihe / Wir sind deine Knechte.</verse>
        <verse osisID='Gen.50.19'>Joseph sprach zu jnen / Fürchtet euch nicht / Denn ich bin vnter Gott.</verse>
        <verse osisID='Gen.50.20'>Jr gedachtets böse mit mir zumachen / Aber Gott gedachts gut zu machen / das er thet / wie es jtzt am tage ist / zu erhalten viel volcks.</verse>
        <verse osisID='Gen.50.21'>So fürchtet euch nu nicht / Jch wil euch versorgen vnd ewre Kinder / Vnd er tröstet sie / vnd redet freundlich mit jnen.</verse>
        <verse osisID='Gen.50.22'>ALso wonet Joseph in Egypten mit seines Vaters hause / Vnd lebete hundert vnd zehen jar.</verse>
        <verse osisID='Gen.50.23'>Vnd sahe Ephraims kinder bis ins dritte Gelied. Desselbigen gleichen die kinder Machir / Manasses son / zeugeten auch Kinder auff Josephs schos.</verse>
        <verse osisID='Gen.50.24'>VND Joseph sprach zu seinen Brüdern / Jch sterbe / vnd Gott wird euch heimsuchen / vnd aus diesem Lande füren / in das Land das er Abraham / Jsaac vnd Jacob geschworen hat.</verse>
        <verse osisID='Gen.50.25'>Darumb nam er einen Eid von den kindern Jsrael / vnd sprach / Wenn euch Gott heimsuchen wird / So füret mein Gebeine von dannen.</verse>
        <verse osisID='Gen.50.26'>Also starb Joseph / da er war hundert vnd zehen jar alt / Vnd sie salbeten jn / vnd legten jn in eine Lade in Egypten. - Ende des Ersten Buchs Mose.</verse>
      </chapter>
    </div></osisText>
</osis>