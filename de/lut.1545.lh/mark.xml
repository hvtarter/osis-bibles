<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Mark'>
      <chapter osisID='Mark.1'>
        <verse osisID='Mark.1.1'>DJs ist der anfang des Euangeli / von Jhesu Christo / dem Son Gottes /</verse>
        <verse osisID='Mark.1.2'>als geschrieben stehet in den Propheten. Sihe / Jch sende meinen Engel fur dir her / der da bereite deinen weg fur dir.</verse>
        <verse osisID='Mark.1.3'>Es ist eine stimme eines Predigers in der Wüsten / Bereitet den weg des HERRN / machet seine steige richtig. Mal. 3; Jesa. 40; Joh. 1.</verse>
        <verse osisID='Mark.1.4'>JOhannes der war in der Wüsten / teuffet vnd prediget von der Tauffe der busse / zur Vergebung der sünde.</verse>
        <verse osisID='Mark.1.5'>Vnd es gieng zu jm hin aus das gantze Jüdischeland / vnd die von Jerusalem / vnd liessen sich alle von jm teuffen im Jordan / vnd bekenneten jre Sünde. Mat. 3; Luc. 3.</verse>
        <verse osisID='Mark.1.6'>JOhannes aber war bekleidet mit Kameelharen / vnd mit einem leddern Gürtel vmb seine Lenden / vnd ass Hewschrecken vnd Wildhonig.</verse>
        <verse osisID='Mark.1.7'>Vnd Prediget / vnd sprach / Es kompt einer nach mir / der ist stercker denn ich / Dem ich nicht gnugsam bin / das ich mich fur jm bücke / vnd die riemen seiner Schuch aufflöse.</verse>
        <verse osisID='Mark.1.8'>Jch teuffe euch mit Wasser / Aber er wird euch mit dem heiligen Geist teuffen. Joh. 1.</verse>
        <verse osisID='Mark.1.9'>VND es begab sich zu der selbigen zeit / das Jhesus aus Galilea von Nazareth kam / vnd lies sich teuffen von Johanne im Jordan.</verse>
        <verse osisID='Mark.1.10'>Vnd als bald steig er aus dem wasser / vnd sahe / das sich der Himel auffthat. Vnd den Geist / gleich wie ein Taube herab komen auff jn.</verse>
        <verse osisID='Mark.1.11'>Vnd da geschach eine stimme vom Himel / Du bist mein lieber Son / An dem ich wolgefallen habe. Mat. 3; Luc. 3; Joh. 1.</verse>
        <verse osisID='Mark.1.12'>VND bald treib jn der Geist in die Wüsten /</verse>
        <verse osisID='Mark.1.13'>vnd war alda in der Wüsten vierzig tage / Vnd ward versucht von dem Satan / vnd war bey den Thieren / Vnd die Engel dieneten jm. Mat. 4; Luc. 4.</verse>
        <verse osisID='Mark.1.14'>NAch dem aber Johannes vberantwortet ward / kam Jhesus in Galilea / vnd prediget das Euangelium vom reich Gottes /</verse>
        <verse osisID='Mark.1.15'>vnd sprach / Die zeit ist erfüllet / vnd das reich Gottes ist erbey komen / Thut busse / Vnd gleubt an das Euangelium. Matt. 4; Luc. 4.</verse>
        <verse osisID='Mark.1.16'>DA er aber an dem Galileischen meer gieng / Sahe er Simon vnd Andreas seinen bruder / das sie jre netze ins Meer worffen / denn sie waren Fischer.</verse>
        <verse osisID='Mark.1.17'>Vnd Jhesus sprach zu jnen / Folget mir nach / Jch wil euch zu Menschen fischer machen.</verse>
        <verse osisID='Mark.1.18'>Also bald verliessen sie jre netze vnd folgeten jm nach.</verse>
        <verse osisID='Mark.1.19'>Vnd da er von dannen ein wenig furbas gieng / sahe er Jacobum den son Zebedei / vnd Johannem seinen bruder / das sie die netze im schiff flickten / Vnd bald rieff er jnen.</verse>
        <verse osisID='Mark.1.20'>Vnd sie liessen jren vater Zebedeum im schiff mit den Taglönern / vnd folgeten jm nach. Matt. 4; Luc. 5.</verse>
        <verse osisID='Mark.1.21'>VND sie giengen gen Capernaum / vnd bald an den Sabbathen gieng er in die Schulen / vnd lerete.</verse>
        <verse osisID='Mark.1.22'>Vnd sie entsatzten sich vber seiner lere / Denn er leret gewaltiglichDas ist / seine predigt war als eines der es mit ernst meinet / Vnd was er sagte / das hatte ein gewalt / vnd lebet / als hette es hende vnd füsse. Nicht wie die Lumpenprediger / die da her speien vnd gei fern / das man drüber vnlust vnd grewel gewinnet.  / vnd nicht wie die Schrifftgelerten. Luc. 4; Matt. 7.</verse>
        <verse osisID='Mark.1.23'>VNd es war in jrer Schule ein Mensch / besessen mit einem vnsaubern Geist / der schrey /</verse>
        <verse osisID='Mark.1.24'>vnd sprach / Halt / was haben wir mit dir zuschaffen Jhesu von Nazareth? Du bist komen vns zu zuuerderben / Jch weis wer du bist / der heilige Gottes.</verse>
        <verse osisID='Mark.1.25'>Vnd Jhesus bedrawete jn / vnd sprach / verstumme / vnd fare aus von jm.</verse>
        <verse osisID='Mark.1.26'>Vnd der vnsauber Geist reis jn / vnd schrey laut / vnd fuhr aus von jm.</verse>
        <verse osisID='Mark.1.27'>Vnd sie entsatzten sich alle / also / das sie vnternander sich befragten / vnd sprachen / Was ist das? Was ist das fur eine newe Lere? Er gebeut mit gewalt den vnsaubern Geistern / vnd sie gehorchen jm.</verse>
        <verse osisID='Mark.1.28'>Vnd sein Gerücht erschal bald vmbher / in die grentze Galilee.</verse>
        <verse osisID='Mark.1.29'>VND sie giengen bald aus der Schulen / vnd kamen in das haus Simonis vnd Andreas mit Jacoben vnd Johannen.</verse>
        <verse osisID='Mark.1.30'>Vnd die schwiger Simonis lag vnd hatte das Fieber / vnd als bald sagten sie jm von jr.</verse>
        <verse osisID='Mark.1.31'>Vnd er trat zu jr / vnd richtet sie auff / vnd hielt sie bey der hand / vnd das Fieber verlies sie bald / Vnd sie dienet jnen. Matt. 8; Luc. 4.</verse>
        <verse osisID='Mark.1.32'>AM abend aber da die Sonne vntergangen war / brachten sie zu jm allerley Krancken vnd Besessene /</verse>
        <verse osisID='Mark.1.33'>Vnd die gantze Stad versamlet sich fur der thür.</verse>
        <verse osisID='Mark.1.34'>Vnd er halff vielen Krancken / die mit mancherley seuchen beladen waren / vnd treib viel Teufel aus / vnd lies die Teufel nicht reden / denn sie kenneten jn.</verse>
        <verse osisID='Mark.1.35'>VND des morgens vor tage stund er auff / vnd gieng hinaus. Vnd Jhesus gieng in eine wüste Stete / vnd betet daselbs.</verse>
        <verse osisID='Mark.1.36'>Vnd Petrus mit denen die bey jm waren / eileten jm nach /</verse>
        <verse osisID='Mark.1.37'>Vnd da sie jn funden / sprachen sie zu jm / Jederman suchet dich.</verse>
        <verse osisID='Mark.1.38'>Vnd er sprach zu jnen / Lasst vns in die neheste Stedte gehen / das ich daselbs auch predige / Denn dazu bin ich komen.</verse>
        <verse osisID='Mark.1.39'>Vnd er predigete in jren Schulen / in ganz Galilea / Vnd treib die Teufel aus. Luc. 4.</verse>
        <verse osisID='Mark.1.40'>VND es kam zu jm ein Aussetziger / der bat jn / kniet fur jm / vnd sprach zu jm / Wiltu / so kanstu mich wol reinigen.</verse>
        <verse osisID='Mark.1.41'>Vnd es jamerte Jhesum / Vnd recket die Hand aus / rüret jn an / vnd sprach / Jch wils thun / sey gereiniget.</verse>
        <verse osisID='Mark.1.42'>Vnd als er so sprach / gieng der Aussatz als bald von jm / vnd er ward rein.</verse>
        <verse osisID='Mark.1.43'>Vnd Jhesus bedrawet jn / vnd treib jn als balde von sich /</verse>
        <verse osisID='Mark.1.44'>vnd sprach zu jm / Sihe zu / das du niemand nichts sagest / Sondern gehe hin / vnd zeige dich dem Priester / vnd opffere fur deine Reinigung / was Moses geboten hat / zum zeugnis vber sie.</verse>
        <verse osisID='Mark.1.45'>Er aber / da er hin aus kam / hub er an / vnd saget viel dauon / vnd machet die Geschicht ruchtbar / Also / das er hinfurt nicht mehr kund öffentlich in der Stad gehen / sondern er war haussen in den wüsten örtern / Vnd sie kamen zu jm von allen Enden. Matt. 8; Luc. 5; Leui. 14.</verse>
      </chapter>
      <chapter osisID='Mark.2'>
        <verse osisID='Mark.2.1'>VND vber etliche tage / gieng er widerumb gen Capernaum / Vnd es ward rüchtbar / das er im hause war /</verse>
        <verse osisID='Mark.2.2'>Vnd als bald versamleten sich viel / also / das sie nicht raum hatten / auch haussen fur der thür / vnd er sagt jnen das wort. Mat. 9; Luc. 5.</verse>
        <verse osisID='Mark.2.3'>VND es kamen etliche zu jm / Die brachten einen Gichtbrüchigen / von vieren getragen.</verse>
        <verse osisID='Mark.2.4'>Vnd da sie nicht kundten bey jn komen / fur dem Volck / deckten sie das Dach auff / da er war / vnd grubens auff vnd liessen das Bette ernider / da der Gichtbrüchige innen lag.</verse>
        <verse osisID='Mark.2.5'>Da aber Jhesus jren Glauben sahe / sprach er zu dem Gichtbrüchigen / Mein son / deine sünde sind dir vergeben.</verse>
        <verse osisID='Mark.2.6'>ES waren aber etliche Schrifftgelerten / die sassen alda / vnd gedachten in jrem hertzen /</verse>
        <verse osisID='Mark.2.7'>Wie redet dieser solche Gotteslesterung? Wer kan sünde vergeben / denn allein Gott?</verse>
        <verse osisID='Mark.2.8'>Vnd Jhesus erkennet bald in seinem Geist / das sie also gedachten bey sich selbs / vnd sprach zu jnen / Was gedencket jr solchs in ewren hertzen?</verse>
        <verse osisID='Mark.2.9'>Welchs ist leichter / zu dem Gichtbrüchigen zu sagen / Dir sind deine sünde vergeben? Oder / stehe auff / nim dein Bette / vnd wandele?</verse>
        <verse osisID='Mark.2.10'>Auff das jr aber wisset / Das des menschen Son macht hat / zuuergeben die sünde auff Erden / sprach er zu dem Gichtbrüchigen /</verse>
        <verse osisID='Mark.2.11'>Jch sage dir / stehe auff / nim dein Bette / vnd gehe heim.</verse>
        <verse osisID='Mark.2.12'>Vnd als bald stund er auff / nam sein Bette / vnd gieng hin aus fur allen / Also / das sie sich alle entsatzten / vnd preiseten Gott / vnd sprachen / Wir haben solchs noch nie gesehen.</verse>
        <verse osisID='Mark.2.13'>VND er gieng widerumb hin aus an das Meer / vnd alles Volck kam zu jm / Vnd er leret sie.</verse>
        <verse osisID='Mark.2.14'>Vnd da Jhesus fur vber gieng / sahe er Leui / den son Alphei am Zol sitzen / vnd sprach zu jm / Folge mir nach. Vnd er stund auff / vnd folgete jm nach.</verse>
        <verse osisID='Mark.2.15'>Vnd es begab sich / da er zu Tisch sass in seinem Hause / satzten sich viel Zölner vnd Sünder zu tisch mit Jhesu vnd seinen Jüngern / Denn jrer war viel / die jm nachfolgeten.</verse>
        <verse osisID='Mark.2.16'>Vnd die Schrifftgelerten vnd Phariseer / da sie sahen / das er mit den Zölnern vnd Sündern ass / sprachen sie zu seinen Jüngern / Warumb isset vnd trincket er mit den Zölnern vnd Sündern?</verse>
        <verse osisID='Mark.2.17'>Da das Jhesus höret / sprach er zu jnen. Die starcken dürffen keines Artztes / sondern die Krancken. Jch bin komen zu ruffen den Sündern zur busse / vnd nicht den Gerechten. 1. Tim. 1.</verse>
        <verse osisID='Mark.2.18'>VND die Jünger Johannis vnd der Phariseer fasteten viel / Vnd es kamen etliche / die sprachen zu jm / Warumb fasten die Jünger Johannis vnd der Phariseer / vnd eine Jünger fasten nicht?</verse>
        <verse osisID='Mark.2.19'>Vnd Jhesus sprach zu jnen / Wie können die Hochzeitleute fasten / die weil der Breutigam bey jnen ist? Also lange der Breutigam bey jnen ist / können sie nicht fasten.</verse>
        <verse osisID='Mark.2.20'>Es wird aber die zeit komen / das der Breutigam von jnen genomen wird / Denn werden sie fasten. Mat. 9; Luc. 5.</verse>
        <verse osisID='Mark.2.21'>NJemand flicket einen lappen von newem Tuch / an ein alt Kleid / Denn der newe Lappe reisset doch vom alten / vnd der Riss wird erger.</verse>
        <verse osisID='Mark.2.22'>Vnd niemand fasset Most in alte Schleuche / Anders zureisset der Most die schleuche / vnd der Wein wird verschüttet / vnd die schleuche komen vmb / Sondern man sol Most in newe schleuche fassen.</verse>
        <verse osisID='Mark.2.23'>VND es begab sich / da er wandelte am Sabbath durch die saat / vnd seine Jünger fiengen an / in dem sie giengen / Ehren aus zu rauffen.</verse>
        <verse osisID='Mark.2.24'>Vnd die Phariseer sprachen zu jm / Sihe zu / was thun deine Jünger am Sabbath / das nicht recht ist?</verse>
        <verse osisID='Mark.2.25'>Vnd er sprach zu jnen / Habt jr nie gelesen / was Dauid thet / da es jm not war / vnd jn hungerte sampt denen / die bey jm waren?</verse>
        <verse osisID='Mark.2.26'>Wie er gieng in das haus Gottes / zur zeit AbiatharAbiathar ist Ahimelechs son / darumb saget die Schrifft / es sey vnter Ahimelech geschehen / das sie zu einer zeit Priester waren.des Hohenpriesters / vnd ass die SchawbrotDas heisst Ebreisch / panis facierum / brot das jmer fur augen sein sol / wie das Gottes wort jmer fur vnserm hertzen tag vnd nacht sein sol / Psal. 23 Parasti in conspectu meo mensam.  / die niemand thurste essen / denn die Priester / Vnd er gab sie auch denen / die bey jm waren.</verse>
        <verse osisID='Mark.2.27'>Vnd er sprach zu jnen / Der Sabbath ist vmb des Menschen willen gemacht / Vnd nicht der Mensch vmb des Sabbaths willen.</verse>
        <verse osisID='Mark.2.28'>So ist des menschen Son ein HERR / auch des Sabbaths. Mat. 12; Luc. 6; 1. Reg. 21.</verse>
      </chapter>
      <chapter osisID='Mark.3'>
        <verse osisID='Mark.3.1'>VND er gieng abermal in die Schule / Vnd es war da ein Mensch / der hatte eine verdorrete Hand.</verse>
        <verse osisID='Mark.3.2'>Vnd sie hielten auff jn / ob er auch am Sabbath jn heilen würde / Auff das sie eine sache zu jm hetten.</verse>
        <verse osisID='Mark.3.3'>Vnd er sprach zu dem Menschen mit der verdorreten hand / Trit erfur.</verse>
        <verse osisID='Mark.3.4'>Vnd er sprach zu jnen / Sol man am Sabbath gutes thun / oder böses thun? Das Leben erhalten oder tödten? Sie aber schwigen stille.</verse>
        <verse osisID='Mark.3.5'>Vnd er sahe sie vmbher an mit zorn / vnd war betrübet vber jrem verstockten Hertzen / vnd sprach zu dem Menschen / Strecke deine hand aus. Vnd er strackte sie aus / Vnd die hand ward jm gesund wie die ander. Mat. 12; Luc. 6.</verse>
        <verse osisID='Mark.3.6'>VND die Phariseer giengen hin aus / vnd hielten als bald einen Rat mit Herodis diener / vber jn / wie sie jn vmbbrechten.</verse>
        <verse osisID='Mark.3.7'>Aber Jhesus entweich mit seinen Jüngern an das Meer / Vnd viel Volcks folgete jm nach aus Galilea / vnd aus Judea /</verse>
        <verse osisID='Mark.3.8'>vnd von Jerusalem / vnd aus Jdumea / vnd von jenseid des Jordans / vnd die vmb Tyro vnd Sidon wonen / eine grosse menge / die seine Thaten höreten / vnd kamen zu jm.</verse>
        <verse osisID='Mark.3.9'>Vnd er sprach zu seinen Jüngern / Das sie jm ein Schifflin hielten / vmb des Volcks willen / das sie jn nicht drüngen.</verse>
        <verse osisID='Mark.3.10'>Denn er heilete jrer viel / also / das sie jn vberfielen / alle die geplaget waren / auff das sie jn anrüreten.</verse>
        <verse osisID='Mark.3.11'>Vnd wenn jn die vnsaubern Geister sahen / fielen sie fur jm nider / schrien / vnd sprachen / Du bist Gottes son.</verse>
        <verse osisID='Mark.3.12'>Vnd er bedrawete sie hart / das sie jn nicht offenbar machten. Luc. 6.</verse>
        <verse osisID='Mark.3.13'>VND er gieng auff einen Berg / vnd rieff zu sich / welche er wolte / vnd die giengen hin zu jm.</verse>
        <verse osisID='Mark.3.14'>Vnd er ordenete die Zwelffe / das sie bey jm sein solten / vnd das er sie aussendte zu predigen /</verse>
        <verse osisID='Mark.3.15'>Vnd das sie macht hetten / die Seuche zu heilen / vnd die Teufel aus zu treiben.</verse>
        <verse osisID='Mark.3.16'>Vnd gab Simon den namen Petrus /</verse>
        <verse osisID='Mark.3.17'>vnd Jacoben den son Zebedei vnd Johannes den bruder Jacobi / vnd gab jnen den namen BnehargemDas ist / Kinder des donners / Bedeut / das Johannes sonderlich das rechte Euangelium schreiben solt / Welchs ist eine gewaltige predigt / die alles erschreckt / bricht / vnd vmbkeret / vnd die Erde fruchtbar macht.  / das ist gesagt / Donnerskinder /</verse>
        <verse osisID='Mark.3.18'>vnd Andream / vnd Philippum / vnd Bartholomeum / vnd Mattheum / vnd Thomam / vnd Jacobum Alphei son / vnd Thadeum / vnd Simon von Cana /</verse>
        <verse osisID='Mark.3.19'>vnd Judas Jscharioth / der in verrhiet. Mat. 10; Luc. 6; Luc. 9.</verse>
        <verse osisID='Mark.3.20'>VND sie kamen zu hause / Vnd da kam abermal das Volck zusamen / also das sie nicht raum hatten zu essen.</verse>
        <verse osisID='Mark.3.21'>Vnd da es höreten die vmb jn waren / giengen sie hinaus / vnd wolten jn halten / Denn sie sprachen / Er wird von sinnenSie furchten / Er thet jm zu viel mit erbeiten / wie man spricht / Du wirst den Kopff toll machen. komen.</verse>
        <verse osisID='Mark.3.22'>DJe Schrifftgelerten aber die von Jerusalem ab her komen waren / sprachen / Er hat den BeelzebubJst so viel / als ein Ertzfliege / humel oder Fliegen König. Denn also lesset sich der Teufel durch die seinen verachten / als die grossen Heiligen.  / vnd durch den öbersten Teufel / treibt er den Teufel aus.</verse>
        <verse osisID='Mark.3.23'>Vnd er rieff sie zusamen / vnd sprach zu jnen in gleichnissen / Wie kan ein Satan den andern austreiben?</verse>
        <verse osisID='Mark.3.24'>Wenn ein Reich mit jm selbs vnternander vneins wird / mag es nicht bestehen.</verse>
        <verse osisID='Mark.3.25'>Vnd wenn ein Haus mit jm selbs vnternander vneins wird / mag es nicht bestehen.</verse>
        <verse osisID='Mark.3.26'>Setzet sich nu der Satan widersich selbs / vnd ist mit jm selbs vneins / So kan er nicht bestehen / sondern es ist aus mit jm.</verse>
        <verse osisID='Mark.3.27'>Es kan niemand einem Starcken in sein Haus fallen / vnd seinen Hausrat rauben / Es sey denn / das er zuuor den Starcken binde / vnd als denn sein Haus beraube. Mat. 12; Luc. 11.</verse>
        <verse osisID='Mark.3.28'>WArlich / Jch sage euch / Alle sünde werden vergeben den Menschenkindern / auch die Gotteslesterung / damit sie Gott lestern.</verse>
        <verse osisID='Mark.3.29'>Wer aber den heiligen Geist lestert / der hat keine vergebung ewiglich / Sondern ist schüldig des ewigen Gerichts.</verse>
        <verse osisID='Mark.3.30'>Denn sie sagten / Er hat einen vnsaubern Geist. Mat. 12; Luc. 11.</verse>
        <verse osisID='Mark.3.31'>VND es kam seine Mutter / vnd seine Brüder / vnd stunden haussen / schickten zu jm / vnd liessen jm ruffen</verse>
        <verse osisID='Mark.3.32'>(vnd das Volck sass vmb jn) Vnd sie sprachen zu jm / Sihe / deine Mutter vnd deine Brüder draussen / fragen nach dir.</verse>
        <verse osisID='Mark.3.33'>Vnd er antwortet jnen / vnd sprach / Wer ist meine Mutter vnd meine Brüder?</verse>
        <verse osisID='Mark.3.34'>Vnd er sahe rings vmb sich auff die Jünger / die vmb jn im kreise sassen / vnd sprach / Sihe / das ist meine Mutter / vnd meine Brüdere.</verse>
        <verse osisID='Mark.3.35'>Denn wer Gottes willen thut / der ist mein Bruder vnd mein Schwester vnd meine Mutter. Mat. 12; Luc. 8.</verse>
      </chapter>
      <chapter osisID='Mark.4'>
        <verse osisID='Mark.4.1'>VND er fieng aber mal an zu leren am Meer / Vnd es versamlet sich viel Volcks zu jm / also / das er muste in ein Schiff tretten / vnd auff dem wasser sitzen / Vnd alles Volck stund auff dem lande am Meer /</verse>
        <verse osisID='Mark.4.2'>Vnd er prediget jnen lang durch Gleichnisse / Vnd in seiner predigt sprach er zu jnen /</verse>
        <verse osisID='Mark.4.3'>Höret zu. Sihe / es gieng ein Seeman aus zu seen /</verse>
        <verse osisID='Mark.4.4'>Vnd es begab sich / in dem er seet / fiel etlichs an den Weg / da kamen die Vogel vnter dem Himel vnd frassens auff.</verse>
        <verse osisID='Mark.4.5'>Etlichs fiel in das Steinichte / da es nicht viel erden hatte / vnd gieng bald auff / darumb / das es nicht tieffe erden hatte /</verse>
        <verse osisID='Mark.4.6'>Da nu die Sonne auffgieng / verwelcket es / vnd die weil es nicht Wurtzel hatte / verdorret es.</verse>
        <verse osisID='Mark.4.7'>Vnd etlichs fiel vnter die Dörnen / vnd die dornen wuchsen empor / vnd ersticktens / vnd es bracht keine Frucht.</verse>
        <verse osisID='Mark.4.8'>Vnd etlichs fiel auff ein gut Land / vnd bracht Frucht / die da zunam vnd wuchs / Vnd etlichs trug dreissigfeltig / vnd etlichs sechzigfeltig / vnd etlichs hundertfeltig.</verse>
        <verse osisID='Mark.4.9'>Vnd er sprach zu jnen / Wer ohren hat zu hören / der höre. Mat. 13; Luc. 8.</verse>
        <verse osisID='Mark.4.10'>VND da er allein war fragten jn vmb diese Gleichnisse die vmb jn waren / sampt den Zwelffen.</verse>
        <verse osisID='Mark.4.11'>Vnd er sprach zu jnen / Euch ists gegeben das Geheimnis des reichs Gottes zu wissen / Denen aber draussen widerferet es alles durch Gleichnisse /</verse>
        <verse osisID='Mark.4.12'>Auff das sie es mit sehenden Augen sehen / vnd doch nicht erkennen / vnd mit hörenden Ohren hören / vnd doch nicht verstehen / Auff das sie sich nicht der mal eins bekeren / vnd jre sünde jnen vergeben werden.</verse>
        <verse osisID='Mark.4.13'>Vnd er sprach zu jnen / Verstehet jr diese gleichnissen nicht? Wie wolt jr denn die andern alle verstehen? Mat. 13; Jesa. 6.</verse>
        <verse osisID='Mark.4.14'>DEr Seeman seet das Wort.</verse>
        <verse osisID='Mark.4.15'>Diese sinds aber die an dem Wege sind / Wo das Wort geseet wird / vnd sie es gehört haben / So kompt als bald der Satan / vnd nimpt weg das Wort / das in jr hertz geseet war.</verse>
        <verse osisID='Mark.4.16'>Also auch / die sinds / die auffs Steinichte geseet sind / Wenn sie das Wort gehört haben / nemen sie es bald mit freuden auff /</verse>
        <verse osisID='Mark.4.17'>vnd haben keine wurtzel in jnen / sondern sind wetterwendisch / Wenn sich trübsal oder verfolgung vmbs worts willen erhebt / so ergern sie sich als bald.</verse>
        <verse osisID='Mark.4.18'>Vnd diese sinds / die vnter die Dörnen geseet sind / Die das wort hören /</verse>
        <verse osisID='Mark.4.19'>vnd die sorge dieser Welt / vnd der betriegliche Reichthum / vnd viel ander Lüste / gehen hinein / vnd ersticken das wort / vnd bleibet on Frucht.</verse>
        <verse osisID='Mark.4.20'>Vnd diese sinds / die auff ein gut Land geseet sind / Die das wort hören / vnd nemens an / vnd bringen Frucht / Etlicher dreissigfeltig / vnd etlicher sechzigfeltig / vnd etlicher hundertfeltig.</verse>
        <verse osisID='Mark.4.21'>VND er sprach zu jnen / Zündet man auch ein Liecht an / das mans vnter einen Scheffel / oder vnter einen Tisch setze? Mit nichte / Sondern das mans auff einen Leuchter setze.</verse>
        <verse osisID='Mark.4.22'>Denn es ist nichts verborgen / das nicht offenbar werde / Vnd ist nichts heimlichs / das nicht erfür kome.</verse>
        <verse osisID='Mark.4.23'>Wer ohren hat zu hören / der höre.</verse>
        <verse osisID='Mark.4.24'>Vnd sprach zu jnen / Sehet zu / was jr höret / Mit welcherley Mass jr messet / wird man euch wider messen / vnd man wird noch zugeben euch / die jr dis höret.</verse>
        <verse osisID='Mark.4.25'>Denn wer da hat / dem wird gegeben / Vnd wer nicht hat / von dem wird man nemen / auch das er hat. Mat. 5; Luc. 8; Luc. 11; Mat. 10; Luc. 8; Mat. 7; Mat. 13; Mat. 25; Luc. 6; Luc. 8; Luc. 19.</verse>
        <verse osisID='Mark.4.26'>VND er sprach / Das reich Gottes hat sich also / als wenn ein Mensch samen auffs land wirfft /</verse>
        <verse osisID='Mark.4.27'>vnd schlefft / vnd stehet auff / nacht vnd tag / Vnd der Same gehet auff vnd wechset / das ers nicht weis</verse>
        <verse osisID='Mark.4.28'>(Denn die Erde bringet von jr selbs zum ersten das Gras / darnach die Ehren / darnach den vollen Weitzen in den ehren)</verse>
        <verse osisID='Mark.4.29'>Wenn sie aber die frucht bracht hat / So schicket er bald die Sicheln hin / denn die Erndte ist da. Mat. 13; Luc. 8.</verse>
        <verse osisID='Mark.4.30'>VND er sprach / Wem wöllen wir das reich Gottes vergleichen? vnd durch welch Gleichnis wöllen wir es furbilden?</verse>
        <verse osisID='Mark.4.31'>Gleich wie ein Senffkorn / wenn das geseet wird auffs land / so ists das kleinest vnter allen samen auff Erden /</verse>
        <verse osisID='Mark.4.32'>Vnd wenn es geseet ist / so nimpt es zu vnd wird grösser denn alle Kolkreuter / vnd gewinnet grosse zweige / Also / das die Vogel vnter dem Himel vnter seinem schatten wonnen können.</verse>
        <verse osisID='Mark.4.33'>Vnd durch viele solche Gleichnisse saget er jnen das wort / nach dem sie es hören kundten /</verse>
        <verse osisID='Mark.4.34'>vnd on Gleichnis redet er nichts zu jnen. Aber in sonderheit leget ers seinen Jüngern alles aus. Mat. 13; Luc. 8.</verse>
        <verse osisID='Mark.4.35'>VND an dem selbigen tage des abends / sprach er zu jnen / Lasst vns hin vber faren.</verse>
        <verse osisID='Mark.4.36'>Vnd sie liessen das Volck gehen / vnd namen jn / wie er im Schiff war / vnd es waren mehr schiff bey jm.</verse>
        <verse osisID='Mark.4.37'>Vnd es erhub sich ein grosser Windwürbel / vnd warff die Wellen in das schiff / also / das das schiff vol ward.</verse>
        <verse osisID='Mark.4.38'>Vnd er war hinden auff dem schiff / vnd schlieff auff einem Küssen. Vnd sie wecketen jn auff / vnd sprachen zu jm / Meister / fragestu nichts darnach / das wir verderben?</verse>
        <verse osisID='Mark.4.39'>Vnd er stund auff / vnd bedrawete den wind / vnd sprach zu dem meer / Schweig vnd verstumme. Vnd der wind leget sich / vnd ward eine grosse stille.</verse>
        <verse osisID='Mark.4.40'>Vnd er sprach zu jnen / Wie seid jr so furchtsam? Wie das jr keinen glauben habt?</verse>
        <verse osisID='Mark.4.41'>Vnd sie furchten sich seer / vnd sprachen vnternander / Wer ist der? Denn Wind vnd Meer sind jm gehorsam. Mat. 8; Luc. 8.</verse>
      </chapter>
      <chapter osisID='Mark.5'>
        <verse osisID='Mark.5.1'>VND sie kamen jenseid des meers / in die gegend der Gadarener.</verse>
        <verse osisID='Mark.5.2'>Vnd als er aus dem schiff trat / lieff jm als bald entgegen aus den grebern / ein besessen Mensch / mit einem vnsaubern Geist /</verse>
        <verse osisID='Mark.5.3'>der seine wonung in den grebern hatte / Vnd niemand kund jn binden / auch nicht mit Ketten /</verse>
        <verse osisID='Mark.5.4'>Denn er war offt mit Fesseln vnd Ketten gebunden gewesen / vnd hatte die ketten abgerissen / vnd die fessel zurieben / vnd niemand kund jn zemen.</verse>
        <verse osisID='Mark.5.5'>Vnd er war alle zeit / beide tag vnd nacht / auff den Bergen vnd in den Grebern / schrey vnd schlug sich mit steinen. Mat. 8; Luc. 8.</verse>
        <verse osisID='Mark.5.6'>DA er aber Jhesum sahe von ferns / lieff er zu / vnd fiel fur jm nider / schrey laut vnd sprach /</verse>
        <verse osisID='Mark.5.7'>Was hab ich mit dir zu thun / o Jhesu / du Son Gottes des Allerhöhesten? Jch beschwere dich bey Gott / das du mich nicht quelest.</verse>
        <verse osisID='Mark.5.8'>Er aber sprach zu jm / fare aus / du vnsauber Geist / von dem Menschen.</verse>
        <verse osisID='Mark.5.9'>Vnd er fragte jn / Wie heissestu? Vnd er antwortet / vnd sprach / Legion heisse ich / Denn vnser ist viel.</verse>
        <verse osisID='Mark.5.10'>Vnd er bat jn seer / das er sie nicht aus der selben Gegend triebe.</verse>
        <verse osisID='Mark.5.11'>VND es war daselbs an den Bergen eine grosse herd Sew an der weide /</verse>
        <verse osisID='Mark.5.12'>Vnd die Teufel baten jn alle / vnd sprachen / Las vns in die Sew faren /</verse>
        <verse osisID='Mark.5.13'>Vnd als bald erleubet jnen Jhesus. Da furen die vnsaubern Geiste aus / vnd furen in die Sewe / Vnd die herd stürtzte sich mit einem sturm ins meer / Jr war aber bey zwey tausent / vnd ersoffen im meer.</verse>
        <verse osisID='Mark.5.14'>Vnd die Sewhirten flohen / vnd verkündigten das in der Stad vnd auff dem Lande. Vnd sie giengen hinaus / zusehen was da geschehen war /</verse>
        <verse osisID='Mark.5.15'>vnd kamen zu Jhesu / vnd sahen den / so von den Teufeln besessen war / das er sass vnd war bekleidet / vnd vernünfftig / vnd furchten sich.</verse>
        <verse osisID='Mark.5.16'>Vnd die es gesehen hatten / sagten jnen / was dem Besessenen widerfaren war / vnd von den Sewen.</verse>
        <verse osisID='Mark.5.17'>Vnd sie fiengen an / vnd baten jn / das er aus jrer Gegend zöge.</verse>
        <verse osisID='Mark.5.18'>VND da er in das schiff trat / bat jn der Besessene / Das er möcht bey jm sein.</verse>
        <verse osisID='Mark.5.19'>Aber Jhesus lies es jm nicht zu / Sondern sprach zu jm / Gehe hin in dein haus / vnd zu den deinen / vnd verkündige jnen / wie grosse wolthat dir der HErr gethan / vnd sich deiner erbarmet hat.</verse>
        <verse osisID='Mark.5.20'>Vnd er gieng hin / vnd fieng an auszuruffen in den zehen Stedten / wie grosse Wolthat jm Jhesus gethan hatte / Vnd jederman verwundert sich.</verse>
        <verse osisID='Mark.5.21'>VND da Jhesus wider herüber fuhr im schiff / versamlet sich viel Volcks zu jm / vnd war an dem meer.</verse>
        <verse osisID='Mark.5.22'>Vnd sihe / Da kam der Obersten einer von der Schule / mit namen Jairus / Vnd da er jn sahe / fiel er jm zu füssen /</verse>
        <verse osisID='Mark.5.23'>vnd bat jn seer / vnd sprach / Meine Tochter ist in den letzten zügen / Du woltest komen / vnd deine Hand auff sie legen / das sie gesund werde / vnd lebe.</verse>
        <verse osisID='Mark.5.24'>Vnd er gieng hin mit jm. Vnd es folget jm viel volcks nach / Vnd sie drungen jn. Mat. 9; Luc. 8.</verse>
        <verse osisID='Mark.5.25'>VND da war ein Weib / das hatte den Blutgang zwelff jar gehabt /</verse>
        <verse osisID='Mark.5.26'>vnd viel erlidden von vielen Ertzten / vnd hatte alle jr Gut drob verzeret / Vnd halff sie nichts / sondern viel mehr ward es erger mit jr.</verse>
        <verse osisID='Mark.5.27'>Da die von Jhesu hörete / kam sie im Volck von hinden zu / vnd rürete sein kleid an /</verse>
        <verse osisID='Mark.5.28'>Denn sie sprach / Wenn ich nur sein Kleid möcht anrüren / So würde ich gesund.</verse>
        <verse osisID='Mark.5.29'>Vnd als bald vertrucket der brun jres bluts / Vnd sie fülets am Leibe / das sie von jrer Plage war gesund worden.</verse>
        <verse osisID='Mark.5.30'>VND Jhesus fület als bald an jm selbs die Krafft / die von jm ausgangen war / Vnd wandte sich vmb zum Volck / vnd sprach / Wer hat meine Kleider angerüret?</verse>
        <verse osisID='Mark.5.31'>Vnd die Jünger sprachen zu jm / Du sihest / das dich das Volck dringet / vnd sprichst / Wer hat mich angerüret?</verse>
        <verse osisID='Mark.5.32'>Vnd er sahe sich vmb / nach der die das gethan hatte.</verse>
        <verse osisID='Mark.5.33'>Das Weib aber furchte sich / vnd zittert (denn sie wuste was an jr geschehen war) kam vnd fiel fur jm nider / vnd saget jm die gantze warheit.</verse>
        <verse osisID='Mark.5.34'>Er sprach aber zu jr / Mein tochter / Dein glaube hat dich gesund gemacht / Gehe hin mit frieden / vnd sey gesund von deiner Plage.</verse>
        <verse osisID='Mark.5.35'>DA er noch also redet / kamen etliche vom Gesinde des Obersten der schule / vnd sprachen / Deine Tochter ist gestorben / Was mühestu weiter den Meister?</verse>
        <verse osisID='Mark.5.36'>Jhesus aber höret bald die Rede / die da gesagt ward / vnd sprach zu dem Obersten der schule / Fürchte dich nicht / Gleube nur.</verse>
        <verse osisID='Mark.5.37'>Vnd lies niemand jm nachfolgen / denn Petrum vnd Jacobum vnd Johannem den bruder Jacobi.</verse>
        <verse osisID='Mark.5.38'>VND er kam in das haus des Obersten der schule / vnd sahe das getümel / vnd die da seer weineten vnd heuleten.</verse>
        <verse osisID='Mark.5.39'>Vnd er gieng hin ein / vnd sprach zu jnen / Was tummelt vnd weinet jr? Das Kind ist nicht gestorben / sondern es schlefft. Vnd sie verlachten jn.</verse>
        <verse osisID='Mark.5.40'>Vnd er treib sie alle aus / vnd nam mit sich den Vater des Kindes / vnd die Mutter / vnd die bey jm waren / vnd gieng hin ein / da das Kind lag /</verse>
        <verse osisID='Mark.5.41'>Vnd ergreiff das Kind bey der hand / vnd sprach zu jr / Talitha kumi / das ist verdolmetscht / Meidlin / Jch sage dir stehe auff.</verse>
        <verse osisID='Mark.5.42'>Vnd als bald stund das Meidlin auff / vnd wandelte / Es war aber zwelff jar alt. Vnd sie entsatzten sich vber die mass.</verse>
        <verse osisID='Mark.5.43'>Vnd er verbot jnen hart / das es niemand wissen solte. Vnd saget / sie solten jr zu essen geben.</verse>
      </chapter>
      <chapter osisID='Mark.6'>
        <verse osisID='Mark.6.1'>VND er gieng aus von dannen / vnd kam in sein Vaterland / vnd seine Jünger folgeten jm nach.</verse>
        <verse osisID='Mark.6.2'>Vnd da der Sabbath kam / hube er an zu leren in jrer Schule. Vnd viel die es höreten / verwunderten sich seiner Lere / vnd sprachen / Wo her kompt dem solchs? vnd was weisheit ists / die jm gegeben ist / vnd solche Thaten / die durch seine Hende geschehen?</verse>
        <verse osisID='Mark.6.3'>Jst er nicht der Zimmerman / Marie son / vnd der bruder Jacobi vnd Joses vnd Jude vnd Simonis? Sind nicht auch seine Schwestern alhie bey vns? Vnd sie ergerten sich an jm.</verse>
        <verse osisID='Mark.6.4'>Jhesus aber sprach zu jnen / Ein Prophet gilt nirgent weniger / denn im Vaterland / vnd daheim bey den seinen.</verse>
        <verse osisID='Mark.6.5'>Vnd er kund alda nicht ein einige That thun / On wenig Siechen leget er die Hende auff / vnd heilet sie /</verse>
        <verse osisID='Mark.6.6'>Vnd er verwunderte sich jres vnglaubens / Vnd er gieng vmbher in die Flecken im kreis / vnd lerete. Mat. 13; Luc. 4; Joh. 4.</verse>
        <verse osisID='Mark.6.7'>VND er berieff die Zwelffe / vnd hub an / vnd sandte sie / ja zween vnd zween / vnd gab jnen macht vber die vnsaubern Geister.</verse>
        <verse osisID='Mark.6.8'>Vnd gebot jnen Das sie nichts bey sich trügen auff dem wege / Denn allein einen Stab / keine Tasche / kein Brot / kein Geld im gürtel /</verse>
        <verse osisID='Mark.6.9'>Sondern weren geschucht / vnd das sie nicht zween Röcke anzögen.</verse>
        <verse osisID='Mark.6.10'>Vnd sprach zu jnen / Wo jr in ein Haus gehen werdet / da bleibet innen / bis jr von dannen ziehet.</verse>
        <verse osisID='Mark.6.11'>Vnd welche euch nicht auffnemen noch hören / Da gehet von dannen heraus / vnd schüttelt den staub abe von ewren Füssen / zu einem gezeugnis vber sie. Jch sage euch warlich / Es wird Sodomen vnd Gomorren am jüngsten Gerichte treglicher ergehen / Denn solcher Stad.</verse>
        <verse osisID='Mark.6.12'>Vnd sie giengen aus / vnd predigeten / Man solte Busse thun /</verse>
        <verse osisID='Mark.6.13'>Vnd trieben viel Teufel aus / vnd salbeten viel Siechen mit OleDis öle machte die Krancken gesund. Aus welchem hernach ein Sacrament ertichtet ist / fur die sterbenden. Welches viel besser möchte Magdalena salbe heissen / da sie Christum auch also zum Grabe salbete / Matt. 26  / vnd machten sie gesund.</verse>
        <verse osisID='Mark.6.14'>VND es kam fur den könig herodes (denn sein Name war nu bekand) vnd er sprach / Johannes der Teuffer ist von den Todten aufferstanden / darumb thut er solche Thaten.</verse>
        <verse osisID='Mark.6.15'>Etliche aber sprachen / Er ist Elias / Etliche aber / Er ist ein Prophet / oder einer von den Propheten.</verse>
        <verse osisID='Mark.6.16'>Da es aber Herodes höret / sprach er / Es ist Johannes den ich entheubtet habe / der ist von den Todten aufferstanden. Mat. 14; Luc. 9.</verse>
        <verse osisID='Mark.6.17'>ER aber Herodes hatte ausgesand / vnd Johannem gegriffen / vnd ins Gefengnis gelegt / Vmb Herodias willen / seines bruders Philippus weib / Denn er hatte sie gefreiet.</verse>
        <verse osisID='Mark.6.18'>Johannes aber sprach zu Herode / Es ist nicht recht / das du deines bruders Weib habest.</verse>
        <verse osisID='Mark.6.19'>Herodias aber stellet jm nach / vnd wolt jn tödten / vnd kund nicht.</verse>
        <verse osisID='Mark.6.20'>Herodes aber furchte Johannem / Denn er wuste / das er ein fromer vnd heiliger Man war / Vnd verwaret jn / vnd gehorchet jm in vielen Sachen / vnd höret jn gerne.</verse>
        <verse osisID='Mark.6.21'>VND es kam ein gelegener tag / Das Herodes auff seinen Jartag / ein Abendmal gab / den Obersten vnd Heubtleuten vnd Furnemesten in Galilea.</verse>
        <verse osisID='Mark.6.22'>Da trat hin ein die tochter der Herodias / vnd tantzete / Vnd gefiel wol dem Herode / vnd denen die am tisch sassen. Da sprach der König zum meidlin / Bitte von mir was du wilt / ich wil dirs geben.</verse>
        <verse osisID='Mark.6.23'>Vnd schwur jr einen Eid / was du wirst von mir bitten / wil ich dir geben / bis an die helffte meines Königreichs.</verse>
        <verse osisID='Mark.6.24'>Sie gieng hin aus / vnd sprach zu jrer mutter / Was sol ich bitten? Die sprach / Das heubt Johannis des Teuffers.</verse>
        <verse osisID='Mark.6.25'>Vnd sie gieng bald hin ein mit eile zum Könige / bat vnd sprach / Jch wil / das du mir gebest / jtzt so bald / auff eine Schüssel / das heubt Johannis des Teuffers. Matt. 14; Luc. 9.</verse>
        <verse osisID='Mark.6.26'>DEr König war betrübt / Doch vmb des Eides willen / vnd dere die am tische sassen / wolt er sie nicht lassen ein Feilbitte thun.</verse>
        <verse osisID='Mark.6.27'>Vnd bald schickte hin der König den Hencker / vnd hies sein heubt her bringen. Der gieng hin / vnd entheubte jn im Gefengnis /</verse>
        <verse osisID='Mark.6.28'>Vnd trug her sein Heubt auff einer schüsseln / vnd gabs dem Meidlin / vnd das meidlin gabs jrer Mutter.</verse>
        <verse osisID='Mark.6.29'>Vnd da das seine Jünger höreten / kamen sie / vnd namen seinen Leib / vnd legten jn in ein Grab.</verse>
        <verse osisID='Mark.6.30'>VND die Apostel kamen zu Jhesu zusamen / vnd verkündigten jm das alles / Vnd was sie gethan vnd geleret hatten.</verse>
        <verse osisID='Mark.6.31'>Vnd er sprach zu jnen / Lasset vns besonders in eine Wüsten gehen / Vnd ruget ein wenig / Denn jrer war viel / die abe vnd zu giengen / vnd hatten nicht zeit gnug zu essen.</verse>
        <verse osisID='Mark.6.32'>Vnd er fuhr da in einem Schiff zu einer Wüste besonders.</verse>
        <verse osisID='Mark.6.33'>Vnd das Volck sahe sie wegfaren / vnd viel kandten jn / vnd lieffen daselbs hin mit einander zu fusse / aus allen Stedten / vnd kamen jnen zuuor / vnd kamen zu jm.</verse>
        <verse osisID='Mark.6.34'>Vnd Jhesus gieng heraus / vnd sahe das grosse Volck / Vnd es jamerte jn derselben / Denn sie waren wie die Schafe / die keinen Hirten haben. Vnd fieng an eine lange Predigt. Matt. 14; Luc. 9; Mat. 9.</verse>
        <verse osisID='Mark.6.35'>DA nu der tag fast dahin war / tratten seine Jünger zu jm / vnd sprachen / Es ist wüste hie / vnd der tag ist nu dahin /</verse>
        <verse osisID='Mark.6.36'>Las sie von dir / Das sie hin gehen vmbher in die Dörffer vnd Merckte / vnd keuffen jnen Brot / Denn sie haben nicht zu essen.</verse>
        <verse osisID='Mark.6.37'>Jhesus aber antwortet / vnd sprach zu jnen / Gebet jr jnen zu essen. Vnd sie sprachen zu jm / Sollen wir denn hin gehen / vnd zwey hundert pfennig werd Brot keuffen / vnd jnen zu essen geben?</verse>
        <verse osisID='Mark.6.38'>Er aber sprach zu jnen / Wie viel Brot habt jr? Gehet hin vnd sehet. Vnd da sie es erkundet hatten / sprachen sie / Fünffe / vnd zween Fisch. Mat. 14; Luc. 9; Joh. 6.</verse>
        <verse osisID='Mark.6.39'>VND er gebot jnen / das sie sich alle lagerten bey tischZehen Tisch in die lenge / vnd fünff in die breite. vollen / auff das grüne Gras.</verse>
        <verse osisID='Mark.6.40'>Vnd sie satzten sich / nach Schichten / ja hundert vnd hundert / funffzig vnd funffzig.</verse>
        <verse osisID='Mark.6.41'>Vnd er nam die fünff Brot / vnd zween Fisch / vnd sahe auff gen Himel / vnd dancket / Vnd brach die Brot / vnd gab sie den Jüngern / das sie jnen furlegten / Vnd die zween Fisch teilet er vnter sie alle.</verse>
        <verse osisID='Mark.6.42'>Vnd sie assen alle / vnd wurden sat.</verse>
        <verse osisID='Mark.6.43'>Vnd sie huben auff die Brocken / zwelff Körbe vol / vnd von den Fischen.</verse>
        <verse osisID='Mark.6.44'>Vnd die da gessen hatten / der war fünff tausent Man.</verse>
        <verse osisID='Mark.6.45'>VND als bald treib er seine Jünger / das sie in das Schiff tratten / vnd vor jm hin vber füren gen Bethsaida / bis das er das Volck von sich liesse.</verse>
        <verse osisID='Mark.6.46'>Vnd da er sie von sich geschaffet hatte / gieng er hin auff einen Berg zu beten.</verse>
        <verse osisID='Mark.6.47'>Vnd am abend war das schiff mitten auff dem Meer / vnd er auff dem lande alleine.</verse>
        <verse osisID='Mark.6.48'>Vnd er sahe / das sie not lidden im rudern / Denn der Wind war jnen entgegen. Vmb die vierde Wache der nacht / kam er zu jnen / vnd wandelte auff dem meer /</verse>
        <verse osisID='Mark.6.49'>Vnd er wolt fur jnen vbergehen. Vnd da sie jn sahen auff dem Meer wandeln / meineten sie / es were ein Gespenst / vnd schrien /</verse>
        <verse osisID='Mark.6.50'>Denn sie sahen jn alle / vnd erschracken. Aber als bald redet er mit jnen / vnd sprach zu jnen / Seid getrost / Jch bins. Fürchtet euch nicht.</verse>
        <verse osisID='Mark.6.51'>Vnd trat zu jnen ins schiff / vnd der Wind leget sich. Vnd sie entsatzten vnd verwunderten sich vber die mass /</verse>
        <verse osisID='Mark.6.52'>Denn sie waren nichts verstendigerDas ist / aus solchem Exempel solten sie starck im glauben worden sein / das sie nicht sich fur einem Gespenste fürchten müsten. worden vber den Broten / vnd jr hertz war verstarret. Matt. 14.</verse>
        <verse osisID='Mark.6.53'>VND da sie hin vber gefaren waren / kamen sie in das land Genesareth / vnd fuhren an.</verse>
        <verse osisID='Mark.6.54'>Vnd da sie aus dem Schiff tratten / als bald kandten sie jn /</verse>
        <verse osisID='Mark.6.55'>Vnd lieffen alle in die vmbligenden Lender / vnd huben an die Krancken vmbher zufüren auff Betten / wo sie höreten das er war.</verse>
        <verse osisID='Mark.6.56'>Vnd wo er in die Merckte oder Stedte / oder Dörffer eingieng / da legten sie die Krancken auff den marckt / vnd baten jn / Das sie nur den Saum seines Kleides anrüren möchten / Vnd alle die jn anrüreten / worden gesund.</verse>
      </chapter>
      <chapter osisID='Mark.7'>
        <verse osisID='Mark.7.1'>VND es kamen zu jm die Phariseer / vnd etliche von den Schrifftgelerten / die von Jerusalem komen waren.</verse>
        <verse osisID='Mark.7.2'>Vnd da sie sahen etliche seiner Jünger mit gemeinenHeilig nennet das Gesetz / was aus gesondert war zu Gottesdienst / Dagegen gemein / was vnrein vnd vntüchtig zu Gottesdienst war.  / das ist / mit vngewasschen henden das brot essen / versprachen sie es.</verse>
        <verse osisID='Mark.7.3'>Denn die Phariseer vnd alle Jüden essen nicht / sie wasschen denn die hende manchmal / Halten also die auffsetze der Eltesten /</verse>
        <verse osisID='Mark.7.4'>Vnd wenn sie vom Marckt komen / essen sie nicht / sie wasschen sich denn. Vnd des dings ist viel / das sie zu halten haben angenomen von Trinckgefessen / vnd Krügen / vnd ehrnen Gefessen / vnd Tisch zu wasschen. Matt. 15.</verse>
        <verse osisID='Mark.7.5'>Da fragten jn nu die Phariseer vnd Schrifftgelerten / Warumb wandeln deine Jünger nicht nach den auffsetzen der Eltesten / sondern essen das Brot mit vngewasschenen henden?</verse>
        <verse osisID='Mark.7.6'>Er aber antwortet / vnd sprach zu jnen / Wolfein hat von euch Heuchlern Jsaias geweissaget / wie geschrieben stehet / Dis Volck ehret mich mit den Lippen / Aber jr Hertz ist ferne von mir.</verse>
        <verse osisID='Mark.7.7'>Vergeblich aber ists / das sie mir dienen / dieweil sie leren solche Lere / die nichts ist denn menschen Gebot.</verse>
        <verse osisID='Mark.7.8'>Jr verlasset Gottes gebot / vnd haltet der menschen Auffsetze / von Krügen vnd Trinckgefessen zu wasschen / vnd des gleichen thut jr viel. Jesa. 29.</verse>
        <verse osisID='Mark.7.9'>VND er sprach zu jnen / Wol fein habt jr Gottes gebot auffgehaben auff das jr ewer Auffsetze haltet.</verse>
        <verse osisID='Mark.7.10'>Denn Moses hat gesagt / Du solt deinen Vater vnd deine Mutter ehren / vnd wer vater oder mutter fluchet / der sol des tods sterben.</verse>
        <verse osisID='Mark.7.11'>Jr aber leret / Wenn einer spricht zum Vater oder Mutter (CorbanHeisset ein opffer / vnd ist kurtz gesagt / so viel / Lieber Vater / ich gebe dirs gerne. Aber es ist Corban / Jch lege es besser an / das ichs Gott gebe / denn dir / Vnd hilfft dich auch besser.  / das ist / Wenn ichs opffere / so ist dirs viel nützer) der thut wol.</verse>
        <verse osisID='Mark.7.12'>Vnd so lasst jr hinfurt jn nichts thun seinem Vater oder seiner Mutter /</verse>
        <verse osisID='Mark.7.13'>vnd hebt auff Gottes wort durch ewer auffsetze die jr auffgesetzt habt. Vnd des gleichen thut jr viel. Exod. 20; Leui. 20; Deut. 5; Matt. 15.</verse>
        <verse osisID='Mark.7.14'>VND er rieff zu jm das gantze Volck / vnd sprach zu jnen / Höret mir alle zu / vnd vernemets.</verse>
        <verse osisID='Mark.7.15'>Es ist nichts ausser dem Menschen / das jn künde gemein machen / so es in jn gehet / Sondern das von jm ausgehet / das ists / das den Menschen gemein macht.</verse>
        <verse osisID='Mark.7.16'>Hat jemand ohren zu hören der höre. Matt. 15.</verse>
        <verse osisID='Mark.7.17'>VND da er von dem Volck ins haus kam / Fragten jn seine Jünger vmb diese Gleichnis.</verse>
        <verse osisID='Mark.7.18'>Vnd er sprach zu jnen / Seid jr denn auch so vnuerstendig? Vernemet jr noch nicht / Das alles was aussen ist / vnd in den Menschen gehet / das kan jn nicht gemein machen?</verse>
        <verse osisID='Mark.7.19'>Denn es gehet nicht in sein Hertze / sondern in den Bauch / vnd gehet aus durch den natürlichen Gang / der alle speise ausfeget.</verse>
        <verse osisID='Mark.7.20'>Vnd er sprach / Was aus dem Menschen gehet / das macht den menschen gemein.</verse>
        <verse osisID='Mark.7.21'>Denn von innen aus dem hertzen der Menschen / gehen heraus / böse gedancken / ehebruch / hurerey / mord /</verse>
        <verse osisID='Mark.7.22'>dieberey / geitz / schalckheit / list / vnzucht / schalcksauge / Gotteslesterung / hoffart / vnuernunfftDas ist / grobheit vnd vnbescheidenheit gegen dem Nehesten. Als die da bawerkündig vnd stoltziglich ander verachten. .</verse>
        <verse osisID='Mark.7.23'>Alle diese böse stück gehen von innen heraus / vnd machen den Menschen gemein.</verse>
        <verse osisID='Mark.7.24'>VND er stund auff vnd gieng von dannen / in die grentze Tyri vnd Sidon vnd gieng in ein Haus / vnd wolt es niemand wissen lassen / Vnd kund doch nicht verborgen sein.</verse>
        <verse osisID='Mark.7.25'>Denn ein Weib hatte von jm gehört / welcher Töchterlin einen vnsaubern Geist hatte / vnd sie kam / vnd fiel nider zu seinen füssen</verse>
        <verse osisID='Mark.7.26'>(vnd es war ein Griechisch weib aus Syrophenice) Vnd sie bat jn / das er den Teufel von jrer Tochter austriebe. /</verse>
        <verse osisID='Mark.7.27'>Jhesus aber sprach zu jr / Las zuuor die Kinder sat werden. Es ist nicht fein / das man der Kinder brot neme / vnd werffs fur die Hunde.</verse>
        <verse osisID='Mark.7.28'>Sie antwortet aber / vnd sprach zu jm / Ja HErr / Aber doch essen die Hündlin vnter dem tisch / von den brosamen der Kinder.</verse>
        <verse osisID='Mark.7.29'>Vnd er sprach zu jr / Vmb des worts willen / so gehe hin / der Teufel ist von deiner Tochter ausgefaren.</verse>
        <verse osisID='Mark.7.30'>Vnd sie gieng hin in jr Haus / vnd fand / das der Teufel war ausgefaren / vnd die Tochter auff dem bette ligend. Matt. 15.</verse>
        <verse osisID='Mark.7.31'>VND da er wider ausgieng von den grentzen Tyri vnd Sidon / kam er an das Galileische meer / mitten vnter die grentze der zehen Stedte.</verse>
        <verse osisID='Mark.7.32'>Vnd sie brachten zu jm einen Tauben / der Stum war / vnd sie baten jn / das er die Hand auff jn legte.</verse>
        <verse osisID='Mark.7.33'>Vnd er nam jn von dem Volck besonders / vnd legete jm die Finger in die Ohren / vnd spützet / vnd rüret seine Zunge /</verse>
        <verse osisID='Mark.7.34'>vnd sahe auff gen Himel / seufftzet / vnd sprach zu jm / Hephethath das ist / thu dich auff.</verse>
        <verse osisID='Mark.7.35'>Vnd als bald thaten sich seine Ohren auff / vnd das band seiner Zungen ward los / vnd redet recht.</verse>
        <verse osisID='Mark.7.36'>Vnd er verbot jnen / sie soltens niemand sagen. Je mehr er aber verbot je mehr sie es ausbreiteten /</verse>
        <verse osisID='Mark.7.37'>vnd wunderten sich vber die mass / vnd sprachen / Er hats alles wol gemacht / Die Tauben macht er hörend / vnd die Sprachlosen redend.</verse>
      </chapter>
      <chapter osisID='Mark.8'>
        <verse osisID='Mark.8.1'>ZV der zeit / da viel Volcks da war / vnd hatten nicht zu essen / rieff Jhesus seine Jünger zu sich / vnd sprach zu jnen /</verse>
        <verse osisID='Mark.8.2'>Mich jamert des volcks / Denn sie haben nu drey tage bey mir beharret / vnd haben nichts zu essen /</verse>
        <verse osisID='Mark.8.3'>Vnd wenn ich sie vngeessen von mir heim liesse gehen / würden sie auff dem wege verschmachten / Denn etliche waren von ferne komen. Mat. 15.</verse>
        <verse osisID='Mark.8.4'>SEine Jünger antworten jm / Woher nemen wir Brot hie in der wüsten / das wir sie settigen?</verse>
        <verse osisID='Mark.8.5'>Vnd er fragte sie / Wie viel habt jr Brots? Sie sprachen / Sieben.</verse>
        <verse osisID='Mark.8.6'>Vnd er gebot dem volck / das sie sich auff die erden lagerten. Vnd er nam die sieben Brot / vnd dancket / Vnd brach sie / vnd gab sie seinen Jüngern / das sie die selbigen furlegten. Vnd sie legten dem Volck fur.</verse>
        <verse osisID='Mark.8.7'>Vnd hatten ein wenig Fischlin / Vnd er danckt / vnd hies die selbigen auch furtagen.</verse>
        <verse osisID='Mark.8.8'>Sie assen aber vnd wurden sat / Vnd huben die vbrigen Brocken auff / sieben Körbe.</verse>
        <verse osisID='Mark.8.9'>Vnd jrer war bey vier tausent / die da gessen hatten. Vnd er lies sie von sich.</verse>
        <verse osisID='Mark.8.10'>VND als bald trat er in ein Schiff mit seinen Jüngern / vnd kam in die gegend Dalmanutha.</verse>
        <verse osisID='Mark.8.11'>Vnd die Phariseer giengen heraus / vnd fiengen an sich mit jm zubefragen / versuchten jn / vnd begerten an jm ein Zeichen vom Himel.</verse>
        <verse osisID='Mark.8.12'>Vnd er seufftzet in seinem Geist / vnd sprach / Was suchet doch dis Geschlechte zeichen? Warlich / Jch sage euch / Es wird diesem Geschlecht kein zeichen geben.</verse>
        <verse osisID='Mark.8.13'>Vnd er lies sie / vnd trat widerumb in das schiff / vnd fur herüber. Mat. 16; Luc. 12.</verse>
        <verse osisID='Mark.8.14'>VND sie hatten vergessen Brot mit sich zunemen / vnd hatten nicht mehr mit sich im schiff denn ein Brot.</verse>
        <verse osisID='Mark.8.15'>Vnd er gebot jnen / vnd sprach / Schawet zu / vnd sehet euch fur / fur dem Sawerteig der Phariseer / vnd fur dem sawerteig Herodis.</verse>
        <verse osisID='Mark.8.16'>Vnd sie gedachten hin vnd wider / vnd sprachen vnternander / Das ists / das wir nicht Brot haben.</verse>
        <verse osisID='Mark.8.17'>Vnd Jhesus vernam das / vnd sprach zu jnen / Was bekümmert jr euch doch / das jr nicht brot habt? Vernemet jr noch nichts / vnd seid noch nicht verstendig? Habt jr noch ein verstarret Hertz in euch?</verse>
        <verse osisID='Mark.8.18'>Habt augen vnd sehet nicht / vnd habt ohren vnd höret nicht. Vnd dencket nicht dran /</verse>
        <verse osisID='Mark.8.19'>Da ich fünff brot brach vnter fünff tausent / Wie viel Körbe vol brocken hubt jr da auff? Sie sprachen / zwelffe.</verse>
        <verse osisID='Mark.8.20'>Da ich aber die sieben brach vnter die vier tausent / Wie viel Körbe vol brocken hubt jr da auff? Sie sprachen / sieben.</verse>
        <verse osisID='Mark.8.21'>Vnd er sprach zu jnen / Wie vernemet jr denn nichts. Mat. 16.</verse>
        <verse osisID='Mark.8.22'>VND er kam gen Bethsaida / vnd sie brachten zu jm einen Blinden / vnd baten jn / das er jn anrüret.</verse>
        <verse osisID='Mark.8.23'>Vnd er nam den Blinden bey der hand / vnd füret jn hin aus fur den Flecken / vnd spützet in seine augen / vnd legete seine Hand auff jn / vnd fraget jn / Ob er ichtes sehe?</verse>
        <verse osisID='Mark.8.24'>Vnd er sahe auff / vnd sprach / Jch sehe menschen gehen / als sehe ich BewmeEr sihet noch dunckel wie man von ferne Menschen für Bewme oder Stemme ansihet. Also ist auch vnser anfang / Christum zu erkennen schwach / wird aber jmer stercker vnd gewisser. .</verse>
        <verse osisID='Mark.8.25'>Darnach leget er aber mal die Hende auff seine augen / vnd hies jn abermal sehenDas ist / Er sprach / Wie sihestu nu?  / Vnd er ward wider zu rechte bracht / das er alles scharff sehen kundte.</verse>
        <verse osisID='Mark.8.26'>Vnd er schicket jn heim vnd sprach / Gehe nicht hin ein in den Flecken / vnd sage es auch niemand drinnen.</verse>
        <verse osisID='Mark.8.27'>VND jhesus gieng aus / vnd seine jünger in die merckte der stad Cesaree Philippi / Vnd auff dem wege fraget er seine Jünger / vnd sprach zu jnen / Wer sagen die Leute / das ich sey?</verse>
        <verse osisID='Mark.8.28'>Sie antworten / Sie sagen Du seiest Johannes der Teuffer. Etliche sagen du seiest Elias. Etliche du seiest der Propheten einer.</verse>
        <verse osisID='Mark.8.29'>Vnd er sprach zu jnen / Jr aber / wer saget jr / das ich sey? Da antwortet Petrus / vnd sprach zu jm / Du bist Christus.</verse>
        <verse osisID='Mark.8.30'>Vnd er bedrawet sie / das sie niemand von jm sagen solten. Mat. 16; Luc. 9.</verse>
        <verse osisID='Mark.8.31'>VND hub an sie zu leren / des menschen son mus viel leiden / vnd verworffen werden von den Eltesten vnd Hohenpriestern vnd Schrifftgelerten / vnd getödtet werden / Vnd vber drey tage aufferstehen.</verse>
        <verse osisID='Mark.8.32'>Vnd er redet das wort frey offenbar. Vnd Petrus nam jn zu sich / fieng an jm zu weren.</verse>
        <verse osisID='Mark.8.33'>Er aber wand sich vmb / vnd sahe seine Jünger an / vnd bedrawet Petrum / vnd sprach / Gehe hinder mich du Satan / Denn du meinest nicht das Göttlich / sondern das menschlich ist. Mat. 16; Luc. 9; Joh. 12.</verse>
        <verse osisID='Mark.8.34'>VND er rieff zu sich dem volck sampt seinen Jüngern / vnd sprach zu jnen / Wer mir wil nachfolgen / der verleugne sich selbs / vnd neme sein Creutz auff sich / vnd folge mir nach.</verse>
        <verse osisID='Mark.8.35'>Denn wer sein Leben wil behalten / der wirds verlieren / Vnd wer sein Leben verleuret / vmb meinen vnd des Euangelij willen / der wirds behalten.</verse>
        <verse osisID='Mark.8.36'>Was hülffs den Menschen / wenn er die gantze Welt gewünne / vnd neme an seiner Seelen schaden?</verse>
        <verse osisID='Mark.8.37'>Oder was kan der Mensch geben / da mit er seine Seele löse?</verse>
        <verse osisID='Mark.8.38'>Wer sich aber mein vnd meiner wort schemet / vnter diesem ehebrecherischen vnd sündigem Geschlecht / Des wird sich auch des menschen Son schemen / wenn er komen wird in der Herrligkeit seines Vaters / mit den heiligen Engeln.</verse>
      </chapter>
      <chapter osisID='Mark.9'>
        <verse osisID='Mark.9.1'>Vnd er sprach zu jnen / Warlich ich sage euch / Es stehen etliche hie / die werden den tod nicht schmecken / Bis das sie sehen das Reich Gottes mit Krafft komen. Mat. 10.</verse>
        <verse osisID='Mark.9.2'>VND nach sechs tagen / nam Jhesus zu sich Petrum / Jacobum vnd Johannem / vnd füret sie auff einen hohen Berg besonders alleine / vnd verkleret sich fur jnen.</verse>
        <verse osisID='Mark.9.3'>Vnd seine Kleider wurden helle vnd seer weis / wie der Schnee / das sie kein Ferber auff erden kan so weis machen.</verse>
        <verse osisID='Mark.9.4'>Vnd es erschein jnen Elias mit Mose / vnd hatten eine rede mit Jhesu.</verse>
        <verse osisID='Mark.9.5'>Vnd Petrus antwortet / vnd sprach zu Jhesu / Rabbi / hie ist gut sein / Lasset vns drey Hütten machen / Dir eine / Mosi eine / vnd Elias eine.</verse>
        <verse osisID='Mark.9.6'>Er wuste aber nicht was er redet / denn sie waren verstörtzt.</verse>
        <verse osisID='Mark.9.7'>Vnd es kam eine Wolcken / die vberschattet sie. Vnd eine stimme fiel aus der wolcken / vnd sprach / Das ist mein lieber Son / den solt jr hören.</verse>
        <verse osisID='Mark.9.8'>Vnd bald darnach sahen sie vmb sich / vnd sahen niemand mehr / denn allein Jhesum bey jnen.</verse>
        <verse osisID='Mark.9.9'>Da sie aber vom berge erab giengen / verbot jnen Jhesus / das sie niemand sagen solten / was sie gesehen hatten / Bis des menschen Son aufferstünde von den Todten.</verse>
        <verse osisID='Mark.9.10'>Vnd sie behielten das wort bey sich / Vnd befragten sich vnternander / Was ist doch das aufferstehen von den Todten? Mat. 17; Luc. 9.</verse>
        <verse osisID='Mark.9.11'>VND sie fragten jn / vnd sprachen / Sagen doch die Schrifftgelerten / das Elias mus vor komen?</verse>
        <verse osisID='Mark.9.12'>Er antwortet aber / vnd sprach zu jnen / Elias sol ja zuuor komen / vnd alles wider zu recht bringen / Dazu des menschen Son sol viel leiden vnd verachtet werden / Wie denn geschrieben stehet.</verse>
        <verse osisID='Mark.9.13'>Aber ich sage euch / Elias ist komen / Vnd sie haben an jm gethan / was sie wolten / nach dem von jm geschrieben stehet. Mal. 3.</verse>
        <verse osisID='Mark.9.14'>VND er kam zu seinen Jüngern / vnd sahe viel volcks vmb sie / vnd Schrifftgelerten / die sich mit jnen befrageten.</verse>
        <verse osisID='Mark.9.15'>Vnd als bald da alles Volck jn sahe / entsatzten sie sich / lieffen zu / vnd grüsseten jn.</verse>
        <verse osisID='Mark.9.16'>Vnd er fragete die Schrifftgelerten / Was befraget jr euch mit jnen?</verse>
        <verse osisID='Mark.9.17'>Einer aber aus dem Volck antwortet / vnd sprach / Meister / Jch habe meinen Son her bracht zu dir / der hat einen sprachlosen Geist /</verse>
        <verse osisID='Mark.9.18'>vnd wo er jn erwisschet / so reisset er jn / vnd schewmet vnd knirsschet mit den zeenen / vnd verdorret. Jch habe mit deinen Jüngern geredt / das sie jn austrieben / vnd sie könnens nicht. Mat. 17; Luc. 9.</verse>
        <verse osisID='Mark.9.19'>Er antwortet jm aber / vnd sprach / O du vngleubiges Geschlecht / wie lange sol ich bey euch sein? wie lange sol ich mich mit euch leiden? Bringet jn her zu mir.</verse>
        <verse osisID='Mark.9.20'>Vnd sie brachten jn her zu jm. Vnd als bald da jn der Geist sahe / reis er jn / vnd fiel auff die erden / vnd waltzet sich vnd schewmet.</verse>
        <verse osisID='Mark.9.21'>Vnd er fraget seinen Vater / Wie lange ists / das jm widerfaren ist? Er sprach / Von kind auff /</verse>
        <verse osisID='Mark.9.22'>vnd offt hat er jn in fewr vnd wasser geworffen / das er jn vmbbrechte. Kanstu aber was / so erbarm dich vnser / vnd hilff vns.</verse>
        <verse osisID='Mark.9.23'>Jhesus aber sprach zu jm / Wenn du kündest gleuben / Alle ding sind müglich dem der da gleubet.</verse>
        <verse osisID='Mark.9.24'>Vnd als bald schrey des kindes Vater mit threnen / vnd sprach / Jch gleube / Lieber HErr Hilff meinem vnglauben.</verse>
        <verse osisID='Mark.9.25'>DA nu Jhesu sahe / das das Volck zulieff / bedrawet er den vnsaubern Geist / vnd sprach zu jm / Du sprachloser vnd tauber Geist / Jch gebiete dir / das du von jm ausfarest / vnd farest hinfurt nicht in jn.</verse>
        <verse osisID='Mark.9.26'>Da schrey er / vnd reis jn seer / vnd fur aus / Vnd er ward als were er tod / Das auch viel sagten / er ist tod.</verse>
        <verse osisID='Mark.9.27'>Jhesus aber ergreiff jn bey der hand / vnd richtet jn auff / Vnd er stund auff.</verse>
        <verse osisID='Mark.9.28'>Vnd da er heim kam / Frageten jn seine Jünger besonders / Warumb kundten wir jn nicht austreiben?</verse>
        <verse osisID='Mark.9.29'>Vnd er sprach / Diese Art kan mit nichte aus faren / denn durch beten vnd fasten.</verse>
        <verse osisID='Mark.9.30'>VND sie giengen von dannen hinweg / vnd wandelten durch Galileam / vnd er wolte nicht / das es jemand wissen solt.</verse>
        <verse osisID='Mark.9.31'>Er leret aber seine Jünger / vnd sprach zu jnen / Des menschen Son wird vberantwortet werden in der Menschen hende / vnd sie werden jn tödten / Vnd wenn er getödtet ist / so wird er am dritten tage aufferstehen.</verse>
        <verse osisID='Mark.9.32'>Sie aber vernamen das wort nicht / vnd furchten sich jn zu fragen. Mat. 17; Luc. 9.</verse>
        <verse osisID='Mark.9.33'>VND er kam gen Capernaum / Vnd da er daheim war / fraget er sie / Was handelt jr mit einander auff dem wege?</verse>
        <verse osisID='Mark.9.34'>Sie aber schwigen / Denn sie hatten mit einander auff dem wege gehandelt / welcher der grössest were?</verse>
        <verse osisID='Mark.9.35'>Vnd er satzte sich vnd rieff den Zwelffen / vnd sprach zu jnen / So jemand wil der Erste sein / der sol der Letzte sein fur allen / vnd aller Knecht.</verse>
        <verse osisID='Mark.9.36'>Vnd er nam ein Kindlin / vnd stellet es mitten vnter sie / vnd hertzete dasselbige / vnd sprach zu jnen /</verse>
        <verse osisID='Mark.9.37'>Wer ein solches Kindlin in meinem Namen auffnimpt / Der nimpt Mich auff / Vnd wer mich auffnimpt / der nimpt nicht mich auff / sondern Den / der mich gesand hat. Mat. 18; Luc. 9; Mat. 10.</verse>
        <verse osisID='Mark.9.38'>JOhannes aber antwortet jm / vnd sprach / Meister / Wir sahen einen / der treib Teufel in deinem Namen aus / welcher vns nicht nachfolget / Vnd wir verbotens jm / darumb das er vns nicht nachfolget.</verse>
        <verse osisID='Mark.9.39'>Jhesus aber sprach / Jr solts jm nicht verbieten / Denn es ist niemand der eine That thue in meinem Namen / vnd müge bald vbel von mir reden.</verse>
        <verse osisID='Mark.9.40'>Wer nicht wider vns ist / der ist fur vns.</verse>
        <verse osisID='Mark.9.41'>Wer aber euch trencket mit einem Becher wassers / in meinem Namen / darumb das jr Christum angehöret / Warlich / Jch sage euch / Es wird jm nicht vnuergolten bleiben.</verse>
        <verse osisID='Mark.9.42'>Vnd wer der Kleinen einen ergert / die an Mich gleuben / dem were es besser / das jm ein Mülstein an seinen Hals gehenget würde / vnd ins Meer geworffen würde. Luc. 9; Mat. 18; Luc. 17.</verse>
        <verse osisID='Mark.9.43'>SO dich aber deine Hand ergert / So hawe sie abe / Es ist dir besser / das du ein Kröpel zum Leben eingehest / Denn das du zwo Hende habest / vnd farest in die Helle / in das ewige fewr /</verse>
        <verse osisID='Mark.9.44'>Da jr Wurm nicht stirbt / vnd jr Fewr nicht verlesscht.</verse>
        <verse osisID='Mark.9.45'>Ergert dich dein fus / So hawe jn abe / Es ist dir besser / das du Lam zum Leben eingehest / Denn das du zween füsse habest / vnd werdest in die Helle geworffen / in das ewige fewr /</verse>
        <verse osisID='Mark.9.46'>Da jr Wurm nicht stirbt vnd jr Fewr nicht verlesscht.</verse>
        <verse osisID='Mark.9.47'>Ergert dich dein Auge / so wirffs von dir / Es ist dir besser / das du Eineugig in das reich Gottes gehest / Denn das du zwey Augen habest / vnd werdest in das Hellische fewr geworffen /</verse>
        <verse osisID='Mark.9.48'>Da jr Wurm nicht stirbet / vnd jr Fewr nicht verlesscht. Jesa. 66.</verse>
        <verse osisID='Mark.9.49'>ES mus alles mit Fewr gesaltzen werdenJm alten Testament wird alles Opffer gesaltzen / vnd von allem opffer ward etwas verbrant mit fewer. Das zeucht Christus hie an / vnd leget es geistlich aus / nemlich / das durchs Euangelium / als durch ein fewr vnd saltz der alte mensch gecreutziget / verzeret / vnd wolgesaltzen wird. Denn vnser leib ist das rechte Opffer. Rom. 12 Wo aber das Saltz thum wird / vnd das Euangelium mit menschenlere verderbet / da ist kein würtzen mehr des alten Menschen / da wachsen denn maden. Saltz beisset aber darumb ist not gedult vnd friede haben im saltz.  / vnd alles Opffer wird mit Saltz gesaltzt.</verse>
        <verse osisID='Mark.9.50'>Das saltz ist gut / So aber das saltz thum wird / wo mit wird man würtzen? Habt saltz bey euch / vnd habt Friede vnternander. Mat. 5; Luc. 14.</verse>
      </chapter>
      <chapter osisID='Mark.10'>
        <verse osisID='Mark.10.1'>VND er macht sich auff / vnd kam von dannen an die Orter des Jüdischenlands / jenseid des Jordans / vnd das Volck gieng abermal mit hauffen zu jm / Vnd wie seine gewonheit war / leret er sie abermal.</verse>
        <verse osisID='Mark.10.2'>Vnd die Phariseer traten zu jm / vnd fragten jn / Ob ein Man sich scheiden müge von seinem Weibe? vnd versuchten jn da mit.</verse>
        <verse osisID='Mark.10.3'>Er antwortet aber / vnd sprach / Was hat euch Moses geboten?</verse>
        <verse osisID='Mark.10.4'>Sie sprachen / Moses hat zugelassen einen Scheidbrieff zu schreiben / vnd sich zu scheiden.</verse>
        <verse osisID='Mark.10.5'>Jhesus antwortet / vnd sprach zu jnen / Vmb ewers Hertzen hartigkeit willen hat er euch solch Gebot geschrieben /</verse>
        <verse osisID='Mark.10.6'>Aber von anfang der Creatur / hat sie Gott geschaffen ein Menlin vnd Frewlin.</verse>
        <verse osisID='Mark.10.7'>Darumb wird der Mensch seinen Vater vnd Mutter lassen / vnd wird seinem Weibe anhangen /</verse>
        <verse osisID='Mark.10.8'>Vnd werden sein die Zwey ein Fleisch / So sind sie nu nicht zwey / sondern ein Fleisch.</verse>
        <verse osisID='Mark.10.9'>Was denn Gott zusamen gefügt hat / sol der Mensch nicht scheiden. Mat. 19; Deut. 24; Gen. 1; Gen. 2; Ephe. 5.</verse>
        <verse osisID='Mark.10.10'>VND daheim frageten jn abermal seine Jünger vmb dasselbige.</verse>
        <verse osisID='Mark.10.11'>Vnd er sprach zu jnen / Wer sich scheidet von seinem Weibe / vnd freiet ein andere / der bricht die Ehe an jr.</verse>
        <verse osisID='Mark.10.12'>Vnd so sich ein Weib scheidet von jrem Manne / vnd freiet einen andern / die bricht jre Ehe.</verse>
        <verse osisID='Mark.10.13'>VND sie brachten Kindlin zu jm / das er sie anrürete / Die Jünger aber furen die an / die sie trugen.</verse>
        <verse osisID='Mark.10.14'>Da es aber Jhesus sahe / ward er vnwillig / vnd sprach zu jnen / Lasst die Kindlin zu mir komen / vnd weret jnen nicht / Denn solcher ist das reich Gottes.</verse>
        <verse osisID='Mark.10.15'>Warlich / Jch sage euch / Wer das reich Gottes nicht empfehet / als ein Kindlin / Der wird nicht hin ein komen.</verse>
        <verse osisID='Mark.10.16'>Vnd er hertzet sie / vnd leget die hende auff sie / vnd segenet sie. Mat. 19; Luc. 18.</verse>
        <verse osisID='Mark.10.17'>VND da er hin aus gangen war auff den weg / lieff einer forne für / kniet fur jn / vnd fraget jn / Guter meister / was sol ich thun / das ich das ewige Leben ererbe?</verse>
        <verse osisID='Mark.10.18'>Aber Jhesus sprach zu jm / Was heissestu mich gut? Niemand ist gut / denn der einige Gott.</verse>
        <verse osisID='Mark.10.19'>Du weissest je die Gebot wol / Du solt nicht ehebrechen. Du solt nicht tödten. Du solt nicht stelen. Du solt nicht falsch gezeugnis reden. Du solt niemand teuschen. Ehre deinen Vater vnd Mutter.</verse>
        <verse osisID='Mark.10.20'>Er antwortet aber / vnd sprach zu jm / Meister / das hab ich alles gehalten von meiner Jugent auff.</verse>
        <verse osisID='Mark.10.21'>Vnd Jhesus sahe jn an / vnd liebet jn / vnd sprach zu jm / EinesDas ist / Es feilet dir gantz vnd gar / Denn du wilt from sein / vnd doch dein Gut nicht lassen vmb meinen willen / noch mit mir leiden. Darumb ist Mammon gewislich dein Gott / vnd hast jn lieber denn mich. feilet dir / Gehe hin / verkeuffe alles was du hast / vnd gibs den Armen / so wirstu einen Schatz im Himel haben / Vnd kom / folge mir nach / Vnd nim das Creutz auff dich.</verse>
        <verse osisID='Mark.10.22'>Er aber ward vnmuts vber der rede / vnd gieng trawrig dauon / Denn er hatte viel Güter. Mat. 19; Luc. 18; Exo. 20; Deut. 5.</verse>
        <verse osisID='Mark.10.23'>VND Jhesus sahe vmb sich / vnd sprach zu seinen Jüngern / Wie schwerlich werden die Reichen in das reich Gottes komen.</verse>
        <verse osisID='Mark.10.24'>Die Jünger aber entsatzten sich vber seiner rede. Aber Jhesus antwortet widerumb vnd sprach zu jnen / Lieben kinder / Wie schwerlich ists / das die / so jr vertrawen auff Reichthum setzen / ins reich Gottes komen.</verse>
        <verse osisID='Mark.10.25'>Es ist leichter / das ein Kameel durch ein Naddelöhre gehe / Denn das ein Reicher ins reich Gottes kome.</verse>
        <verse osisID='Mark.10.26'>Sie entsatzten sich aber noch viel mehr / vnd sprachen vnternander / Wer kan denn selig werden?</verse>
        <verse osisID='Mark.10.27'>Jhesus aber sahe sie an / vnd sprach / Bey den Menschen ists vnmüglich / Aber nicht bey Gott / Denn alle ding sind müglich bey Gott. Mat. 19; Luc. 18.</verse>
        <verse osisID='Mark.10.28'>DA saget Petrus zu jm / Sihe / wir haben alles verlassen / vnd sind dir nachgefolget.</verse>
        <verse osisID='Mark.10.29'>Jhesus antwortet / vnd sprach / Warlich / Jch sage euch / Es ist niemand / so er verlesst haus / oder brüder / oder schwester / oder vater / oder mutter / oder weib / oder kinder / oder ecker / Vmb meinen willen / vnd vmb des Euangelij willen /</verse>
        <verse osisID='Mark.10.30'>Der nicht hundertfeltig empfahe / Jtzt in dieser zeit / heuser vnd brüder / vnd schwester vnd mütter / vnd kinder / vnd ecker / mit verfolgungenWer gleubt / der mus verfolgung leiden / vnd alles dran setzen. Dennoch hat er gnug / wo er hin kompt / findet er vater / mutter / brüder / güter / mehr denn er je verlassen kund.  / Vnd in der zukünfftigen Welt das ewige Leben.</verse>
        <verse osisID='Mark.10.31'>Viel aber werden die letzten sein / die die ersten sind / Vnd die ersten sein / die die letzten sind.</verse>
        <verse osisID='Mark.10.32'>SJE waren aber auff dem wege / vnd giengen hinauff gen Jerusalem / Vnd Jhesus gieng fur jnen / vnd sie entsatzten sich / folgeten jm nach / vnd furchten sich. Vnd Jhesus nam abermal zu sich die Zwelffe vnd saget jnen / was jm widerfaren würde.</verse>
        <verse osisID='Mark.10.33'>Sihe / wir gehen hinauff gen Jerusalem / Vnd des menschen Son wird vberantwortet werden den Hohenpriestern vnd Schrifftgelerten / Vnd sie werden jn verdamen zum Tode / vnd vberantworten den Heiden /</verse>
        <verse osisID='Mark.10.34'>die werden jn verspotten vnd geisseln / vnd verspeien / vnd tödten / vnd am dritten tage wird er aufferstehen. Mat. 20; Mat. 20; Luc. 18.</verse>
        <verse osisID='Mark.10.35'>DA giengen zu jm Jacobus vnd Johannes die Söne Zebedei vnd sprachen / Meister / wir wollen / das du vns thuest / was wir dich bitten werden.</verse>
        <verse osisID='Mark.10.36'>Er sprach zu jnen / Was wolt jr / das ich euch thue?</verse>
        <verse osisID='Mark.10.37'>Sie sprachen zu jm / Gib vns / das wir sitzen / einer zu deiner Rechten / vnd einer zu deiner Lincken / in deiner Herrligkeit.</verse>
        <verse osisID='Mark.10.38'>Jhesus aber sprach zu jnen / Jr wisset nicht was jr bittet. Kund jr den Kelch trincken / den ich trincke / vnd euch teuffen lassen mit der Tauffe / da ich mit getaufft werde?</verse>
        <verse osisID='Mark.10.39'>Sie sprachen zu jm / Ja wir können es wol. Jhesus aber sprach zu jnen / Zwar jr werdet den Kelch trincken / den ich trincke / vnd getaufft werden mit der Tauffe / da ich mit getaufft werde /</verse>
        <verse osisID='Mark.10.40'>Zu sitzen aber zu meiner Rechten vnd zu meiner Lincken / stehet mir nicht zu euch zu geben / sondern welchen es bereitet ist. Mat. 20.</verse>
        <verse osisID='Mark.10.41'>VND da das die Zehen höreten / wurden sie vnwillig vber Jacobum vnd Johannen.</verse>
        <verse osisID='Mark.10.42'>Aber Jhesus rieff jnen / vnd sprach zu jnen / Jr wisset / das die weltliche Fürsten herrschen / vnd die Mechtigen vnter jnen / haben gewalt.</verse>
        <verse osisID='Mark.10.43'>Aber also sol es vnter euch nicht sein / Sondern welcher wil gros werden vnter euch / der sol ewer Diener sein /</verse>
        <verse osisID='Mark.10.44'>Vnd welcher vnter euch wil der Fürnemest werden / der sol ewer aller Knecht sein.</verse>
        <verse osisID='Mark.10.45'>Denn auch des menschen Son ist nicht komen / das er jm dienen lasse / Sondern das er diene / vnd gebe sein Leben zu bezalung fur viele. Mat. 20; Luc. 22.</verse>
        <verse osisID='Mark.10.46'>VND sie kamen gen Jericho / Vnd da er aus Jericho gieng / er vnd seine Jünger / vnd ein gros Volck / Da sass ein blinder Bartimeus Timei son / am wege vnd bettelt.</verse>
        <verse osisID='Mark.10.47'>Vnd da er höret / das es Jhesus von Nazareth war / fieng er an zu schreien / vnd sagen / Jhesu du son Dauid / Erbarm dich mein.</verse>
        <verse osisID='Mark.10.48'>Vnd viel bedraweten jn / Er solte stille schweigen. Er aber schrey viel mehr / Du Son Dauid / Erbarm dich mein.</verse>
        <verse osisID='Mark.10.49'>Vnd Jhesus stund stille / vnd lies jm ruffen. Vnd sie rieffen dem Blinden / vnd sprachen zu jm / Sey getrost / stehe auff / er ruffet dir.</verse>
        <verse osisID='Mark.10.50'>Vnd er warff sein Kleid von sich stund auff / vnd kam zu Jhesu.</verse>
        <verse osisID='Mark.10.51'>Vnd Jhesus antwortet / vnd sprach zu jm / Was wiltu / das ich dir thun sol? Der Blinde sprach zu jm / Rabboni / das ich sehend werde.</verse>
        <verse osisID='Mark.10.52'>Jhesus aber sprach zu jm / Gehe hin / Dein glaube hat dir geholffen / Vnd als bald ward er sehend / vnd folgete jm nach / auff dem wege. Mat. 20; Luc. 18.</verse>
      </chapter>
      <chapter osisID='Mark.11'>
        <verse osisID='Mark.11.1'>VND da sie nahe zu Jerusalem kamen / gen Bethphage vnd Bethanien an den öleberg / Sandte er seiner Jünger zween /</verse>
        <verse osisID='Mark.11.2'>vnd sprach zu jnen / Gehet hin in den Flecken / der fur euch ligt / Vnd als bald wenn jr hin ein kompt / werdet jr finden ein Füllen angebunden / auff welchem nie kein Mensch gesessen ist / Löset es ab / vnd füret es her.</verse>
        <verse osisID='Mark.11.3'>Vnd so jemand zu euch sagen wird / Warumb thut jr das? So sprechet Der HErr darff sein / so wird ers bald her senden.</verse>
        <verse osisID='Mark.11.4'>Sie giengen hin / vnd funden das Füllen gebunden an der thür / aussen auff dem Wegscheid / vnd lösetens ab.</verse>
        <verse osisID='Mark.11.5'>Vnd etliche die da stunden / sprachen zu jnen / Was machet jr / das jr das Füllen ablöset?</verse>
        <verse osisID='Mark.11.6'>Sie sagten aber zu jnen / wie jnen Jhesus gebotten hatte / vnd die liessens zu. Matt. 21; Luc. 19.</verse>
        <verse osisID='Mark.11.7'>VND sie füreten das Füllen zu Jhesu / vnd legten jre Kleider drauff / Vnd er satzte sich drauff.</verse>
        <verse osisID='Mark.11.8'>Viel aber breiteten jre Kleider auff den weg. Etliche hieben meien von den Bewmen / vnd streweten sie auff den weg.</verse>
        <verse osisID='Mark.11.9'>Vnd die forne vor giengen / vnd die hernach folgeten / schrien vnd sprachen / Hosianna / Gelobet sey der da kompt in dem Namen des HERRN /</verse>
        <verse osisID='Mark.11.10'>Gelobet sey das Reich vnsers vaters Dauid / das da kompt in dem Namen des HERRN / Hosianna in der höhe.</verse>
        <verse osisID='Mark.11.11'>Vnd der HErr gieng ein zu Jerusalem / vnd in den Tempel / vnd er besahe alles / Vnd am abend gieng er hin aus gen Bethanien mit den Zwelffen. Joh. 12.</verse>
        <verse osisID='Mark.11.12'>VND des andern tages / da sie von Bethanien giengen / hungerte jn.</verse>
        <verse osisID='Mark.11.13'>Vnd sahe einen Feigenbawm von ferne / der bletter hatte / Da trat er hinzu / Ob er etwas drauff fünde. Vnd da er hinzu kam / fand er nichts denn nur Bletter / Denn es war noch nicht zeit / das Feigen sein solten.</verse>
        <verse osisID='Mark.11.14'>Vnd Jhesus antwortet vnd sprach zu jm / Nu esse von dir niemand keine Frucht ewiglich. Vnd seine Jünger höreten das. Mat. 21.</verse>
        <verse osisID='Mark.11.15'>VND sie kamen gen Jerusalem / vnd Jhesus gieng in den Tempel / fieng an vnd treib aus die Verkeuffer vnd Keuffer in dem Tempel / vnd die tische der Wechsler / vnd die stüle der Taubenkremer sties er vmb /</verse>
        <verse osisID='Mark.11.16'>vnd lies nicht zu / das jemand etwas durch den Tempel trüge /</verse>
        <verse osisID='Mark.11.17'>Vnd er leret / vnd sprach zu jnen / Stehet nicht geschrieben. Mein Haus sol heissen ein Bethaus allen Völckern / Jr aber habt eine Mördergruben daraus gemacht.</verse>
        <verse osisID='Mark.11.18'>Vnd es kam fur die Schrifftgelerten vnd Hohenpriester / Vnd sie trachten wie sie jn vmbbrechten / Sie furchten sich aber fur jm / Denn alles Volck verwundert sich seiner lere.</verse>
        <verse osisID='Mark.11.19'>Vnd des abends gieng er hin aus fur die Stad. Matt. 21; Luc. 19; Jesa. 56.</verse>
        <verse osisID='Mark.11.20'>VND am morgen giengen sie fur vber / vnd sahen den Feigenbawm / das er verdorret war / bis auf die wurtzel.</verse>
        <verse osisID='Mark.11.21'>Vnd Petrus gedachte dran vnd sprach zu jm / Rabbi / Sihe der Feigenbawm / den du verflucht hast / ist verdorret.</verse>
        <verse osisID='Mark.11.22'>Jhesus antwortet vnd sprach zu jnen / Habt glauben an Gott /</verse>
        <verse osisID='Mark.11.23'>Warlich / Jch sage euch / Wer zu diesem Berge spreche / Heb dich vnd wirff dich ins Meer / vnd zweiuelte nicht in seinem hertzen / Sondern gleubte / das es geschehen würde / was er saget / So wirds jm geschehen / was er saget.</verse>
        <verse osisID='Mark.11.24'>Darumb sage ich euch / Alles was jr bittet in ewrem Gebet / gleubet nur / das jrs empfahen werdet / so wirds euch werden.</verse>
        <verse osisID='Mark.11.25'>Vnd wenn jr stehet vnd betet / so vergebet / wo jr etwas wider jemand habt /</verse>
        <verse osisID='Mark.11.26'>Auff das auch ewer Vater im Himel euch vergebe ewre Feile. Matt. 21; Matt. 6.</verse>
        <verse osisID='Mark.11.27'>VND sie kamen abermal gen Jerusalem / Vnd da er in den Tempel gieng / kamen zu jm die Hohenpriester vnd Schrifftgelerten vnd die Eltesten /</verse>
        <verse osisID='Mark.11.28'>vnd sprachen zu jm / Aus waser macht thustu das? vnd wer hat dir die macht gegeben / das du solchs thust?</verse>
        <verse osisID='Mark.11.29'>Jhesus aber antwortet / vnd sprach zu jnen / Jch wil euch auch ein wort fragen / Antwortet mir / so wil ich euch sagen / Aus waser macht ich das thu.</verse>
        <verse osisID='Mark.11.30'>Die tauffe Johannis / war sie vom Himel / oder von Menschen? Antwortet mir.</verse>
        <verse osisID='Mark.11.31'>Vnd sie gedachten bey sich selbs / vnd sprachen /</verse>
        <verse osisID='Mark.11.32'>Sagen wir / sie war vom Himel / So wird er sagen / Warumb habt jr denn jm nicht gegleubet? Sagen wir aber / sie war von Menschen / so fürchten wir vns fur dem volck / Denn sie hielten alle / das Johannes ein rechter Prophet were.</verse>
        <verse osisID='Mark.11.33'>Vnd sie antworten / vnd sprachen zu Jhesu / Wir wissens nicht. Vnd Jhesus antwortet / vnd sprach zu jnen / So sage ich euch auch nicht / aus waser macht ich solchs thue. Matt. 21; Luc. 20.</verse>
      </chapter>
      <chapter osisID='Mark.12'>
        <verse osisID='Mark.12.1'>VND er fieng an zu jnen durch Gleichnisse zu reden. Ein Mensch pflantzet einen Weinberg / vnd füret einen Zaun drumb / vnd grub eine Kelter / vnd bawet einen Thurn / vnd thet jn aus den Weingartnern / vnd zoch vber Land.</verse>
        <verse osisID='Mark.12.2'>Vnd sandte einen Knecht / da die zeit kam zu den Weingartnern / Das er von den Weingartnern neme von der Frucht des weinberges.</verse>
        <verse osisID='Mark.12.3'>Sie namen jn aber vnd steupten jn / vnd liessen jn leer von sich.</verse>
        <verse osisID='Mark.12.4'>Abermal sandte er zu jnen einen andern Knecht / Dem selben zeworffen sie den Kopff mit steinen / vnd liessen jn geschmecht von sich.</verse>
        <verse osisID='Mark.12.5'>Abermal sandte er einen andern / Denselben tödten sie / vnd viel andere / Etliche steupten sie / etliche tödten sie. Matt. 21; Luc. 20; Jsai. 5; Jere. 2.</verse>
        <verse osisID='Mark.12.6'>DA hatte er noch einen einigen Son / der war jm lieb / Den sandte er zum letzten auch zu jnen / vnd sprach / Sie werden sich fur meinem son schewen.</verse>
        <verse osisID='Mark.12.7'>Aber die selben Weingartner sprachen vnternander / Dis ist der Erbe / Kompt lasst vns jn tödten / so wird das Erbe vnser sein.</verse>
        <verse osisID='Mark.12.8'>Vnd sie namen jn vnd tödten jn / vnd wurffen jn her aus fur den Weinberg.</verse>
        <verse osisID='Mark.12.9'>Was wird nu der Herr des weinberges thun? Er wird komen / vnd die Weingartner vmbbringen / vnd den Weinberg andern geben.</verse>
        <verse osisID='Mark.12.10'>Habt jr auch nicht gelesen diese Schrifft? Der stein / den die Bawleute verworffen haben / der ist ein Eckstein worden.</verse>
        <verse osisID='Mark.12.11'>Von dem HERRN ist das geschehen / vnd es ist wunderbarlich fur vnsern augen.</verse>
        <verse osisID='Mark.12.12'>Vnd sie trachten darnach / wie sie jn grieffen / vnd furchten sich doch fur dem Volck / Denn sie vernamen / das er auff sie diese Gleichnisse geredt hatte / Vnd sie liessen jn / vnd giengen dauon. Psal. 118; Jesa. 28; Act. 4; Rom. 9; 1. Pet. 2.</verse>
        <verse osisID='Mark.12.13'>VND sie sandten zu jm etliche von den Phariseern vnd Herodis dienern / das sie jn fiengen in worten.</verse>
        <verse osisID='Mark.12.14'>Vnd sie kamen vnd sprachen zu jm / Meister wir wissen / das du warhafftig bist / vnd fragest nach niemand / Denn du achtest nicht das ansehen der Menschen / sondern du lerest den weg Gottes recht / Jsts recht / Das man dem Keiser zinse gebe / oder nicht? sollen wir jn geben / oder nicht geben?</verse>
        <verse osisID='Mark.12.15'>Er aber mercket jre heucheley / vnd sprach zu jnen / Was versuchet jr mich? Bringet mir einen Grosschen / das ich jn sehe.</verse>
        <verse osisID='Mark.12.16'>Vnd sie brachten jm. Da sprach er / Wes ist das Bilde vnd die vberschrifft? Sie sprachen zu jm / Des Keisers.</verse>
        <verse osisID='Mark.12.17'>Da antwortet Jhesus / vnd sprach zu jnen / So gebet dem Keiser / was des keisers ist / Vnd Gotte / was Gottes ist. Vnd sie verwunderten sich sein. Mat. 22; Luc. 20; Rom. 13.</verse>
        <verse osisID='Mark.12.18'>DA tratten die Saduceer zu jm / die da halten / Es sey keine Aufferstehung / die fragten jn / vnd sprachen /</verse>
        <verse osisID='Mark.12.19'>Meister / Moses hat vns geschrieben / Wenn jemands Bruder stirbt / vnd lesst ein Weib / vnd lesst keine Kinder / So sol sein Bruder desselbigen weib nemen / vnd seinem bruder samen erwecken.</verse>
        <verse osisID='Mark.12.20'>Nu sind sieben Brüder gewesen / Der erste nam ein weib / der starb / vnd lies keinen Samen.</verse>
        <verse osisID='Mark.12.21'>Vnd der ander nam sie / Vnd starb / vnd lies auch nicht samen. Der dritte desselbigen gleichen /</verse>
        <verse osisID='Mark.12.22'>vnd namen sie alle sieben / vnd liessen nicht samen. Zu letzt nach allen / starb das Weib auch.</verse>
        <verse osisID='Mark.12.23'>Nu in der Aufferstehung / wenn sie aufferstehen / welchs weib wird sie sein vnter jnen / Denn sieben haben sie zum weibe gehabt? Mat. 22; Luc. 20; Deut. 25.</verse>
        <verse osisID='Mark.12.24'>DA antwortet Jhesus vnd sprach zu jnen / Jsts nicht also? Jr jrret / Darumb das jr nichts wisset von der Schrifft / noch von der krafft Gottes.</verse>
        <verse osisID='Mark.12.25'>Wenn sie von den Todten aufferstehen werden / so werden sie nicht freien / noch sich freien lassen / sondern sie sind wie die Engel im Himel.</verse>
        <verse osisID='Mark.12.26'>Aber von den Todten / das sie aufferstehen werden / Habt jr nicht gelesen im buch Mosi / bey dem pusch wie Gott zu jm saget / vnd sprach / Jch bin der Gott Abraham / vnd der Gott Jsaac / vnd der Gott Jacob</verse>
        <verse osisID='Mark.12.27'>Gott aber ist nicht der Todten / sondern der Lebendigen Gott. Darumb jrret jr seer. Exod. 3.</verse>
        <verse osisID='Mark.12.28'>VND es trat zu jm der Schrifftgelerten einer / der jnen zugehöret hatte / wie sie sich mit einander befrageten / vnd sahe das er jnen fein geantwortet hatte / vnd fraget jn / Welchs ist das furnemest Gebot fur allen?</verse>
        <verse osisID='Mark.12.29'>Jhesus aber antwortet jm / Das furnemest Gebot fur allen geboten ist das / Höre Jsrael / Der HERR vnser Gott ist ein einiger Gott /</verse>
        <verse osisID='Mark.12.30'>Vnd du solt Gott deinen HERRN lieben / von gantzem hertzen / von gantzer Seele / von gantzem Gemüte vnd von allen deinen Krefften / Das ist das furnemeste Gebot.</verse>
        <verse osisID='Mark.12.31'>Vnd das ander ist jm gleich / Du solt deinen Nehesten lieben / als dich selbs. Es ist kein ander grösser Gebot / denn diese. Matt. 22; Luc. 10; Deut. 6; Luc. 10; Luc. 19; Rom. 13; Gal. 5.</verse>
        <verse osisID='Mark.12.32'>VND der Schrifftgelerter sprach zu jm / Meister / du hast warlich recht geredt / Denn es ist ein Gott / vnd ist kein ander ausser jm /</verse>
        <verse osisID='Mark.12.33'>Vnd denselbigen lieben von gantzem hertzen / von gantzem gemüte / von gantzer seele / vnd von allen krefften / Vnd lieben seinen Nehesten als sich selbs / das ist mehr denn Brandopffer vnd alle Opffer.</verse>
        <verse osisID='Mark.12.34'>Da Jhesus aber sahe / das er vernünfftiglich antwortet / sprach er zu jm / Du bist nicht ferne von dem reich Gottes. Vnd es thurste jn niemand weiter fragen. Mat. 22.</verse>
        <verse osisID='Mark.12.35'>VND Jhesus antwortet / vnd sprach / da er leret im Tempel / Wie sagen die Schrifftgelerten / Christus sey Dauids son?</verse>
        <verse osisID='Mark.12.36'>Er aber Dauid spricht / durch den heiligen Geist / Der HERR hat gesagt zu meinem Herrn / Setze dich zu meiner Rechten / Bis das ich lege deine Feinde zum schemel deiner füsse.</verse>
        <verse osisID='Mark.12.37'>Da heisst jn ja Dauid seinen Herrn / wo her ist er denn sein Son? Vnd viel Volcks höret jn gerne. Luc. 20; Psal. 110; Matt. 23.</verse>
        <verse osisID='Mark.12.38'>VND er leret sie / vnd sprach zu jnen / Sehet euch fur / fur den Schrifftgelerten die in langen Kleidern gehen / vnd lassen sich gerne auff dem Marckte grüssen /</verse>
        <verse osisID='Mark.12.39'>vnd sitzen gerne oben an in den Schulen / vnd vber tisch im Abendmal /</verse>
        <verse osisID='Mark.12.40'>Sie fressen der Widwen heuser / vnd wenden langes Gebet fur / Dieselben werden deste mehr verdamnis empfahen. Luc. 11; Luc. 20; Luc. 21.</verse>
        <verse osisID='Mark.12.41'>VND Jhesus setzet sich gegen den Gotteskasten / vnd schawet / wie das volck Geld einlegte in den Gotteskasten / Vnd viel Reichen legten viel ein.</verse>
        <verse osisID='Mark.12.42'>Vnd es kam eine arme Widwe / vnd legte zwey Scherfflin ein / die machen einen Heller.</verse>
        <verse osisID='Mark.12.43'>Vnd er rieff seine Jünger zu sich / vnd sprach zu jnen / Warlich / Jch sage euch / diese arme Widwe hat mehr in den Gotteskasten gelegt / denn alle die eingelegt haben.</verse>
        <verse osisID='Mark.12.44'>Denn sie haben alle von jrem vbrigen eingelegt / Diese aber hat von jrem armut alles was sie hat / jre gantze Narung eingelegt.</verse>
      </chapter>
      <chapter osisID='Mark.13'>
        <verse osisID='Mark.13.1'>VND da er aus dem Tempel gieng / sprach zu jm seiner Jünger einer / Meister / sihe / welche steine / vnd welch ein Baw ist das?</verse>
        <verse osisID='Mark.13.2'>Vnd Jhesus antwortet / vnd sprach zu jm / Sihestu wol allen diesen grossen baw? Nicht ein Stein wird auff dem andern bleiben / der nicht zubrochen werde. Mat. 24; Luc. 21; Luc. 19.</verse>
        <verse osisID='Mark.13.3'>VND da er auff dem Oleberge sass gegen dem Tempel / fragten jn besonders Petrus vnd Jacobus vnd Johannes vnd Andreas /</verse>
        <verse osisID='Mark.13.4'>Sage vns / Wenn wird das alles geschehen? Vnd was wird das Zeichen sein / wenn das alles sol volendet werden?</verse>
        <verse osisID='Mark.13.5'>Jhesus antwortet jnen / vnd fieng an zu sagen / Sehet zu / das euch nicht jemand verfüre /</verse>
        <verse osisID='Mark.13.6'>Denn es werden viel komen vnter meinem Namen / vnd sagen / Jch bin Christus / Vnd werden viel verfüren.</verse>
        <verse osisID='Mark.13.7'>WEnn jr aber hören werdet von Kriegen / vnd kriegs geschrey / So fürchtet euch nicht / denn es mus also geschehen / Aber das ende ist noch nicht da.</verse>
        <verse osisID='Mark.13.8'>Es wird sich ein Volck vber das ander empören / vnd ein Königreich vber das ander. Vnd werden geschehen Erdbeben hin vnd wider / vnd wird sein Thewrezeit vnd schrecken / Das ist der Not anfang.</verse>
        <verse osisID='Mark.13.9'>JR aber sehet euch fur / Denn sie werden euch vberantworten fur die Ratheuser vnd Schulen / Vnd jr müsset gesteupet werden / vnd fur Fürsten vnd Könige müsset jr gefüret werden / vmb meinen willen / zu einem zeugnis vber sie.</verse>
        <verse osisID='Mark.13.10'>Vnd das Euangelium mus zuuor geprediget werden / vnter alle Völcker. Matt. 10; Luc. 21; Mat. 24.</verse>
        <verse osisID='Mark.13.11'>WEnn sie euch nu füren vnd vberantworten werden / So sorget nicht was jr reden solt / vnd bedencket auch nicht zuuor / Sondern was euch zu derselbigen stunde gegeben wird / das redet / Denn jr seids nicht die da reden / sondern der heilige Geist.</verse>
        <verse osisID='Mark.13.12'>Es wird aber vberantworten ein Bruder den andern zum tode / vnd der Vater den Son / vnd die Kinder werden sich empören wider die Eltern / vnd werden sie helffen tödten.</verse>
        <verse osisID='Mark.13.13'>Vnd werdet gehasset sein von jederman / vmb meines Namens willen. Wer aber beharret bis an das ende / der wird selig.</verse>
        <verse osisID='Mark.13.14'>WEnn jr aber sehen werdet den Grewel der verwüstung / von dem der Prophet Daniel gesagt hat / das er stehet / da er nicht sol (Wer es lieset / der verneme es) Als denn wer in Judea ist / der fliehe auff die Berge.</verse>
        <verse osisID='Mark.13.15'>Vnd wer auff dem Dache ist / der steige nicht ernider ins Haus / vnd kome nicht drein etwas zu holen aus seinem hause.</verse>
        <verse osisID='Mark.13.16'>Vnd wer auff dem Felde ist / der wende sich nicht vmb / seine Kleider zu holen.</verse>
        <verse osisID='Mark.13.17'>Weh aber den Schwangern vnd Seugern zu der zeit.</verse>
        <verse osisID='Mark.13.18'>Bittet aber / das ewre Flucht nicht geschehe im winter.</verse>
        <verse osisID='Mark.13.19'>Denn in diesen tagen werden solche Trübsal sein / als sie nie gewesen sind bis her / vom anfang der Creaturen / die Gott geschaffen hat / vnd als auch nicht werden wird.</verse>
        <verse osisID='Mark.13.20'>Vnd so der HERR diese tage nicht verkürtzt hette / würde kein Mensch selig / Aber vmb der Ausserweleten willen / die er ausserwelet hat / hat er diese tage verkürtzt. Mat. 24; Luc. 21; Dan. 9.</verse>
        <verse osisID='Mark.13.21'>WEnn nu jemand zu der zeit wird zu euch sagen / Sihe / Hie ist Christus / sihe / da ist er / So gleubet nicht.</verse>
        <verse osisID='Mark.13.22'>Denn es werden sich erheben falsche Christi / vnd falsche Propheten / die Zeichen vnd Wunder thun / Das sie auch die Ausserweleten verfüren / so es müglich were.</verse>
        <verse osisID='Mark.13.23'>Jr aber sehet euch für / Sihe / Jch habs euch alles zuuor gesagt. Mat. 24; Luc. 17.</verse>
        <verse osisID='Mark.13.24'>ABer zu der zeit / nach diesem trübsal / werden Sonne vnd Mond jren schein verlieren /</verse>
        <verse osisID='Mark.13.25'>vnd die Sterne werden vom Himel fallen / vnd die Kreffte der Himel werden sich bewegen.</verse>
        <verse osisID='Mark.13.26'>Vnd denn werden sie sehen des menschen Son komen in den wolcken / mit grosser Krafft vnd Herrligkeit.</verse>
        <verse osisID='Mark.13.27'>Vnd denn wird er seine Engel senden / vnd wird versamlen seine Ausserweleten / von den vier Winden / von dem ende der Erden / bis zum ende der Himel. Mat. 24; Luc. 21.</verse>
        <verse osisID='Mark.13.28'>AN dem Feigenbawm lernet ein Gleichnis / Wenn jtzt seine Zweige safftig werden / vnd Bletter gewinnet / So wisset jr / das der Sommer nahe ist.</verse>
        <verse osisID='Mark.13.29'>Also auch / wenn jr sehet / das solchs geschicht / So wisset / das es nahe fur der thür ist.</verse>
        <verse osisID='Mark.13.30'>Warlich / Jch sage euch / Dis geschlecht wird nicht vergehen / bis das dis alles geschehe.</verse>
        <verse osisID='Mark.13.31'>Himel vnd Erden werden vergehen / Meine wort aber werden nicht vergehen.</verse>
        <verse osisID='Mark.13.32'>Von dem Tage aber vnd der stunde weis niemand / auch die Engel nicht im Himel / auch der Son nicht / sondern allein der Vater.</verse>
        <verse osisID='Mark.13.33'>SEhet zu / wachet vnd betet / Denn jr wisset nicht / wenn es zeit ist.</verse>
        <verse osisID='Mark.13.34'>Gleich als ein Mensch / der vber Land zoch / vnd lies sein Haus / vnd gab seinen Knechten macht / einem jglichen sein werck / vnd gebot dem Thurhüter / er solt wachen.</verse>
        <verse osisID='Mark.13.35'>So wachet nu / Denn jr wisset nicht / wenn der Herr des hauses kompt / Ob er kompt am Abend / oder zu Mitternacht oder vmb den Hanenschrey / oder des Morgens /</verse>
        <verse osisID='Mark.13.36'>Auff das er nicht schnelle kome / vnd finde euch schlaffend.</verse>
        <verse osisID='Mark.13.37'>Was ich aber euch sage / das sage ich allen / Wachet. Mat. 25; Luc. 19.</verse>
      </chapter>
      <chapter osisID='Mark.14'>
        <verse osisID='Mark.14.1'>VND nach zween tagen war Ostern / vnd die tage der Süssenbrot. Vnd die Hohenpriester vnd Schrifftgelerten suchten / wie sie jn mit listen grieffen / vnd tödten.</verse>
        <verse osisID='Mark.14.2'>Sie sprachen aber / Ja nicht auff das Fest / Das nicht ein Auffrhur im Volck werde. Mat. 26; Luc. 22.</verse>
        <verse osisID='Mark.14.3'>VND da er zu Bethanien war in Simonis des Aussetzigen hause / vnd sas zu tisch / Da kam ein Weib / die hatte ein glas mit vngefelschtem vnd köstlichem Nardenwasser / vnd sie zubrach das glas / vnd gos es auff sein Heubt.</verse>
        <verse osisID='Mark.14.4'>Da waren etliche / die wurden vnwillig / vnd sprachen / Was sol doch dieser vnrat?</verse>
        <verse osisID='Mark.14.5'>Man künd das Wasser mehr denn vmb drey hundert GrosschenDieser grosschen einer / würde bey vns machen / fast dreissig Meissnische lawenpfennig oder drithalben vnser grosschen. verkaufft haben / vnd dasselb den Armen geben. Vnd murreten vber sie. Joh. 12.</verse>
        <verse osisID='Mark.14.6'>JHesus aber sprach / Lasset sie mit frieden / was bekümmert jr sie? Sie hat ein gut werck an mir gethan.</verse>
        <verse osisID='Mark.14.7'>Jr habt alle zeit Armen bey euch / vnd wenn jr wolt könnet jr jnen guts thun / Mich aber habt jr nicht allezeit.</verse>
        <verse osisID='Mark.14.8'>Sie hat gethan / was sie kund / Sie ist zuuor komen meinen Leichnam zusalben zu meinem begrebnis.</verse>
        <verse osisID='Mark.14.9'>Warlich ich sage euch / wo dis Euangelium geprediget wird in aller Welt / Da wird man auch das sagen zu jrem Gedechtnis / das sie jtzt gethan hat.</verse>
        <verse osisID='Mark.14.10'>VND Judas Jscharioth / einer von den Zwelffen / gieng hin zu den Hohenpriestern / das er jn verrhiete.</verse>
        <verse osisID='Mark.14.11'>Da sie das höreten / wurden sie fro / vnd verhiessen jm das Geld zu geben. Vnd er suchete / wie er jn füglich verrhiete. Mat. 26; Luc. 22.</verse>
        <verse osisID='Mark.14.12'>Vnd am ersten tage der süssenbrot / da man das Osterlamb opfferte / sprachen seine Jünger zu jm / Wo wiltu / das wir hin gehen vnd bereiten / das du das Osterlamb essest?</verse>
        <verse osisID='Mark.14.13'>Vnd er sandte seiner Jünger zween / vnd sprach zu jnen / Gehet hin in die Stad / vnd es wird euch ein Mensch begegen / der tregt einen Krug mit wasser / folget jm nach /</verse>
        <verse osisID='Mark.14.14'>Vnd wo er eingehet / da sprechet zu dem Hauswirte / Der Meister lesset dir sagen / Wo ist das Gasthaus / darinne ich das Osterlamb esse mit meinen Jüngern?</verse>
        <verse osisID='Mark.14.15'>Vnd er wird euch einen grossen Saal zeigen / der gepflastert vnd bereit ist / Daselbs richtet fur vns zu.</verse>
        <verse osisID='Mark.14.16'>Vnd die Jünger giengen aus / vnd kamen in die Stad / vnd fundens / wie er jnen gesagt hatte / Vnd bereiteten das Osterlamb.</verse>
        <verse osisID='Mark.14.17'>AM abend aber kam er mit den Zwelffen.</verse>
        <verse osisID='Mark.14.18'>Vnd als sie zu tische sassen vnd assen / sprach Jhesus / Warlich / Jch sage euch / Einer vnter euch / der mit mir isset / wird mich verrhaten.</verse>
        <verse osisID='Mark.14.19'>Vnd sie wurden trawrig / vnd sagten zu jm / einer nach dem andern / Bin ichs? Vnd der ander / Bin ichs?</verse>
        <verse osisID='Mark.14.20'>Er antwortet / vnd sprach zu jnen / Einer aus den Zwelffen / der mit mir in die Schüssel tauchet.</verse>
        <verse osisID='Mark.14.21'>Zwar des menschen Son gehet hin / wie von jm geschrieben stehet. Weh aber dem Menschen / durch welchen des menschen Son verrhaten wird / Es were dem selben Menschen besser / das er nie geborn were. Mat. 26; Luc. 22.</verse>
        <verse osisID='Mark.14.22'>VND in dem sie assen / Nam Jhesus das Brot / dancket / vnd brachs / vnd gabs jnen / vnd sprach / Nemet / esset / Das ist mein Leib.</verse>
        <verse osisID='Mark.14.23'>Vnd nam den Kelch / vnd dancket / vnd gab jnen den / Vnd sie truncken alle draus /</verse>
        <verse osisID='Mark.14.24'>Vnd er sprach zu jnen / Das ist mein Blut / des newen Testaments / das fur viele vergossen wird.</verse>
        <verse osisID='Mark.14.25'>Warlich / Jch sage euch / das ich hinfurt nicht trincken werde vom gewechse des Weinstocks / bis auff den tag / da ichs newe trincke / in dem reich Gottes. 1. Cor. 11.</verse>
        <verse osisID='Mark.14.26'>Vnd da sie pen lobgesang gesprochen hatten / giengen sie hin aus an den Oleberg.</verse>
        <verse osisID='Mark.14.27'>Vnd Jhesus sprach zu jnen / Jr werdet euch in dieser nacht alle an mir ergern / Denn es stehet geschrieben / Jch werde den Hirten schlahen / vnd die Schafe werden sich zurstrewen.</verse>
        <verse osisID='Mark.14.28'>Aber nach dem ich aufferstehe / wil ich fur euch hin gehen in Galilean.</verse>
        <verse osisID='Mark.14.29'>Petrus aber saget zu jm / Vnd wenn sie sich alle ergerten / So wolte doch ich mich nicht ergern.</verse>
        <verse osisID='Mark.14.30'>Vnd Jhesus sprach zu jm / Warlich ich sage dir / Heute / in dieser nacht / ehe denn der Hane zweymal krehet / wirstu mich drey mal verleugnen.</verse>
        <verse osisID='Mark.14.31'>Er aber redete noch weiter / Ja wenn ich mit dir auch sterben müste / wolt ich dich nicht verleugnen. Desselbigen gleichen sagten sie alle. Mat. 26; Luc. 22; Zach. 13; Joh. 18.</verse>
        <verse osisID='Mark.14.32'>VND sie kamen zu dem Hofe / mit namen Gethsemane / Vnd er sprach zu seinen Jüngern / setzet euch hie bis ich hingehe / vnd bete.</verse>
        <verse osisID='Mark.14.33'>Vnd nam zu sich Petrum vnd Jacobum vnd Johannem / Vnd fieng an zu zittern vnd zu zagen /</verse>
        <verse osisID='Mark.14.34'>vnd sprach zu jnen / Meine Seele ist betrübt / bis an den tod / Enthaltet euch hie vnd wachet.</verse>
        <verse osisID='Mark.14.35'>Vnd gieng ein wenig furbas / fiel auff die erden / vnd betet / Das / so es müglich were / die stunde fur vbergienge /</verse>
        <verse osisID='Mark.14.36'>vnd sprach / Abba / mein Vater / Es ist dir alles müglich / vberhebe mich dieses Kelchs. Doch nicht was ich wil / sondern was du wilt.</verse>
        <verse osisID='Mark.14.37'>Vnd kam vnd fand sie schlaffend. Vnd sprach zu Petro / Simon schleffestu? Vermöchtestu nicht eine stunde zu wachen?</verse>
        <verse osisID='Mark.14.38'>Wachet vnd betet / das jr nicht in versuchung fallet. Der Geist ist willig / Aber das fleisch ist schwach. Mat. 26; Luc. 22.</verse>
        <verse osisID='Mark.14.39'>VND gieng wider hin / vnd betet / vnd sprach die selbigen wort.</verse>
        <verse osisID='Mark.14.40'>Vnd kam wider / vnd fand sie abermal schlaffend / Denn jr augen waren vol schlaffs vnd wusten nicht / was sie jm antworten.</verse>
        <verse osisID='Mark.14.41'>Vnd er kam zum dritten mal / vnd sprach zu jnen / Ah wolt jr nu schlaffen vnd rugen? Es ist gnug. Die stunde ist komen / Sihe / des menschen Son wird vberantwortet in der Sünder hende /</verse>
        <verse osisID='Mark.14.42'>Stehet auff / lasst vns gehen. Sihe / der mich verrhet / ist nahe.</verse>
        <verse osisID='Mark.14.43'>VND als bald / da er noch redet / kam erzu Judas der Zwelffen einer / vnd eine grosse Schar mit jm / mit schwerten vnd mit stangen / von den Hohenpriestern vnd Schrifftgelerten vnd Eltesten.</verse>
        <verse osisID='Mark.14.44'>Vnd der Verrheter hatte jnen ein Zeichen gegeben / vnd gesagt / Welchen ich küssen werde / der ists / den greiffet / vnd füret jn gewis.</verse>
        <verse osisID='Mark.14.45'>Vnd da er kam / trat er bald zu jm / vnd sprach zu jm / Rabbi / Rabbi / vnd küsset in.</verse>
        <verse osisID='Mark.14.46'>Die aber legten jre hende an jn / vnd grieffen jn. Mat. 26; Luc. 22; Joh. 18.</verse>
        <verse osisID='Mark.14.47'>EJner aber von denen / die da bey stunden / zoch sein Schwert aus / vnd schlug des Hohenpriesters knecht / vnd hieb jm ein Ohre ab.</verse>
        <verse osisID='Mark.14.48'>Vnd Jhesus antwortet / vnd sprach zu jnen / Jr seid ausgegangen / als zu einem Mörder / mit schwerten vnd mit stangen / mich zu fahen /</verse>
        <verse osisID='Mark.14.49'>Jch bin teglich bey euch im Tempel gewesen / vnd habe geleret / vnd jr habt mich nicht gegriffen / Aber auff das die Schrifft erfüllet werde.</verse>
        <verse osisID='Mark.14.50'>VND die Jünger verliessen jn alle / vnd flohen /</verse>
        <verse osisID='Mark.14.51'>Vnd es war ein Jüngling / der folgete jm nach / der war mit Linwand bekleidet auff der blossen haut / vnd die Jünglinge grieffen jn.</verse>
        <verse osisID='Mark.14.52'>Er aber lies den Linwand faren / vnd flohe blos von jnen.</verse>
        <verse osisID='Mark.14.53'>Vnd sie füreten jhesum zu dem hohenpriester / da hin zusamen komen waren alle Hohepriester vnd Eltesten vnd Schrifftgelerten.</verse>
        <verse osisID='Mark.14.54'>Petrus aber folgete jm nach von fernen / bis hin ein in des Hohenpriesters Pallast / Vnd er war da / vnd sas bey den Knechten / vnd wermete sich bey dem liecht. Mat. 26; Luc. 22; Joh. 18.</verse>
        <verse osisID='Mark.14.55'>ABer die Hohenpriester vnd der gantze Rat / suchten Zeugnis wider Jhesum / auff das sie jn zum Tode brechten / Vnd funden nichts.</verse>
        <verse osisID='Mark.14.56'>Viel gaben falsch Zeugnis wider jn / Aber jr Zeugnis stimmete nicht vber ein.</verse>
        <verse osisID='Mark.14.57'>Vnd etliche stunden auff / vnd gaben falsch Zeugnis wider jn / vnd sprachen /</verse>
        <verse osisID='Mark.14.58'>Wir haben gehöret das er saget / Jch wil den Tempel / der mit henden gemacht ist / abbrechen / vnd in dreien tagen einen andern bawen / der nicht mit henden gemacht sey.</verse>
        <verse osisID='Mark.14.59'>Aber jr zeugnis stimmete noch nicht vber ein. Joh. 2.</verse>
        <verse osisID='Mark.14.60'>VNd der Hohepriester stund auff vnter sie / vnd fragete Jhesum / vnd sprach Antwortestu nichts zu dem / das diese wider dich zeugen?</verse>
        <verse osisID='Mark.14.61'>Er aber schweig stille / vnd antwortet nichts. Da fragete jn der Hohepriester abermal / vnd sprach zu jm / Bistu Christus der Son des Hochgelobten?</verse>
        <verse osisID='Mark.14.62'>Jhesus aber sprach Jch bins / Vnd jr werdet sehen des menschen Son sitzen zur rechten Hand der Krafft / vnd komen mit des Himels wolcken.</verse>
        <verse osisID='Mark.14.63'>Da zureis der Hohepriester seinen Rock vnd sprach / was dürffen wir weiter Zeugen?</verse>
        <verse osisID='Mark.14.64'>Jr habt gehöret die Gotteslesterung. Was düncket euch? Sie aber verdampten jn alle / das er des Todes schüldig were.</verse>
        <verse osisID='Mark.14.65'>Da fiengen an etliche jn zu verspeien / vnd verdecken sein Angesichte / vnd mit feusten schlahen / vnd zu jm sagen / Weissage vns / Vnd die Knechte schlugen jn ins Angesichte.</verse>
        <verse osisID='Mark.14.66'>VND Petrus war da nidden im Pallast / Da kam des Hohenpriesters Megde eine /</verse>
        <verse osisID='Mark.14.67'>vnd da sie sahe Petrum sich wermen / schawet sie jn an / vnd sprach / Vnd du warest auch mit Jhesu von Nazareth.</verse>
        <verse osisID='Mark.14.68'>Er leugnet aber vnd sprach / Jch kenne jn nicht / weis auch nicht was du sagest. Vnd er gieng hinaus in den Vorhoff / vnd der Han krehet.</verse>
        <verse osisID='Mark.14.69'>Vnd die Magd sahe jn / vnd hub aber mal an zu sagen denen die da bey stunden / Dieser ist der einer.</verse>
        <verse osisID='Mark.14.70'>Vnd er leugnet abermal. Vnd nach einer kleinen weile sprachen abermal zu Petro / die da bey stunden / Warlich du bist der einer / Denn du bist ein Galileer / vnd deine Sprache lautet gleich also.</verse>
        <verse osisID='Mark.14.71'>Er aber fieng an sich zu verfluchen vnd schweren / Jch kenne des Menschen nicht / von dem jr saget.</verse>
        <verse osisID='Mark.14.72'>Vnd der Han krehet zum andernmal / Da gedachte Petrus an das wort / das Jhesus zu jm sagte / Ehe der Hane zweymal krehet / wirstu mich drey mal verleugnen. Vnd er hub an zu weinen. Mat. 26; Luc. 22; Joh. 18.</verse>
      </chapter>
      <chapter osisID='Mark.15'>
        <verse osisID='Mark.15.1'>VND bald am morgen / hielten die Hohenpriester einen Rat mit den Eltesten vnd Schrifftgelerten / da zu der gantze Rat / Vnd bunden Jhesum / vnd füreten jn hin / vnd vberantworten jn Pilato.</verse>
        <verse osisID='Mark.15.2'>Vnd Pilatus fraget jn / Bistu ein König der Jüden? Er antwortet aber / vnd sprach zu jm / Du sagests.</verse>
        <verse osisID='Mark.15.3'>Vnd die Hohenpriester beschüldigeten jn hart.</verse>
        <verse osisID='Mark.15.4'>Pilatus aber fragte jn abermal / vnd sprach / Antwortestu nichts? Sihe / Wie hart sie dich verklagen.</verse>
        <verse osisID='Mark.15.5'>Jhesus aber antwortet nichts mehr also / das sich auch Pilatus verwunderte. Mat. 27; Luc. 23; Joh. 18.</verse>
        <verse osisID='Mark.15.6'>ER pflegte aber jnen auff das Osterfest einen Gefangen los zu geben / welchen sie begerten.</verse>
        <verse osisID='Mark.15.7'>Es war aber einer / genant Barrabas / gefangen mit den Auffrhürischen / die im auffrhur einen Mord begangen hatten.</verse>
        <verse osisID='Mark.15.8'>Vnd das Volck gieng hin auff / vnd bat / das er thet / wie er pfleget.</verse>
        <verse osisID='Mark.15.9'>Pilatus aber antwortet jnen / Wolt jr / das ich euch den KönigHönisch redet Pilatus / Als solt er sagen / Klaget jr das dieser armer Mensch König sey / so seid jr toll vnd töricht. Vt sup. Matth. 27 Qui dicitur Christus. der Jüden los gebe?</verse>
        <verse osisID='Mark.15.10'>Denn er wuste / das jn die Hohenpriester aus Neid vberantwortet hatten.</verse>
        <verse osisID='Mark.15.11'>Aber die Hohenpriester reitzeten das volck / Das er jnen viel lieber den Barrabam los gebe.</verse>
        <verse osisID='Mark.15.12'>Pilatus aber antwortet widerumb / vnd sprach zu jnen / Was wolt jr denn / das ich thue / dem / den jr schüldiget / Er sey ein König der Jüden?</verse>
        <verse osisID='Mark.15.13'>Sie schrien abermal / Creutzige jn.</verse>
        <verse osisID='Mark.15.14'>Pilatus aber sprach zu jnen / Was hat er vbels gethan? Aber sie schrien noch viel mehr / Creutzige jn.</verse>
        <verse osisID='Mark.15.15'>Pilatus aber gedachte dem Volck gnug zu thun / vnd gab jnen Barrabam los / Vnd vberantwortet jnen Jhesum / das er gegeisselt vnd gecreutziget würde.</verse>
        <verse osisID='Mark.15.16'>DJe Kriegsknechte aber füreten jn hin ein in das Richthaus / vnd rieffen zusamen die gantze Schar.</verse>
        <verse osisID='Mark.15.17'>Vnd zogen jm ein Purpur an / vnd flochten eine dörne Krone / vnd setzten sie jm auff /</verse>
        <verse osisID='Mark.15.18'>vnd fiengen an jn zugrüssen / Gegrüsset seiestu der Jüden König.</verse>
        <verse osisID='Mark.15.19'>Vnd schlugen jm das Heubt mit dem Rhor / vnd verspeieten jn / vnd fielen auff die Knie / vnd beteten jn an. Mat. 27; Luc. 23; Joh. 18.</verse>
        <verse osisID='Mark.15.20'>Vnd da sie jn verspottet hatten / zogen sie jm die Purpur aus / vnd zogen jm seine eigene Kleider an / vnd füreten jn aus / das sie jn creutzigten.</verse>
        <verse osisID='Mark.15.21'>VND zwungen einen / der fur vbergieng / mit namen Simon von Kyrene / der vom felde kam (der ein vater war Alexandri vnd Ruffi) das er jm das Creutz trüge.</verse>
        <verse osisID='Mark.15.22'>Vnd sie brachten jn an die stet Golgatha / das ist verdolmetscht / Scheddelstet /</verse>
        <verse osisID='Mark.15.23'>Vnd sie gaben jm Myrrhen im Wein zu trincken / vnd nams nicht zu sich.</verse>
        <verse osisID='Mark.15.24'>VND da sie jn gecreutziget hatten / teileten sie seine Kleider / vnd worffen das Los drumb / welcher was vberkeme.</verse>
        <verse osisID='Mark.15.25'>Vnd es war vmb die dritte stundeDas ist / Sie fiengen an zu handeln das er gecreuzigt würde / Aber vmb die sechste stunde ist er gecreutziget / wie die andern Euangelisten schreiben. Es meinen aber etliche / der Text sey hie durch die Schreiber verruckt / das an stat des buchstaben s (welcher im Griechischen sechs bedeut) sey der buchstabe g (welcher drey bedeut) weil sie einander nicht fast vngleich sind. / da sie jn creutzigten.</verse>
        <verse osisID='Mark.15.26'>Vnd es war oben vber jn geschrieben / was man jm schuld gab / nemlich / Ein König der Jüden.</verse>
        <verse osisID='Mark.15.27'>Vnd sie creutzigeten mit jm zween Mörder / einen zu seiner rechten / vnd einen zur lincken.</verse>
        <verse osisID='Mark.15.28'>Da ward die Schrifft erfüllet die da sagt / Er ist vnter die Vbeltheter gerechnet. Jesa. 53.</verse>
        <verse osisID='Mark.15.29'>VND die fur vbergiengen / lesterten jn / vnd schüttelten jre Heubte / vnd sprachen / Pfu dich / wie fein zubrichestu den Tempel / vnd bawest jn in dreien tagen.</verse>
        <verse osisID='Mark.15.30'>Hilff dir nu selber / vnd steige er ab vom creutze.</verse>
        <verse osisID='Mark.15.31'>Desselbigen gleichen die Hohenpriester verspotteten jn vnternander / sampt den Schrifftgelerten vnd sprachen / Er hat andern geholffen / vnd kan jm selber nicht helffen.</verse>
        <verse osisID='Mark.15.32'>Jst er Christus / vnd König in Jsrael / so steige er nu vom Creutze / das wir sehen vnd gleuben. Vnd die mit jm gecreutziget waren / schmeheten jn auch. Mat. 27; Luc. 23.</verse>
        <verse osisID='Mark.15.33'>VND nach der sechsten stunde / ward ein Finsternis vber das gantze Land bis vmb die neunde stunde.</verse>
        <verse osisID='Mark.15.34'>Vnd vmb die neunde stunde / rieff Jhesus laut / vnd sprach / Eli / Eli / lama asabthani? Das ist verdolmetscht / Mein Gott / mein Gott / warumb hastu mich verlassen?</verse>
        <verse osisID='Mark.15.35'>Vnd etliche die da bey stunden / da sie das höreten / sprachen sie / Sihe er ruffet dem Elias.</verse>
        <verse osisID='Mark.15.36'>Da lieff einer / vnd füllet einen Schwam mit Essig / vnd stecket jn auff ein Rhor / vnd trencket jn / vnd sprach / Halt / lasst sehen / Ob Elias kome / vnd jn er ab neme /</verse>
        <verse osisID='Mark.15.37'>Aber Jhesus schrey laut / vnd verschied. Psal. 22.</verse>
        <verse osisID='Mark.15.38'>VND der Furhang im Tempel zu reis in zwey stück / von oben an / bis vnten aus.</verse>
        <verse osisID='Mark.15.39'>Der Heubtman aber der da bey stund gegen jm vber / vnd sahe / das er mit solchem geschrey verschied / sprach er / Warlich dieser Mensch ist Gottes Son gewesen. Mat. 27; Mat. 23; Joh. 19.</verse>
        <verse osisID='Mark.15.40'>VND es waren auch Weiber da / die von ferne solches schaweten. Vnter welchen war Maria Magdalena / vnd Maria des kleinen Jacobs vnd Joses mutter / vnd Salome /</verse>
        <verse osisID='Mark.15.41'>Die jm auch nachgefolget / da er in Galilea war / vnd gedienet hatten / vnd viel andere / die mit jm hin auff gen Jerusalem gegangen waren.</verse>
        <verse osisID='Mark.15.42'>Vnd am abend / dieweil es der rüstag war / welcher ist der Vorsabbath /</verse>
        <verse osisID='Mark.15.43'>kam Joseph von Arimathia / ein erbarer Ratsherr / welcher auch auff das reich Gottes wartet. Der wagts / vnd gieng hin ein zu Pilato / vnd bat vmb den leichnam Jhesu.</verse>
        <verse osisID='Mark.15.44'>Pilatus aber verwunderte sich / das er schon tod war. Vnd rieff dem Heubtman / vnd fraget jn / Ob er lengest gestorben were?</verse>
        <verse osisID='Mark.15.45'>Vnd als ers erkundet von dem Heubtman / gab er Joseph den Leichnam.</verse>
        <verse osisID='Mark.15.46'>Vnd er kauffte eine Linwad / vnd nam jn abe / vnd wickelt jn in die Linwad / vnd legte jn in ein Grab / das war in einen Fels gehawen / Vnd weltzet einen Stein fur des grabs thür.</verse>
        <verse osisID='Mark.15.47'>Aber Maria Magdalena / vnd Maria Joses schaweten zu / wo er hin gelegt ward.</verse>
      </chapter>
      <chapter osisID='Mark.16'>
        <verse osisID='Mark.16.1'>VND da der Sabbath vergangen war / kaufften Maria Magdalena / vnd Maria Jacobi vnd Salome specerey / auff das sie kemen / vnd salbeten jn.</verse>
        <verse osisID='Mark.16.2'>Vnd sie kamen zum Grabe an einem Sabbather seer früe / da die Sonne auffgieng.</verse>
        <verse osisID='Mark.16.3'>Vnd sie sprachen vnternander / Wer waltzet vns den stein von des Grabs thür?</verse>
        <verse osisID='Mark.16.4'>Vnd sie sahen dahin / vnd wurden gewar / das der Stein abgeweltzet war / Denn er war seer gros. Mat. 28; Luc. 24; Joh. 20.</verse>
        <verse osisID='Mark.16.5'>VND sie giengen hin ein in das Grab / vnd sahen einen Jüngling zur rechten hand sitzen / der hatte ein lang weis Kleid an / vnd sie entsatzten sich.</verse>
        <verse osisID='Mark.16.6'>Er aber sprach zu jnen / Entsetzet euch nicht. Jr suchet Jhesum von Nazareth den gecreutzigten / Er ist aufferstanden / vnd ist nicht hie / Sihe da / die Stete / da sie jn hin legten.</verse>
        <verse osisID='Mark.16.7'>Gehet aber hin / vnd sagts seinen Jüngern / vnd Petro / Das er fur euch hingehen wird in Galilea / Da werdet jr jn sehen / wie er euch gesagt hat.</verse>
        <verse osisID='Mark.16.8'>Vnd sie giengen schnelle eraus / vnd flohen von dem Grabe / Denn es war sie zittern vnd entsetzen ankomen / Vnd sagten niemand nichts / Denn sie furchten sich.</verse>
        <verse osisID='Mark.16.9'>JHesus aber / da er aufferstanden war / früe am ersten tage der Sabbather / erschein er am ersten der Maria Magdalene / Von welcher er sieben Teufel ausgetrieben hatte.</verse>
        <verse osisID='Mark.16.10'>Vnd sie gieng hin / vnd verkündigets denen / die mit jm gewesen waren / die da leide trugen vnd weineten.</verse>
        <verse osisID='Mark.16.11'>Vnd dieselbigen / da sie höreten / das er lebete / vnd were jr erschienen / gleubten sie nicht.</verse>
        <verse osisID='Mark.16.12'>Darnach / da Zween aus jnen wandelten / offenbart er sich vnter einer andern gestalt / da sie auffs Feld giengen.</verse>
        <verse osisID='Mark.16.13'>Vnd die selbigen giengen auch hin / vnd verkündigeten das den andern / Den gleubten sie auch nicht.</verse>
        <verse osisID='Mark.16.14'>ZV letzt / da die Eilffe zu tisch sassen / offenbart er sich / Vnd schalt jren vnglauben / vnd jres hertzen hertigkeit / Das sie nicht gegleubt hatten / denen / die jn gesehen hatten aufferstanden.</verse>
        <verse osisID='Mark.16.15'>Vnd sprach zu jnen / Gehet hin in alle Welt / vnd prediget das Euangelium aller Creaturn.</verse>
        <verse osisID='Mark.16.16'>Wer da gleubet vnd getaufft wird / Der wird selig werden / Wer aber nicht gleubet / Der wird verdampt werden. Luc. 24.</verse>
        <verse osisID='Mark.16.17'>DJe Zeichen aber / die da folgen werden / denen / die da gleuben / sind die / Jn meinem Namen werden sie Teufel austreiben. Mit newen Zungen reden.</verse>
        <verse osisID='Mark.16.18'>Schlangen vertreiben. Vnd so sie etwas tödlichs trincken / wirds jnen nicht schaden. Auff die Kranken werden sie die Hende legen / so wirds besser mit jnen werden.</verse>
        <verse osisID='Mark.16.19'>VND der HErr / nach dem er mit jnen geredt hatte / ward er auffgehaben gen Himel / Vnd sitzet zur rechten hand Gottes.</verse>
        <verse osisID='Mark.16.20'>Sie aber giengen aus / vnd predigten an allen Ortern / Vnd der HErr wirckte mit jnen / vnd bekrefftiget das Wort / durch mitfolgende Zeichen. - Ende des Euangeli Sanct Marcus.</verse>
      </chapter>
    </div></osisText>
</osis>