<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Num'>
      <chapter osisID='Num.1'>
        <verse osisID='Num.1.1'>VND der HERR redet mit Mose in der wüsten Sinai / in der Hütten des Stiffts am ersten tage des andern monden / im andern jar / da sie aus Egyptenland gegangen waren / vnd sprach.</verse>
        <verse osisID='Num.1.2'>Nemet die Summa der gantzen Gemeine der kinder Jsrael / nach jren Geschlechten / vnd jrer Veter heuser vnd namen / Alles was nemlich ist von heubt zu heubt /</verse>
        <verse osisID='Num.1.3'>von zwenzig jaren an vnd drüber / was ins Heer zu ziehen taug in Jsrael / Vnd solt sie zelen nach jren Heeren / du vnd Aaron /</verse>
        <verse osisID='Num.1.4'>vnd solt zu euch nemen ja vom Geschlecht einen Heubtman vber seins Vaters haus.</verse>
        <verse osisID='Num.1.5'>DJS sind aber die namen der Heubtleute / die neben euch stehen sollen. Von Ruben sey Elizur der son Zedeur.</verse>
        <verse osisID='Num.1.6'>Von Simeon sey Selumiel der son ZuriSadai.</verse>
        <verse osisID='Num.1.7'>Von Juda sey Nahesson der son Amminadab.</verse>
        <verse osisID='Num.1.8'>Von Jsaschar sey Nethaneel der son Zuar.</verse>
        <verse osisID='Num.1.9'>Von Sebulon sey Eliab der son Helon.</verse>
        <verse osisID='Num.1.10'>Von den kindern Joseph von Ehpraim sey Elisama der son Amihud. Von Manasse sey Gamliel der son PedaZur.</verse>
        <verse osisID='Num.1.11'>Von BenJamin sey Abidan der son Gideoni.</verse>
        <verse osisID='Num.1.12'>Von Dan sey Ahieser der son AmmiSadai.</verse>
        <verse osisID='Num.1.13'>Von Asser sey Pagiel der son Ochran.</verse>
        <verse osisID='Num.1.14'>Von Gad sey Elisaph der son Deguel.</verse>
        <verse osisID='Num.1.15'>Von Naphthali sey Ahira der son Enan.</verse>
        <verse osisID='Num.1.16'>DAS sind die Fürnemesten der Gemeine / die Heubtleute vnter den Stemmen jrer Veter / die da Heubter vnd Fürsten in Jsrael waren.</verse>
        <verse osisID='Num.1.17'>Vnd Mose vnd Aaron namen sie zu sich / wie sie da mit namen genennet sind.</verse>
        <verse osisID='Num.1.18'>Vnd sameleten auch die gantzen Gemeine / am ersten tage des andern monden / vnd rechneten sie nach jrer Geburt / nach jren Geschlechten / vnd Veter heuser vnd namen / von zwenzig jaren an vnd drüber / vnd heubt zu heubt /</verse>
        <verse osisID='Num.1.19'>Wie der HERR Mose geboten hatte / vnd zeleten sie in der wüsten Sinai.</verse>
        <verse osisID='Num.1.20'>DER kinder Ruben des ersten sons Jsrael / nach jrer Geburt / Geschlechte / jrer Veter heuser vnd namen / vnd heubt zu heubt / alles was menlich war / von zwenzig jaren vnd drüber / vnd ins Heer zu ziehen tuchte /</verse>
        <verse osisID='Num.1.21'>wurden gezelet zum stam Ruben / sechs vnd vierzig tausent vnd fünff hundert.</verse>
        <verse osisID='Num.1.22'>DER kinder Simeon nach jrer Geburt / Geschlechte / jrer Veter heuser zal vnd namen / von heubt zu heubt / alles was menlich war / von zwenzig jaren vnd drüber / vnd ins Heer zu ziehen tuchte /</verse>
        <verse osisID='Num.1.23'>wurden gezelet zum stam Simeon neun vnd funffzig tausent vnd drey hundert.</verse>
        <verse osisID='Num.1.24'>DER kinder Gad nach ihrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.25'>wurden gezelet zum stam Gad / fünff vnd vierzig tausent / sechs hundert vnd funffzig.</verse>
        <verse osisID='Num.1.26'>DER kinder Juda nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.27'>worden gezelet zum stam Juda / vier vnd siebenzig tausent vnd sechs hundert.</verse>
        <verse osisID='Num.1.28'>DER kinder Jsaschar nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.29'>wurden gezelet zum stam Jsaschar / vier vnd funffzig tausent vnd vier hundert.</verse>
        <verse osisID='Num.1.30'>DER kinder Sebulon nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.31'>wurden gezelet zum stam Sebulon / sieben vnd funffzig tausent vnd vier hundert.</verse>
        <verse osisID='Num.1.32'>DER kinder Joseph von Ephraim nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.33'>wurden gezelet zum stam Ephraim / vierzig tausent vnd fünffhundert.</verse>
        <verse osisID='Num.1.34'>DER kinder Manasse nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.35'>wurden zum stam Manasse gezelet / zwey vnd dreissig tausent vnd zwey hundert.</verse>
        <verse osisID='Num.1.36'>DER kinder BenJamin nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.37'>wurden zum stam BenJamin gezelet / fünff vnd dreissig tausent vnd vier hundert.</verse>
        <verse osisID='Num.1.38'>DER kinder Dan nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.39'>wurden gezelet zum stam Dan / zwey vnd sechzig tausent vnd sieben hundert.</verse>
        <verse osisID='Num.1.40'>DER kinder Asser nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.41'>wurden zum stam Asser gezelet / ein vnd vierzig tausent vnd fünff hundert.</verse>
        <verse osisID='Num.1.42'>DER kinder Naphthali nach jrer Geburt / Geschlechte / jrer Veter heuser vnd namen / von zwenzig jaren vnd drüber / was ins Heer zu ziehen tuchte /</verse>
        <verse osisID='Num.1.43'>wurden zum stam Naphthali gezelet / drey vnd funffzig tausent vnd vier hundert.</verse>
        <verse osisID='Num.1.44'>DJS sind / die Mose vnd Aaron zeleten sampt den zwelff Fürsten Jsrael / der ja einer vber ein Haus jrer Veter war.</verse>
        <verse osisID='Num.1.45'>Vnd die summa der kinder Jsrael nach jrer Veter heuser / von zwenzig jaren vnd drüber / was ins Heer zu ziehen tuchte in Jsrael /</verse>
        <verse osisID='Num.1.46'>der war sechs mal hundert tausent vnd drey tausent / funff hundert vnd funffzig.</verse>
        <verse osisID='Num.1.47'>Aber die Leuiten nach jrer Veter stam wurden nicht mit vnter gezelet. Exod. 12.</verse>
        <verse osisID='Num.1.48'>VND der HERR redet mit Mose / vnd sprach.</verse>
        <verse osisID='Num.1.49'>Den stam Leui soltu nicht zelen / noch jre summa nemen vnter den kindern Jsrael.</verse>
        <verse osisID='Num.1.50'>Sondern du solt sie ordenen zur Wonung bey dem Zeugnis / vnd zu allem Gerete vnd allem was dazu gehöret / Vnd sie sollen die Wonung tragen vnd alles Gerete / vnd sollen sein pflegen / vnd vmb die Wonung her sich lagern.</verse>
        <verse osisID='Num.1.51'>Vnd wenn man reisen sol / So sollen die Leuiten die Wonung abnemen / Wenn aber das Heer zu lagern ist / sollen sie die Wonung auffschlahen / Vnd wo ein Frembder sich da zu machet / der sol sterben.</verse>
        <verse osisID='Num.1.52'>Die kinder Jsrael sollen sich lagern ein jglicher in sein Lager vnd bey das Panir seiner Schar.</verse>
        <verse osisID='Num.1.53'>Aber die Leuiten sollen sich vmb die Wonung des Zeugnis her lagern / Auff das nicht ein zorn vber die Gemeine der kinder Jsrael kome / Darumb sollen die Leuiten der Hut warten an der Wonung des Zeugnis.</verse>
        <verse osisID='Num.1.54'>Vnd die kinder Jsrael theten alles / wie der HERR Mose geboten hatte.</verse>
      </chapter>
      <chapter osisID='Num.2'>
        <verse osisID='Num.2.1'>VND der HERR redet mit Mose vnd Aaron / vnd sprach.</verse>
        <verse osisID='Num.2.2'>Die kinder Jsrael sollen für der Hütten des Stiffts vmb her sich lagern / ein jglicher vnter seinem Panir vnd Zeichen / nach jrer Veter haus.</verse>
        <verse osisID='Num.2.3'>GEgen Morgen sol sich lagern Juda mit seinem Panir vnd Heer / Jr Heubtman Nahesson der son Amminadab /</verse>
        <verse osisID='Num.2.4'>vnd sein Heer an der summa / vier vnd siebenzig tausent vnd sechs hundert.</verse>
        <verse osisID='Num.2.5'>Neben jm sol sich lagern der stam Jsaschar / Jr Heubtman Nethaneel der son Zuar /</verse>
        <verse osisID='Num.2.6'>vnd sein Heer an der summa / vier vnd funffzig tausent vnd vier hundert.</verse>
        <verse osisID='Num.2.7'>Da zu der stam Sebulon / Jr Heubtman Eliab der son Helon /</verse>
        <verse osisID='Num.2.8'>sein Heer an der summa / sieben vnd funffzig tausent vnd vier hundert.</verse>
        <verse osisID='Num.2.9'>Das alle / die ins lager Juda gehören / seien an der summa / hundert vnd sechs vnd achzig tausent / vnd vier hundert / die zu jrem Heer gehören / Vnd sollen forn anziehen.</verse>
        <verse osisID='Num.2.10'>GEgen Mittag sol ligen das gezelt vnd panir Ruben mit jrem Heer / Jr Heubtman EliZur der son Sedeur /</verse>
        <verse osisID='Num.2.11'>vnd sein Heer an der summa / sechs vnd vierzig tausent / fünff hundert.</verse>
        <verse osisID='Num.2.12'>Neben jm sol sich lagern der stam Simeon / Jr Heubtman Selumiel der son ZuriSadai /</verse>
        <verse osisID='Num.2.13'>vnd sein Heer an der summa / neun vnd funffzig tausent / drey hundert.</verse>
        <verse osisID='Num.2.14'>Da zu der stam Gad / Jr Heubtman Eliasaph der son ReguelSup. 10. Deguel. /</verse>
        <verse osisID='Num.2.15'>vnd sein Heer an der summa / fünff vnd vierzig tausent / sechs hundert vnd funffzig.</verse>
        <verse osisID='Num.2.16'>Das alle / die ins lager Ruben gehören / seien an der summa / hundert vnd ein vnd funffzig tausent / vier hundert vnd funffzig / die zu jrem Heer gehören / Vnd sollen die andern im ausziehen sein.</verse>
        <verse osisID='Num.2.17'>DARnach sol die Hütten des Stiffts ziehen mit dem Lager der Leuiten mitten vnter den Lagern / Vnd wie sie sich lagern / so sollen sie auch ziehen / ein jglicher an seinem Ort vnter seinem Panir.</verse>
        <verse osisID='Num.2.18'>GEgen Abend sol ligen das gezelt vnd panir Ehpraim mit jrem Heer / Jr Heubtman sol sein Elisama der son Amihud /</verse>
        <verse osisID='Num.2.19'>vnd sein Heer an der summa / vierzig tausent vnd fünff hundert.</verse>
        <verse osisID='Num.2.20'>Neben jm sol sich lagern der stam Manasse / Jr Heubtman Gamliel der son PedaZur /</verse>
        <verse osisID='Num.2.21'>sein Heer an der summa zwey vnd dreissig tausent vnd zwey hundert.</verse>
        <verse osisID='Num.2.22'>Da zu der stam BenJamin / Jr Heubtman Abidan der son Gideoni /</verse>
        <verse osisID='Num.2.23'>sein Heer an der summa / fünff vnd dreissig tausent vnd vier hundert.</verse>
        <verse osisID='Num.2.24'>Das alle / die ins lager Ephrahim gehören seien an der summa / hundert vnd acht tausent vnd ein hundert / die zu seinem Heer gehören / Vnd sollen die dritten im ausziehen sein. Psal. 80.</verse>
        <verse osisID='Num.2.25'>GEgen Mitternacht sol ligen das gezelt vnd panir Dan / mit jrem Heer / Jr Heubtman Ahieser der son AmmiSadai /</verse>
        <verse osisID='Num.2.26'>sein Heer an der summa / zwey vnd sechzig tausent vnd sieben hundert.</verse>
        <verse osisID='Num.2.27'>Neben jm sol sich lagern der stam Asser / Jr Heubtman Pagiel der son Ochran /</verse>
        <verse osisID='Num.2.28'>sein Heer an der summa / ein vnd vierzig tausent vnd fünff hundert.</verse>
        <verse osisID='Num.2.29'>Da zu der stam Naphthali / Jr Heubtman Ahira der son Enan /</verse>
        <verse osisID='Num.2.30'>sein Heer an der summa / drey vnd funffzig tausent vnd vierhundert.</verse>
        <verse osisID='Num.2.31'>Das alle / die ins Lager Dan gehören / seien an der summa hundert sieben vnd funffzig tausent vnd sechs hundert / Vnd sollen die letzten sein im ausziehen mit jrem Panir.</verse>
        <verse osisID='Num.2.32'>DAS ist die summa der kinder Jsrael nach jrer Veter heuser vnd Lager mit jren Heeren / Sechs hundert tausent vnd drey tausent / fünff hundert vnd funffzig.</verse>
        <verse osisID='Num.2.33'>Aber die Leuiten wurden nicht in die summa vnter die kinder Jsrael gezelet / wie der HERR Mose geboten hatte.</verse>
        <verse osisID='Num.2.34'>Vnd die kinder Jsrael theten alles / wie der HERR Mose geboten hatte / vnd lagerten sich vnter jre Panir / vnd zogen aus / ein jglicher in seinem Geschlecht nach jrer Veter haus.</verse>
      </chapter>
      <chapter osisID='Num.3'>
        <verse osisID='Num.3.1'>DJS ist das Geschlecht Aaron vnd Mose / zu der zeit / da der HERR mit Mose redet auff dem berge Sinai /</verse>
        <verse osisID='Num.3.2'>vnd dis sind die namen der söne Aaron. Der Erstgeborne Nadab / darnach Abihu / Eleazar vnd Jthamar.</verse>
        <verse osisID='Num.3.3'>Das sind die namen der söne Aaron / die zu Priester gesalbet waren vnd jre hende gefüllet zum Priesterthum.</verse>
        <verse osisID='Num.3.4'>Aber Nadab vnd Abibu storben fur dem HERRN / da sie frembd Fewr opfferten fur dem HERRN in der wüsten Sinai / vnd hatten keine söne. Eleaser aber vnd Jthamar pflegten des Priesterampts vnter jrem vater Aaron. Exod. 6.; Leui. 10.; 1. Par. 24.</verse>
        <verse osisID='Num.3.5'>VND der HERR redet mit Mose vnd sprach /</verse>
        <verse osisID='Num.3.6'>Bringe den stam Leui erzu / vnd stelle sie fur den Priester Aaron / das sie jm dienen /</verse>
        <verse osisID='Num.3.7'>vnd seiner vnd der gantzen Gemeine hut warten / für der Hütten des Stiffts / vnd dienen am dienst der Wonunge /</verse>
        <verse osisID='Num.3.8'>vnd warten alles Gerets der Hütten des Stiffts / vnd der hut der kinder Jsrael / zu dienen am dienst der Wonunge.</verse>
        <verse osisID='Num.3.9'>Vnd solt die Leuiten Aaron vnd seinen sönen zuordnenen zum geschenk von den kindern Jsrael.</verse>
        <verse osisID='Num.3.10'>Aaron aber vnd seine Söne soltu setzen / das sie jres Priesterthums warten / Wo ein Frembder sich erzu thut / Der sol sterben.</verse>
        <verse osisID='Num.3.11'>VND der HERR redet mit Mose / vnd sprach /</verse>
        <verse osisID='Num.3.12'>Sihe / Jch habe die Leuiten genomen vnter den kindern Jsrael / fur alle Erstegeburt / die da mutter brechen vnter den kindern Jsrael / also / das die Leuiten sollen mein sein.</verse>
        <verse osisID='Num.3.13'>Denn die ersten Geburt sind mein sint der zeit ich alle Erstegeburt schlug in Egyptenland / da heiliget ich mir alle Erstegeburt in Jsrael / von Menschen an bis auff das Vieh / das sie mein sein sollen / Jch bin der HERR. Num. 8.; Exod. 13.</verse>
        <verse osisID='Num.3.14'>VND der HERR redet mit Mose in der wüsten Sinai / vnd sprach /</verse>
        <verse osisID='Num.3.15'>Zele die kinder Leui nach jrer Veter heuser vnd geschlechten / alles was menlich ist eins monden alt vnd drüber.</verse>
        <verse osisID='Num.3.16'>Also zelet sie Mose nach dem wort des HERRN / wie er geboten hatte /</verse>
        <verse osisID='Num.3.17'>Vnd waren dis die kinder Leui mit namen / Gerson / Kahath / Merari.</verse>
        <verse osisID='Num.3.18'>Die namen aber der kinder Gerson in jrem Geschlecht waren / Libni vnd Simei.</verse>
        <verse osisID='Num.3.19'>Die kinder Kahath in jrem Geschlecht waren / Amram / Jezehar / Hebrom vnd Vsiel.</verse>
        <verse osisID='Num.3.20'>Die kinder Merari in jrem Geschlecht waren / Maheli vnd Musi / Dis sind die geschlecht Leui nach jrer Veter hause. Exod. 6.</verse>
        <verse osisID='Num.3.21'>DJS sind die geschlechte von Gerson / Die Libniter vnd Simeiter /</verse>
        <verse osisID='Num.3.22'>Dere summa war an der zall funden / sieben tausent vnd fünff hundert / alles was menlich war / eins monden alt vnd drüber.</verse>
        <verse osisID='Num.3.23'>Vnd dasselb geschlecht der Gersoniter sollen sich lagern hinder der Wonunge gegen dem Abend.</verse>
        <verse osisID='Num.3.24'>Jr Oberster sey Eliasaph der son Lael.</verse>
        <verse osisID='Num.3.25'>Vnd sie sollen warten an der Hütten des Stiffts / nemlich / der Wonung vnd der Hütten vnd jrer Decken / vnd des Tuchs in der thür der Hütten des Stiffts /</verse>
        <verse osisID='Num.3.26'>des Vmbhangs am Vorhoff / vnd des Tuchs in der thür des Vorhoffs / welcher vmb die Wonung vnd vmb den Altar her gehet / vnd seiner Seile / vnd alles was zu seinem dienst gehöret.</verse>
        <verse osisID='Num.3.27'>DJS sind die geschlechte von Kahath / Die Amramiten / die Jezehariten die Hebroniten vnd Vsieliten /</verse>
        <verse osisID='Num.3.28'>was menlich war eins monden alt vnd drüber / An der zal acht tausent vnd sechs hundert / die der hut des Heiligthums warten.</verse>
        <verse osisID='Num.3.29'>Vnd sollen sich lagern an die seiten der Wonung gegen Mittag.</verse>
        <verse osisID='Num.3.30'>Jr Oberster sey Elizaphan der son Vsiel.</verse>
        <verse osisID='Num.3.31'>Vnd sie sollen warten der Laden / des Tischs / des Leuchters / des Altars / vnd alles Gerets des Heiligthums / dar an sie dienen / vnd des Tuchs vnd was zu seinem dienst gehört.</verse>
        <verse osisID='Num.3.32'>Aber der Oberst vber alle Obersten der Leuiten sol Eleasar sein / Aarons son des Priesters / vber die verordnet sind zu warten der hut des Heiligthums.</verse>
        <verse osisID='Num.3.33'>DJS sind die geschlechte Merari / die Maheliter vnd Musiter /</verse>
        <verse osisID='Num.3.34'>Die an der zal waren / sechs tausent vnd zwey hundert / alles was menlich war / eins monden alt vnd drüber.</verse>
        <verse osisID='Num.3.35'>Jr Oberster sey Zuriel der son Abihail. Vnd sollen sich lagern an die seiten der Wonung gegen Mitternacht.</verse>
        <verse osisID='Num.3.36'>Vnd jr Ampt sol sein zu warten der bret vnd rigel / vnd seulen / vnd füsse der Wonung / vnd alles seins Gerets vnd seins diensts /</verse>
        <verse osisID='Num.3.37'>Da zu der seulen vmb den Vorhof her / mit den füssen vnd negeln vnd seilen.</verse>
        <verse osisID='Num.3.38'>ABer fur der Wonung vnd fur der Hütten des Stiffts / gegen Morgen sollen sich lagern Mose vnd Aaron vnd seine Söne / das sie des Heiligthums warten / vnd der kinder Jsrael / Wenn sich ein Frembder erzu thut / Der sol sterben.</verse>
        <verse osisID='Num.3.39'>Alle Leuiten in der summa / die Mose vnd Aaron zeleten / nach jren Geschlechten / nach dem wort des HERRN / eitel Menlin eins monden alt vnd drüber / waren zwey vnd zwenzig tausent.</verse>
        <verse osisID='Num.3.40'>VND der HERR sprach zu Mose / Zele alle Erstgeburt / was menlich ist vnter den kindern Jsrael / eins monden alt vnd drüber / vnd nim die zal jrer namen.</verse>
        <verse osisID='Num.3.41'>Vnd solt die Leuiten mir / dem HERRN / aussondern fur alle Erstegeburt der kinder Jsrael / vnd der Leuiten vieh fur alle Erstegeburt vnter dem vieh der kinder Jsrael.</verse>
        <verse osisID='Num.3.42'>Vnd Mose zelet / wie jm der HERR geboten hatte / alle Erstegeburt vnter den kindern Jsrael /</verse>
        <verse osisID='Num.3.43'>VND fand sich an der zal der namen aller Erstegeburt was menlich war eins monden alt vnd drüber / in jrer summa zwey vnd zwenzig tausent / zwey hundert vnd drey vnd siebenzig.</verse>
        <verse osisID='Num.3.44'>VND der HERR redet mit Mose / vnd sprach /</verse>
        <verse osisID='Num.3.45'>Nim die Leuiten fur alle Erstegeburt vnter den kindern Jsrael / vnd das vieh der Leuiten fur jr vieh / das die Leuiten / mein / des HERRN seien.</verse>
        <verse osisID='Num.3.46'>Aber das Lösegeld von den zwey hundert drey vnd siebenzig vberlengen Erstengeburten der kinder Jsrael / vber der Leuiten zal /</verse>
        <verse osisID='Num.3.47'>soltu ja fünff sekel nemen von heubt zu heubt / nach dem sekel des Heiligthums (Zwenzig Gera gilt ein sekel)</verse>
        <verse osisID='Num.3.48'>vnd solt das selb geld / das vberleng ist vber jre zal / geben Aaron vnd seinen Sönen.</verse>
        <verse osisID='Num.3.49'>Da nam Mose das Lösegeld / das vberlenge war vber der Leuiten zal</verse>
        <verse osisID='Num.3.50'>von den Erstengeburten der kinder Jsrael tausent drey hundert vnd fünff vnd sechzig sekel / nach dem sekel des Heiligthums /</verse>
        <verse osisID='Num.3.51'>vnd gabs Aaron vnd seinen Sönen / nach dem wort des HERRN / wie der HERR Mose geboten hatte. Exo. 30.; Leui. 27.; Ezech. 45.</verse>
      </chapter>
      <chapter osisID='Num.4'>
        <verse osisID='Num.4.1'>VND der HERR redet mit Mose vnd Aaron / vnd sprach.</verse>
        <verse osisID='Num.4.2'>Nim die summa der kinder Kahath aus den kindern Leui / nach jrem Geschlecht vnd Veter heuser /</verse>
        <verse osisID='Num.4.3'>von dreissig jar an vnd drüber / bis ins funffzigst jar / alle die zum Heer tügen / das sie thun die werck in der Hütten des Stiffts.</verse>
        <verse osisID='Num.4.4'>Das sol aber das Ampt der kinder Kahath in der Hütten des Stiffts sein / das das Allerheiligst ist.</verse>
        <verse osisID='Num.4.5'>WEnn das Heer auffbricht / so sol Aaron vnd seine Söne hin ein gehen vnd den Furhang abnemen / vnd die Lade des Zeugnis drein winden /</verse>
        <verse osisID='Num.4.6'>vnd drauff thun die Decke von dachsfellen / vnd oben drauff ein gantz geele DeckeHieraus scheinets das die innersten Teppiche sind nicht bund / sondern ein iglicher hat jr eigen farbe alleine gehabt / Welche geel ist / die ist gantz geel gewest / vnd welche weis / gantz weis etc.breiten / vnd seine stangen dazu legen.</verse>
        <verse osisID='Num.4.7'>Vnd vber den Schawtisch auch eine geele decke breiten / vnd dazu legen die schüssel / leffel / schalen vnd kannen aus vnd ein zu gissen / vnd das tegliche Brot sol da bey ligen /</verse>
        <verse osisID='Num.4.8'>Vnd sollen drüber breiten ein rosinrote Decke / vnd dasselb bedecken mit einer Decke von dachsfellen / vnd seine stangen da zu legen.</verse>
        <verse osisID='Num.4.9'>VND sollen eine geele Decke nemen / vnd drein winden den Leuchter des liechts / vnd seine Lampen mit seinen schneutzen vnd nepffen / vnd alle öle gefess die zum Ampt gehören /</verse>
        <verse osisID='Num.4.10'>vnd sollen vmb das alles thun eine Decke von dachsfellen / vnd sollen sie auff stangen legen.</verse>
        <verse osisID='Num.4.11'>Also sollen sie auch vber den gülden Altar eine geele Decke breiten / vnd die selb bedecken mit der Decke von dachsfellen / vnd seine stangen dazu thun.</verse>
        <verse osisID='Num.4.12'>Alle Gerete / da mit sie schaffen im Heiligthum / sollen sie nemen / vnd geele Decke drüber thun / vnd mit einer Decke von dachsfellen decken / vnd auff stangen legen.</verse>
        <verse osisID='Num.4.13'>Sie sollen auch die asschen vom Altar fegen / vnd eine scharlacken Decke drüber breiten /</verse>
        <verse osisID='Num.4.14'>Vnd alle sein Gerete da zu legen / da mit sie drauff schaffen / kolpfannen / krewel / schaufeln / becken / mit allem gerete des Altars / vnd sollen drüber breiten eine Decke von dachsfellen / vnd seine stangen dazu thun.</verse>
        <verse osisID='Num.4.15'>WEnn nu Aaron vnd seine Söne solchs ausgericht haben / vnd das Heiligthum vnd alle sein Gerete bedeckt / wenn das Heer auffbricht / Darnach sollen die kinder Kahath hin ein gehen / das sie es tragen / vnd sollen das Heiligthum nicht anrüren / das sie nicht sterben / Dis sind die Last der kinder Kahath an der Hütten des Stiffts.</verse>
        <verse osisID='Num.4.16'>Vnd Eleaser Aarons des Priesters son / sol das Ampt haben / das er ordene das öle zum Liecht / vnd die specerey zum Reuchwerg / vnd das teglich Speisopffer vnd das Salböle / Das er beschicke die gantze Wonung / vnd alles was drinnen ist / im Heiligthum vnd seinem gerete.</verse>
        <verse osisID='Num.4.17'>VND der HERR redet mit Mose vnd mit Aaron / vnd sprach /</verse>
        <verse osisID='Num.4.18'>Jr solt den stam des geschlechts der Kahathiter nicht lassen sich verderben vnter den Leuiten /</verse>
        <verse osisID='Num.4.19'>Sondern das solt jr mit jnen thun / das sie leben vnd nicht sterben / wo sie würden anrüren das Allerheiligst. Aaron vnd seine Söne sollen hinein gehen / vnd ein jglichen stellen zu seinem Ampt vnd Last /</verse>
        <verse osisID='Num.4.20'>Sie aber sollen nicht hinein gehen zu schawen vnbedackt das Heiligthum / das sie nicht sterben.</verse>
        <verse osisID='Num.4.21'>VND der HERR redet mit Mose / vnd sprach /</verse>
        <verse osisID='Num.4.22'>Nim die summa der kinder Gerson auch / nach jrer Veter haus vnd Geschlechte /</verse>
        <verse osisID='Num.4.23'>von dreissig jaren an vnd drüber / bis ins funffzigst jar / vnd ordne sie alle / die da zum Heer tüchtig sind / das sie ein Ampt haben in der Hütten des Stiffts.</verse>
        <verse osisID='Num.4.24'>Das sol aber des geschlechts der Gersoniter Ampt sein / das sie schaffen vnd tragen.</verse>
        <verse osisID='Num.4.25'>Sie sollen die Teppich der Wonung vnd der Hütten des Stiffts tragen / vnd seine Decke vnd die Decke von dachsfellen / die oben drüber ist / vnd das Tuch in der thür der Hütten des Stiffts /</verse>
        <verse osisID='Num.4.26'>vnd die vmbhenge des Vorhoffs / vnd das Tuch in der thür des thors am Vorhoff / welcher vmb die Wonung vnd Altar her gehet / vnd jre seile vnd alle Gerete jrs ampts / vnd alles was zu jrem Ampt gehört.</verse>
        <verse osisID='Num.4.27'>Nach dem wort Aaron vnd seiner Söne / sol alles Ampt der kinder Gerson gehen alles was sie tragen vnd schaffen sollen / vnd jr solt zusehen / das sie aller jrer Last warten.</verse>
        <verse osisID='Num.4.28'>Das sol das Ampt des geschlechts der kinder der Gersoniter sein in der Hütten des Stiffts / Vnd jr hut sol vnter der hand Jthamar sein des sons Aarons des Priesters.</verse>
        <verse osisID='Num.4.29'>DJE kinder Merari / nach jrem Geschlecht vnd Vater hause / soltu auch ordnen /</verse>
        <verse osisID='Num.4.30'>von dreissig jar an vnd drüber / bis ins funffzigst jar / alle die zum Heer tügen / das sie ein Ampt haben in der Hütten des Stiffts.</verse>
        <verse osisID='Num.4.31'>Auff diese Last aber sollen sie warten nach alle jrem Ampt in der Hütten des Stiffts / das sie tragen die breter der Wonung vnd riegel vnd seulen vnd füsse.</verse>
        <verse osisID='Num.4.32'>Da zu die seulen des Vorhoffs vmb her / vnd füsse vnd negel vnd seile mit alle jrem gerete / nach alle jrem ampt / Einem jglichen solt jr sein teil der Last am gerete zu warten verordenen.</verse>
        <verse osisID='Num.4.33'>Das sey das Ampt der geschlechte der kinder Merari / alles das sie schaffen sollen in der Hütten des Stiffts / vnter der hand Jthamar des Priesters Aarons son.</verse>
        <verse osisID='Num.4.34'>VND Mose vnd Aaron sampt den Heubtleuten der Gemeine zeleten die kinder der Kahathiter nach jren Geschlechten vnd Veter heuser /</verse>
        <verse osisID='Num.4.35'>von dreissig jaren vnd drüber bis ins funffzigst / alle die zum Heer tuchten / das sie Ampt in der Hütten des Stiffts hetten /</verse>
        <verse osisID='Num.4.36'>vnd die summa war zwey tausent sieben hundert vnd funffzig.</verse>
        <verse osisID='Num.4.37'>Das ist die summa der geschlecht der Kahathiter / die alle zuschaffen hatten in der Hütten des Stiffts die Mose vnd Aaron zeleten nach dem wort des HERRN durch Mose.</verse>
        <verse osisID='Num.4.38'>DJE kinder Gerson wurden auch gezelet in jren Geschlechten vnd Veter heuser /</verse>
        <verse osisID='Num.4.39'>von dreissig jaren vnd drüber / bis ins funffzigst / alle die zum Heer tuchten / das sie Ampt in der Hütten des Stiffts hetten /</verse>
        <verse osisID='Num.4.40'>vnd die summa war zwey tausent sechs hundert vnd dreissig.</verse>
        <verse osisID='Num.4.41'>Das ist die summa der geschlechte der kinder Gerson / die alle zuschaffen hatten in der Hütten des Stiffts / welche Mose vnd Aaron zeleten nach dem wort des HERRN.</verse>
        <verse osisID='Num.4.42'>DJE kinder Merari wurden auch gezelet nach jren Geschlechten vnd Veter heuser /</verse>
        <verse osisID='Num.4.43'>von dreissig jaren vnd drüber / bis ins funffzigst / alle die zum Heer tuchten / das sie Ampt in der Hütten des Stiffts hetten /</verse>
        <verse osisID='Num.4.44'>vnd die summa war / drey tausent vnd zwey hundert.</verse>
        <verse osisID='Num.4.45'>Das ist die summa der geschlechte der kinder Merari / die Mose vnd Aaron zeleten nach dem wort des HERRN durch Mose.</verse>
        <verse osisID='Num.4.46'>DJE summa aller Leuiten die Mose vnd Aaron sampt den Heubtleuten Jsrael zeleten / nach jren Geschlechten vnd Veter heuser /</verse>
        <verse osisID='Num.4.47'>von dreissig jaren vnd drüber bis ins funffzigst / aller die eingiengen zu schaffen / ein jglicher sein Ampt / zu tragen die last in der Hütten des Stiffts /</verse>
        <verse osisID='Num.4.48'>war acht tausent / fünff hundert vnd achzig /</verse>
        <verse osisID='Num.4.49'>die gezelet wurden nach dem wort des HERRN durch Mose / ein jglicher zu seinem Ampt vnd Last / wie der HERR Mose geboten hatte.</verse>
      </chapter>
      <chapter osisID='Num.5'>
        <verse osisID='Num.5.1'>VND der HERR redet mit Mose / vnd sprach /</verse>
        <verse osisID='Num.5.2'>Gebeut den kindern Jsrael / das sie aus dem Lager thun alle Aussetzigen / vnd alle die Eitterflüsse haben / vnd die an den Todten vnrein worden sind /</verse>
        <verse osisID='Num.5.3'>beide Man vnd Weib sollen sie hin aus thun fur das Lager / das sie nicht jre Lager verunreinigen / darinnen ich vnter jnen wone.</verse>
        <verse osisID='Num.5.4'>Vnd die kinder Jsrael theten also / vnd theten sie hin aus fur das Lager / wie der HERR zu Mose geredt hatte. Leui. 13.</verse>
        <verse osisID='Num.5.5'>VND der HERR redet mit Mose / vnd sprach /</verse>
        <verse osisID='Num.5.6'>Sage den kindern Jsrael / vnd sprich zu jnen / Wenn ein Man oder Weib jrgend eine sünde wider einen Menschen thut / vnd sich an dem HERRN da mit versündiget / So hat die Seele eine schuld auff jr.</verse>
        <verse osisID='Num.5.7'>Vnd sie sollen jre Sünde bekennen / die sie gethan haben / vnd sollen jre schuld versünen mit der Heubtsumma / vnd darüber das fünffte teil da zu thun / vnd dem geben / an dem sie sich verschuldiget haben.</verse>
        <verse osisID='Num.5.8'>Jst aber niemand da / dem mans bezalen solte / So sol mans dem HERRN geben fur dem Priester / vber den Widder der versünung / da mit er versünet wird.</verse>
        <verse osisID='Num.5.9'>Desgleichen sol alle Hebe / von allem das die kinder Jsrael heiligen vnd dem Priester opffern / sein sein /</verse>
        <verse osisID='Num.5.10'>Vnd wer etwas heiliget sol auch sein sein / Vnd wer etwas dem Priester gibt / das sol auch sein sein. Leui. 5.</verse>
        <verse osisID='Num.5.11'>VND der HERR redet mit Mose / vnd sprach /</verse>
        <verse osisID='Num.5.12'>Sage den kindern Jsrael vnd sprich zu jnen / Wenn jrgend eins Mans weib sich verlieff / vnd sich an jm versündigt /</verse>
        <verse osisID='Num.5.13'>vnd jemand sie fleischlich beschlefft / vnd würde doch dem Man verborgen fur seinen augen / vnd würde verdeckt / das sie vnrein worden ist / vnd kan sie nicht vberzeugen / denn sie ist nicht drinne begriffen /</verse>
        <verse osisID='Num.5.14'>Vnd der Eiuergeist entzündet jn / das er vmb sein Weib eiuert / sie sey vnrein oder nicht vnrein.</verse>
        <verse osisID='Num.5.15'>So sol er sie zum Priester bringen / vnd ein Opffer vber sie bringen / den zehenden Epha gersten melhs / vnd sol kein Ole drauff giessen noch Weyrauch drauff thun / Denn es ist ein Eiueropffer vnd Rügeopffer / das missethat rüget.</verse>
        <verse osisID='Num.5.16'>DA sol sie der Priester erzu füren vnd für den HERRN stellen /</verse>
        <verse osisID='Num.5.17'>vnd des heiligen Wassers nemen in ein erden Gefess / vnd staub vom boden der Wonung ins wasser thun.</verse>
        <verse osisID='Num.5.18'>Vnd sol das Weib fur den HERRN stellen / vnd jr Heubt entblössen / vnd das Rügeopffer / das ein Eiueropffer ist / auff jr hand legen. Vnd der Priester sol in seiner Hand bitter verflucht Wasser haben /</verse>
        <verse osisID='Num.5.19'>vnd sol das Weib beschweren / vnd zu jr sagen / Hat kein Man dich beschlaffen / vnd hast dich nicht von deinem Man verlauffen / das du dich verunreiniget hast / So sollen dir diese bitter verfluchte Wasser nicht schaden.</verse>
        <verse osisID='Num.5.20'>WO du aber dich von deinem Man verlauffen hast / das du vnrein bist vnd hat jemand dich beschlaffen / ausser deinem Man.</verse>
        <verse osisID='Num.5.21'>So sol der Priester das Weib beschweren mit solchem Fluche / vnd sol zu jr sagen / Der HERR setze dich zum Fluch vnd zum Schwur vnter deinem volck / das der HERR deine hüffte schwinden / vnd deinen bauch schwellen lasse.</verse>
        <verse osisID='Num.5.22'>So gehe nu das verfluchte Wasser in deinen Leib / das dein bauch schwelle vnd deine hüffte schwinde / Vnd das Weib sol sagen / Amen / Amen.</verse>
        <verse osisID='Num.5.23'>ALso sol der Priester diese Flüche auff einen Zedel schreiben vnd mit dem bittern Wasser abwasschen /</verse>
        <verse osisID='Num.5.24'>vnd sol dem Weibe von dem bittern verfluchten Wasser zu trincken geben. Vnd wenn das verfluchte bitter wasser in sie gegangen ist /</verse>
        <verse osisID='Num.5.25'>sol der Priester von jrer hand das Eiueropffer nemen / vnd zum Speisopffer fur dem HERRN Weben / vnd auff dem Altar opffern / nemlich /</verse>
        <verse osisID='Num.5.26'>Sol er eine hand vol des Speisopffers nemen zu jrem Rügeopffer / vnd auff dem Altar anzünden / vnd darnach dem Weibe das wasser zu trincken geben.</verse>
        <verse osisID='Num.5.27'>Vnd wenn sie das wasser getruncken hat / Jst sie vnrein vnd hat sich an jrem Man versündigt / So wird das verfluchte Wasser in sie gehen / vnd jr bitter sein / das jr der bauch schwellen vnd die hüffte schwinden wird / vnd wird das Weib ein Fluch sein vnter jrem volck.</verse>
        <verse osisID='Num.5.28'>Jst aber ein solch Weib nicht verunreinigt / sondern rein / So wirds jr nicht schaden / das sie kan schwanger werden.</verse>
        <verse osisID='Num.5.29'>DJS ist das Eiuergesetz / wenn ein Weib sich von jrem Man verleufft vnd vnreine wird.</verse>
        <verse osisID='Num.5.30'>Oder wenn ein Man der Eiuergeist entzünd / das er vmb sein Weib eiuert / Das ersstelle fur den HERRN / vnd der Priester mit jr thu alles nach diesem Gesetze.</verse>
        <verse osisID='Num.5.31'>Vnd der man sol vnschüldig sein an der missethat / Aber das Weib sol jr missethat tragen.</verse>
      </chapter>
      <chapter osisID='Num.6'>
        <verse osisID='Num.6.1'>VND der HERR redet mit Mose / vnd sprach /</verse>
        <verse osisID='Num.6.2'>Sage den kindern Jsrael / vnd sprich zu jnen / Wenn ein Man oder Weib ein sonderlich gelübd thut dem HERRN sich zu enthalten /</verse>
        <verse osisID='Num.6.3'>Der sol sich Weins vnd starcks Getrencks enthalten / weinessig oder starcks getrancks essig sol er auch nicht trincken / auch nichts das aus Weinbeeren gemacht wird / Er sol weder frissche noch dürre weinbeer essen /</verse>
        <verse osisID='Num.6.4'>so lange solch sein gelübd weret / Auch sol er nichts essen / das man vomAuff Ebreisch heisset dis Neser / vnd wer sie helt / heisst Nasir / Welchem nach / auch vnser HERR Jhesus Christus Nazarenus heisset / Vnd er der recht Nasir ist. Weinstock macht / weder weinkern noch hülsen.</verse>
        <verse osisID='Num.6.5'>SO lange die zeit solchs seines gelübds weret / sol kein Schermesser vber sein Heubt faren / bis das die zeit aus sey / die er dem HERRN gelobt hat / Denn er ist heilig / vnd sol das har auff seinem Heubt lassen frey wachsen.</verse>
        <verse osisID='Num.6.6'>Die gantze zeit vber / die er dem HERRN gelobt hat / sol er zu keinem Todten gehen.</verse>
        <verse osisID='Num.6.7'>Er sol sich auch nicht verunreinigen an dem tod seines Vaters / seiner Mutter / seines Bruders oder seiner Schwester / Denn das gelübd seines Gottes ist auff seinem Heubt /</verse>
        <verse osisID='Num.6.8'>vnd die gantze zeit vber seines gelübds / sol er dem HERRN heilig sein.</verse>
        <verse osisID='Num.6.9'>VNd wo jemand fur jm vnuersehens plötzlich stirbt / Da wird das Heubt seines gelübds verunreiniget / Darumb sol er sein Heubt bescheren am tage seiner reinigung / das ist am siebenden tage.</verse>
        <verse osisID='Num.6.10'>Vnd am achten tage sol er zwo Dordeltauben bringen oder zwo Jungetauben zum Priester für die thür der Hütten des Stiffts.</verse>
        <verse osisID='Num.6.11'>Vnd der Priester sol eine zum Sündopffer / vnd die ander zum Brandopffer machen / vnd jn versünen / das er sich an einem Todten versündiget hat / vnd also sein Heubt desselben tages heiligen</verse>
        <verse osisID='Num.6.12'>das er dem HERRN die zeit seines gelübds aushalte / Vnd sol ein jerig Lamb bringen zum Schuldopfer. Aber die vorigen tage sollen vmb sonst sein / Darumb das sein gelübd verunreiniget ist. Act. 18.; Act. 21.</verse>
        <verse osisID='Num.6.13'>DJS ist das gesetz des Verlobten / Wenn die zeit seines gelübds aus ist / So sol man jn bringen für die thür der Hütten des Stiffts.</verse>
        <verse osisID='Num.6.14'>Vnd er sol bringen sein Opffer dem HERRN / ein jerig lamb on wandel zum Brandopffer / vnd ein jerig schaf on wandel zum Sündopffer / vnd ein widder on wandel zum Danckopffer /</verse>
        <verse osisID='Num.6.15'>vnd einen korb mit vngesewrten Kuchen von semelmelh mit öle gemenget / vnd vngesewrte Fladen mit öle bestrichen / vnd jr Speisopffer vnd Tranckopffer.</verse>
        <verse osisID='Num.6.16'>VNd der Priester sols für den HERRN bringen / vnd sol sein Sündopffer vnd sein Brandopffer machen.</verse>
        <verse osisID='Num.6.17'>Vnd den widder sol er zum Danckopffer machen dem HERRN / sampt dem korbe mit dem vngesewrten Brot / Vnd sol auch sein Speisopffer vnd sein Tranckopffer machen.</verse>
        <verse osisID='Num.6.18'>Vnd sol dem Verlobten das heubt seines gelübds bescheren fur der thür der Hütten des Stiffts vnd sol das Heubthar seines gelübds nemen vnd auffs fewr werffen / das vnter dem Danckopffer ist.</verse>
        <verse osisID='Num.6.19'>Vnd sol den gekochten bug nemen von dem widder / vnd einen vngesewrten Kuchen aus dem korbe / vnd einen vngesewrten Fladen / vnd sols dem Verlobten auff seine hende legen / nach dem er sein gelübd abgeschoren hat /</verse>
        <verse osisID='Num.6.20'>vnd sols fur dem HERRN Weben / Das ist heilig dem Priester / sampt zu der Webebrust vnd der Hebeschuldern / Darnach mag der Verlobter wein trincken.</verse>
        <verse osisID='Num.6.21'>Das ist das gesetz des Verlobten / der sein Opffer dem HERRN gelobt / von wegen seines gelübds / ausser dem / was er sonst vermag / Wie er gelobet hat / sol er thun nach dem Gesetz seins gelübds. Act. 18.; Act. 21.</verse>
        <verse osisID='Num.6.22'>VND der HERR redet mit Mose / vnd sprach /</verse>
        <verse osisID='Num.6.23'>Sage Aaron vnd seinen Sönen / vnd sprich / Also solt jr sagen zu den kindern Jsrael / wenn jr sie segenet. Eccle. 36.</verse>
        <verse osisID='Num.6.24'>DER HERR segene dich / vnd behüte dich.</verse>
        <verse osisID='Num.6.25'>Der HERR lasse sein Angesicht leuchten vber dir / Vnd sey dir gnedig.</verse>
        <verse osisID='Num.6.26'>Der HERR hebe sein Angesicht vber dich / Vnd gebe dir Friede.</verse>
        <verse osisID='Num.6.27'>Denn jr solt meinen Namen auff die kinder Jsrael legen / das ich sie segene.</verse>
      </chapter>
      <chapter osisID='Num.7'>
        <verse osisID='Num.7.1'>VND da Mose die Wonung auffgerichtet hatte / vnd sie gesalbet vnd geheiliget mit alle jrem Gerete / dazu auch den Altar mit alle seinem gerete gesalbet vnd geheiliget.</verse>
        <verse osisID='Num.7.2'>Da opfferten die Fürsten Jsrael / die Heubter waren in jrer Veter heuser / Denn sie waren die Obersten vnter den Stemmen / vnd stunden oben an vnter denen die gezelet waren.</verse>
        <verse osisID='Num.7.3'>Vnd sie brachten jre Opffer fur den HERRN / sechs bedeckete wagen vnd zwelff rinder / ja ein wagen fur zween Fürsten / vnd ein Ochsen fur einen / vnd brachten sie fur die Wonung: Exod. 36.</verse>
        <verse osisID='Num.7.4'>VND der HERR sprach zu Mose /</verse>
        <verse osisID='Num.7.5'>Nims von jnen / das es diene zum dienst der Hütten des Stiffts / vnd gibs den Leuiten / einem jglichen nach seinem Amt.</verse>
        <verse osisID='Num.7.6'>Da nam Mose die wagen vnd rinder / vnd gabe sie den Leuiten /</verse>
        <verse osisID='Num.7.7'>Zween wagen vnd vier rinder gab er den kindern Gerson nach jrem Ampt /</verse>
        <verse osisID='Num.7.8'>Vnd vier wagen vnd acht ochsen gab er den kindern Merari nach jrem Ampt / vnter der hand Jthamar Aarons des Priesters son.</verse>
        <verse osisID='Num.7.9'>Den kindern aber Kahath gab er nichts / Darumb / das sie ein heilig Ampt auff jnen hatten / vnd auff jren achseln tragen musten.</verse>
        <verse osisID='Num.7.10'>VND die Fürsten opfferten zur einweihung des Altars an dem tage da er geweihet ward / vnd opfferten jre Gabe fur dem Altar.</verse>
        <verse osisID='Num.7.11'>Vnd der HERR sprach zu Mose / Las einen jglichen Fürsten an seinem tage sein Opffer bringen zur einweihung des Altars.</verse>
        <verse osisID='Num.7.12'>AM ersten tage opfferte seine gabe Nahesson der son Amminadab des stams Juda.</verse>
        <verse osisID='Num.7.13'>Vnd seine Gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.14'>Dazu einen gülden LeffelLeffel oder ein Köpfflin / oder sonst inwendig rund / wie die Saltzsirichen. / zehen sekel golds werd / vol Reuchwergs.</verse>
        <verse osisID='Num.7.15'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.16'>einen zigenbock zum Sündopffer.</verse>
        <verse osisID='Num.7.17'>Vnd zum Danckopffer zwey rinder / fünff widder / fünff böcke / vnd fünff jerige lemmer. Das ist die gabe Nahesson / des sons Amminadab.</verse>
        <verse osisID='Num.7.18'>AM andern tage opfferte Nethaneel der son Zuar der Fürst Jsaschar.</verse>
        <verse osisID='Num.7.19'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.20'>Da zu einen gülden Leffel / zehen sekel golds werd / vol Reuchwergs.</verse>
        <verse osisID='Num.7.21'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.22'>einen zigenbock zum Sündopffer.</verse>
        <verse osisID='Num.7.23'>Vnd zum Danckopffer zwey rinder / fünff widder / fünff böcke / vnd fünff jerige lemmer. Das ist die gabe Nethaneel des sons Zuar.</verse>
        <verse osisID='Num.7.24'>AM dritten tage der Fürst der kinder Sebulon / Eliab der son Helon.</verse>
        <verse osisID='Num.7.25'>Seine gabe war eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.26'>Einen gülden Leffel / zehen sekel golds werd / vol Reuchwergs.</verse>
        <verse osisID='Num.7.27'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.28'>einen zigenbock zum Sündopffer.</verse>
        <verse osisID='Num.7.29'>Vnd zum Danckopffer zwey rinder / fünff widder / fünff böcke / vnd fünff jerige lemmer. Das ist die gabe Eliab des sons Helon.</verse>
        <verse osisID='Num.7.30'>AM vierden tage der Fürst der kinder Ruben / EliZur der son Sedeur.</verse>
        <verse osisID='Num.7.31'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.32'>Einen gülden Leffel / zehen sekel golds werd / vol Reuchwergs.</verse>
        <verse osisID='Num.7.33'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.34'>einen zigenbock zum Sündopffer.</verse>
        <verse osisID='Num.7.35'>Vnd zum Danckopffer zwey rinder / fünff widder / fünff böcke / vnd fünff jerige lemmer. Das ist die gabe EliZur des sons Sedeur.</verse>
        <verse osisID='Num.7.36'>AM fünfften tage der Fürst der kinder Simeon / Selumiel der son ZuriSadai.</verse>
        <verse osisID='Num.7.37'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.38'>Einen gülden Leffel zehen sekel golds werd vol Reuchwergs.</verse>
        <verse osisID='Num.7.39'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.40'>einen zigenbock zum Sündopffer.</verse>
        <verse osisID='Num.7.41'>Vnd zum Danckopffer zwey rinder / fünff widder / fünff böcke / vnd fünff jerige lemmer. Das ist die gabe Selumiel des sons HuriSadai.</verse>
        <verse osisID='Num.7.42'>AM sechsten tage der Fürst der kinder Gad / Eliasaph der son DeguelSup. 2. Reguel. .</verse>
        <verse osisID='Num.7.43'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.44'>Einen gülden Leffel / zehen sekel golds werd vol Reuchwergs.</verse>
        <verse osisID='Num.7.45'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.46'>einen zigenbock zum Sündopffer.</verse>
        <verse osisID='Num.7.47'>Vnd zum Danckopffer zwey rindern / fünff widder / fünff böcke / fünff jerige lemmer. Das ist die gabe Eliasaph des sons Deguel.</verse>
        <verse osisID='Num.7.48'>AM siebenden tage der Fürst der kinder Ephraim / Elisama der son Emihud.</verse>
        <verse osisID='Num.7.49'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.50'>Einen gülden Leffel / zehen sekel golds werd vol Reuchwergs.</verse>
        <verse osisID='Num.7.51'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.52'>einen zigenbock zum Sündopffer.</verse>
        <verse osisID='Num.7.53'>Vnd zum Danckopffer zwey rinder / fünff widder / fünff böcke / fünff jerige lemmer. Das ist die gabe Elisama des sons Amihud.</verse>
        <verse osisID='Num.7.54'>AM achten tage der Fürst der kinder Manasse / Gamliel der son PedaZur.</verse>
        <verse osisID='Num.7.55'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.56'>Einen gülden Leffel / zehen sekel golds werd vol Reuchwergs.</verse>
        <verse osisID='Num.7.57'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.58'>einen zigenbock zum Sündopffer.</verse>
        <verse osisID='Num.7.59'>Vnd zum Danckopffer zwey rinder / fünff widder / fünff böcke / fünff jerige lemmer. Das ist die gabe Gamliel des sons PedaZur.</verse>
        <verse osisID='Num.7.60'>AM neunden tage der Fürst der kinder BenJamin / Abidan der son Gideoni.</verse>
        <verse osisID='Num.7.61'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.62'>Einen gülden Leffel / zehen sekel golds werd vol Reuchwergs.</verse>
        <verse osisID='Num.7.63'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.64'>einen zigenbock zum Sündopffer.</verse>
        <verse osisID='Num.7.65'>Vnd zum Danckopffer zwey rinder / fünff widder / fünff böcke / fünff jerige lemmer. Das ist die gabe Abidan des sons Gideoni.</verse>
        <verse osisID='Num.7.66'>AM zehenden tage der Fürst der kinder Dan / AhiEser der son AmmiSadai.</verse>
        <verse osisID='Num.7.67'>Seine gabe war / eine silberne Schüssel hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget zum Speisopffer.</verse>
        <verse osisID='Num.7.68'>Einen gülden Leffel / zehen sekel golds werd vol Reuchwergs.</verse>
        <verse osisID='Num.7.69'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.70'>einen zigenbock zum Sündopffer.</verse>
        <verse osisID='Num.7.71'>Vnd zum Danckopffer zwey rinder / fünff widder / fünff böcke / fünff jerige lemmer. Das ist die gabe AhiEser des sons AmmiSadai.</verse>
        <verse osisID='Num.7.72'>AM eilfften tage der Fürst der kinder Asser / Pagiel der son Ochran.</verse>
        <verse osisID='Num.7.73'>Seine gabe war ein silbern Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemengt zum Speisopffer.</verse>
        <verse osisID='Num.7.74'>Einen gülden Leffel / zehen sekel golds werd vol Reuchwergs.</verse>
        <verse osisID='Num.7.75'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.76'>einen zigenbock zum Sündopffer.</verse>
        <verse osisID='Num.7.77'>Vnd zum Danckopffer zwey rinder / fünff widder / fünff böcke / fünff jerige lemmer. Das ist die gabe Pagiel des sons Ochran.</verse>
        <verse osisID='Num.7.78'>AM zwelfften tage der Fürst der kinder Naphthali / Ahira der son Enan.</verse>
        <verse osisID='Num.7.79'>Seine gabe war / eine silberne Schüssel / hundert vnd dreissig sekel werd / eine silberne Schale / siebenzig sekel werd / nach dem sekel des Heiligthums / beide vol semelmelh mit öle gemenget / zum Speisopffer.</verse>
        <verse osisID='Num.7.80'>Einen gülden Leffel / zehen sekel goldes werd vol Reuchwergs.</verse>
        <verse osisID='Num.7.81'>Einen farren aus den rindern / einen widder / ein jerig lamb zum Brandopffer /</verse>
        <verse osisID='Num.7.82'>einen zigenbock zum Sündopffer.</verse>
        <verse osisID='Num.7.83'>Vnd zum Danckopffer zwey rinder / fünff widder / fünff böcke / fünff jerige lemmer. Das ist die gabe Ahira des sons Enan.</verse>
        <verse osisID='Num.7.84'>DAs ist die Einweihung des Altars / zur zeit da er geweihet ward / Da zu die Fürsten Jsrael opfferten / diese zwelff silberne Schüssel / zwelff silberne Schalen / zwelff gülden Leffel.</verse>
        <verse osisID='Num.7.85'>Also das ja eine Schüssel hundert vnd dreissig sekel silbers / vnd ja eine Schale siebenzig sekel hatte. Das die summa alles Silbers am gefess trug / zwey tausent / vier hundert sekel nach dem sekel des Heiligthums.</verse>
        <verse osisID='Num.7.86'>Vnd der zwelff güldene Leffel vol Reuchwergs / hatte ja einer zehen sekel nach dem sekel des Heiligthums / Das die summa Golds an den Leffeln trug / hundert vnd zwenzig sekel.</verse>
        <verse osisID='Num.7.87'>DJE summa der rinder zum Brandopffer war / zwelff farren / zwelff widder / zwelff jerige lemmer / sampt jren Speisopffern / vnd zwelff zigenböcke zum Sündopffer.</verse>
        <verse osisID='Num.7.88'>Vnd die summa der rinder zum Danckopffer war / vier vnd zwenzig farren / sechzig widder / sechzig böcke / sechzig jerige lemmer. Das ist die Einweihung des Altars / da er geweihet ward.</verse>
        <verse osisID='Num.7.89'>VND wenn Mose in die Hütten des Stiffts gieng / das mit jm geredt würde / So höret er die stimme mit jm reden von dem Gnadenstuel / der auff der Laden des Zeugnis war zwisschen den zweien Cherubim / von dannen ward mit jm geredt. Exod. 25.</verse>
      </chapter>
      <chapter osisID='Num.8'>
        <verse osisID='Num.8.1'>VND der Herr redet mit Mose / vnd sprach.</verse>
        <verse osisID='Num.8.2'>Rede mit Aaron / vnd sprich zu jm / Wenn du die Lampen auffsetzest / soltu sie also setzen / das sie alle sieben fürwertsDas ist / Die zedten oder schnaussen an den Lampen sol er gegen den Vorhang richten / das es fur dem Leuchter oder zwischen dem Leuchter vnd Vorhang liecht sey. dem Leuchter scheinen.</verse>
        <verse osisID='Num.8.3'>Vnd Aaron thet also / vnd setzt die Lampen auff fürwerts dem Leuchter zu scheinen / wie der HERR Mose geboten.</verse>
        <verse osisID='Num.8.4'>Der Leuchter aber war tichte gold / beide sein schafft vnd seine blumen / nach dem Gesicht / das der HERR Mose gezeigt hatte / Also macht er den Leuchter.</verse>
        <verse osisID='Num.8.5'>VND der HERR redet mit Mose / vnd sprach /</verse>
        <verse osisID='Num.8.6'>Nim die Leuiten aus den kindern Jsrael vnd reinige sie.</verse>
        <verse osisID='Num.8.7'>Also soltu aber mit jnen thun das du sie reinigest / Du solt SündwasserEntsündigen ist so viel / als absoluiren oder los sprechen / Daher das wasser / damit sie absoluirt wurden / heisst Sündwasser. auff sie sprengen / vnd sollen alle jre Hare rein abscheren / vnd jre Kleider wasschen / so sind sie rein.</verse>
        <verse osisID='Num.8.8'>DEnn sollen sie nemen einen jungen farren / vnd sein Speisopffer semelmelh mit öle gemenget / Vnd einen andern jungen farren soltu zum Sündopffer nemen.</verse>
        <verse osisID='Num.8.9'>Vnd solt die Leuiten für die Hütten des Stiffts bringen / vnd die gantze Gemeine der kinder Jsrael versamlen /</verse>
        <verse osisID='Num.8.10'>vnd die Leuiten fur den HERRN bringen. Vnd die kinder Jsrael sollen jre hende auff die Leuiten legen /</verse>
        <verse osisID='Num.8.11'>vnd Aaron sol die Leuiten fur dem HERRN Weben von den kindern Jsrael / Auff das sie dienen mügen an dem Ampt des HERRN.</verse>
        <verse osisID='Num.8.12'>VND die Leuiten sollen jre hende auffs heubt der farren legen / vnd einer sol zum Sündopffer / der ander zum Brandopffer dem HERRN gemacht werden / die Leuiten zuuersünen.</verse>
        <verse osisID='Num.8.13'>Vnd solt die Leuiten für Aaron vnd seine Söne stellen vnd fur dem HERRN Weben /</verse>
        <verse osisID='Num.8.14'>vnd solt sie also sondern von den kindern Jsrael / das sie mein seien /</verse>
        <verse osisID='Num.8.15'>Darnach sollen sie hin ein gehen / das sie dienen in der Hütten des Stiffts. Also soltu sie reinigen vnd Weben /</verse>
        <verse osisID='Num.8.16'>denn sie sind mein Geschenck von den kindern Jsrael / vnd hab sie mir genomen fur alles das seine Mutter bricht / nemlich / fur die Erstengeburt aller kinder Jsrael.</verse>
        <verse osisID='Num.8.17'>DEnn alle Erstegeburt vnter den kindern Jsrael ist mein / beide der Menschen vnd des Viehes / sint der zeit ich alle Erstegeburt in Egyptenland schlug vnd heiligete sie mir /</verse>
        <verse osisID='Num.8.18'>Vnd nam die Leuiten an fur alle Erstegeburt vnter den kindern Jsrael /</verse>
        <verse osisID='Num.8.19'>vnd gab sie zum geschencke Aaron vnd seinen Sönen aus den kindern Jsrael / das sie dienen am Ampt der kinder Jsrael in der Hütten des Stiffts / die kinder Jsrael zuuersünen / Auff das nicht vnter den kindern Jsrael sey eine Plage / so sie sich nahen wolten zum Heiligthum. Num. 3.; Exod. 13.</verse>
        <verse osisID='Num.8.20'>VND Mose mit Aaron / sampt der gantzen Gemeine der kinder Jsrael theten mit den Leuiten alles / wie der HERR Mose geboten hatte.</verse>
        <verse osisID='Num.8.21'>Vnd die Leuiten entsündigeten sich vnd wusschen jre Kleider / vnd Aaron Webet sie fur dem HERRN / vnd versünet sie / das sie rein wurden.</verse>
        <verse osisID='Num.8.22'>Darnach giengen sie hin ein / das sie jr Ampt theten in der Hütten des Stiffts / fur Aaron vnd seinen Sönen / Wie der HERR Mose geboten hatte vber die Leuiten / also theten sie mit jnen.</verse>
        <verse osisID='Num.8.23'>VND der HERR redet mit Mose / vnd sprach /</verse>
        <verse osisID='Num.8.24'>Das ists / das den Leuiten gebürt / Von fünff vnd zwenzig jaren vnd drüber / tügen sie zum Heer vnd dienst in der Hütten des Stiffts.</verse>
        <verse osisID='Num.8.25'>Aber von dem funffzigsten jar an sollen sie ledig sein vom Ampt des diensts / vnd sollen nicht mehr dienen /</verse>
        <verse osisID='Num.8.26'>sondern auff den dienst jrer Brüder warten in der Hütten des Stiffts / Des Ampts aber sollen sie nicht pflegen. Also soltu mit den Leuiten thun / das ein jglicher seiner Hut warte.</verse>
      </chapter>
      <chapter osisID='Num.9'>
        <verse osisID='Num.9.1'>VND der HERR redet mit Mose in der wüsten Sinai / im andern jar / nach dem sie aus Egyptenland gezogen waren / im ersten monden / vnd sprach.</verse>
        <verse osisID='Num.9.2'>Las die kinder Jsrael Passah halten zu seiner zeit /</verse>
        <verse osisID='Num.9.3'>am vierzehenden tage dieses monden zwisschen abends / Zu seiner zeit sollen sie es halten / nach aller seiner Satzung vnd Recht.</verse>
        <verse osisID='Num.9.4'>Vnd Mose redet mit den kindern Jsrael / das sie das Passah hielten.</verse>
        <verse osisID='Num.9.5'>Vnd sie hielten Passah am vierzehenden tage des ersten monden zwisschen abends / in der wüsten Sinai / Alles wie der HERR Mose geboten hatte / so theten die kinder Jsrael. Num. 28.; Exod. 12.; Leui. 23.; Deut. 16.</verse>
        <verse osisID='Num.9.6'>DA waren etliche Menner vnrein vber einem todten Menschen / das sie nicht kundten Passah halten des tages / die traten fur Mose vnd Aaron desselbigen tages /</verse>
        <verse osisID='Num.9.7'>vnd sprachen zu jm / Wir sind vnrein vber einem todten Menschen / Warumb sollen wir geringer sein / das wir vnsere Gabe dem HERRN nicht bringen müssen zu seiner zeit vnter den kindern Jsrael?</verse>
        <verse osisID='Num.9.8'>Mose sprach zu jnen / Harret / ich wil hören / was euch der HERR gebeut.</verse>
        <verse osisID='Num.9.9'>Vnd der HERR redet mit Mose / vnd sprach /</verse>
        <verse osisID='Num.9.10'>Sage den kindern Jsrael / vnd sprich / Wenn jemand vnrein vber einem Todten / oder ferne von euch vber feld ist / oder vnter ewrn Freunden / der sol dennoch dem HERRN Passah halten.</verse>
        <verse osisID='Num.9.11'>Aber doch im andern monden am vierzehenden tage zwisschen abends / vnd sols neben vngesewrtem Brot vnd Salsen essen /</verse>
        <verse osisID='Num.9.12'>Vnd sollen nichts dran vberlassen bis morgen / Auch kein Bein dran zubrechen / vnd sollens nach aller weise des Passah halten. Exod. 12.</verse>
        <verse osisID='Num.9.13'>WER aber rein vnd nicht vber feld ist / vnd lesst anstehen das Passah zu halten / Des Seele sol ausgerottet werden von seinem Volck / darumb das er seine Gabe dem HERRN nicht gebracht hat zu seiner zeit / Er sol seine sünde tragen.</verse>
        <verse osisID='Num.9.14'>Vnd wenn ein Frembdlinger bey euch wonet / der sol auch dem HERRN Passah halten / vnd sols halten nach der Satzung vnd Recht des Passah. Diese Satzung sol euch gleich sein / dem Frembden / wie des lands Einheimischen. Joha. 19.</verse>
        <verse osisID='Num.9.15'>VND des tages / da die Wonung auffgerichtet ward / bedeckt sie seine Wolcken auff der Hütten des Zeugnis / vnd des abends bis an den morgen / war vber der Wonung eine gestalt des Fewrs.</verse>
        <verse osisID='Num.9.16'>Also geschachs jmerdar / das die Wolcke sie bedeckte / vnd des nachts die gestalt des Fewrs.</verse>
        <verse osisID='Num.9.17'>Vnd nach dem sich die Wolcke auffhub von der Hütten / so zogen die kinder Jsrael / Vnd an welchem ort die Wolcke bleib / da lagerten sich die kinder Jsrael.</verse>
        <verse osisID='Num.9.18'>Nach dem wort des HERRN zogen die kinder Jsrael / vnd nach seinem wort lagerten sie sich. So lange die Wolcke auff der Wonung bleib / so lange lagen sie stille /</verse>
        <verse osisID='Num.9.19'>Vnd wenn die Wolcke viel tage verzoch auff der Wonung / so warten die kinder Jsrael auff die Hut des HERRN vnd zogen nicht. Exo. 40.</verse>
        <verse osisID='Num.9.20'>VND wens war / das die wolcke auff der Wonunge war / etliche anzal der tage / So lagerten sie sich nach dem wort des HERRN / vnd zogen nach dem wort des HERRN.</verse>
        <verse osisID='Num.9.21'>Wenn die wolcke da war / von abend bis an den morgen / vnd sich denn erhub / so zogen sie / Oder wenn sie sich des tags oder des nachts erhub / so zogen sie auch.</verse>
        <verse osisID='Num.9.22'>Wenn sie aber zween tage / oder einen monden / oder etwa lange auff der Wonung bleib / so lagen die kinder Jsrael vnd zogen nicht / Vnd wenn sie sich denn erhub / so zogen sie.</verse>
        <verse osisID='Num.9.23'>Denn nach des HERRN Mund lagen sie / vnd nach des HERRN Mund zogen sie / Das sie auff des HERRN Hut warten / nach des HERRN wort durch Mose.</verse>
      </chapter>
      <chapter osisID='Num.10'>
        <verse osisID='Num.10.1'>VND der HERR redet mit Mose / vnd sprach /</verse>
        <verse osisID='Num.10.2'>Mache dir zwo Drometen von tichtem silber / das du jr brauchest / die Gemeine zu beruffen / vnd wenn das Heer auffbrechen sol.</verse>
        <verse osisID='Num.10.3'>Wenn man mit beiden schlecht bleset / sol sich zu dir versamlen die gantze Gemeine fur die thür der Hütten des Stiffts.</verse>
        <verse osisID='Num.10.4'>Wenn man nur mit einer schlecht bleset / so sollen sich zu dir versamlen die Fürsten vnd die Obersten vber die tausent in Jsrael.</verse>
        <verse osisID='Num.10.5'>Wenn jr aber drometet / so sollen die Lager auffbrechen die gegen Morgen ligen.</verse>
        <verse osisID='Num.10.6'>Vnd wenn jr zum andermal drometet / so sollen die Lager auffbrechen die gegen mittag ligen / Denn wenn sie reisen sollen / so solt jr drometen.</verse>
        <verse osisID='Num.10.7'>Wenn aber die Gemeine zu versamlen ist / solt jr schlecht blasen vnd nicht drometen.</verse>
        <verse osisID='Num.10.8'>Es sollen aber solch blasen mit den Drometen die söne Aarons die Priester thun / Vnd sol ewr Recht sein ewiglich bey ewrn Nachkomen.</verse>
        <verse osisID='Num.10.9'>WENN jr in einen Streit ziehet in ewrem Lande wider ewre Feinde die euch beleidigen / so solt jr drometen mit den Drometen / das ewr gedacht werde fur dem HERRN ewrem Gott / vnd erlöst werdet von ewren Feinden.</verse>
        <verse osisID='Num.10.10'>Desselbigen gleichen / wenn jr frölich seid / an ewren Festen vnd in ewren Newmonden / solt jr mit den Drometen blasen vber ewr Brandopffer vnd Danckopffer / das es sey euch zum gedechtnis fur ewrem Gott / Jch bin der HERR ewr Gott.</verse>
        <verse osisID='Num.10.11'>AM zwenzigsten tage im andern monden des andern jars / erhub sich die Wolcke von der Wonung des Zeugnis.</verse>
        <verse osisID='Num.10.12'>Vnd die kinder Jsrael brachen auff vnd zogen aus der wüsten Sinai / vnd die Wolcke bleib in der wüsten Paran.</verse>
        <verse osisID='Num.10.13'>Es brachen aber auff die ersten / nach dem wort des HERRN durch Mosen /</verse>
        <verse osisID='Num.10.14'>nemlich das panir des Lagers der kinder Juda zoch am ersten mit jrem Heer / vnd vber jr heer war Nahesson der son Amminadab.</verse>
        <verse osisID='Num.10.15'>Vnd vber das Heer des stams der kinder Jsaschar war Nethaneel der son Zuar.</verse>
        <verse osisID='Num.10.16'>Vnd vber das Heer des stams der kinder Sebulon war Eliab der son Helon.</verse>
        <verse osisID='Num.10.17'>Da zu legt man die Wonung / vnd zogen die kinder Gerson vnd Merari / vnd trugen die Wonung.</verse>
        <verse osisID='Num.10.18'>DARnach zoch das panir des Lagers Ruben mit jrem Heer / vnd vber jr Heer war Elizur der son Sedeur.</verse>
        <verse osisID='Num.10.19'>Vnd vber das Heer des stams der kinder Simeon war Selumiel der son ZuriSadai.</verse>
        <verse osisID='Num.10.20'>Vnd Eliasaph der son Deguel vber das Heer des stams der kinder Gad.</verse>
        <verse osisID='Num.10.21'>Da zogen auch die Kahathiten vnd trugen das Heiligthum / Vnd jene richteten die Wonung auffJndes die Kahathiten das Heiligthum hernach trugen / waren die weil vor hin die Gersoniter vnd Merariter / vnd richteten die Wonung auff / das die Kahathiten mit der Lade / die Wonung bereit funden.  / bis diese hernach kamen.</verse>
        <verse osisID='Num.10.22'>DArnach zoch das panir des Lagers der kinder Ephraim mit jrem Heer vnd vber jr heer war Elisama der son Ammihud.</verse>
        <verse osisID='Num.10.23'>Vnd Gamliel der son PedaZur vber das Heer des stams der kinder Manasse.</verse>
        <verse osisID='Num.10.24'>Vnd Abidan der son Gideoni vber das Heer des stams der kinder BenJamin.</verse>
        <verse osisID='Num.10.25'>DArnach zoch das panir des Lagers der kinder Dan / mit jrem Heer vnd so waren die Lager alle auff / vnd AhiEser der son AmmiSadai war vber jr heer.</verse>
        <verse osisID='Num.10.26'>Vnd Pagiel der son Ochran vber das Heer des stams der kinder Asser.</verse>
        <verse osisID='Num.10.27'>Vnd Ahira der son Enan vber das Heer des stams der kinder Naphthali.</verse>
        <verse osisID='Num.10.28'>So zogen die kinder Jsrael mit jrem Heer.</verse>
        <verse osisID='Num.10.29'>VND Mose sprach zu seinem schwager Hobab dem son Reguel aus Midian / Wir ziehen da hin an die Stet / dauon der HERR gesagt hat / Jch wil sie euch geben / So kom nu mit vns / so wollen wir das beste bey dir thun / Denn der HERR hat Jsrael guts zugesagt.</verse>
        <verse osisID='Num.10.30'>Er aber antwortet / Jch wil nicht mit euch / sondern in mein Land zu meiner Freundschafft ziehen.</verse>
        <verse osisID='Num.10.31'>Er sprach / Lieber verlas vns nicht / denn du weissest wo wir in die wüsten vns lagern sollen / vnd solt vnser Auge sein.</verse>
        <verse osisID='Num.10.32'>Vnd wenn du mit vns zeuchst / was der HERR guts an vns thut / das wollen wir an dir thun.</verse>
        <verse osisID='Num.10.33'>ALso zogen sie von dem Berge des HERRN drey Tagreise / vnd die Lade des Bunds des HERRN zoch fur jnen her die drey Tagreise / jnen zu weisen wo sie rugen solten.</verse>
        <verse osisID='Num.10.34'>Vnd die Wolcke des HERRN war des tages vber jnen / wenn sie aus dem Lager zogen.</verse>
        <verse osisID='Num.10.35'>VND wenn die Lade zoch / so sprach Mose / HERR / Stehe auff / Las deine Feinde zurstrewet / Vnd die dich hassen / flüchtig werden fur dir /</verse>
        <verse osisID='Num.10.36'>Vnd wenn sie ruget / so sprach er / Kom wider HERR zu der menge der tausent Jsrael. Psal. 68.; Psal. 132.</verse>
      </chapter>
      <chapter osisID='Num.11'>
        <verse osisID='Num.11.1'>VND da sich das Volck vngedültig macht / gefiel es vbel fur den ohren des HERRN / Vnd als der HERR hörete / ergrimmet sein zorn vnd zündet das fewr des HERRN vnter jnen an / das verzeret die eussersten Lager.</verse>
        <verse osisID='Num.11.2'>Da schrey das volck zu Mose / vnd Mose bat den HERRN. Da verschwand das fewr.</verse>
        <verse osisID='Num.11.3'>Vnd man hies die stet Tabeera / darumb / das sich vnter jnen des HERRN fewr angezündet hatte.</verse>
        <verse osisID='Num.11.4'>DEnn das Pöbeluolck vnter jnen war lüstern worden / vnd sassen vnd weineten sampt den kindern Jsrael / vnd sprachen / Wer wil vns Fleisch zu essen geben?</verse>
        <verse osisID='Num.11.5'>Wir gedencken der Fissche / die wir in Egypten vmb sonst assen / vnd der körbis / pfeben / lauch / zwibel vnd knoblauch /</verse>
        <verse osisID='Num.11.6'>Nu aber ist vnser seele matt / Denn vnser augen sehen nichts denn das Man.</verse>
        <verse osisID='Num.11.7'>ES war aber Man wie Coriander samen / vnd anzusehen wie Bedellion.</verse>
        <verse osisID='Num.11.8'>Vnd das volck lieff hin vnd her / vnd samlete vnd sties mit mülen / vnd zureibs in mörsern vnd kochets in töpffen / vnd machet jm asschen Kuchen draus / vnd es hatte einen schmack wie ein ölekuche.</verse>
        <verse osisID='Num.11.9'>Vnd wenn des nachts der thaw vber die Lager fiel / so fiel das Man mit drauff. Exod. 16.; Psal. 78.; Joh. 6.</verse>
        <verse osisID='Num.11.10'>DA nu Mose das volck höret weinen vnter jren Geschlechten einen jglichen in seiner Hütten thür / da ergrimmet der zorn des HERRN seer / vnd Mose ward auch bange.</verse>
        <verse osisID='Num.11.11'>Vnd Mose sprach zu dem HERRN / Warumb bekümerstu deinen Knecht? vnd warumb finde ich nicht gnade fur deinen Augen / das du die Last dieses gantzen Volcks auff mich legest?</verse>
        <verse osisID='Num.11.12'>Hab ich nu alles volck empfangen oder geborn / das du zu mir sagen magst / Trag es in deinen Armen (wie eine Amme ein Kind tregt) in das Land / das du jren Vetern geschworen hast?</verse>
        <verse osisID='Num.11.13'>Wo her sol ich Fleisch nemen / das ich alle diesem volck gebe? Sie weinen fur mir / vnd sprechen / Gib vns Fleisch / das wir essen.</verse>
        <verse osisID='Num.11.14'>Jch vermag das volck nicht allein alles ertragen / denn es ist mir zu schweer.</verse>
        <verse osisID='Num.11.15'>Vnd wiltu also mit mir thun / so erwürge mich lieber / habe ich anders gnade fur deinen Augen funden / das ich nicht mein vnglück so sehen müsse.</verse>
        <verse osisID='Num.11.16'>VND der HERR sprach zu Mose / Samle mir siebenzig Menner vnter den eltesten Jsrael / die du weist / das die Eltesten im volck vnd seine Amptleute sind / vnd nim sie fur die Hütten des Stiffts / vnd stelle sie daselbs fur dich.</verse>
        <verse osisID='Num.11.17'>So wil ich ernider komen vnd mit dir daselbs reden / vnd deines Geists / der auff dir ist / nemen / vnd auff sie legen / das sie mit dir die Last des volcks tragen / das du nicht allein tragest.</verse>
        <verse osisID='Num.11.18'>VND zum Volck soltu sagen / Heiliget euch auff morgen / das jr Fleisch esset / Denn ewr weinen ist fur die Ohren des HERRN komen / die jr sprecht / Wer gibt vns Fleisch zu essen / Denn es gieng vns wol in Egypten? Darumb wird euch der HERR fleisch geben / das jr esset /</verse>
        <verse osisID='Num.11.19'>nicht einen tag / nicht zween / nicht fünffe / nicht zehen / nicht zwenzig tage lang /</verse>
        <verse osisID='Num.11.20'>sondern einen monden lang / bis das euch zur nasen ausgehe / vnd euch ein ekel sey / Darumb / das jr den HERRN verworffen habt / der vnter euch ist / vnd fur jm geweinet / vnd gesagt / Warumb sind wir aus Egypten gegangen?</verse>
        <verse osisID='Num.11.21'>VND Mose sprach / Sechs hundert tausent Man / fusuolcks ist des dar vnter ich bin / vnd du sprichst / Jch wil euch Fleisch geben / das jr esset einen monden lang.</verse>
        <verse osisID='Num.11.22'>Sol man schaf vnd rinder schlachten / das jnen gnug sey? Oder wer den sich alle fische des Meers erzu versamlen / das jnen gnug sey?</verse>
        <verse osisID='Num.11.23'>Der HERR aber sprach zu Mose / Jst denn die Hand des HERRN verkürtzet? Aber du solt jtzt sehen / ob meine wort können dir etwas gelten oder nicht. Jesa. 59.</verse>
        <verse osisID='Num.11.24'>VND Mose gieng er aus / vnd saget dem volck des HERRN wort / Vnd versamlet die siebenzig Menner vnter den Eltesten des volcks / vnd stellet sie vmb die Hütten her.</verse>
        <verse osisID='Num.11.25'>Da kam der HERR ernider in der Wolcken / vnd redet mit jm. Vnd nam des Geists der auff jm war / vnd legt jn auff die seibenzig eltesten Menner / Vnd da der Geist auff jnen rugete / weissagten sie / vnd höreten nicht auff.</verse>
        <verse osisID='Num.11.26'>ES waren aber noch zween Menner im Lager blieben / der eine hies Eldad / der ander Medad / vnd der Geist ruget auff jnen / Denn sie waren auch angeschrieben / vnd doch nicht hin aus gegangen zu der Hütten / vnd sie weissagten im Lager.</verse>
        <verse osisID='Num.11.27'>Da lieff ein Knabe hin vnd sagts Mose an / vnd sprach / Eldad vnd Medad weissagen im Lager.</verse>
        <verse osisID='Num.11.28'>Da antwortet Josua der son Nun / Mose diener / den er erwelet hatte / vnd sprach / Mein Herr Mose were jnen.</verse>
        <verse osisID='Num.11.29'>Aber Mose sprach zu jm / Bistu der Eiuerer fur mich? Wolt Gott / das alle das volck des HERRN weissaget / vnd der HERR seinen Geist vber sie gebe.</verse>
        <verse osisID='Num.11.30'>Also samlet sich Mose zum Lager vnd die Eltesten Jsrael.</verse>
        <verse osisID='Num.11.31'>DA fuhr aus der wind von dem HERRN / vnd lies Wachteln komen vom Meer / vnd strewet sie vber das Lager / hie ein Tagereise lang / da eine Tagreise lang / vmb das Lager her / zwo ellen hoch vber der erden.</verse>
        <verse osisID='Num.11.32'>Da macht sich das Volck auff / denselben gantzen tag vnd die gantze nacht / vnd den andern gantzen tag / vnd samleten Wachteln / vnd welcher am wenigsten samlet der samlet zehen Homor / vnd hengeten sie auff vmb das Lager her. Psal. 78.; Exod. 16.</verse>
        <verse osisID='Num.11.33'>DA aber das Fleisch noch vnter jren zeenen war / vnd ehe es auff war / da ergrimmet der zorn des HERRN vnter dem Volck / vnd schlug sie mit einer seer grossen Plage.</verse>
        <verse osisID='Num.11.34'>Da her die selbige Stete heisst / Lustgreber / darumb / das man daselbs begrub das lüstern Volck.</verse>
        <verse osisID='Num.11.35'>Von den Lustgreben aber zoch das Volck aus gen Hazeroth / Vnd blieben zu Hazeroth.</verse>
      </chapter>
      <chapter osisID='Num.12'>
        <verse osisID='Num.12.1'>VND MirJam vnd Aaron redet wider Mose / vmb seines Weibes willen der Morinnen die er genomen hatte / darumb / das er eine Morinne zum weibe genomen hatte /</verse>
        <verse osisID='Num.12.2'>vnd sprachen / Redet denn der HERR alleine durch Mose? Redet er nicht auch durch vns? Vnd der HERR hörets.</verse>
        <verse osisID='Num.12.3'>Aber Mose war ein seer geplagterElender / der viel leiden muste / Psal. 132. Gedencke Dauids vnd alle seins leidens. Psal. 18. Prouer. 18. Ante gloriam passio. Mensch vber alle Menschen auff Erden.</verse>
        <verse osisID='Num.12.4'>VND plötzlich sprach der HERR zu Mose vnd zu Aaron vnd zu MirJam / Gehet er aus jr drey zu der Hütten des Stiffts / Vnd sie giengen alle drey eraus.</verse>
        <verse osisID='Num.12.5'>Da kam der HERR ernider in der Wolckenseule / vnd trat in der Hütten thür / vnd rieff Aaron vnd MirJam / Vnd die beide giengen hinaus.</verse>
        <verse osisID='Num.12.6'>Vnd er sprach / Höret meine wort / Jst jemand vnter euch ein Prophet des HERRN / dem wil ich mich kund machen in einem Gesicht / oder wil mit jm reden in einem Trawm.</verse>
        <verse osisID='Num.12.7'>Aber nicht also mein knecht Mose / der in meinem gantzen Hause trew ist /</verse>
        <verse osisID='Num.12.8'>Mündlich rede ich mit jm / vnd er sihet den HERRN in seiner gestalt / nicht durch tunckel wort oder gleichnis. Warumb habt jr euch denn nicht gefürchtet / wider meinen Knecht Mose zu reden? Ebre. 3.</verse>
        <verse osisID='Num.12.9'>VND der zorn des HERRN ergrimmet vber sie / vnd wand sich weg /</verse>
        <verse osisID='Num.12.10'>Dazu die Wolcke weich auch von der Hütten. Vnd sihe / da war MirJam aussetzig wie der schnee. Vnd Aaron wand sich zu MirJam vnd wird gewar / das sie aussetzig ist /</verse>
        <verse osisID='Num.12.11'>vnd sprach zu Mose / Ah mein Herr / las die sunde nicht auff vns bleiben / da mit wir nerrisch gethan vnd vns versündiget haben /</verse>
        <verse osisID='Num.12.12'>Das diese nicht sey wie ein Todes / das von seiner Mutterleibe kompt / Es hat schon die helfft jrs Fleischs gefressen.</verse>
        <verse osisID='Num.12.13'>MOSe aber schrey zu dem HERRN / vnd sprach / Ah Gott / heile sie.</verse>
        <verse osisID='Num.12.14'>Der HERR sprach zu Mose / Wenn jr Vater jr ins angesicht gespeiet hette / Solt sie nicht sieben tage sich schemen? Las sie verschliessen sieben tage ausser dem Lager / Darnach las sie wider auffnemen.</verse>
        <verse osisID='Num.12.15'>Also ward MirJam sieben tage verschlossen ausser dem Lager / Vnd das volck zoch nicht fürder / bis MirJam auffgenomen ward.</verse>
        <verse osisID='Num.12.16'>Darnach zoch das Volck von Hazeroth / vnd lagert sich in die wüste Paran.</verse>
      </chapter>
      <chapter osisID='Num.13'>
        <verse osisID='Num.13.1'>VND der HERR redet mit Mose / vnd sprach /</verse>
        <verse osisID='Num.13.2'>Sende Menner aus / die das land Canaan erkunden / das ich den kindern Jsrael geben wil / Aus jglichem stam jrer veter einen fürnemlichen Man.</verse>
        <verse osisID='Num.13.3'>Mose der sandte sie aus der wüste Paran nach dem wort des HERRN / die alle fürnemliche Menner waren vnter den kindern Jsrael /</verse>
        <verse osisID='Num.13.4'>vnd hiessen also. Deut. 1. SAmmua der son Zacur des stams Ruben.</verse>
        <verse osisID='Num.13.5'>Saphat der son Hori des stams Simeon.</verse>
        <verse osisID='Num.13.6'>Caleb der son Jephunne des stams Juda.</verse>
        <verse osisID='Num.13.7'>Jgeal der son Joseph des stams Jsaschar.</verse>
        <verse osisID='Num.13.8'>Hosea der son Nun des stams Ephraim.</verse>
        <verse osisID='Num.13.9'>Palti der son Raphu des stams BenJamin.</verse>
        <verse osisID='Num.13.10'>Gadiel der son Sodi des stams Sebulon.</verse>
        <verse osisID='Num.13.11'>Gaddi der son Susi des stams Joseph von Manasse.</verse>
        <verse osisID='Num.13.12'>Ammiel der son Gemalli des stams Dan.</verse>
        <verse osisID='Num.13.13'>Sethur der son Michael des stams Asser.</verse>
        <verse osisID='Num.13.14'>Nahebi der son Vaphsi des stams Naphthali.</verse>
        <verse osisID='Num.13.15'>Guel der son Machi des stams Gad.</verse>
        <verse osisID='Num.13.16'>Das sind die namen der Menner / die Mose aussand zu erkunden das Land / Aber den Hosea den son Nun nante Mose Josua.</verse>
        <verse osisID='Num.13.17'>DA sie nu Mose sandte das land Canaan zu erkunden / sprach er zu jnen / Ziehet hin auff an den Mittag / vnd gehet auff das Gebirge</verse>
        <verse osisID='Num.13.18'>vnd besehet das Land / wie es ist / vnd das Volck das drinnen wonet / obs starck oder schwach / wenig oder viel ist.</verse>
        <verse osisID='Num.13.19'>Vnd was fur ein Land ist darinnen sie wonen / obs gut oder böse sey / vnd was fur Stedte sind darinnen sie wonen / ob sie in Gezelten oder Festungen wonen.</verse>
        <verse osisID='Num.13.20'>Vnd was fur Land sey / obs fett oder mager sey / vnd ob Bewme drinne sind oder nicht / Seid getrost / vnd nemet der früchten des lands / Es war aber eben vmb die zeit der ersten weindrauben.</verse>
        <verse osisID='Num.13.21'>SJe giengen hin auff vnd erkundeten das Land / von der wüsten Zin / bis gen Rehob / da man gen Hamath gehet.</verse>
        <verse osisID='Num.13.22'>Sie giengen auch hin auff gegen dem Mittag / vnd kamen bis gen Hebron / da war Ahiman / Sesai vnd Thalmai / die kinder Enak / Hebron aber war sieben jar gebawet vor Zoan in Egypten.</verse>
        <verse osisID='Num.13.23'>Vnd sie kamen bis an bach EscolHeisst eine Drauben / daraus wird der draubenbach.  / vnd schnitten daselbs eine Reben ab mit einer Weindrauben / vnd liessen sie Zweene auff einem stecken tragen / dazu auch Granatepffel vnd Feigen.</verse>
        <verse osisID='Num.13.24'>Der ort heisst bach Escol / vmb des Draubens willen / den die kinder Jsrael daselbs abschnitten.</verse>
        <verse osisID='Num.13.25'>VND sie kereten vmb da sie das Land erkundet hatten nach vierzig tagen /</verse>
        <verse osisID='Num.13.26'>giengen hin / vnd kamen zu Mose vnd Aaron vnd zu der gantzen Gemeine der kinder Jsrael in die wüsten Paran gen Kades / vnd sagten jnen wider vnd der gantzen Gemeine / wie es stünde / Vnd liessen sie die Früchte des Landes sehen.</verse>
        <verse osisID='Num.13.27'>Vnd erzeleten jnen / vnd sprachen / Wir sind ins Land komen / da hin jr vns sandtet / da milch vnd honig innen fleusst / vnd dis ist jre Frucht.</verse>
        <verse osisID='Num.13.28'>On das starck Volck drinnen wonet / vnd seer grosse vnd feste Stedte sind / vnd sahen auch Enaks kinder daselbs.</verse>
        <verse osisID='Num.13.29'>So wonen die Amalekiter im Lande gegen mittag / die Hethiter vnd Jebusiter vnd Amoriter wonen auff dem Gebirge / die Cananiter aber wonen am Meer vnd vmb den Jordan.</verse>
        <verse osisID='Num.13.30'>CAleb aber stillet das volck gegen Mose / vnd sprach / Lasst vns hin auff ziehen vnd das Land einnemen / denn wir mügen es vberweldigen.</verse>
        <verse osisID='Num.13.31'>Aber die Menner / die mit jm waren hin auff gezogen / sprachen / Wir vermügen nicht hin auff zu ziehen gegen das Volck / denn sie sind vns zu starck.</verse>
        <verse osisID='Num.13.32'>Vnd machten dem Lande das sie erkundet hatten / ein böse geschrey vnter den kindern Jsrael / vnd sprachen / Das Land da durch wir gegangen sind zu erkunden / frisset seine Einwoner / vnd alles Volck das wir drinnen sahen sind Leute von grosser lenge.</verse>
        <verse osisID='Num.13.33'>Wir sahen auch Rysen daselbs / Enaks kinder von den Rysen / vnd wir waren fur vnsern augen als die Hewschrecken / vnd also waren wir auch fur jren augen.</verse>
      </chapter>
      <chapter osisID='Num.14'>
        <verse osisID='Num.14.1'>DA fuhr die gantze Gemeine auff vnd schrey / vnd das volck weinete die nacht.</verse>
        <verse osisID='Num.14.2'>Vnd alle kinder Jsrael murreten wider Mosen vnd Aaron / vnd die gantze Gemeine sprach zu jnen / Ah / das wir in Egyptenland gestorben weren / oder noch stürben in dieser wüsten /</verse>
        <verse osisID='Num.14.3'>Warumb füret vns der HERR in dis Land / das vnsere Weiber durchs schwert fallen / vnd vnser Kinder ein raub werden? Jsts nicht besser / wir ziehen wider in Egypten?</verse>
        <verse osisID='Num.14.4'>Vnd einer sprach zu dem andern / Last vns einen Heubtman auffwerffen / vnd wider in Egypten ziehen. Deut. 1.; Psal. 106.</verse>
        <verse osisID='Num.14.5'>MOse aber vnd Aaron fielen auff jr angesicht fur der gantzen versamlung der Gemeine der kinder Jsrael.</verse>
        <verse osisID='Num.14.6'>Vnd Josua der son Nun / vnd Caleb der son Jephunne / die auch das Land erkundet hatten / zurissen jre Kleider /</verse>
        <verse osisID='Num.14.7'>vnd sprachen zu der gantzen Gemeine der kinder Jsrael / Das Land / das wir durch wandelt haben zu erkunden / ist seer gut.</verse>
        <verse osisID='Num.14.8'>Wenn der HERR vns gnedig ist / so wird er vns in das selbe Land bringen vnd vns geben / das ein Land ist / da milch vnd honig innen fleusst.</verse>
        <verse osisID='Num.14.9'>Fallet nicht ab vom HERRN / vnd furchtet euch fur dem Volck dieses Landes nicht / Denn wir wollen sie wie Brot fressen / Es ist jrer Schutz von jnen gewichen / Der HERR aber ist mit vns / fürchtet euch nicht fur jnen.</verse>
        <verse osisID='Num.14.10'>DA sprach das gantze Volck / man solt sie steinigen. DA erschein die herrligkeit des HERRN in der Hütten des Stiffts allen kindern Jsrael.</verse>
        <verse osisID='Num.14.11'>Vnd der HERR sprach zu Mose / Wie lang lestert mich das Volck? Vnd wie lange wollen sie nicht an mich gleuben durch allerley Zeichen / die ich vnter jenen gethan habe?</verse>
        <verse osisID='Num.14.12'>So wil ich sie mit Pestilentz schlahen vnd vertilgen / vnd dich zum grössern vnd mechtigern Volck machen / denn dis ist.</verse>
        <verse osisID='Num.14.13'>MOse aber sprach zu dem HERRN / So werdens die Egypter hören / Denn du hast dis Volck mit deiner Krafft mitten aus jnen gefürt /</verse>
        <verse osisID='Num.14.14'>Vnd man wird sagen zu den Einwonern dieses Lands / die da gehöret haben / das du HERR vnter diesem volck seiest / das du von angesicht gesehen werdest / vnd deine Wolcke stehe vber jnen / vnd du HERR gehest fur jnen her in der Wolckenseule des tages / vnd Fewrseulen des nachts /</verse>
        <verse osisID='Num.14.15'>Vnd würdest dis Volck tödten wie einen Man / So würden die Heiden sagen / die solch geschrey von dir höreten / vnd sprechen /</verse>
        <verse osisID='Num.14.16'>Der HERR kundte mit nichten das volck ins Land bringen / das er jnen geschworen hatte / Darumb hat er sie geschlachtet in der wüsten.Deut. 9.; Exod. 13.</verse>
        <verse osisID='Num.14.17'>SO las nu die krafft des HERRN gros werden / wie du gesagt hast / vnd gesprochen /</verse>
        <verse osisID='Num.14.18'>Der HERR ist gedültig vnd von grosser Barmhertzigkeit vnd vergibt missethat vnd vbertrettung / vnd lesst niemand vngestrafft / Sondern heimsucht die missethat der Veter vber die Kinder / ins dritte vnd vierde Gelied.</verse>
        <verse osisID='Num.14.19'>So sey nu gnedig der missethat dieses Volcks nach deiner grossen Barmhertzigkeit / Wie du auch vergeben hast diesem volck aus Egypten / bis hie her. Exod. 34.</verse>
        <verse osisID='Num.14.20'>VND der HERR sprach / Jch habs vergeben / wie du gesagt hast.</verse>
        <verse osisID='Num.14.21'>Aber so war als ich lebe / so sol alle Welt der Herrligkeit des HERRN vol werden.</verse>
        <verse osisID='Num.14.22'>Denn alle die Menner die meine Herrligkeit vnd meine Zeichen gesehen haben / die ich gethan habe in Egypten / vnd in der Wüsten / vnd mich nu zehen mal versucht / vnd meiner stimme nicht gehorchet haben /</verse>
        <verse osisID='Num.14.23'>Der sol keiner das Land sehen / das ich jren Vetern geschworen habe / Auch keiner sol es sehen / der mich verlestert hat.</verse>
        <verse osisID='Num.14.24'>Aber meinen Knecht Caleb / darumb das ein ander Geist mit jm ist / vnd hat mir trewlich nachgefolget / den wil ich in das Land bringen / dar ein er komen ist / vnd sein Same sol es einnemen /</verse>
        <verse osisID='Num.14.25'>Da zu die Amalekiter vnd Cananiter die im grunde wonen / Morgen wendet euch vnd ziehet in die Wüsten auff dem wege zum Schilffmeer. Num. 26.; Deut. 1.; Deut. 2.; Psal. 95.; Josu. 14.</verse>
        <verse osisID='Num.14.26'>VND der HERR redet mit Mose vnd Aaron / vnd sprach /</verse>
        <verse osisID='Num.14.27'>Wie lange murret diese böse Gemeine wider mich? Denn ich habe das murren der kinder Jsrael / das sie wider mich gemurret haben / gehöret.</verse>
        <verse osisID='Num.14.28'>Darumb sprich zu jnen / So war ich lebe / spricht der HERR / Jch wil euch thun / wir jr fur meinen Ohren gesagt habt.</verse>
        <verse osisID='Num.14.29'>Ewre Leibe sollen in dieser wüsten verfallen / vnd alle die jr gezelet seid / von zwenzig jaren vnd drüber / die jr wider mich gemurret habt /</verse>
        <verse osisID='Num.14.30'>solt nicht in das Land komen / darüber ich meine Hand gehebt habe / das ich euch drinnen wonen liesse / On Caleb der son Jephunne / vnd Josua der son Nun. Deut. 1.; Psal. 106.; Josu. 5.</verse>
        <verse osisID='Num.14.31'>EWre Kinder dauon jr sagetet / Sie werden ein Raub sein / die wil ich hinein bringen / das sie erkennen sollen das Land / das jr verwerfft /</verse>
        <verse osisID='Num.14.32'>Aber jr sampt ewren Leiben sollen in dieser wüsten verfallen.</verse>
        <verse osisID='Num.14.33'>Vnd ewre Kinder sollen Hirten sein in der wüsten vierzig jar / vnd ewer Hurerey tragen / bis das ewre Leibe alle werden in der wüsten.</verse>
        <verse osisID='Num.14.34'>Nach der zal der vierzig tagen darin jr das Land erkundet habt / Ja / ein tag sol ein jar gelten / das sie vierzig jar ewr missethat tragen / Das jr innen werdet / was sey / wenn ich die Hand abziehe.</verse>
        <verse osisID='Num.14.35'>Jch der HERR habs gesagt / das wil ich auch thun aller dieser bösen Gemeine / die sich wider mich empöret hat / in dieser wüsten sollen sie all werden vnd daselbs sterben. Psal. 95.</verse>
        <verse osisID='Num.14.36'>ALso storben durch die Plage fur dem HERRN alle die Menner / die Mose gesand hatte das Land zu erkunden / vnd widerkomen waren / vnd da wider murren machten die gantze Gemeine /</verse>
        <verse osisID='Num.14.37'>da mit / das sie dem Lande ein geschrey machten / das es böse were.</verse>
        <verse osisID='Num.14.38'>Aber Josua der son Nun / vnd Caleb der son Jephunne blieben lebendig aus den Mennern die gegangen waren das Land zu erkunden.</verse>
        <verse osisID='Num.14.39'>VNd Mose redet diese wort zu allen kindern Jsrael / Da trawret das volck seer.</verse>
        <verse osisID='Num.14.40'>Vnd machten sich des morgens früe auff / vnd zogen auff die höhe des Gebirgs / vnd sprachen / Hie sind wir / vnd wollen hin auffziehen an die stet / dauon der HERR gesagt hat / denn wir haben gesündiget.</verse>
        <verse osisID='Num.14.41'>Mose aber sprach / Warumb vbergehet jr also das wort des HERRN? Es wird euch nicht gelingen.</verse>
        <verse osisID='Num.14.42'>Ziehet nicht hin auff / denn der HERR ist nicht vnter euch / das jr nicht geschlagen werdet fur ewren Feinden.</verse>
        <verse osisID='Num.14.43'>Denn die Amalekiter vnd Cananiter sind fur euch daselbs / vnd jr werdet durchs Schwert fallen / darumb / das jr euch vom HERRN gekeret habt / vnd der HERR wird nicht mit euch sein. Deut. 1.</verse>
        <verse osisID='Num.14.44'>ABer sie waren störrig hin auff zu ziehen auff die höhe des Gebirges / Aber die Lade des Bunds des HERRN vnd Mose kamen nicht aus dem Lager.</verse>
        <verse osisID='Num.14.45'>Da kamen die Amalekiter vnd Cananiter die auff dem Gebirge woneten erab vnd schlugen vnd zuschmissen sie bis gen Horma.</verse>
      </chapter>
      <chapter osisID='Num.15'>
        <verse osisID='Num.15.1'>VND der HERR redet mit Mose / vnd sprach /</verse>
        <verse osisID='Num.15.2'>Rede mit den kindern Jsrael / vnd sprich zu jnen. Wenn jr ins Land ewer Wonung kompt / das ich euch geben werde /</verse>
        <verse osisID='Num.15.3'>vnd wolt dem HERRN Opffer thun / es sey ein Brandopffer oder ein Opffer zum besondern Gelübd / oder ein freiwillig Opffer / oder ewer Festeopffer / auff das jr dem HERRN ein süssen geruch machet / von rindern oder von schafen.</verse>
        <verse osisID='Num.15.4'>WEr nu seine Gabe dem HERRN opffern wil / der sol das Speisopffer thun / ein zehenden semelmelhs gemenget mit öle eins vierden teils vom Hin /</verse>
        <verse osisID='Num.15.5'>vnd wein zum Tranckopffer auch eins vierden teils vom Hin / zum Brandopffer oder sonst zum Opffer / da ein Lamb geopffert wird.</verse>
        <verse osisID='Num.15.6'>Da aber ein widder geopffert wird / soltu das Speisopffer machen zween zehenden semelmelhs / mit öle gemenget eins dritten teils vom Hin /</verse>
        <verse osisID='Num.15.7'>vnd wein zum Tranckopffer auch des dritten teils vom Hin / das soltu dem HERRN zum süssen geruch opffern. Leui. 2.; Leui. 6.</verse>
        <verse osisID='Num.15.8'>WJltu aber ein rind zum Brandopffer / oder zum besondern Gelübdopffer / oder zum Danckopffer dem HERRN machen /</verse>
        <verse osisID='Num.15.9'>So soltu zu dem rinde ein Speisopffer thun / drey zehenden semelmelhs gemenget mit öle eins halben Hin /</verse>
        <verse osisID='Num.15.10'>vnd wein zum Tranckopffer / auch ein halb Hin / Das ist ein Opffer dem HERRN zum süssen geruch.</verse>
        <verse osisID='Num.15.11'>Also soltu thun mit einem ochsen / mit einem widder / mit einem schaf von lemmern vnd zigen /</verse>
        <verse osisID='Num.15.12'>Darnach die zal ist dieser Opffer / darnach sol auch die zal der Speisopffer vnd Tranckopffer sein.</verse>
        <verse osisID='Num.15.13'>WER ein Einheimischer ist / der sol solchs thun / das er dem HERRN opffere ein Opffer zum süssen geruch.</verse>
        <verse osisID='Num.15.14'>Vnd ob ein Frembdlinger bey euch wonet oder vnter euch bey ewren Freunden ist / vnd wil dem HERRN ein Opffer zum süssen geruch thun / der sol thun / wie sie thun.</verse>
        <verse osisID='Num.15.15'>Der gantzen Gemeine sey eine Satzunge / beide euch vnd den Frembdlingen / Ein ewige Satzunge sol das sein ewren Nachkomen / das fur dem HERRN der Frembdling sey / wie jr.</verse>
        <verse osisID='Num.15.16'>Ein Gesetze / ein Recht sol euch vnd dem Frembdlingen sein der bey euch wonet.</verse>
        <verse osisID='Num.15.17'>VND der HERR redet mit Mose / vnd sprach /</verse>
        <verse osisID='Num.15.18'>Rede mit den kindern Jsrael / vnd sprich zu jnen / Wenn jr ins Land komet / darein ich euch bringen werde /</verse>
        <verse osisID='Num.15.19'>das jr esset des brots im Lande / Solt jr dem HERRN ein Hebe geben /</verse>
        <verse osisID='Num.15.20'>nemlich / ewers Teigs erstling solt jr einen Kuchen zur Hebe geben / Wie die Hebe von der scheunen /</verse>
        <verse osisID='Num.15.21'>also solt jr auch dem HERRN ewrs Teigs erstling zur Hebe geben bey ewrn Nachkommen. Deut. 8.; Exod. 23.</verse>
        <verse osisID='Num.15.22'>VND wenn jr durch vnwissenheit dieser Gebot jrgend eins nicht thut / die der HERR zu Mose geredt hat /</verse>
        <verse osisID='Num.15.23'>vnd alles was der HERR euch durch Mose geboten hat / von dem tage an / da er anfieng zu gebieten auff ewre Nachkomen /</verse>
        <verse osisID='Num.15.24'>Wenn nu die Gemeine etwas vnwissend thet / So sol die gantze Gemeine einen jungen Farren aus den rindern zum Brandopffer machen / zum süssen geruch dem HERRN / sampt seinem Speisopffer vnd Tranckopffer / wie es recht ist / vnd ein zigenbock zum Sündopffer.</verse>
        <verse osisID='Num.15.25'>Vnd der Priester sol also die gantze Gemeine der kinder Jsrael versünen / so wirds jnen vergeben sein / denn es ist ein vnwissenheit / Vnd sie sollen bringen solch jre gaben zum opffer dem HERRN / vnd jre Sündopffer fur den HERRN vber jre vnwissenheit /</verse>
        <verse osisID='Num.15.26'>so wirds vergeben der gantzen Gemeine der kinder Jsrael / Da zu auch dem Frembdlingen der vnter euch wonet / weil das gantze volck ist in solcher vnwissenheit. Leui. 4.</verse>
        <verse osisID='Num.15.27'>WEnn aber eine Seele durch vnwissenheit sündigen wird / die sol eine jerige zige zum Sündopffer bringen.</verse>
        <verse osisID='Num.15.28'>Vnd der Priester sol versünen solche vnwissende Seele mit dem Sündopffer / fur die vnwissenheit fur dem HERRN / das er sie versüne / so wirds jr vergeben werden.</verse>
        <verse osisID='Num.15.29'>Vnd es sol ein Gesetz sein das jr fur die vnwissenheit thun solt / beide dem Einheimischen vnter den kindern Jsrael / vnd dem frembdlingen der vnter euch wonet.</verse>
        <verse osisID='Num.15.30'>WEnn aber eine Seele aus freuelDas ist die sünde so nicht wil sünde sein / sondern recht haben. Wie der Ketzer vnd Rotten sünde / welche Gottes wort vnd Gesetz endert vnd nach jrem willen deutet. Man der am Sabbath holtz lase / gesteiniget. etwas thut / es sey ein Einheimischer oder Frembdlinger / der hat den HERRN geschmecht / Solche seele sol ausgerottet werden aus jrem volck /</verse>
        <verse osisID='Num.15.31'>denn sie hat des HERRN wort verachtet vnd sein Gebot lassen faren / Sie sol schlecht ausgerottet werden / Die schuld sey jr.</verse>
        <verse osisID='Num.15.32'>ALS nu die kinder Jsrael in der wüsten waren / funden sie einen Man holtz lesen am Sabbath tage.</verse>
        <verse osisID='Num.15.33'>Vnd die jn drob funden hatten / da er holtz las / brachten jn zu Mose vnd Aaron / vnd fur die gantze Gemeine.</verse>
        <verse osisID='Num.15.34'>Vnd sie legten jn gefangen / Denn es war nicht klar ausgedruckt / was man mit jm thun solte.</verse>
        <verse osisID='Num.15.35'>Der HERR aber sprach zu Mose / Der Man sol des tods sterben / Die gantze Gemeine sol jn steinigen ausser dem Lager.</verse>
        <verse osisID='Num.15.36'>Da füret die gantze Gemeine jn hin aus fur das Lager / vnd steinigeten jn das er starb / wie der HERR Mose gebotten hatte.</verse>
        <verse osisID='Num.15.37'>VND der HERR sprach zu Mose /</verse>
        <verse osisID='Num.15.38'>Rede mit den kindern Jsrael / vnd sprich zu jnen / das sie jnen Lepplin machen an den fittigen jrer Kleider vnter alle ewren Nachkomen / vnd gele Schnürlin auff die Lepplin an die fittig thun.</verse>
        <verse osisID='Num.15.39'>Vnd sollen euch die Lepplin da zu dienen / das jr sie ansehet / vnd gedenckt aller Gebot des HERRN / vnd thut sie / das jr nicht ewrs hertzen duncken nachrichtet / noch ewren augen nachhuret.</verse>
        <verse osisID='Num.15.40'>Darumb solt jr gedencken vnd thun alle meine Gebot / vnd heilig sein ewrem Gott /</verse>
        <verse osisID='Num.15.41'>Jch der HERR ewr Gott / der euch aus Egyptenland gefürt hat / das ich ewr Gott were / Jch der HERR ewr Gott. Deut. 22.; Mat. 23.</verse>
      </chapter>
      <chapter osisID='Num.16'>
        <verse osisID='Num.16.1'>VND Korah der son Jezehar / des sons Kahath / des sons Leui / sampt Dathan vnd Abiram den sönen Eliab / vnd On / dem son Peleth / den sönen Ruben /</verse>
        <verse osisID='Num.16.2'>Die empöreten sich wider Mose / sampt etlichen Mennern vnter den kindern Jsrael / zwey hundert vnd funffzig / furnemesten in der Gemeine / Ratsherrn vnd ehrliche Leute.</verse>
        <verse osisID='Num.16.3'>Vnd sie versamleten sich wider Mosen vnd Aaron / vnd sprachen zu jnen / Jr machts zu viel / Denn die gantze Gemeine ist vber all heilig / vnd der HERR ist vnter jnen / Warumb erhebt jr euch vber die Gemeine des HERRN? Eccl. 45.</verse>
        <verse osisID='Num.16.4'>DA das Mose höret / fiel er auff sein angesicht /</verse>
        <verse osisID='Num.16.5'>vnd sprach zu Korah vnd zu seiner gantzen Rotte / Morgen wird der HERR kund thun / wer sein sey / wer heilig sey / vnd jm opffern sol / Welchen er erwelet / der sol jm opffern.</verse>
        <verse osisID='Num.16.6'>Das thut / nemet euch pfannen / Korah vnd seine gantze Rotte /</verse>
        <verse osisID='Num.16.7'>vnd legt fewr drein vnd thut Reuchwerg drauff fur dem HERRN / morgen / welchen der HERR erwelet / der sey heilig / Jr machts zu viel jr kinder Leui.</verse>
        <verse osisID='Num.16.8'>VND Mose sprach zu Korah / Lieber höret doch jr kinder Leui /</verse>
        <verse osisID='Num.16.9'>Jsts euch zu wenig / das euch der Gott Jsrael ausgesondert hat von der gemeine Jsrael / das jr jm opffern sollet / das jr dienet im Ampt der Wonung des HERRN / vnd fur die Gemeine trettet jr zu dienen?</verse>
        <verse osisID='Num.16.10'>Er hat dich vnd alle deine Brüder die kinder Leui sampt dir zu sich genomen / Vnd jr sucht nu auch das Priesterthum /</verse>
        <verse osisID='Num.16.11'>Du vnd deine gantze Rotte macht ein Auffrhur wider den HERRN / Was ist Aaron / das jr wider jn murret?</verse>
        <verse osisID='Num.16.12'>VND Mose schickt hin vnd lies Dathan vnd Abiram ruffen die söne Eliab. Sie aber sprachen / Wir komen nicht hin auff.</verse>
        <verse osisID='Num.16.13'>Jsts zu wenig / das du vns aus dem Lande gefürt hast / da milch vnd honig innen fleusst / das du vns tödtest in der wüsten / Du must auch noch vber vns herrschen?</verse>
        <verse osisID='Num.16.14'>Wie fein hastu vns bracht in ein Land da milch vnd honig innen fleusst / vnd hast vns Ecker vnd Weinberge zu Erbteil gegeben / Wiltu den Leuten auch die Augen ausreissen? Wir komen nicht hin auff.</verse>
        <verse osisID='Num.16.15'>DA ergrimmet Mose seer / vnd sprach zu dem HERRN / Wende dich nicht zu jrem Speisopffer. Jch habe nicht einen Esel von jnen genomen / vnd habe jr keinem nie kein leid gethan.</verse>
        <verse osisID='Num.16.16'>Vnd er sprach zu Korah / Du vnd deine gantze Rotte solt morgen fur dem HERRN sein / Du / sie auch / vnd Aaron.</verse>
        <verse osisID='Num.16.17'>Vnd ein jglicher neme seine pfanne / vnd lege Reuchwerg drauff / vnd trettet erzu fur den HERRN / ein jglicher mit seiner pfanne / das sind zwey hundert vnd funffzig pfannen.</verse>
        <verse osisID='Num.16.18'>Vnd ein jglicher nam seine pfanne / vnd legte fewr drein / vnd thet Reuchwerg drauff / vnd tratten für die thür der Hütten des Stiffts / vnd Mose vnd Aaron auch.</verse>
        <verse osisID='Num.16.19'>Vnd Korah versamlet wider sie die gantze Gemeine für der thür der Hütten des Stiffts. 1. Reg. 12. Aber die herrligkeit des HERRN erschein fur der gantzen Gemeine.</verse>
        <verse osisID='Num.16.20'>Vnd der HERR redet mit Mose vnd Aaron / vnd sprach /</verse>
        <verse osisID='Num.16.21'>Scheidet auch von dieser Gemeine / das ich sie plötzlich vertilge.</verse>
        <verse osisID='Num.16.22'>Sie fielen aber auff jr angesicht / vnd sprachen / Ah Gott / der du bist ein Gott der geister alles fleischs / Ob ein Man gesundiget hat / wiltu drumb vber die gantze Gemeine wüten?</verse>
        <verse osisID='Num.16.23'>VND der HERR redet mit Mose / vnd sprach /</verse>
        <verse osisID='Num.16.24'>Sage der Gemein / vnd sprich / Weichet rings rumb von der wonung Korah vnd Dathan vnd Abiram.</verse>
        <verse osisID='Num.16.25'>Vnd Mose stund auff vnd gieng zu Dathan vnd Abiram / Vnd die Eltesten Jsrael folgeten jm nach /</verse>
        <verse osisID='Num.16.26'>vnd redet mit der gemeine / vnd sprach / Weichet von den Hütten dieser gottlosen Menschen / vnd rüret nichts an was jr ist / das jr nicht vieleicht vmbkomet in jrgent jrer sünden eine.</verse>
        <verse osisID='Num.16.27'>Vnd sie giengen er auff von der wonunge Korah / Dathan vnd Abiram. Dathan aber vnd Abiram giengen eraus vnd tratten an die thür jrer Hütten / mit jren Weibern vnd Sönen vnd Kindern.</verse>
        <verse osisID='Num.16.28'>VNd Mose sprach / Da bey solt jr mercken / das mich der HERR gesand hat / das ich alle diese werck thet / vnd nicht aus meinem hertzen /</verse>
        <verse osisID='Num.16.29'>Werden sie sterben / wie alle Menschen sterben / oder heimgesucht wie alle menschen heimgesucht werden / So hat mich der HERR nicht gesand.</verse>
        <verse osisID='Num.16.30'>Wird aber der HERR etwas newes schaffen / Das die Erde jren mund auffthut / vnd verschlinget sie mit allem das sie haben / das sie lebendig hinunter in die Helle faren / So werdet jr erkennen / das diese Leute den HERRN gelestert haben.</verse>
        <verse osisID='Num.16.31'>VND als er diese wort hatte alle ausgeredt / zureis die Erden vnter jnen /</verse>
        <verse osisID='Num.16.32'>vnd thet jren mund auff / vnd verschlang sie / mit jren Heusern / mit allen Menschen die bey Korah waren / vnd mit aller jrer Habe /</verse>
        <verse osisID='Num.16.33'>vnd fuhren hinunter lebendig in die Helle / mit allem das sie hatten / vnd die Erde decket sie zu / vnd kamen vmb aus der Gemeine.</verse>
        <verse osisID='Num.16.34'>Vnd gantz Jsrael / das vmb sie her war / floh fur jrem geschrey / Denn sie sprachen / Das vns die erde nicht auch verschlinge.</verse>
        <verse osisID='Num.16.35'>Da zu fuhr das fewr aus von dem HERRN / vnd frass die zwey hundert vnd funffzig Menner / die das Reuchwerg opfferten. Num. 26.; Psal. 106.; Deut. 11.</verse>
      </chapter>
      <chapter osisID='Num.17'>
        <verse osisID='Num.17.1'>VND der HERR redet mit Mose / vnd sprach /</verse>
        <verse osisID='Num.17.2'>Sage Eleasar dem son Aaron des Priesters / das er die pfannen auffhebe aus dem brand / vnd strewe das fewr hin vnd her.</verse>
        <verse osisID='Num.17.3'>Denn die pfannen solcher Sünder sind geheiliget / durch jre Seele / das man sie zu breiten Blech schlahe / vnd den Altar da mit behenge / Denn sie sind geopffert fur dem HERRN vnd geheiliget / vnd sollen den kindern Jsrael zum Zeichen sein.</verse>
        <verse osisID='Num.17.4'>VND Eleasar der Priester / nam die ehernen Pfannen / die die verbranten geopffert hatten / vnd schlug sie zu blechen / den Altar zu behengen.</verse>
        <verse osisID='Num.17.5'>Zum Gedechtnis der kinder Jsrael / das nicht jemands frembds sich erzu mache der nicht ist des samens Aaron / zu opffern Reuchwerg fur dem HERRN / Auff das jm nicht gehe / wie Korah vnd seiner Rotte / wie der HERR jm geredt hatte durch Mose.</verse>
        <verse osisID='Num.17.6'>DES andern morgens aber murrete die gantze Gemeine der kinder Jsrael wider Mosen vnd Aaron / vnd sprachen / Jr habt des HERRN volck getödtet.</verse>
        <verse osisID='Num.17.7'>Vnd da sich die Gemeine versamlet wider Mose vnd Aaron / wandten sie sich zu der Hütten des Stiffts / Vnd sihe / da bedecket es die Wolcken / vnd die Herrligkeit des HERRN erschein.</verse>
        <verse osisID='Num.17.8'>Vnd Mose vnd Aron giengen hin ein zu der Hütten des Stiffts.</verse>
        <verse osisID='Num.17.9'>Vnd der HERR redet mit Mose / vnd sprach /</verse>
        <verse osisID='Num.17.10'>Hebt euch aus dieser Gemeine / Jch wil sie plötzlich vertilgen / Vnd sie fielen auff jr angesicht.</verse>
        <verse osisID='Num.17.11'>VNd Mose sprach zu Aaron / Nim die Pfanne / vnd thu fewr drein vom Altar / vnd lege Reuchwerg drauff / vnd gehe eilend zu der Gemeine / vnd versüne sie / Denn das wüten ist von dem HERRN ausgegangen / vnd die plage ist angangen.</verse>
        <verse osisID='Num.17.12'>Vnd Aaron nam / wie jm Mose gesagt hatte / vnd lieff mitten vnter die Gemeine (vnd sihe / die Plage war angangen vnter dem volck) vnd reucherte vnd versünet das volck /</verse>
        <verse osisID='Num.17.13'>vnd stund zwisschen den Todten vnd lebendigen / da ward der Plage gewehret.</verse>
        <verse osisID='Num.17.14'>Der aber / die an der Plage gestorben waren / war vierzehen tausent vnd sieben hundert / On die so mit Korah storben.</verse>
        <verse osisID='Num.17.15'>Vnd Aaron kam wider zu Mose fur die thür der Hütten des Stiffts / Vnd der Plage ward gewehret. Sap. 18.; Psal. 106.</verse>
        <verse osisID='Num.17.16'>VND der HERR redet mit Mose / vnd sprach /</verse>
        <verse osisID='Num.17.17'>Sage den kindern Jsrael / vnd nim von jnen zwelff Stecken / von jglichem Fürsten seins vaters Haus einen / vnd schreib eins jglichen namen auff seinen stecken.</verse>
        <verse osisID='Num.17.18'>Aber den namen Aaron soltu schreiben auff den stecken Leui / Denn ja fur ein heubt jrer Veterhaus sol ein stecke sein.</verse>
        <verse osisID='Num.17.19'>Vnd lege sie in die Hütten des Stiffts / fur dem Zeugnis da ich euch zeuge.</verse>
        <verse osisID='Num.17.20'>Vnd welchen ich erwelen werde / des stecke wird grünen / Das ich das murren der kinder Jsrael / das sie wider euch murren / stille.</verse>
        <verse osisID='Num.17.21'>MOse redet mit den kindern Jsrael / Vnd alle jre Fürsten gaben jm zwelff Stecken / ein jglicher Fürst einen stecken / nach dem Hause jrer veter / vnd der stecke Aaron war auch vnter jren stecken.</verse>
        <verse osisID='Num.17.22'>Vnd Mose legt die stecken fur den HERRN in der Hütten des Zeugnis.</verse>
        <verse osisID='Num.17.23'>Des morgens aber da Mose in die Hütten des Zeugnis gieng / fand er den stecken Aaron des hauses Leui grunen / vnd die blüet auffgangen vnd mandeln tragen.</verse>
        <verse osisID='Num.17.24'>Vnd Mose trug die Stecken alle er aus von dem HERRN fur alle kinder Jsrael / das sie es sahen / vnd ein jglicher nam seinen stecken.</verse>
        <verse osisID='Num.17.25'>DEr HERR sprach aber zu Mose / Trage den stecken Aaron wider fur das Zeugnis / das er verwaret werde / zum Zeichen den vngehorsamen Kindern / das jr murren von mir auffhöre / das sie nicht sterben.</verse>
        <verse osisID='Num.17.26'>Mose thet / wie jm der HERR geboten hatte.</verse>
        <verse osisID='Num.17.27'>Vnd die kinder Jsrael sprachen zu Mose / Sihe / wir verderben vnd komen vmb / wir werden alle vertilget vnd komen vmb /</verse>
        <verse osisID='Num.17.28'>Wer sich nahet zu der Wonung des HERRN / der stirbt / Sollen wir denn gar vntergehen?</verse>
      </chapter>
      <chapter osisID='Num.18'>
        <verse osisID='Num.18.1'>VND der HERR sprach zu Aaron / Du vnd deine Söne vnd deines Vaters haus mit dir / solt die missethat des Heiligthums tragen / vnd du vnd deine Söne mit dir sollet die missethat ewrs Priesterthums tragen.</verse>
        <verse osisID='Num.18.2'>Aber deine Brüder des stams Leui / deins vaters / soltu zu dir nemen / das sie bey dir seien vnd dir dienen / Du aber vnd deine Söne mit dir fur der Hütten des Zeugnis.</verse>
        <verse osisID='Num.18.3'>Vnd sie sollen deins diensts / vnd des diensts der gantzen Hütten warten / Doch zu dem gerete des Heiligthums vnd zu dem Altar sollen sie sich nicht machen / das nicht beide sie vnd jr sterbet /</verse>
        <verse osisID='Num.18.4'>Sondern sie sollen bey dir sein / das sie des diensts warten an der Hütten des Stiffts in allem ampt der Hütten / Vnd kein Frembder sol sich zu euch thun.</verse>
        <verse osisID='Num.18.5'>SO wartet nu des diensts des Heiligthums / vnd des diensts des Altars. Das fort nicht mehr ein wüten kome vber die kinder Jsrael.</verse>
        <verse osisID='Num.18.6'>Denn sihe / ich habe die Leuiten ewre Brüder genomen aus den kindern Jsrael / vnd euch gegeben / dem HERRN zum geschenck / das sie des ampts pflegen an der Hütten des Stiffts.</verse>
        <verse osisID='Num.18.7'>Du aber vnd deine Söne mit dir / solt ewrs Priesterthums warten / das jr dienet in allerley geschefft des Altars / vnd inwendig hinder dem Furhang / Denn ewr Priesterthum gebe ich euch zum Ampt zum geschencke / Wenn ein Frembder sich erzu thut / Der sol sterben.</verse>
        <verse osisID='Num.18.8'>VND der HERR sagt zu Aaron / Sihe / Jch habe dir gegeben meine Hebopffer von allem das die kinder Jsrael heiligen / fur dein priesterlich Ampt vnd deinen Sönen / zum ewigen Recht.</verse>
        <verse osisID='Num.18.9'>Das soltu haben von dem Allerheiligsten das sie opffern / alle jre Gabe mit alle jrem Speisopffer / vnd mit alle jrem Sündopffer / vnd mit alle jrem Schuldopffer / das sie mir geben / das sol dir vnd deinen Sönen das allerheiligst sein /</verse>
        <verse osisID='Num.18.10'>Am allerheiligsten Ort soltu es essen / Was menlich ist / sol dauon essen / denn es sol dir heilig sein. Leui. 6.</verse>
        <verse osisID='Num.18.11'>JCH hab auch das Hebopffer jrer Gabe an allen Webeopffern der kinder Jsrael / dir vnd deinen Sönen vnd deinen Töchtern gegeben / sampt dir zum ewigen Recht / Wer rein ist in deinem Hause / sol dauon essen.</verse>
        <verse osisID='Num.18.12'>Alles beste öle / vnd allen besten most / vnd korn jrer Erstling / die sie dem HERRN geben hab ich dir gegeben.</verse>
        <verse osisID='Num.18.13'>Die erste Frucht alle des / das in jrem Lande ist / das sie dem HERRN bringen / sol dein sein / Wer rein ist in deinem Hause / sol dauon essen.</verse>
        <verse osisID='Num.18.14'>ALles verbannete in Jsrael sol dein sein.</verse>
        <verse osisID='Num.18.15'>Alles das seine mutter bricht vnter allem Fleisch / das sie dem HERRN bringen / es sey Mensch oder Vieh / sol dein sein. Doch das du die erste Menschen frucht lösen lassest / vnd die erste frucht eins vnreinen Viehs auch lösen lassest.</verse>
        <verse osisID='Num.18.16'>Sie sollens aber lösen / wens eins monden alt ist / Vnd solts zu lösen geben vmb geld / vmb funff Sekel / nach dem sekel des Heiligthums / der gilt zwenzig Gera.</verse>
        <verse osisID='Num.18.17'>Aber die erste frucht eins ochsen oder lambs / oder zigen soltu nicht zu lösen geben / denn sie sind heilig / Jr blut soltu sprengen auff den Altar / vnd jr Fett soltu anzünden zum Opffer des süssen geruchs dem HERRN.</verse>
        <verse osisID='Num.18.18'>Jr Fleisch sol dein sein / wie auch die Webebrust vnd die rechte Schulder dein ist.</verse>
        <verse osisID='Num.18.19'>Alle Hebopffer die die kinder Jsrael heiligen dem HERRN / habe ich dir gegeben vnd deinen Sönen vnd deinen Töchtern sampt dir zum ewigen Recht / Das sol ein vnuerwesenlich BundJm Ebreischen heisst es ein Saltzbund / das / wie das Saltz erhelt das Fleisch vnuerweslich / Also sol auch dieser Bund vnuerrücklich sein. So redet die schrifft auch. 2. Par. 13. Gott hat das Reich Dauid gegeben vnd den seinen mit eim Saltzbund. sein ewig fur dem HERRN / dir vnd deinem Samen sampt dir. Exo. 34.; 2. Par. 13.</verse>
        <verse osisID='Num.18.20'>VND der HERR sprach zu Aaron / Du solt in jrem Lande nichts besitzen auch kein Teil vnter jnen haben / Denn ich bin dein Teil / vnd dein Erbgut vnter den kindern Jsrael.</verse>
        <verse osisID='Num.18.21'>Den kindern aber Leui hab ich alle Zehenden gegeben in Jsrael zum Erbgut / fur jr Ampt das sie mir thun an der Hütten des Stiffts.</verse>
        <verse osisID='Num.18.22'>Das hinfurt die kinder Jsrael nicht zur Hütten des Stiffts sich thun / sunde auff sich zu laden / vnd sterben.</verse>
        <verse osisID='Num.18.23'>Sondern die Leuiten sollen des Ampts pflegen an der Hütten des Stiffts / vnd sie sollen jener missethat tragen zu ewigem Recht bey ewrn Nachkomen. Vnd sie sollen vnter den kindern Jsrael kein Erbgut besitzen /</verse>
        <verse osisID='Num.18.24'>Denn den Zehenden der kinder Jsrael / den sie dem HERRN Heben / hab ich den Leuiten zum Erbgut gegeben / Darumb hab ich zu jnen gesagt / das sie vnter den kindern Jsrael kein Erbgut besitzen sollen. Deut. 18.; Josu. 13.</verse>
        <verse osisID='Num.18.25'>VND der HERR redet mit Mose / vnd sprach /</verse>
        <verse osisID='Num.18.26'>Sage den Leuiten / vnd sprich zu jnen / Wenn jr den Zehenden nempt von den kindern Jsrael / die ich euch von jnen gegeben habe zu ewrem Erbgut / So solt jr dauon ein Hebeopffer dem HERRN thun / ja den Zehenden von dem zehenden /</verse>
        <verse osisID='Num.18.27'>vnd solt solch ewr Hebopffer achten / als gebt jr Korn aus der scheunen / vnd FülleDas ist / Most / Wein / öle vnd der gleichen. aus der kelter.</verse>
        <verse osisID='Num.18.28'>Also solt auch jr das Hebopffer dem HERRN geben von allen ewrn Zehenden / die jr nempt von den kindern Jsrael / das jr solchs Hebeopffer des HERRN dem Priester Aaron gebet.</verse>
        <verse osisID='Num.18.29'>Von allem das euch gegeben wird / solt jr dem HERRN allerley Hebeopffer geben / von allem bestenEbreisch heisst es das fette / Da her auch die Reichen / die fetten heissen / das ist / die besten im Volck / Psal. 17. vnd Psal. 77. das dauon geheiliget wird.</verse>
        <verse osisID='Num.18.30'>VND sprich zu jnen / Wenn jr also das beste dauon Hebt / so sols den Leuiten gerechnet werden / wie ein einkomen der Scheunen / vnd wie einkomen der Kelter.</verse>
        <verse osisID='Num.18.31'>Vnd mügets essen an allen steten / jr vnd ewre Kinder / denn es ist ewr lohn fur ewr Ampt in der Hütten des Stiffts.</verse>
        <verse osisID='Num.18.32'>So werdet jr nicht sunde auff euch laden an dem selben / wenn jr das beste dauon Hebt / vnd nicht entweihen das geheiligete der kinder Jsrael / vnd nicht sterben.</verse>
      </chapter>
      <chapter osisID='Num.19'>
        <verse osisID='Num.19.1'>VND der HERR redet mit Mose vnd Aaron / vnd sprach /</verse>
        <verse osisID='Num.19.2'>Diese weise sol ein Gesetz sein / das der HERR geboten hat vnd gesagt Sage den kindern Jsrael / das sie zu dir furen ein rötliche Kue on wandel / an der kein feil sey / vnd auff die noch nie kein Joch komen ist.</verse>
        <verse osisID='Num.19.3'>Vnd gebet sie dem Priester Eleasar / der sol sie hin aus fur das Lager füren / vnd daselbs fur jm schlachten lassen. Ebre. 9.</verse>
        <verse osisID='Num.19.4'>VND Eleasar der Priester sol jrs Bluts mit seinem Finger nemen / vnd stracks gegen die Hütten des Stiffts sieben mal sprengen /</verse>
        <verse osisID='Num.19.5'>vnd die Kue fur jm verbrennen lassen / beide jr fell vnd jr fleisch / dazu jr blut sampt jrem mist.</verse>
        <verse osisID='Num.19.6'>Vnd der Priester sol Cedern holtz vnd Jsopen vnd rosinrote wollen nemen / vnd auff die brennende Kue werffen.</verse>
        <verse osisID='Num.19.7'>Vnd sol seine Kleider wasschen / vnd seinen Leib mit wasser baden / vnd darnach ins Lager gehen / vnd vnreine sein bis an den Abend.</verse>
        <verse osisID='Num.19.8'>Vnd der sie verbrant hat / sol auch seine Kleider mit wasser wasschen / vnd seinen Leib in wasser baden / vnd vnreine sein bis an den Abend.</verse>
        <verse osisID='Num.19.9'>VNd ein reiner Man sol die asschen von der Kue auffraffen / vnd sie schütten ausser dem Lager an eine reine stete / das sie da selbs verwaret werde / fur die Gemeine der kinder Jsrael / zum Sprengwasser / denn es ist ein Sündopffer.</verse>
        <verse osisID='Num.19.10'>Vnd derselbe / der die asschen der Kue auffgerafft hat / sol seine Kleider wasschen / vnd vnreine sein bis an den abend / Dis sol ein ewigs Recht sein den kindern Jsrael vnd den Frembdlingen die vnter euch wonen.</verse>
        <verse osisID='Num.19.11'>WEr nu jrgend einen todten Menschen anrüret / der wird sieben tage vnreine sein.</verse>
        <verse osisID='Num.19.12'>Der sol sich hie mit entsündigen / am dritten tage vnd am siebenden tage / so wird er rein / Vnd wo er sich nicht am dritten tage vnd am siebenden tage entsündiget / So wird er nicht rein werden.</verse>
        <verse osisID='Num.19.13'>Wenn aber jemand jrgend einen todten Menschen anrüret / vnd sich nicht entsündigen wolt / Der verunreiniget die Wonunge des HERRN / vnd solche Seele sol ausgerottet werden aus Jsrael / darumb das das Sprengwasser nicht vber jn gesprenget ist / So ist er vnreine / so lange er sich nicht dauon reinigen lesst.</verse>
        <verse osisID='Num.19.14'>DAS ist das Gesetz / wenn ein Mensch in der Hütten stirbt / Wer in die Hütten gehet / vnd alles was in der Hütten ist / sol vnreine sein sieben tage.</verse>
        <verse osisID='Num.19.15'>Vnd alles offen gerete / das kein deckel noch band hat / ist vnreine.</verse>
        <verse osisID='Num.19.16'>Auch wer anrüret auff dem felde einen Erschlagenen mit dem schwert / oder einen Todten / eins Menschen bein / oder Grab / der ist vnreine sieben tage.</verse>
        <verse osisID='Num.19.17'>SO sollen sie nu fur den Vnreinen nemen der aschen dieses verbranten Sündopffers / vnd fliessend Wasser drauff thun in ein gefess.</verse>
        <verse osisID='Num.19.18'>Vnd ein reiner Man sol Jsopen nemen vnd ins wasser tuncken / vnd die Hütten besprengen vnd alle gerete / vnd alle Seelen die drinnen sind / Also auch den der eins Todten bein / oder Erschlagenen / oder Todten / oder Grab angerüret hat.</verse>
        <verse osisID='Num.19.19'>Es sol aber der Reine den Vnreinen am dritten tage vnd am siebenden tage besprengen vnd jn am siebenden tage entsündigen / Vnd sol seine Kleider wasschen vnd sich im wasser baden / so wird er am abend rein.</verse>
        <verse osisID='Num.19.20'>WElcher aber vnrein sein wird / vnd sich nicht entsündigen wil / des Seele sol ausgerottet werden aus der Gemeine / Denn er hat das Heiligthum des HERRN verunreinigt / vnd ist mit Sprengwasser nicht besprenget / darumb ist er vnreine.</verse>
        <verse osisID='Num.19.21'>Vnd dis sol jnen ein ewiges Recht sein. Vnd der auch / der mit dem Sprengwasser gesprenget hat / sol seine Kleider wasschen. Vnd wer das Sprengwasser anrüret / der sol vnrein sein bis an den abend.</verse>
        <verse osisID='Num.19.22'>Vnd alles was er anrüret / wird vnreine werden / Vnd welche Seele er anrüren wird / sol vnreine sein bis an den abend.</verse>
      </chapter>
      <chapter osisID='Num.20'>
        <verse osisID='Num.20.1'>VND die kinder Jsrael kamen mit der gantzen Gemeine in die wüsten Zin / im ersten monden / vnd das volck lag zu Kades / Vnd MirJam starb daselbs / vnd ward daselbs begraben.</verse>
        <verse osisID='Num.20.2'>VND die Gemeine hatte kein Wasser / vnd versamleten sich wider Mosen vnd Aaron.</verse>
        <verse osisID='Num.20.3'>Vnd das volck haddert mit Mose / vnd sprachen / Ah / das wir vmbkomen weren da vnsere Brüder vmbkamen fur dem HERRN.</verse>
        <verse osisID='Num.20.4'>Warumb habt jr die Gemeine des HERRN in diese Wüste bracht / das wir hie sterben mit vnserm Vieh?</verse>
        <verse osisID='Num.20.5'>Vnd warumb habt jr vns aus Egypten gefürt an diesen bösen Ort / da man nicht seen kan / da noch Feigen noch Weinstöcke / noch Granatepffel sind / vnd ist dazu kein Wasser zu trincken. Exod. 17.</verse>
        <verse osisID='Num.20.6'>MOse vnd Aaron giengen von der Gemeine zur thür der Hütten des Stiffts / vnd fielen auff jr angesicht / vnd die Herrligkeit des HERRN erschein jnen</verse>
        <verse osisID='Num.20.7'>Vnd der HERR redet mit Mose vnd sprach /</verse>
        <verse osisID='Num.20.8'>Nim den stab / vnd versamle die Gemeine du vnd dein bruder Aaron / vnd redet mit dem Fels fur jren augen / der wird sein Wasser geben / Also soltu jnen Wasser aus dem Fels bringen / vnd die Gemeine trencken vnd jr Vieh. Exod. 17.; 1. Cor. 10.</verse>
        <verse osisID='Num.20.9'>Da nam Mose den stab fur dem HERRN / wie er jm geboten hatte.</verse>
        <verse osisID='Num.20.10'>Vnd Mose vnd Aaron versamleten die Gemeine fur den Fels / vnd sprach zu jnen / Höret jr vngehorsamen / Werden wir euch auch wasser bringen aus diesem Fels?</verse>
        <verse osisID='Num.20.11'>Vnd Mose hub seine hand auff / vnd schlug den Fels mit dem Stab zwey malQuia debuit semel percutere.  / Da gieng viel wassers er aus / das die Gemeine tranck vnd jr Vieh. Psal. 78.</verse>
        <verse osisID='Num.20.12'>DEr HERR aber sprach zu Mose vnd Aaron / Darumb das jr nicht an mich gegleubtDubitatio est peccatum / Sed significat mysterium / quod populus legis non potest per suum doctorem saluus fieri / Et / quod sub Christi tempus / Moses incredulus / id est / populus corruit. habt / das jr mich heiligetet fur den kindern Jsrael / solt jr diese Gemeine nicht ins Land bringen / das ich jnen geben werde.</verse>
        <verse osisID='Num.20.13'>Das ist das Hadderwasser / darüber die kinder Jsrael mit dem HERRN hadderten / vnd er geheiliget ward an jnen. Deut. 1.; Deut. 31.</verse>
        <verse osisID='Num.20.14'>Vnd mose sandte botschafft aus kades zu dem Könige der Edomiter / Also lesst dir dein bruder Jsrael sagen / Du weist alle die mühe / die vns betretten hat /</verse>
        <verse osisID='Num.20.15'>Das vnser Veter in Egypten hin ab gezogen sind / vnd wir lange zeit in Egypten gewonet haben / Vnd die Egypter handelten vns vnd vnser Veter vbel.</verse>
        <verse osisID='Num.20.16'>Vnd wir schrien zu dem HERRN / der hat vnser stimme erhöret / vnd einen Engel gesand / vnd aus Egypten gefürt / Vnd sihe / wir sind zu Kades in der Stad an deinen grentzen.</verse>
        <verse osisID='Num.20.17'>Las vns durch dein Land ziehen / Wir wollen nicht durch ecker noch weinberge gehen / auch nicht wasser aus den Brunnen trincken / die Landstrasse wollen wir ziehen / weder zur Rechten noch zur Lincken weichen / bis wir durch deine Grentze komen. Jud. 11.; Exod. 17.</verse>
        <verse osisID='Num.20.18'>DJe Edomiter aber sprachen zu jnen / Du solt nicht durch mich ziehen / oder ich wil dir mit dem schwert entgegen ziehen.</verse>
        <verse osisID='Num.20.19'>Die kinder Jsrael sprachen zu jm / Wir wollen auff der gebeenten strasse ziehen / Vnd so wir deins wassers trincken / wir vnd vnser vieh / so wollen wirs bezalen / wir wollen nichts denn nur zu fusse hin durch ziehen.</verse>
        <verse osisID='Num.20.20'>Er aber sprach / Du solt nicht her durch ziehen / Vnd die Edomiter zogen aus / jnen entgegen mit mechtigem Volck vnd starcker hand.</verse>
        <verse osisID='Num.20.21'>Also wegerten die Edomiter Jsrael zuuergönnen durch jre Grentze zu ziehen / Vnd Jsrael weich von jnen.</verse>
        <verse osisID='Num.20.22'>Vnd die kinder jsrael brachen auff von kades / vnd kamen mit der gantzen gemeine gen Hor am gebirge</verse>
        <verse osisID='Num.20.23'>Vnd der HERR redet mit Mose vnd Aaron zu Hor am gebirge / an den grentzen des Landes der Edomiter / vnd sprach.</verse>
        <verse osisID='Num.20.24'>Las sich Aaron samlen zu seinem Volck / Denn er sol nicht in das Land komen / das ich den kindern Jsrael gegeben habe / Darumb / das jr meinem Munde vngehorsam gewest seid / bey dem Haderwasser.</verse>
        <verse osisID='Num.20.25'>Nim aber Aaron vnd seinen son Eleasar / vnd füre sie auff Hor am gebirge /</verse>
        <verse osisID='Num.20.26'>Vnd zeuch Aaron seine Kleider aus / vnd zeuch sie Eleasar an seinem sone / Vnd Aaron sol sich daselbs samlen vnd sterben.</verse>
        <verse osisID='Num.20.27'>DA thet Mose wie jm der HERR geboten hatte / vnd stiegen auff Hor am gebirge fur der gantzen Gemeine.</verse>
        <verse osisID='Num.20.28'>Vnd Mose zog Aaron seine Kleider aus / vnd zog sie Eleasar an seinem sone. Vnd Aaron starb daselbs oben auff dem Berge. Mose aber vnd Eleasar stiegen erab vom Berge.</verse>
        <verse osisID='Num.20.29'>Vnd da die gantze Gemeine sahe / das Aaron da hin war / beweineten sie jn dreissig tage / das gantze haus Jsrael. Num. 33.</verse>
      </chapter>
      <chapter osisID='Num.21'>
        <verse osisID='Num.21.1'>VND da der Cananiter / der König Arad / der gegen Mittag wonet / hörete / das Jsrael her einkompt durch den weg der Kundschaffer / streit er wider Jsrael / vnd füret etliche gefangen.</verse>
        <verse osisID='Num.21.2'>Da gelobt Jsrael dem HERRN ein Gelübd / vnd sprach / Wenn du dis volck vnter meine hand gibst / so wil ich jre Stedte verbannen.</verse>
        <verse osisID='Num.21.3'>Vnd der HERR erhöret die stimme Jsrael / vnd gab die Cananiter / vnd verbanten sie sampt jren Stedten / Vnd hies die stet Harma.Harma heisset ein Bann. Deut. 34.</verse>
        <verse osisID='Num.21.4'>DA zogen sie von Hor am gebirge auff dem wege vom Schilffmeer / das sie vmb der Edomiter land hin zogen. Vnd das Volck ward verdrossen auff dem wege /</verse>
        <verse osisID='Num.21.5'>vnd redet wider Gott vnd wider Mosen / Warumb hastu vns aus Egypten gefürt / das wir sterben in der wüsten? Denn es ist kein Brot noch Wasser hie / vnd vnser Seele ekelt vber dieser losen Speise. Num. 11.</verse>
        <verse osisID='Num.21.6'>DA sandte der HERR fewrigeDarumb heissen sie fewrige / das die Leute von jnen gebissen / durch jre gifft / fewrrot wurden / vnd fur hitze storben / wie an der Pestilentz oder Carbunkel etc. Schlangen vnter das Volck / die bissen das volck / das ein gros volck in Jsrael starb.</verse>
        <verse osisID='Num.21.7'>Da kamen sie zu Mose / vnd sprachen / Wir haben gesündigt / das wir wider den HERRN vnd wider dich geredt haben / Bitte den HERRN / das er die Schlangen von vns neme / Mose bat fur das volck. 1. Cor. 10.</verse>
        <verse osisID='Num.21.8'>DA sprach der HERR zu Mose / Mache dir eine ehrne Schlange / vnd richte sie zum Zeichen auff / Wer gebissen ist / vnd sihet sie an / der sol leben.</verse>
        <verse osisID='Num.21.9'>Da macht Mose eine ehrne Schlange / vnd richtet sie auff zum Zeichen / Vnd wenn jemand eine Schlange beis / so sahe er die Eherne schlange an / vnd bleib leben. Joh. 3.</verse>
        <verse osisID='Num.21.10'>VND die kinder Jsrael zogen aus vnd lagerten sich in Oboth.</verse>
        <verse osisID='Num.21.11'>Vnd von Oboth zogen sie aus vnd lagerten sich in Jim am gebirge Abarim / in der wüsten gegen Moab vber / gegen der Sonnen auffgang.</verse>
        <verse osisID='Num.21.12'>Von dannen zogen sie vnd lagerten sich am bach Sared.</verse>
        <verse osisID='Num.21.13'>Von dannen zogen sie vnd lagerten sich disseid am ArnonJst derselbe hohe Fels / der in Besapha / das ist / in wolcken / winden vnd wetter stehet. Vnten fliessen Beche / vnd er an denselben seinen bechen hin wehret bis gen Ar.  / welcher ist in der wüsten / vnd eraus reicht von der grentze der Amoriter / Denn Arnon ist die grentze Moab / zwisschen Moab vnd den Amoritern.</verse>
        <verse osisID='Num.21.14'>Daher spricht man in dem Buch von den streiten des HERRN / Das Vaheb in Supha / vnd die beche am Arnon /</verse>
        <verse osisID='Num.21.15'>vnd die quelle der beche / welche reicht hin an zur stad Ar / vnd lencket sich vnd ist die grentze Moab. Num. 33.</verse>
        <verse osisID='Num.21.16'>VND von dannen zogen sie zum Brunnen / das ist der brun / da von der HERR zu Mose sagt / Samle das volck / Jch wil jnen wasser geben.</verse>
        <verse osisID='Num.21.17'>Da sang Jsrael dieses Lied / vnd sungen vmb einander vber dem Brunnen /</verse>
        <verse osisID='Num.21.18'>Das ist der brun / den die Fürsten gegraben haben / die Edlen im volck haben jn gegraben / durch den Lerer vnd jre StebeMügen hie heissen die Fürsten selbs wie im Jesaia der König in Egypten ein Stab heisst Darumb / das sie das volck regieren wie ein Hirte das vieh mit seinem stabe. . Vnd von dieser wüsten zogen sie gen Mathana /</verse>
        <verse osisID='Num.21.19'>Vnd von Mathana gen Nahaliel / Vnd von Nahaliel gen Bamoth /</verse>
        <verse osisID='Num.21.20'>Vnd von Bamoth in das Tal das im felde Moab ligt / zu dem hohen berge Pisga / der gegen die wüsten sihet.</verse>
        <verse osisID='Num.21.21'>Vnd jsrael sandte boten zu sihon dem könige der Amoriter / vnd lies jm sagen.</verse>
        <verse osisID='Num.21.22'>Las mich durch dein Land ziehen / Wir wollen nicht weichen in die ecker noch in die weingarten / wollen auch des Brunwassers nicht trincken / die Landstrassen wollen wir ziehen / bis wir durch deine Grentze komen.</verse>
        <verse osisID='Num.21.23'>Aber Sihon gestattet den kindern Jsrael den zug nicht durch seine grentze Sondern samlet alle sein Volck / vnd zoch aus Jsrael entgegen in die wüsten / Vnd als er gen Jachza kam / streit er wider Jsrael.</verse>
        <verse osisID='Num.21.24'>JSrael aber schlug jn mit der scherffe des Schwerts / vnd nam sein Land ein von Arnon an bis an den Jabok / vnd bis an die kinder Ammon / Denn die grentze der kinder Ammon waren feste.</verse>
        <verse osisID='Num.21.25'>Also nam Jsrael alle diese Stedte / vnd wonete in allen stedten der Amoriter / zu Hesbon vnd allen jr TöchternDas ist / die Dörffer vnd Flecken vmb die Stad her ligend. .</verse>
        <verse osisID='Num.21.26'>Denn Hesbon die stad war Sihons des königes der Amoriter / vnd er hatte zuuor mit dem könige der Moabiter gestritten / vnd jm alle sein Land angewonnen / bis gen Arnon. Deut. 2.; Jud. 11.; Psal. 135.</verse>
        <verse osisID='Num.21.27'>DAher sagt man im Sprichwort / Kompt gen Hesbon / das man die stad Sihon bawe vnd auffrichte.</verse>
        <verse osisID='Num.21.28'>Denn fewr ist aus Hesbon gefaren / ein flamme von der stad Sihon / die hat gefressen Ar der Moabiter / vnd die Bürger der höhe Arnon.</verse>
        <verse osisID='Num.21.29'>Weh dir Moab / du volck Camos bis verloren / Man hat seine Söne in die flucht geschlagen / vnd seine Töchter gefangen gefürt Sihon dem könige der Amoriter.</verse>
        <verse osisID='Num.21.30'>Jre herrligkeit ist zu nicht worden / von Hesbon bis gen Dibon / Sie ist verstöret bis gen Nopha / die da langet bis gen Medba.</verse>
        <verse osisID='Num.21.31'>Also wonete Jsrael im Lande der Amoriter. Amos 2.</verse>
        <verse osisID='Num.21.32'>VND Mose sandte aus Kundschaffer gen Jaeser / vnd gewonnen jre Töchter / vnd namen die Amoriter ein die drinnen waren.</verse>
        <verse osisID='Num.21.33'>Vnd wandten sich vnd zogen hin auff des weges zu Basan / Da zoch aus jnen entgegen Og der könig zu Basan mit alle seinem Volck zu streiten in Edrei.</verse>
        <verse osisID='Num.21.34'>Vnd der HERR sprach zu Mose / Fürcht dich nicht fur jm / denn ich hab jn / in deine hand gegeben mit Land vnd Leuten / Vnd solt mit jm thun / wie du mit Sihon dem könige der Amoriter gethan hast / der zu Hesbon wonete.</verse>
        <verse osisID='Num.21.35'>Vnd sie schlugen jn vnd seine Söne vnd alle sein Volck bis das keiner vberbleib / Vnd namen das Land ein.</verse>
      </chapter>
      <chapter osisID='Num.22'>
        <verse osisID='Num.22.1'>Darnach zogen die kinder Jsrael vnd lagerten sich in das gefilde Moab jenseid dem Jordan gegen Jeriho. Deu. 3.; Deu. 29.</verse>
        <verse osisID='Num.22.2'>VND da Balak der son Zipor sahe / alles was Jsrael gethan hatte den Amoritern /</verse>
        <verse osisID='Num.22.3'>Vnd das sich die Moabiter seer furchten fur dem Volck / das so gros war / vnd das den Moabitern grawet fur den kindern Jsrael /</verse>
        <verse osisID='Num.22.4'>Vnd sprachen zu den Eltesten der Midianiter / Nu wird dieser Hauffe aufffretzen was vmb vns ist / wie ein Ochs kraut auff dem felde aufffretzet. Balak aber der son Zipor war zu der zeit könig der Moabiter.</verse>
        <verse osisID='Num.22.5'>VND er sandte Boten aus zu Bileam dem son Beor / gen PethorJd Petrus dicit et Bojor.  / der wonet an dem wasser im Lande der kinder seines volcks / das sie jn fodderten / vnd lies jm sagen / Sihe / es ist ein Volck aus Egypten gezogen / das bedeckt das angesicht der Erden vnd ligt gegen mir.</verse>
        <verse osisID='Num.22.6'>So kom nu vnd verfluch mir das Volck / denn es ist mir zu mechtig / Ob ichs schlahen möchte / vnd aus dem Lande vertreiben / Denn ich weis / das / welchen du segnest / der ist gesegenet / vnd welchen du verfluchest / der ist verflucht. 2. Pet. 2.; Josua. 24.</verse>
        <verse osisID='Num.22.7'>VND die Eltesten der Moabiter giengen hin mit den Eltesten der Midianiter / vnd hatten das Lohn des Warsagens in jren henden / vnd giengen zu Bileam ein / vnd sagten jm die wort Balak.</verse>
        <verse osisID='Num.22.8'>Vnd er sprach zu jnen / Bleibt hie vber nacht / so wil ich euch wider sagen / wie mir der HERR sagen wird / Also blieben die fürsten der Moabiter bey Bileam.</verse>
        <verse osisID='Num.22.9'>VND Gott kam zu Bileam / vnd sprach / Wer sind die Leute / die bey dir sind?</verse>
        <verse osisID='Num.22.10'>Bileam sprach zu Gott / Balak der son Zipor der Moabiter könig hat zu mir gesand /</verse>
        <verse osisID='Num.22.11'>Sihe / Ein volck ist aus Egypten gezogen / vnd bedeckt das angesicht der Erden / So kom nu vnd fluch jm / ob ich mit jm streiten müge vnd sie vertreiben.</verse>
        <verse osisID='Num.22.12'>Gott aber sprach zu Bileam / Gehe nicht mit jnen / verfluch das Volck auch nicht / denn es ist gesegnet.</verse>
        <verse osisID='Num.22.13'>Da stund Bileam des morgens auff / vnd sprach zu den fürsten Balak / Gehet hin in ewr Land / denn der HERR wils nicht gestatten / das ich mit euch ziehe.</verse>
        <verse osisID='Num.22.14'>VND die Fürsten der Moabiter machten sich auff / kamen zu Balak / vnd sprachen / Bileam wegert sich mit vns zu ziehen.</verse>
        <verse osisID='Num.22.15'>Da sandte Balak noch grösser vnd herrlicher Fürsten denn jene waren.</verse>
        <verse osisID='Num.22.16'>Da die zu Bileam kamen / sprachen sie zu jm / Also lesst dir sagen Balak der son Zipor / Lieber were dich nicht zu mir zu ziehen /</verse>
        <verse osisID='Num.22.17'>Denn ich wil dich hoch ehren / vnd was du mir sagest das wil ich thun / Lieber kom vnd fluche mir diesem Volck.</verse>
        <verse osisID='Num.22.18'>BJleam antwortet / vnd sprach zu den dienern Balak / Wenn mir balak sein Haus vol silbers vnd golds gebe / So künd ich doch nicht vbergehen / das wort des HERRN meines Gottes / kleines oder grosses zu thun.</verse>
        <verse osisID='Num.22.19'>So bleibt doch nu hie auch jr diese nacht / das ich erfare / was der HERR weiter mit mir reden werde.</verse>
        <verse osisID='Num.22.20'>Da kam Gott des nachts zu Bileam / vnd sprach zu jm / Sind die Menner komen dir zu ruffen / So mach dich auff vnd zeuch mit jnen. Doch was ich dir sagen werde / soltu thun. Num. 24.</verse>
        <verse osisID='Num.22.21'>DA stund Bileam des morgens auff / vnd sattelt seine Eselin / vnd zoch mit den Fürsten der Moabiter.</verse>
        <verse osisID='Num.22.22'>Aber der zorn Gottes ergrimmet das er hin zoch / Vnd der Engel des HERRN trat in den weg / das er jm widerstünde / Er aber reit auff seiner Eselin / vnd zween Knaben waren mit jm.</verse>
        <verse osisID='Num.22.23'>Vnd die Eselin sahe den Engel des HERRN im wege stehen / vnd ein blos Schwert in seiner hand / Vnd die Eselin weich aus dem wege vnd gieng auff dem felde / Bileam aber schlug sie / das sie in den weg solt gehen.</verse>
        <verse osisID='Num.22.24'>DA trat der Engel des HERRN in den pfad bey den Weinbergen / da auff beiden seiten wende waren.</verse>
        <verse osisID='Num.22.25'>Vnd da die Eselin den Engel des HERRN sahe / drenget sie sich an die wand / vnd klemmet Bileam den fus an der wand / Vnd er schlug sie noch mehr.</verse>
        <verse osisID='Num.22.26'>Da gieng der Engel des HERRN weiter vnd trat an einen engen Ort / da kein weg war zu weichen / weder zur rechten noch zur lincken.</verse>
        <verse osisID='Num.22.27'>Vnd da die Eselin den Engel des HERRN sahe / fiel sie auff jre knie vnter dem Bileam / Da ergrimmet der zorn Bileam / vnd schlug die Eselin mit dem stabe.</verse>
        <verse osisID='Num.22.28'>DA thet der HERR der Eselin den mund auff / vnd sie sprach zu Bileam / Was hab ich dir gethan / das du mich geschlagen hast nu drey mal?</verse>
        <verse osisID='Num.22.29'>Bileam sprach zur Eselin / Das du mich hönest / Ah / das ich jtzt ein schwert in der hand hette / ich wolt dich erwürgen.</verse>
        <verse osisID='Num.22.30'>Die Eselin sprach zu Bileam / Bin ich nicht dein Eselin darauff du geritten hast / zu deiner zeit bis auff diesen tag? Hab ich auch je gepflegt dir also zu thun? Er sprach / Nein. 2. Pet. 2.</verse>
        <verse osisID='Num.22.31'>DA öffnete der HERR Bileam die augen / das er den Engel des HERRN sahe im wege stehen / vnd ein blos Schwert in seiner hand / vnd neiget vnd bücket sich mit seinem angesicht.</verse>
        <verse osisID='Num.22.32'>Vnd der Engel des HERRN sprach zu jm / Warumb hastu deine Eselin geschlagen nu drey mal? Sihe / Jch bin ausgegangen das ich dir widerstehe / denn der weg ist fur mir verkeret.</verse>
        <verse osisID='Num.22.33'>Vnd die Eselin hat mich gesehen / vnd mir drey mal gewichen / Sonst wo sie nicht fur mich gewichen hette / so wolt ich dich auch jtzt erwürget / vnd die Eselin lebendig behalten haben.</verse>
        <verse osisID='Num.22.34'>Da sprach Bileam zu dem Engel des HERRN / Jch hab gesündiget / denn ich habs nicht gewust / das du mir entgegen stundest im wege / Vnd nu so dirs nicht gefellet / wil ich wider vmbkeren.</verse>
        <verse osisID='Num.22.35'>Der Engel des HERRN sprach zu jm / Zeuch hin mit den Mennern / Aber nichts anders / denn was ich zu dir sagen werde / soltu reden / Also zoch Bileam mit den fürsten Balak.</verse>
        <verse osisID='Num.22.36'>DA Balak hörete / das Bileam kam / zoch er aus jm entgegen in die stad der Moabiter / die da ligt an der grentze Arnon / welcher ist an der eussersten grentze /</verse>
        <verse osisID='Num.22.37'>vnd sprach zu jm / Hab ich nicht zu dir gesand / vnd dich foddern lassen? Warumb bistu denn nicht zu mir komen? Meinstu / ich künde nicht dich ehren?</verse>
        <verse osisID='Num.22.38'>Bileam antwortet jm / Sihe / ich bin komen zu dir / Aber wie kan ich etwas anders reden / denn das mir Gott in den mund gibt / das mus ich reden?</verse>
        <verse osisID='Num.22.39'>Also zoch Bileam mit Balak / vnd kamen in die gassenstad.</verse>
        <verse osisID='Num.22.40'>Vnd Balak opfferte rinder vnd schaf / vnd sandte nach Bileam vnd nach den Fürsten die bey jm waren.</verse>
        <verse osisID='Num.22.41'>VND des morgens nam Balak den Bileam / vnd füret jn hin auff die höhe BaalKirchen Baal.  / das er von dannen sehen kundte / bis zu ende des Volcks.</verse>
      </chapter>
      <chapter osisID='Num.23'>
        <verse osisID='Num.23.1'>Vnd Bileam sprach zu Balak / Bawe mir hie sieben Altar / vnd schaff mir her sieben farren vnd sieben farren vnd sieben widder.</verse>
        <verse osisID='Num.23.2'>Balak thet wie jm Bileam sagt / Vnd beide Balak vnd Bileam opfferten / ja auff ein Altar einen farren vnd einen widder.</verse>
        <verse osisID='Num.23.3'>Vnd Bileam sprach zu Balak / Tritt bey dein Brandopffer / Jch wil hin gehen / ob vieleicht mir der HERRHie leuget Bileam / das er wil zum HERRN gehen / welcher jm bereit gesagt hatte / das er nicht solt fluchen / Sondern er gehet zu seinen Zeuberern vnter des HERRN Namen. begegene / Das ich dir ansage / was er mir zeiget / Vnd gieng hin eilend.</verse>
        <verse osisID='Num.23.4'>VND Gott begegnet Bileam / Er aber sprach zu jm / Sieben Altar hab ich zugericht / vnd ja auff einen Altar einen farren vnd einen widder geopffert.</verse>
        <verse osisID='Num.23.5'>Der HERR aber gab das wort dem Bileam in den mund / vnd sprach / Gehe wider zu Balak vnd rede also.</verse>
        <verse osisID='Num.23.6'>Vnd da er wider zu jm kam / Sihe / da stund er bey seinem Brandopffer / sampt allen Fürsten der Moabiter.</verse>
        <verse osisID='Num.23.7'>DA hub er an seinen SpruchHeisst hie oracula das ist / solche wort die er nicht von jm selbs redet. Sondern die jm Gott in den mund gab. Als wenn ein Gottloser / den text des worts Gottes spricht / das wider jn selbs vnd die seinen ist.  / vnd sprach / Aus Syrien hat mich Balak der Moabiter könig holen lassen / von dem Gebirge gegen dem auffgang / Kom / verfluche mir Jacob / kom / schilt Jsrael.</verse>
        <verse osisID='Num.23.8'>Wie sol ich fluchen dem Gott nicht fluchet? Wie sol ich schelten den der HERR nicht schilt?</verse>
        <verse osisID='Num.23.9'>Denn von der höhe der Felsen sehe ich jn wol / vnd von den Hügeln schawe ich jn. Sihe / das Volck wird besonders wonen / vnd nicht vnter die Heiden gerechnet werden.</verse>
        <verse osisID='Num.23.10'>Wer kan zelen den staub Jacob / vnd die zal des vierden teils Jsrael? Meine Seele müsse sterben des tods der Gerechten / vnd mein Ende werde wie dieser ende.</verse>
        <verse osisID='Num.23.11'>DA sprach Balak zu Bileam / Was thustu an mir? Jch hab dich holen lassen zu fluchen meinen Feinden / vnd sihe / du segenest.</verse>
        <verse osisID='Num.23.12'>Er antwortet vnd sprach / Mus ich nicht das halten vnd reden / das mir der HERR in den mund gibt:</verse>
        <verse osisID='Num.23.13'>Balak sprach zu jm / Kom doch mit mir an einen andern Ort / von dannen du sein ende sehest / vnd doch nicht gantz sehest / vnd fluche mir jm daselbs.</verse>
        <verse osisID='Num.23.14'>VND er füret jn auff einen freien Platz auff der höhe Pisga / vnd bawete sieben Altar / vnd opfferte ja auff einem Altar einen Farren vnd einen widder.</verse>
        <verse osisID='Num.23.15'>Vnd sprach zu Balak / Tritt also bey dein Brandopffer / ich wil dort warten.</verse>
        <verse osisID='Num.23.16'>Vnd der HERR begegnet Bileam / vnd gab jm das wort in seinen mund / vnd sprach / Gehe wider zu Balak vnd rede also.</verse>
        <verse osisID='Num.23.17'>Vnd da er wider zu jm kam / Sihe / da stund er bey seinem Brandopffer / sampt den Fürsten der Moabiter / Vnd Balak sprach zu jm / Was hat der HERR gesagt.</verse>
        <verse osisID='Num.23.18'>VND er hub an seinen Spruch / vnd sprach / Stehe auff Balak vnd höre nim zu ohren was ich sage du son Zipor.</verse>
        <verse osisID='Num.23.19'>Gott ist nicht ein MenschMenschen liegen / vnd müssen auch zu weilen feilen / das sie nicht halten können / denn sie sind selbs jrs lebens vngewis.das er liege / noch ein menschen Kind / das jn etwas gerewe. Solt er etwas sagen vnd nicht thun? Solt er etwas reden vnd nicht halten?</verse>
        <verse osisID='Num.23.20'>Sihe / zu segenen bin ich her bracht / Jch segene vnd kans nicht wenden.</verse>
        <verse osisID='Num.23.21'>Man sihet keine Mühe Mühe vnd Erbeit heisst die Schrifft Abgötterey oder falschen Gottesdienst / vnd was on glauben geschicht. Psal. 10. Vnter seiner Zungen ist Mühe vnd Erbeit. in Jacob / vnd keine Erbeit in Jsrael / Der HERR sein Gott ist bey jm / vnd das drometen des KönigsDrometen des Königes / das ist / Die leiblichen drameten Gottes jres Königs / der sie zu machen befolhen hatte / darumb sie vnüberwindlich waren im streit. Mag auch wol heissen / das wort Gottes / so in diesem Volck lauter vnd öffentlich geleret ward. vnter jm.</verse>
        <verse osisID='Num.23.22'>Gott hat sie aus Egypten gefüret / seine freidigkeit ist wie eins Einhorns.</verse>
        <verse osisID='Num.23.23'>Denn es ist kein Zeuberer in Jacob / vnd kein Warsager in Jsrael. Zu seiner zeit wird man von Jacob sagen vnd von Jsrael / welche wunder Gott thut.</verse>
        <verse osisID='Num.23.24'>Sihe / das Volck wird auffstehen wie ein junger Lewe / vnd wird sich erheben wie ein Lewe / Es wird sich nicht legen / bis es den Raub fresse / vnd das blut der Erschlagenen sauffe.</verse>
        <verse osisID='Num.23.25'>DA sprach Balak zu Bileam / Du solt jm weder - fluchen noch segenen.</verse>
        <verse osisID='Num.23.26'>Bileam antwortet / vnd sprach zu Balak / Hab ich dir nicht gesagt / Alles was der HERR reden würde / das würde ich thun?</verse>
        <verse osisID='Num.23.27'>Balak sprach zu jm / Kom doch ich wil dich an einen andern Ort füren / obs vieleicht Gott gefalle / das du daselbs mir sie verfluchest.</verse>
        <verse osisID='Num.23.28'>Vnd er füret jn auff die höhe des berges Peor / welcher gegen die wüsten sihet.</verse>
        <verse osisID='Num.23.29'>Vnd Bileam sprach zu Balak / Bawe mir hie sieben Altar / vnd schaffe mir sieben farren vnd sieben widder.</verse>
        <verse osisID='Num.23.30'>Balak thet wie Bileam sagt / vnd opffert ja auff einen Altar einen farren vnd einen widder.</verse>
      </chapter>
      <chapter osisID='Num.24'>
        <verse osisID='Num.24.1'>DA nu Bileam sahe / das es dem HERRN gefiel / das er Jsrael segenet / Gieng er nicht hin / wie vormals / nach den ZeuberernHieraus mercket man / das Bileam droben allezeit sey zu zeuberey gegangen / vnter Gottes Namen / Aber der HERR ist jm jmer begegnet vnd hat die zeuberey gehindert / das er hat müssen das recht Gotts wort fassen an stat der zeuberey.  / Sondern richtet sein angesicht stracks zu der wüsten /</verse>
        <verse osisID='Num.24.2'>hub auff seine augen vnd sahe Jsrael / wie sie lagen nach jren Stemmen. Vnd der geist Gottes kam auff jn /</verse>
        <verse osisID='Num.24.3'>vnd er hub an seinen Spruch vnd sprach / Es saget Bileam der son Beor / Es saget der Man / dem die augen geöffnet sind /</verse>
        <verse osisID='Num.24.4'>Es saget der Hörer göttlicher rede / der des Allmechtigen offenbarung sihet / dem die augen geöffnet werden / wenn er nider kniet.</verse>
        <verse osisID='Num.24.5'>wie fein sind deine hütten jacob / vnd deine wonung Jsrael.</verse>
        <verse osisID='Num.24.6'>Wie sich die Beche ausbreiten / wie die Garten an den wassern / wie die Hütten die der HERR pflantzt / wie die Cedern an den wassern.</verse>
        <verse osisID='Num.24.7'>Es wird wasser aus seinem Eimer fliessen / vnd sein Same wird ein gros wasser werden / Sein König wird höher werden denn Agag / vnd sein Reich wird sich erheben.</verse>
        <verse osisID='Num.24.8'>Gott hat jn aus Egypten gefüret / Seine fredigkeit ist wie eins Einhorns. Er wird die Heiden / seine Verfolger / fressen / vnd jre gebeine zumalmen / vnd mit seinen pfeilen zuschmettern.</verse>
        <verse osisID='Num.24.9'>Er hat sich nidergelegt wie ein Lewe / vnd wie ein junger Lewe / Wer wil sich wider jn auff lehnen? Gesegenet sey der dich segenet / Vnd verflucht der dir flucht.</verse>
        <verse osisID='Num.24.10'>DA ergrimmet Balak im zorn wider Bileam / vnd schlug die hende zusamen / vnd sprach zu jm / Jch hab dich gefoddert / Das du meinen Feinden fluchen soltest / vnd sihe / du hast sie nu drey mal gesegnet.</verse>
        <verse osisID='Num.24.11'>Vnd nu heb dich an deinen ort / Jch gedacht / ich wolt dich ehren / Aber der HERR hat dir die ehre verwehret.</verse>
        <verse osisID='Num.24.12'>BJleam antwortet jm / Hab ich nicht auch zu deinen Boten gesagt / die du zu mir sandtest / vnd gesprochen?</verse>
        <verse osisID='Num.24.13'>Wenn mir Balak sein Haus vol silber vnd gold gebe / so künd ich doch fur des HERRN wort nicht vber / böses oder guts zu thun nach meinem hertzen / Sondern was der HERR reden würde / das würde ich auch reden?</verse>
        <verse osisID='Num.24.14'>Vnd nu sihe / wenn ich zu meinem Volck ziehe / so kom / So wil ich dir raten / was dis Volck deinem volck thun wird zur letzten zeit.</verse>
        <verse osisID='Num.24.15'>VND er hub an seinen Spruch / vnd sprach / Es sagt Bileam der son Beor. Es sagt der Man dem die augen geöffnet sind /</verse>
        <verse osisID='Num.24.16'>Es sagt der Hörer göttlicher rede / vnd der die erkentnis hat des Höhesten / der die offenbarung des Allmechtigen sihet / vnd dem die augen geöffnet werden / wenn er nider kniet.</verse>
        <verse osisID='Num.24.17'>Jch werde jn sehen / aber jtzt nicht / Jch werde jn schawen / aber nicht von nahe. Es wird ein Stern aus Jacob auffgehen / vnd ein Scepter aus Jsrael auffkomen / vnd wird zuschmettern die Fürsten der Moabiter / vnd verstören alle kinder Seth.</verse>
        <verse osisID='Num.24.18'>Edom wird er einnemen / vnd Seir wird seinen Feinden vnterworffen sein / Jsrael aber wird sieg haben.</verse>
        <verse osisID='Num.24.19'>Aus Jacob wird der Herrscher komen / vnd vmbbringen / was vbrig ist von den Stedten.</verse>
        <verse osisID='Num.24.20'>VND da er sahe die Amalekiter / hub er an seinen Spruch / vnd sprach / AmalekWar der erste vnter den Heiden / so die kinder Jsrael anfochten / Exo. 17. Aber durch Saul vertilget. 1. Reg. 15.die ersten vnter den Heiden / Aber zu letzt wirstu gar vmbkomen.</verse>
        <verse osisID='Num.24.21'>VND da er sahe die Keniter / hub er an seinen Spruch / vnd sprach / Fest ist deine Wonung / vnd hast dein Nest in einen Fels gelegt /</verse>
        <verse osisID='Num.24.22'>Aber o Kain du wirst verbrand werden / wenn Assur dich gefangen wegfüren wird. 1. Reg. 15.</verse>
        <verse osisID='Num.24.23'>VND hub abermal an seinen Spruch / vnd sprach / Ah / Wer wird leben / wenn Gott solchs thun wird?</verse>
        <verse osisID='Num.24.24'>Vnd schiffe aus ChithimSind die aus Europa / Als der grosse Alexander vnd Römer / welche auch zu letzt vntergehen. Vnd zeigt hie die Weissagung / das alle Königreich auff Erden eins nach dem andern vntergehen müssen / neben dem volck Jsrael / welchs ewig bleibet / vmb Christus willen. werden verderben den Assur vnd Eber / Er aber wird auch vmbkommen.</verse>
        <verse osisID='Num.24.25'>Vnd Bileam macht sich auff vnd zoch hin / vnd kam wider an seinen Ort. Vnd Balak zoch seinen weg.</verse>
      </chapter>
      <chapter osisID='Num.25'>
        <verse osisID='Num.25.1'>VND Jsrael wonet in Sittim / Vnd das Volck hub an zu huren mit der Moabiter töchter /</verse>
        <verse osisID='Num.25.2'>welche luden das volck zum Opffer jrer Götter / Vnd das volck ass vnd betet jre Götter an /</verse>
        <verse osisID='Num.25.3'>vnd Jsrael hengete sich an den BaalPeor. Da ergrimmet des HERRN zorn vber Jsrael /</verse>
        <verse osisID='Num.25.4'>vnd sprach zu Mose / Nim alle Obersten des Volcks / vnd henge sie dem HERRN an die Sonne / auff das der grimmige zorn des HERRN von Jsrael gewand werde.</verse>
        <verse osisID='Num.25.5'>VND Mose sprach zu den Richtern Jsrael / Erwürge ein jglicher seine Leute / die sich an den BaalPeor gehenget haben.</verse>
        <verse osisID='Num.25.6'>VND sihe / ein Man aus den kindern Jsrael kam / vnd bracht vnter seine Brüder eine Midianitin / vnd lies Mose zusehen / vnd die gantze Gemeine der kinder Jsrael / die da weineten fur der Thür der Hütten des Stiffts.</verse>
        <verse osisID='Num.25.7'>Da das sahe Pinehas der son Eleasar des sons Aaron des Priesters stund er auff aus der Gemeine / vnd nam einen Spies in seine hand /</verse>
        <verse osisID='Num.25.8'>vnd gieng dem Jsraelischen man nach hin ein in den Hurenwinckeln / vnd durch stach sie beide den Jsraelischen man / vnd das Weib durch jren bauch / Da höret die Plage auff von den kindern Jsrael.</verse>
        <verse osisID='Num.25.9'>Vnd es wurden getödtet in der Plage vier vnd zwenzig tausent. Psal. 106.; 1. Cor. 10.</verse>
        <verse osisID='Num.25.10'>VND der HERR redet mit Mose / vnd sprach /</verse>
        <verse osisID='Num.25.11'>Pinehas der son Eleasar / des sons Aaron des Priesters hat meinen grim von den kindern Jsrael gewendet / durch seinen Eiuer vmb mich / das nicht ich in meinem Einer die kinder Jsrael vertilgete.</verse>
        <verse osisID='Num.25.12'>Darumb sage / Sihe / Jch gebe jm meinen Bund des friedes /</verse>
        <verse osisID='Num.25.13'>vnd er sol haben vnd sein Same nach jm den Bund eins ewigen Priesterthums / darumb / da er fur seinen Gott geeiuert / vnd die kinder Jsrael versünet hat</verse>
        <verse osisID='Num.25.14'>DEr Jsraelische man aber der erschlagen ward mit der Midianitin hies Simri / der son Salu / ein Fürst im hause des vaters der Simeoniter.</verse>
        <verse osisID='Num.25.15'>Das Midianitisch weib / das auch erschlagen ward / hies Casbi / eine tochter Zur / der ein Fürst war eines Geschlechts vnter den Midianitern. Num. 31.</verse>
        <verse osisID='Num.25.16'>VND der HERR redet mit Mose / vnd sprach /</verse>
        <verse osisID='Num.25.17'>Thut den Midianitern schaden / vnd schlahet sie /</verse>
        <verse osisID='Num.25.18'>Denn sie haben euch schaden gethan mit jrem List / den sie euch gestellet haben durch den Peor / vnd durch jre schwester Casbi / die tochter des Fürsten der Midianiter / die erschlagen ist am tage der Plage vmb des Peors willen /</verse>
      </chapter>
      <chapter osisID='Num.26'>
        <verse osisID='Num.26.1'>Vnd die plage darnach kam. VND der HERR sprach zu Mose vnd Eleasar dem son des Priesters Aaron.</verse>
        <verse osisID='Num.26.2'>Nim die summa der gantzen Gemeine der kinder Jsrael / von zwenzig jaren vnd drüber / nach jrer Veter heuser / alle die ins Heer zu ziehen tügen in Jsrael.</verse>
        <verse osisID='Num.26.3'>Vnd Mose redet mit jnen sampt Eleasar dem Priester / in dem gefilde der Moabiter / an dem Jordan gegen Jeriho /</verse>
        <verse osisID='Num.26.4'>die zwenzig jar alt waren vnd drüber / wie der HERR Mose geboten hatte / vnd den kindern Jsrael / die aus Egypten gezogen waren.</verse>
        <verse osisID='Num.26.5'>RVben der Erstgeborner Jsrael. Die kinder aber Ruben waren / Hanoch von dem das geschlecht der Hanochiter kompt. Pallu / von dem das geschlecht der Palluiter kompt.</verse>
        <verse osisID='Num.26.6'>Hezron / von dem das geschlecht der Hezroniter kompt. Charmi / von dem das geschlecht der Charmiter kompt.</verse>
        <verse osisID='Num.26.7'>Das sind die geschlecht von Ruben / Vnd jre zal war / drey vnd vierzig tausent / sieben hundert vnd dreissig. Gen. 46.; 1. Par. 5.; Num. 1.</verse>
        <verse osisID='Num.26.8'>ABer der kinder Pallu / waren Eliab /</verse>
        <verse osisID='Num.26.9'>vnd die kinder Eliab waren / Nemuel vnd Dathan vnd Abiram. Das ist der Dathan vnd Abiram die furnemlichen in der Gemeine / die sich wider Mosen vnd Aaron aufflehneten in der rotten Korah / da sie sich wider den HERRN aufflehneten.</verse>
        <verse osisID='Num.26.10'>Vnd die Erde jren mund auffthet / vnd sie verschlang mit Korah / da die Rotte starb / da das fewr zwey hundert vnd funffzig Menner frass / vnd worden ein ZeichenEin Schreckzeichen / daran sie gedechten / vnd sich fur gleicher sünde hüteten. .</verse>
        <verse osisID='Num.26.11'>Aber die kinder Korah storben nicht. Num. 16.</verse>
        <verse osisID='Num.26.12'>DJE kinder Simeon in jren geschlechten waren / Nemuel / Da her kompt das geschlecht der Nemueliter. Jamin / daher kompt das geschlecht der Jaminiter. Jachin / daher das geschlecht der Jachiniter kompt.</verse>
        <verse osisID='Num.26.13'>Serah / daher das geschlecht der Serahiter kompt. Saul / daher das geschlecht der Sauliter kompt.</verse>
        <verse osisID='Num.26.14'>Das sind die geschlecht von Simeon / zwey vnd zwenzig tausent vnd zwey hundert.</verse>
        <verse osisID='Num.26.15'>DJE kinder Gad in jren geschlechten waren / Ziphon / daher das geschlecht der Ziphoniter kompt. Haggi / daher das geschlecht der Haggiter kompt. Suni / daher das geschlecht der Suniter kompt.</verse>
        <verse osisID='Num.26.16'>Osni / daher das geschlecht der Osniter kompt. Eri / daher das geschlecht der Eriter kompt.</verse>
        <verse osisID='Num.26.17'>Arod daher das geschlecht der Aroditer kompt. Ariel / daher das geschlecht der Arieliter kompt.</verse>
        <verse osisID='Num.26.18'>Das sind die geschlechte der kinder Gad / an jrer zal / vierzig tausent vnd funff hundert.</verse>
        <verse osisID='Num.26.19'>DJE kinder Juda / Ger vnd Onan / welche beide storben im lande Canaan.</verse>
        <verse osisID='Num.26.20'>Es waren aber die kinder Juda in jren geschlechten / Sela / daher das geschlechte der Selaniter kompt. Perez / daher das geschlecht der Pereziter kompt. Serah / daher das geschlecht der Serahiter kompt.</verse>
        <verse osisID='Num.26.21'>Aber die kinder Perez waren / Hezron / daher das geschlecht der Hezroniter kompt. Hamuel / daher das geschlecht der Hamuliter kompt.</verse>
        <verse osisID='Num.26.22'>Das sind die geschlechte Juda an jrer zal sechs vnd siebenzig tausent vnd funffhundert. Gen. 38.</verse>
        <verse osisID='Num.26.23'>DJE kinder Jsaschar in jren geschlechten waren / Thola / daher das geschlecht der Tholaiter kompt. Phuua / daher das geschlecht der Phuuaniter kompt.</verse>
        <verse osisID='Num.26.24'>Jasub / daher das geschlecht der Jasubiter kompt. Simron / daher das geschlecht der Simroniter kompt.</verse>
        <verse osisID='Num.26.25'>Das sind die geschlechte Jsaschar / an der zal / vier vnd sechzig tausent drey hundert.</verse>
        <verse osisID='Num.26.26'>DJE kinder Sebulon in jren geschlechten waren / Sered / daher das geschlecht der Sarditer kompt. Elon / daher das geschlecht der Eloniter kompt. Jahelel / daher das geschlecht der Jaheleliter kompt.</verse>
        <verse osisID='Num.26.27'>Das sind die geschlechte Sebulon / an jrer zal / sechzig tausent vnd funffhundert.</verse>
        <verse osisID='Num.26.28'>DJE kinder Joseph / in jren Geschlechten waren / Manasse vnd Ephraim.</verse>
        <verse osisID='Num.26.29'>Die kinder aber Manasse waren / Machir / daher kompt das geschlecht der Machiriter. Machir zeugete Gilead / daher kompt das geschlecht der Gileaditer.</verse>
        <verse osisID='Num.26.30'>Dis sind aber die kinder Gilead / Hieser / daher kompt das geschlecht der Hieseriter. Helek daher kompt das geschlecht der Helekiter.</verse>
        <verse osisID='Num.26.31'>Asriel / daher kompt das geschlecht der Asrieliter. Sichem / daher kompt das geschlecht der Sichimiter.</verse>
        <verse osisID='Num.26.32'>Smida / daher kompt das geschlecht der Smiditer. Hepher / daher kompt das geschlecht der Hepheriter.</verse>
        <verse osisID='Num.26.33'>Zelaphehad aber war Hepher son / vnd hatte keine Söne / sondern Töchter die hiessen Mahela / Noa / Hagla / Milca vnd Thirza.</verse>
        <verse osisID='Num.26.34'>Das sind die geschlechte Manasse / an jrer zal / zwey vnd funffzig tausent vnd sieben hundert. Num. 27.</verse>
        <verse osisID='Num.26.35'>DJE kinder Ephraim in jren geschlechten waren / Suthelah / daher kompt das geschlecht der Suthelahiter. Becher / daher kompt das geschlecht der Becheriter. Thahan / daher kompt das geschlecht der Thahaniter.</verse>
        <verse osisID='Num.26.36'>Die kinder aber Suthelah waren / Eran / daher kompt das geschlecht der Eraniter.</verse>
        <verse osisID='Num.26.37'>Das sind die geschlecht der kinder Ephraim / an jrer zal / zwey vnd dreissig tausent vnd funff hundert / Das sind die kinder Joseph in jren Geschlechten.</verse>
        <verse osisID='Num.26.38'>DJE kinder BenJamin in jren geschlechten waren / Bela / daher kompt das geschlecht der Belaiter. Asbel / daher kompt das geschlecht der Asbeliter. Ahiram / daher kompt das geschlecht der Ahiramiter.</verse>
        <verse osisID='Num.26.39'>Supham / daher kompt das geschlecht der Suphamiter. Hupham / daher kompt das geschlecht der Huphamiter.</verse>
        <verse osisID='Num.26.40'>Die kinder aber Bela waren / Ard vnd Naeman / daher kompt das geschlecht der Arditer vnd Naemaniter.</verse>
        <verse osisID='Num.26.41'>Das sind die kinder BenJamin in jren geschlechten / an der zal funff vnd vierzig tausent vnd sechs hundert.</verse>
        <verse osisID='Num.26.42'>DJE kinder Dan in jren geschlechten waren / Suham / daher kompt das geschlecht der Suhamiter.</verse>
        <verse osisID='Num.26.43'>Das sind die geschlechte Dan in jren geschlechten / vnd waren alle sampt an der zal / vier vnd sechzig tausent / vnd vier hundert.</verse>
        <verse osisID='Num.26.44'>DJE kinder Asser in jren geschlechten waren / Jemna / da her kompt das geschlecht der Jemniter. Jeswi / daher kompt das geschlecht der Jeswiter. Bria / daher kompt das geschlecht der Brijter.</verse>
        <verse osisID='Num.26.45'>Aber die kinder Bria waren / Heber / daher kompt das geschlecht der Hebriter. Melchiel / da her kompt das geschlecht der Melchieliter.</verse>
        <verse osisID='Num.26.46'>Vnd die tochter Asser hies Sarah.</verse>
        <verse osisID='Num.26.47'>Das sind die geschlecht der kinder Asser / an jrer zal / drey vnd funffzig tausent vnd vier hundert.</verse>
        <verse osisID='Num.26.48'>DJE kinder Naphthali in jren geschlechten waren / Jaheziel / daher kompt das geschlecht der Jahezieliter. Guni / da her kompt das geschlecht der Guniter.</verse>
        <verse osisID='Num.26.49'>Jezer / da her kompt das geschlecht der Jezeriter. Sillem / daher kompt das geschlecht der Sillemiter.</verse>
        <verse osisID='Num.26.50'>Das sind die geschlechte von Naphthali / an jrer zal / funff vnd vierzig tausent vnd vier hundert.</verse>
        <verse osisID='Num.26.51'>Das ist die summa der kinder Jsrael / sechs mal hundert tausent / ein tausent / sieben hundert vnd dreissig. Num. 1.</verse>
        <verse osisID='Num.26.52'>VND der HERR redet mit Mose / vnd sprach /</verse>
        <verse osisID='Num.26.53'>Diesen soltu das Land austeilen zum Erbe / nach der zal der namen /</verse>
        <verse osisID='Num.26.54'>Vielen soltu viel zum Erbe geben / vnd wenigen wenig / Jglichen sol man geben nach jrer zal.</verse>
        <verse osisID='Num.26.55'>Doch man sol das Land durchs Los teilen / nach den namen der stemme jrer Veter sollen sie Erbe nemen /</verse>
        <verse osisID='Num.26.56'>Denn nach dem Los soltu jr Erbe austeilen / zwisschen den vielen vnd wenigen.</verse>
        <verse osisID='Num.26.57'>VND das ist die summa der Leuiten in jren geschlechten / Gerson / da her das geschlecht der Gersoniter. Kahath / daher das geschlecht der Kahathiter. Merari / daher das geschlecht der Merariter.</verse>
        <verse osisID='Num.26.58'>Dis sind die geschlechte Leui / Das geschlecht der Libniter / das geschlecht der Hebroniter / das geschlecht der Maheliter / das geschlecht der Musiter / das geschlecht der Korahiter. Num. 3.; Exod. 6. KAhath zeuget Amram /</verse>
        <verse osisID='Num.26.59'>vnd Amrams weib hies Jochebed eine tochter Leui / die jm geboren ward in Egypten / Vnd sie gebar dem Amram Aaron vnd Mosen / vnd jre schwester MirJam.</verse>
        <verse osisID='Num.26.60'>Dem Aaron aber ward geborn Nadab / Abihu / Eleasar vnd Jthamar.</verse>
        <verse osisID='Num.26.61'>Nadab aber vnd Abihu storben / da sie frembde Fewr opfferten fur dem HERRN.</verse>
        <verse osisID='Num.26.62'>Vnd jr summa war / drey vnd zwenzig tausent alle Menlin / von einem monden an vnd drüber. Denn sie worden nicht gezelet vnter die kinder Jsrael / denn man gab jnen kein Erbe vnter den kindern Jsrael. Leui. 10.; 1. Par. 24.</verse>
        <verse osisID='Num.26.63'>DAS ist die summa der kinder Jsrael / die Mose vnd Eleasar der Priester zeleten im gefilde der Moabiter / an dem Jordan gegen Jeriho.</verse>
        <verse osisID='Num.26.64'>Vnter welchen war keiner aus der summa / da Mose vnd Aaron der Priester die kinder Jsrael zeleten in der wüsten Sinai /</verse>
        <verse osisID='Num.26.65'>Denn der HERR hatte jnen gesagt / Sie solten des tods sterben in der wüsten / vnd bleib keiner vber / On Caleb der son Jephunne / vnd Josua der son Nun. Num. 14.</verse>
      </chapter>
      <chapter osisID='Num.27'>
        <verse osisID='Num.27.1'>VND die töchter Zelaphehad des sons Hepher / des sons Gilead / des sons Machir / des sons Manasse / vnter den geschlechten Manasse / des sons Joseph / mit namen Mahela / Noa / Hagla / Milca vnd Thirza / kamen erzu</verse>
        <verse osisID='Num.27.2'>vnd tratten fur Mose vnd fur Eleasar den Priester / vnd fur die Fürsten vnd gantze Gemeine / fur der thür der Hütten des Stiffts / vnd sprachen.</verse>
        <verse osisID='Num.27.3'>Vnser Vater ist gestorben in der wüsten / vnd war nicht mit vnter der Gemeine / die sich wider den HERRN empöreten in der Rotten Korah / sondern ist an seiner sünde gestorben / vnd hatte keine Söne /</verse>
        <verse osisID='Num.27.4'>Warumb sol denn vnsers Vaters name vnter seinem geschlecht vntergehen / ob er wol keinen Son hat? Gebet vns auch ein Gut vnter vnsers vaters Brüdern. Num. 16.</verse>
        <verse osisID='Num.27.5'>MOse bracht jre sache fur den Herrn.</verse>
        <verse osisID='Num.27.6'>Vnd der HERR sprach zu jm /</verse>
        <verse osisID='Num.27.7'>Die töchter Zelaphehad haben recht geredt / Du solt jnen ein Erbgut vnter jres vaters brüdern geben / vnd solt jrs vaters Erbe jnen zuwenden.</verse>
        <verse osisID='Num.27.8'>Vnd sage den kindern Jsrael / Wenn jemand stirbt vnd hat nicht Söne / so solt jr sein Erbe seiner Tochter zuwenden.</verse>
        <verse osisID='Num.27.9'>Hat er keine tochter / solt jrs seinen Brüdern geben.</verse>
        <verse osisID='Num.27.10'>Hat er keine Brüder / solt jrs seinen Vettern geben.</verse>
        <verse osisID='Num.27.11'>Hat er nicht vettern / solt jrs seinen nehesten Freunden geben / die jn angehören in seinem Geschlecht das sie es einnemen. Das sol den kindern Jsrael ein Gesetz vnd Recht sein / wie der HERR Mose geboten hat.</verse>
        <verse osisID='Num.27.12'>VND der HERR sprach zu Mose / Steig auff dis gebirge Abarim / vnd besihe das Land / das ich den kindern Jsrael geben werde.</verse>
        <verse osisID='Num.27.13'>Vnd wenn du es gesehen hast / soltu dich samlen zu deinem Volck / wie dein bruder Aaron versamlet ist.</verse>
        <verse osisID='Num.27.14'>Die weil jr meinem wort vngehorsam gewesen seid in der wüsten Zin / vber dem hadder der Gemeine / da jr mich heiligen soltet / durch das wasser fur jnen / Das ist das Hadderwasser zu Kades in der wüsten Zin.</verse>
        <verse osisID='Num.27.15'>Vnd Mose redet mit dem HERRN / vnd sprach /</verse>
        <verse osisID='Num.27.16'>Der HERR der Gott vber alles lebendigs Fleischs / wolt einen Man setzen vber die Gemeine /</verse>
        <verse osisID='Num.27.17'>der fur jnen heraus vnd ein gehe / vnd sie aus vnd einfüre / Das die Gemeine des HERRN nicht sey / wie die schafe on Hirten. Num. 20.; Deut. 32.</verse>
        <verse osisID='Num.27.18'>VND der HERR sprach zu Mose / Nim Josua zu dir den son Nun / der ein Man ist in dem der Geist ist / vnd lege deine hende auff jn /</verse>
        <verse osisID='Num.27.19'>Vnd stelle jn fur den Priester Eleasar / vnd fur die gantze Gemeine / Vnd gebeut jm fur jren augen /</verse>
        <verse osisID='Num.27.20'>vnd lege deine HerrligkeitDas wird vieleicht eine sondere weise gewest sein / das Mose dem Josua / den Stab oder die Hand auffs heubt gelegt hat. Gleich wie man die Könige zusalben / oder wie man die Lehen zu emfahen pflegt / welchs alles mus eine weise vnd geprenge haben. auff jn / das jm gehorche die gantze Gemeine der kinder Jsrael.</verse>
        <verse osisID='Num.27.21'>Vnd er sol treten fur den Priester Eleasar / der sol fur jn rat fragen / durch die weise des LiechtsDas ist das Liecht auff der brust des Hohenpriesters Exo. 28. Da her sagen etliche / wenn Gott habe auffs Priesters frage geantwort / das hat sollen / ja sein / so habe das Liecht glentze von sich gegeben. Es habens aber hernach die Könige also gebraucht / wenn sie Gott vmb Rat fragten / Als. 1. Re. 28. vnd 30. fur dem HERRN. Nach des selben mund sollen aus vnd ein ziehen / beide er vnd alle kinder Jsrael mit jm / vnd die gantze Gemeine. Deut. 3.; Exod. 28.</verse>
        <verse osisID='Num.27.22'>MOse thet wie jm der HERR geboten hatte / vnd nam Josua vnd stellet jn fur den Priester Eleasar / vnd fur die gantze Gemeine /</verse>
        <verse osisID='Num.27.23'>vnd legt seine hand auff jn / vnd gebot jm / wie der HERR mit Mose geredt hatte.</verse>
      </chapter>
      <chapter osisID='Num.28'>
        <verse osisID='Num.28.1'>VND der HERR redet mit Mose / vnd sprach /</verse>
        <verse osisID='Num.28.2'>Gebeut den kindern Jsrael / vnd sprich zu jnen / Die Opffer meines Brots / welches mein Opffer des süssen geruchs ist / solt jr halten zu seinen zeiten / das jr mirs opffert.</verse>
        <verse osisID='Num.28.3'>Vnd sprich zu jnen / Das sind die Opffer / die jr dem HERRN opffern solt / Jerige Lemmer / die on wandel sind / teglich zwey zum teglichen Brandopffer /</verse>
        <verse osisID='Num.28.4'>ein Lamb des morgens / das ander zwisschen abends /</verse>
        <verse osisID='Num.28.5'>Dazu ein zehenden Epha semelmelhs zum Speisopffer / mit öle gemenget das gestossen ist / eins vierden teils vom Hin.</verse>
        <verse osisID='Num.28.6'>Das ist ein teglich Brandopffer / das jr am berge Sinai opffertet / zum süssen geruch ein Fewr dem HERRN.</verse>
        <verse osisID='Num.28.7'>Da zu sein Tranckopffer / ja zu einem Lamb ein vierteil vom Hin / Jm Heiligthum sol man den WeinJst hie Sicera / hoc est / inebriatiuum / id est / purum non dilutum / sed merum et efficax. Quia verbum purum / inebriat vere animas etc. des Tranckopffers opffern dem HERRN.</verse>
        <verse osisID='Num.28.8'>Das ander Lamb soltu zwisschen abends machen / wie das Speisopffer des morgens vnd sein Tranckopffer zum Opffer des süssen geruchs dem HERRN.</verse>
        <verse osisID='Num.28.9'>AM Sabbath tag aber zwey jerige Lemmer on wandel / vnd zwo zehenden semelmelhs zum Speisopffer / mit öle gemenget / vnd sein Tranckopffer.</verse>
        <verse osisID='Num.28.10'>Das ist das Brandopffer eins jglichen Sabbaths / vber das tegliche Brandopffer sampt seinem Tranckopffer.</verse>
        <verse osisID='Num.28.11'>ABer des ersten tags ewr monden solt jr dem HERRN ein Brandopffer opffern / zween junge farren einen widder / sieben jerige lemmer on wandel.</verse>
        <verse osisID='Num.28.12'>Vnd ja drey zehenden semelmelhs zum Speisopffer mit öle gemenget zu einem farren / vnd zwo zehenden semelmelhs zum Speisopffer mit öle gemenget zu einem widder.</verse>
        <verse osisID='Num.28.13'>Vnd ja ein zehenden semelmelhs zum Speisopffer mit öle gemenget / zu einem lamb / Das ist das Brandopffer des süssen geruchs ein opffer dem HERRN.</verse>
        <verse osisID='Num.28.14'>Vnd jr Tranckopffer sol sein / ein halb Hin weins zum farren ein dritteil Hin zum widder / ein vierteil Hin zum lamb. Das ist das brandopffer eines jglichen monden im jar.</verse>
        <verse osisID='Num.28.15'>Da zu sol man einen zigenbock zum Sündopffer dem HERRN machen / vber das tegliche Brandopffer / vnd sein Tranckopffer.</verse>
        <verse osisID='Num.28.16'>ABer am vierzehenden tag des ersten monden / ist das Passah dem HERRN /</verse>
        <verse osisID='Num.28.17'>Vnd am funffzehenden tag desselben monden / ist Fest / Sieben tage sol man vngesewrt brot essen.</verse>
        <verse osisID='Num.28.18'>Der erste tag sol heilig heissen / das jr zusamen kompt / Kein diensterbeit solt jr drinnen thun.</verse>
        <verse osisID='Num.28.19'>Vnd solt dem HERRN Brandopffer thun / zween junge farren / einen widder / sieben jerige lemmer on wandel.</verse>
        <verse osisID='Num.28.20'>Sampt jren Speisopffern / drey zehenden semelmelhs mit öle gemenget zu einem farren / vnd zwo zehenden zu dem widder /</verse>
        <verse osisID='Num.28.21'>vnd ja ein zehenden auff ein Lamb vnter den sieben lemmern.</verse>
        <verse osisID='Num.28.22'>Dazu einen bock zum Sündopffer / das jr versünet werdet /</verse>
        <verse osisID='Num.28.23'>Vnd solt solchs thun am morgen / vber das Brandopffer / welchs ein teglich Brandopffer ist.</verse>
        <verse osisID='Num.28.24'>Nach dieser weise solt jr alle tage die sieben tage lang / das Brot opffern zum opffer des süssen geruchs dem HERRN / vber das tegliche Brandopffer / da zu sein Tranckopffer.</verse>
        <verse osisID='Num.28.25'>Vnd der siebende tag sol bey euch heilig heissen / das jr zusamen kompt / kein Diensterbeit solt jr drinnen thun. Exod. 12.; Leui. 23.; Deut. 16.; Leui. 23.</verse>
        <verse osisID='Num.28.26'>VND der tag der Erstlingen / wenn jr opffert das newe Speisopffer dem HERRN / wenn ewer Wochen vmb sind / sol heilig heissen / das jr zusamen kompt / kein diensterbeit solt jr drinnen thun.</verse>
        <verse osisID='Num.28.27'>Vnd solt dem HERRN Brandopffer thun zum süssen geruch zween junge farren / einen widder / sieben jerige lemmer /</verse>
        <verse osisID='Num.28.28'>Sampt jrem Speisopffer / drey zehenden semelmelhs mit öle gemenget zu einem farren / zwo zehenden zu dem widder /</verse>
        <verse osisID='Num.28.29'>Vnd ja ein zehenden zu eim lamb der sieben lemmer /</verse>
        <verse osisID='Num.28.30'>Vnd einen zigenbock euch zu versünen.</verse>
        <verse osisID='Num.28.31'>Dis solt jr thun / vber das tegliche Brandopffer mit seinem Speisopffer / on wandel sols sein / dazu jre Tranckopffer.</verse>
      </chapter>
      <chapter osisID='Num.29'>
        <verse osisID='Num.29.1'>VND der erste tag des siebenden Monden / sol bey euch heilig heissen / das jr zusamen kompt / kein diensterbeit solt jr drinnen thun / Es ist ewr drometen tag.</verse>
        <verse osisID='Num.29.2'>Vnd solt Brandopffer thun zum süssen geruch dem HERRN / einen jungen farren / einen widder / sieben jerige lemmer on wandel.</verse>
        <verse osisID='Num.29.3'>Dazu jr Speisopffer / drey zehenden semelmelhs mit öle gemenget zu dem farren / zwo zehenden zu dem widder /</verse>
        <verse osisID='Num.29.4'>Vnd ein zehenden auff ein jglich lamb der siebenden lemmer.</verse>
        <verse osisID='Num.29.5'>Auch einen zigenbock zum Sündopffer / euch zu versünen /</verse>
        <verse osisID='Num.29.6'>vber das Brandopffer des monden vnd sein Speisopffer / vnd vber das tegliche Brandopffer mit seinem Speisopffer / vnd mit jrem Tranckopffer / nach jrem Rechten zum süssen geruch / Das ist ein opffer dem HERRN.</verse>
        <verse osisID='Num.29.7'>DER zehende tag dieses siebenden monden / sol bey euch auch heilig heissen / das jr zusamen kompt / vnd solt ewre Leibe casteien / vnd kein erbeit drinnen thun /</verse>
        <verse osisID='Num.29.8'>Sondern Brandopffer dem HERRN zum süssen geruch opffern / Einen jungen farren / einen widder / sieben jerige lemmer on wandel.</verse>
        <verse osisID='Num.29.9'>Mit jren Speisopffern / drey zehenden semelmelhs mit öle gemengt zu dem farren / zwo zehenden zu dem widder /</verse>
        <verse osisID='Num.29.10'>vnd ein zehenden ja zu einem der sieben lemmer.</verse>
        <verse osisID='Num.29.11'>Da zu einen zigenbock zum Sündopffer / vber das Sündopffer der versünung vnd das tegliche Brandopffer / mit seinem Speisopffer / vnd mit jrem Tranckopffer.</verse>
        <verse osisID='Num.29.12'>DER funffzehende tag des siebenden monden / sol bey euch heilig heissen / das jr zusamen kompt / Kein diensterbeit solt jr drinnen thun / vnd solt dem HERRN sieben tage feiren.</verse>
        <verse osisID='Num.29.13'>Vnd solt dem HERRN Brandopffer thun / zum opffer des süssen geruchs dem HERRN / Dreizehen junge Farren / zween Widder / vierzehen jerige Lemmer on wandel.</verse>
        <verse osisID='Num.29.14'>Sampt jrem Speisopffer / drey zehenden semelmelhs mit öle gemenget / ja zu einem der dreyzehen farren / zween zehenden / ja zu einem der zweien widder /</verse>
        <verse osisID='Num.29.15'>vnd ein zehenden / ja zu einem der vierzehen lemmer.</verse>
        <verse osisID='Num.29.16'>Da zu einen zigenbock zum Sündopffer / vber das tegliche Brandopffer mit seinem Speisopffer / vnd seinem Tranckopffer. Leui. 3.</verse>
        <verse osisID='Num.29.17'>AM andern tag / zwelff junge farren / zween widder / vierzehen jerige lemmer on wandel /</verse>
        <verse osisID='Num.29.18'>Mit jrem Speisopffer vnd Tranckopffer zu den farren / zu den widdern / vnd zu den lemmern / in jrer zal nach dem Recht.</verse>
        <verse osisID='Num.29.19'>Da zu einen zigenbock zum Sündopffer / vber das tegliche Brandopffer / mit seinem Speisopffer / vnd mit jrem Tranckopffer.</verse>
        <verse osisID='Num.29.20'>AM dritten tage / eilff Farren / zween Widder / vierzehen jerige Lemmer on wandel /</verse>
        <verse osisID='Num.29.21'>Mit jren Speisopffern vnd Tranckopffern / zu den farren / zu den widdern / vnd zu den lemmern / in jrer zal nach dem Recht.</verse>
        <verse osisID='Num.29.22'>Da zu einen bock zum Sündopffer / vber das tegliche Brandopffer / mit seinem Speisopffer vnd seinem Tranckopffer.</verse>
        <verse osisID='Num.29.23'>AM vierden tage / zehen Farren / zween Widder / vierzehen jerige Lemmer on wandel /</verse>
        <verse osisID='Num.29.24'>Sampt jren Speisopffern vnd Tranckopffern / zu den farren / zu den widdern / vnd zu den lemmern in jrer zal nach dem Recht.</verse>
        <verse osisID='Num.29.25'>Da zu einen zigenbock zum Sündopffer / vber das tegliche Brandopffer / mit seinem Speisopffer vnd seinem Tranckopffer.</verse>
        <verse osisID='Num.29.26'>AM fünfften tage / neun Farren / zween Widder / vierzehen jerige Lemmer on wandel /</verse>
        <verse osisID='Num.29.27'>Sampt jren Speisopffern vnd Tranckopffern zu den farren / zu den widdern / vnd zu den lemmern / in jrer zal nach dem Recht.</verse>
        <verse osisID='Num.29.28'>Da zu einen zigenbock zum Sündopffer / vber das tegliche Brandopffer / mit seinem Speisopffer vnd seinem Tranckopffer.</verse>
        <verse osisID='Num.29.29'>AM sechsten tage / acht Farren / zween Widder / vierzehen jerige Lemmer on wandel /</verse>
        <verse osisID='Num.29.30'>Sampt jren Speisopffern vnd Tranckopffern zu den farren / zu den widdern / vnd zu den lemmern in jrer zal nach dem Recht.</verse>
        <verse osisID='Num.29.31'>Da zu einen bock zum Sündopffer / vber das tegliche Brandopffer / mit seinem Speisopffer vnd seinem Tranckopffer.</verse>
        <verse osisID='Num.29.32'>AM siebenden tage / sieben Farren / zween Widder / vierzehen jerige Lemmer on wandel /</verse>
        <verse osisID='Num.29.33'>Sampt jren Speisopffern vnd Tranckopffern zu den farren / zu den widdern / vnd zu den lemmern / in jrer zal / nach dem Recht.</verse>
        <verse osisID='Num.29.34'>Da zu einen bock zum Sündopffer / vber das tegliche Brandopffer / mit seinem Speisopffer vnd seinem Tranckopffer.</verse>
        <verse osisID='Num.29.35'>AM achten / sol der tag der Versamlung(Ezereth) Versamlung / als auffm Kirchoff versamlet vnd beschlossen / vt liceat audire maledictiones etc. Deut. 28. sein / kein Diensterbeit solt jr drinnen thun.</verse>
        <verse osisID='Num.29.36'>Vnd solt Brandopffer opffern / zum opffer des süssen geruchs dem HERRN / Einen Farren / einen Widder / sieben jerige Lemmer on wandel /</verse>
        <verse osisID='Num.29.37'>Sampt jren Speisopffern vnd Tranckopffern / zu den farren / zu den widdern / vnd zu den lemmern / in jrer zal / nach dem Recht.</verse>
        <verse osisID='Num.29.38'>Da zu einen bock zum Sündopffer / vber das tegliche Brandopffer / mit seinem Speisopffer vnd seinem Tranckopffer.</verse>
        <verse osisID='Num.29.39'>SOlchs solt jr dem HERRN thun auff ewr Fest / ausgenomen / was jr gelobd vnd freiwillig gebt zu Brandopffern / Speisopffern / Tranckopffern vnd Danckopffern.</verse>
      </chapter>
      <chapter osisID='Num.30'>
        <verse osisID='Num.30.1'>Vnd Mose sagt den kindern Jsrael alles / was jm der HERR geboten hat.</verse>
        <verse osisID='Num.30.2'>VND Mose redet mit den Fürsten der stemme der kinder Jsrael / vnd sprach / Das ists / das der HERR geboten hat.</verse>
        <verse osisID='Num.30.3'>Wenn jemand dem HERRN ein Gelübde thut / oder einen Eid schweret / das er seine Seele verbindet / Der sol sein wort nicht schwechen / sondern alles thun / wie es zu seinem munde ist ausgegangen. Deut. 23.</verse>
        <verse osisID='Num.30.4'>WEnn ein Weibsbilde dem HERRN ein Gelübde thut / vnd sich verbindet / weil sie in jrs Vaters hause vnd im Magdthum ist.</verse>
        <verse osisID='Num.30.5'>Vnd jr gelübde vnd verbündnis das sie thut vber jre SeeleDas ist / Wenn sie sich verbünde zu fasten / oder sonst was zu thun mit jrem leibe Gott zu dienst / Das Seele hie heisse / so viel / als der lebendige leib wie die Schrifft allenthalben braucht.  / kompt fur jren Vater / vnd er schweigt da zu / So gilt alle jr gelübd vnd alle jre verbündnis / des sie sich vber jre Seele verbunden hat.</verse>
        <verse osisID='Num.30.6'>Wo aber jr Vater wehret des tags wenn ers höret / So gilt kein gelübd noch verbündnis / des sie sich vber jre Seele verbunden hat / Vnd der HERR wird jr gnedig sein / weil jr Vater jr gewehret hat.</verse>
        <verse osisID='Num.30.7'>HAt sie aber einen Man / vnd hat ein gelübd auff jr / oder entferet jr aus jren lippen ein verbündnis vber jre Seele /</verse>
        <verse osisID='Num.30.8'>vnd der Man hörets / vnd schweiget desselben tages stille / So gilt jr gelübd vnd verbündnis / des sie sich vber jre Seele verbunden hat.</verse>
        <verse osisID='Num.30.9'>Wo aber jr Man wehret des tages wenn ers höret / So ist jr gelübd los das sie auff jr hat / vnd das verbündnis das jr aus jren lippen entfaren ist vber jre Seele / Vnd der HERR wird jr genedig sein.</verse>
        <verse osisID='Num.30.10'>DAs gelübd einer Widwen vnd Verstossenen / alles wes sie sich verbindet vber jre Seele / das gilt auff jr.</verse>
        <verse osisID='Num.30.11'>WEnn jemands Gesinde gelobd oder sich mit einem Eide verbindet vber seine Seele /</verse>
        <verse osisID='Num.30.12'>Vnd der Hausherr hörets vnd schweiget dazu vnd wehrets nicht / So gilt alle dasselb gelübd vnd alles wes sie sich verbunden hat vber seine Seele.</verse>
        <verse osisID='Num.30.13'>Machts aber der Hausherr des tags los / wenn ers höret / So gilts nichts was aus seinen lippen gegangen ist / das es gelobd oder sich verbunden hat vber seine Seele / denn der Hausherr hats los gemacht / Vnd der HERR wird jm gnedig sein.</verse>
        <verse osisID='Num.30.14'>Vnd alle gelübd vnd eide zu verbinden den leib zu casteien / mag der Hausherr krefftigen oder schwechen / also /</verse>
        <verse osisID='Num.30.15'>Wenn er da zu schweigt von einem tage zum andern / So bekrefftiget er alle sein gelübd vnd verbündnis / die es auff jm hat / darumb das er geschwigen hat des tages / da ers höret.</verse>
        <verse osisID='Num.30.16'>Wird ers aber schwechen nach dem ers gehöret hat / So sol er die missethat tragen.</verse>
        <verse osisID='Num.30.17'>DAs sind die Satzunge / die der HERR Mose geboten hat / zwisschen Man vnd Weib / zwisschen Vater vnd Tochter / weil sie noch eine Magd ist in jrs Vater hause.</verse>
      </chapter>
      <chapter osisID='Num.31'>
        <verse osisID='Num.31.1'>VND der HERR redet mit Mose / vnd sprach /</verse>
        <verse osisID='Num.31.2'>Reche die kinder Jsrael an den Midianitern / das du darnach dich samlest zu deinem Volck.</verse>
        <verse osisID='Num.31.3'>Da redet Mose mit dem Volck / vnd sprach / Rüstet vnter euch Leute zum Heer wider die Midianiter / das sie den HERRN rechen an den Midianitern /</verse>
        <verse osisID='Num.31.4'>Aus jglichem Stam tausent / das jr aus allen stemmen Jsrael in das Heer schickt.</verse>
        <verse osisID='Num.31.5'>Vnd sie namen aus den tausenten Jsrael / ja tausent eins stams / zwelff tausent gerüstet zum Heer.</verse>
        <verse osisID='Num.31.6'>Vnd Mose schickt sie mit Pinehas dem son Eleasar des Priesters ins Heer / vnd die heilige Kleider / vnd die Halldrometen in seine hand. Num. 25.</verse>
        <verse osisID='Num.31.7'>VND sie füreten das Heer wider die Midianiter / wie der HERR Mose geboten hatte / vnd erwürgeten alles was menlich war.</verse>
        <verse osisID='Num.31.8'>Da zu die Könige der Midianiter erwürgen sie sampt jren erschlagenen / nemlich / Eui / Rekem / Zur / Hur vnd Reba / die fünff Könige der Midianiter / Bileam den son Beor erwürgeten sie auch mit dem schwert.</verse>
        <verse osisID='Num.31.9'>Vnd die kinder Jsrael namen gefangen die Weiber der Midianiter vnd jre Kinder / alle jr Vieh / alle jre Habe / vnd alle jre Güter raubten sie.</verse>
        <verse osisID='Num.31.10'>Vnd verbranten mit fewr alle jre Stedte jrer wonung vnd alle Bürge.</verse>
        <verse osisID='Num.31.11'>VND namen allen Raub / vnd alles was zu nemen war / beide Menschen vnd Vieh /</verse>
        <verse osisID='Num.31.12'>vnd brachtens zu Mose vnd zu Eleasar dem Priester / vnd zu der Gemeine der kinder Jsrael / nemlich / die Gefangenen / vnd das genomen Vieh / vnd das geraubt Gut / ins Lager auff der Moabiter gefilde / das am Jordan ligt gegen Jeriho.</verse>
        <verse osisID='Num.31.13'>Vnd Mose vnd Eleasar der Priester vnd alle Fürsten der gemeine giengen jnen entgegen hin aus fur das Lager.</verse>
        <verse osisID='Num.31.14'>VND Mose ward zornig vber die Heubtleute des Heers / die Heubtleute vber tausent vnd hundert waren / die aus dem Heer vnd streit kamen /</verse>
        <verse osisID='Num.31.15'>vnd sprach zu jnen / Warumb habt jr alle Weiber leben lassen?</verse>
        <verse osisID='Num.31.16'>Sihe / haben nicht die selben die kinder Jsrael / durch Bileams rat abgewendet sich zuuersündigen am HERRN vber dem Peor / vnd widerfuhr eine Plage der Gemeine des HERRN?</verse>
        <verse osisID='Num.31.17'>So erwürget nu alles was menlich ist vnter den Kindern / vnd alle Weiber die Menner erkand vnd beygelegen haben.</verse>
        <verse osisID='Num.31.18'>Aber aller kinder die Weibsbilde sind vnd nicht Menner erkand noch beygelegen haben / die lasst fur euch leben.</verse>
        <verse osisID='Num.31.19'>Vnd lagert euch ausser dem Lager sieben tage / alle die jemand erwürget oder die Erschlagene angerürt haben / das jr euch entsündiget / am dritten vnd siebenden tage / sampt denen die jr gefangen genomen habt.</verse>
        <verse osisID='Num.31.20'>Vnd alle Kleider vnd alle Gerete von fellen / vnd alles peltzwerck / vnd alles hültzen Gefess / solt jr entsündigen. Num. 25.</verse>
        <verse osisID='Num.31.21'>VND Eleasar der Priester sprach zu dem Kriegsuolck / das in streit gezogen war / Das ist das Gesetz / welchs der HERR Mose geboten hat.</verse>
        <verse osisID='Num.31.22'>Gold / silber / ertz / eisen / zihn vnd bley /</verse>
        <verse osisID='Num.31.23'>vnd alles was das fewr leidet / solt jr durchs fewr lassen gehen / vnd reinigen / das mit dem Sprengwasser entsündiget werde. Aber alles was nicht fewr leidet / solt jr durchs wasser gehen lassen /</verse>
        <verse osisID='Num.31.24'>vnd solt ewre Kleider wasschen am siebenden tage / so werdet jr rein / Darnach solt jr ins Lager komen.</verse>
        <verse osisID='Num.31.25'>VND der HERR redet mit Mose / vnd sprach /</verse>
        <verse osisID='Num.31.26'>Nim die summa des raubs der Gefangen / beide an Menschen vnd Vieh / du vnd Eleasar der Priester / vnd die öbersten Veter der gemeine.</verse>
        <verse osisID='Num.31.27'>Vnd gib die Helffte / denen / die ins Heer ausgezogen sind / vnd die schlacht gethan haben / vnd die ander helffte der Gemeine.</verse>
        <verse osisID='Num.31.28'>Vnd solt dem HERRN Heben von den Kriegsleuten die ins Heer gezogen sind / ja von fünff hunderten eine Seele beide an Menschen / rindern / eseln vnd schafen /</verse>
        <verse osisID='Num.31.29'>von jrer Helffte soltu es nemen / vnd dem Priester Eleasar geben zur Hebe dem HERRN.</verse>
        <verse osisID='Num.31.30'>Aber von der Helffte der kinder Jsrael / soltu ja von funffzigen nemen ein stück guts / beide an Menschen / rindern / eseln vnd schafen / vnd von allem Vieh / vnd solts den Leuiten geben / die der Hut warten der wonung des HERRN.</verse>
        <verse osisID='Num.31.31'>VNd Mose vnd Eleasar der Priester theten wie der HERR Mose geboten hatte.</verse>
        <verse osisID='Num.31.32'>Vnd es war der vbrigen Ausbeute / die das Kriegsuolck geraubet hatte / sechs mal hundert vnd fünff vnd siebenzig tausent schafe /</verse>
        <verse osisID='Num.31.33'>zwey vnd siebenzig tausent rinder /</verse>
        <verse osisID='Num.31.34'>ein vnd sechzig tausent esel.</verse>
        <verse osisID='Num.31.35'>Vnd der Weibsbilde die nicht Menner erkand noch beygelegen hatten / zwey vnd dreissig tausent seelen.</verse>
        <verse osisID='Num.31.36'>VND die Helffte / die denen / so ins Heer gezogen waren / gehort / war an der zal drey hundert mal vnd sieben vnd dreissig tausent vnd fünff hundert schafe /</verse>
        <verse osisID='Num.31.37'>Dauon wurden dem HERRN sechs hundert fünff vnd siebenzig schafe.</verse>
        <verse osisID='Num.31.38'>Jtem / sechs vnd dreissig tausent rinder / Dauon wurden dem HERRN zwey vnd siebenzig.</verse>
        <verse osisID='Num.31.39'>Jtem / dreissig tausent vnd fünff hundert esel / Dauon wurden dem HERRN ein vnd sechzig.</verse>
        <verse osisID='Num.31.40'>Jtem / Menschen seelen / sechzehen tausent seelen / Dauon wurden dem HERRN zwo vnd dreissig.</verse>
        <verse osisID='Num.31.41'>Vnd Mose gab solch Hebe des HERRN dem Priester Eleasar / wie jm der HERR geboten hatte.</verse>
        <verse osisID='Num.31.42'>ABer die ander Helffte die Mose den kindern Jsrael zuteilet von den Kriegsleuten /</verse>
        <verse osisID='Num.31.43'>nemlich / die helffte der Gemeine zustendig / war auch drey hundert mal vnd sieben vnd dreissig tausent / fünff hundert schafe /</verse>
        <verse osisID='Num.31.44'>Sechs vnd dreissig tausent rinder /</verse>
        <verse osisID='Num.31.45'>Dreissig tausent vnd fünff hundert esel /</verse>
        <verse osisID='Num.31.46'>Vnd sechzehen tausent Menschen seelen.</verse>
        <verse osisID='Num.31.47'>Vnd Mose nam von dieser Helffte der kinder Jsrael / ja ein stück von funffzigen / beide des Viehs vnd der Menschen / vnd gabs den Leuiten die der Hut warteten an der Wonunge des HERRN / wie der HERR Mose geboten hatte.</verse>
        <verse osisID='Num.31.48'>VND es tratten erzu die Heubtleute vber die tausent des Kriegsuolcks / nemlich / die vber tausent vnd vber hundert waren / zu Mose /</verse>
        <verse osisID='Num.31.49'>vnd sprachen zu jm. Deine Knechte haben die summa genomen der Kriegsleute / die vnter vnsern henden gewesen sind / vnd feilet nicht einer.</verse>
        <verse osisID='Num.31.50'>Darumb bringen wir dem HERRN geschencke / was ein jglicher funden hat von güldenem gerete / keten / armgeschmeide / ringe / ohrenrincken vnd spangen / das vnser Seelen versünet werden fur dem HERRN.</verse>
        <verse osisID='Num.31.51'>VNd Mose nam von jnen / sampt dem Priester Eleasar / das gold allerley gerets.</verse>
        <verse osisID='Num.31.52'>Vnd alles golds Hebe / das sie dem HERRN huben / war sechzehen tausent vnd sieben hundert vnd funffzig Sekel / von den Heubtleuten vber tausent vnd hundert /</verse>
        <verse osisID='Num.31.53'>Denn die Kriegsleute hatten geraubt ein jglicher fur sich.</verse>
        <verse osisID='Num.31.54'>Vnd Mose mit Eleasar dem Priester nam das gold von den Heubtleuten vber tausent vnd hundert / vnd brachtens in die Hütten des Stiffts / zum gedechtnis der kinder Jsrael fur dem HERRN.</verse>
      </chapter>
      <chapter osisID='Num.32'>
        <verse osisID='Num.32.1'>DJE kinder Ruben vnd die kinder Gad hatten seer viel vieh / vnd sahen das land Jaeser vnd Gilead an fur bequeme stet zu jrem vieh / Vnd kamen /</verse>
        <verse osisID='Num.32.2'>vnd sprachen zu Mose vnd dem Priester Eleasar vnd zu den Fürsten der gemeine.</verse>
        <verse osisID='Num.32.3'>Das land Atroth / Dibon / Jaeser / Nimra / Hesbon / Eleale / Seban / Nebo vnd Beon /</verse>
        <verse osisID='Num.32.4'>das der HERR geschlagen hat fur der gemeine Jsrael / ist bequeme zum Vieh / vnd wir deine Knechte haben vieh.</verse>
        <verse osisID='Num.32.5'>Vnd sprachen weiter / Haben wir gnade fur dir funden / So gib dis Land deinen Knechten zu eigen / so wöllen wir nicht vber den Jordan ziehen.</verse>
        <verse osisID='Num.32.6'>MOse sprach zu jnen / Ewre Brüder sollen in streit ziehen / vnd jr wolt hie bleiben?</verse>
        <verse osisID='Num.32.7'>Warumb macht jr der kinder Jsrael hertzen wendig / das sie nicht hinüber ziehen in das Land / das jnen der HERR geben wird?</verse>
        <verse osisID='Num.32.8'>Also theten auch ewre Veter / da ich sie aussandte von Kades Barnea das Land zu schawen /</verse>
        <verse osisID='Num.32.9'>Vnd da sie hin auff komen waren bis an den bach Escol / vnd sahen das Land / machten sie das hertz der kinder Jsrael wendig / das sie nicht in das Land wolten / das jnen der HERR geben wolt. Num. 13.</verse>
        <verse osisID='Num.32.10'>VNd des HERRN zorn ergrimmet zur selbigen zeit / vnd schwur / vnd sprach /</verse>
        <verse osisID='Num.32.11'>Diese Leute die aus Egypten gezogen sind von zwenzig jaren vnd drüber / sollen ja das Land nicht sehen / das ich Abraham / Jsaac vnd Jacob geschworen habe / darumb / das sie mir nicht trewlich nachgefolget haben.</verse>
        <verse osisID='Num.32.12'>Ausgenomen Caleb den son Jephunne des Kenisiters / vnd Josua den son Nun / Denn sie haben dem HERRN trewlich nachgefolget.</verse>
        <verse osisID='Num.32.13'>Also ergrimmet des HERRN zorn vber Jsrael / vnd lies sie hin vnd her in der wüsten ziehen vierzig jar / Bis das ein ende ward alle des Geschlechts / das vbel gethan hatte fur dem HERRN.</verse>
        <verse osisID='Num.32.14'>Vnd sihe / Jr seid auffgetreten an ewr Veter stat / das der Sündiger deste mehr seien / vnd jr auch den zorn vnd grim des HERRN noch mehr macht wider Jsrael.</verse>
        <verse osisID='Num.32.15'>Denn wo jr euch von jm wendet / so wird er auch noch lenger sie lassen in der wüsten / Vnd jr werdet dis Volck alles verderben. Num. 14.</verse>
        <verse osisID='Num.32.16'>DA tratten sie erzu / vnd sprachen / Wir wöllen nur schafhürten hie bawen fur vnser Vieh / vnd stedte fur vnser Kinder.</verse>
        <verse osisID='Num.32.17'>Wir aber wöllen vns rüsten forn an fur die kinder Jsrael / bis das wir sie bringen an jren Ort. Vnser Kinder sollen in den verschlossen Stedten bleiben / vmb der Einwoner willen des lands.</verse>
        <verse osisID='Num.32.18'>Wir wöllen nicht heim keren / bis die kinder Jsrael einnemen ein jglicher sein Erbe.</verse>
        <verse osisID='Num.32.19'>Denn wir wöllen nicht mit jnen erben jenseid des Jordans / Sondern vnser Erbe sol vns disseid des Jordans gegen dem morgen gefallen sein.</verse>
        <verse osisID='Num.32.20'>MOse sprach zu jnen / Wenn jr das thun wolt / das jr euch rüstet zum streit fur dem HERRN /</verse>
        <verse osisID='Num.32.21'>So ziehet vber den Jordan fur dem HERRN / wer vnter euch gerüst ist / bis das er seine Feinde austreibe von seinem Angesicht /</verse>
        <verse osisID='Num.32.22'>vnd das Land vnterthan werde fur dem HERRN / Darnach solt jr vmbwenden vnd vnschüldig sein dem HERRN vnd fur Jsrael / vnd solt dis Land also haben zu eigen fur dem HERRN.</verse>
        <verse osisID='Num.32.23'>Wo jr aber nicht also thun wolt / Sihe / so werdet jr euch an dem HERRN versündigen / vnd werdet ewr sünden innen werden / wenn sie euch finden wird.</verse>
        <verse osisID='Num.32.24'>So bawet nu stedte fur ewre Kinder / vnd hürten fur ewr Vieh / vnd thut was jr geredt habt. Josu. 1.; Josu. 4.</verse>
        <verse osisID='Num.32.25'>DJe kinder Gad / vnd die kinder Ruben sprachen zu Mose / Deine Knechte sollen thun / wie mein Herr geboten hat.</verse>
        <verse osisID='Num.32.26'>Vnser Kinder / Weiber / Habe / vnd alle vnser Vieh / sollen in den stedten Gilead sein /</verse>
        <verse osisID='Num.32.27'>Wir aber deine Knechte wöllen alle gerüst zum Heer in den streit ziehen fur dem HERRN / wie mein Herr geredt hat.</verse>
        <verse osisID='Num.32.28'>DA gebot Mose jrer halben dem Priester Eleasar vnd Josua dem son Nun / vnd den öbersten Vetern der stemme der kinder Jsrael /</verse>
        <verse osisID='Num.32.29'>vnd sprach zu jnen. Wenn die kinder Gad / vnd die kinder Ruben mit euch vber den Jordan ziehen alle gerüst zum streit fur dem HERRN / vnd das Land euch vnterthan ist / So gebet jnen das land Gilead zu eigen.</verse>
        <verse osisID='Num.32.30'>Ziehen sie aber nicht mit euch gerüst / So sollen sie mit euch erben im lande Canaan.</verse>
        <verse osisID='Num.32.31'>Die kinder Gad vnd die kinder Ruben antworten / vnd sprachen / Wie der HERR redet zu deinen Knechten / so wöllen wir thun /</verse>
        <verse osisID='Num.32.32'>Wir wöllen gerüst ziehen fur dem HERRN ins land Canaan / vnd vnser Erbgut besitzen disseid des Jordans. Josu. 4.</verse>
        <verse osisID='Num.32.33'>ALso gab Mose den kindern Gad / vnd den kindern Ruben / vnd dem halben stam Manasse des sons Joseph / das königreich Sihon / des königes der Amoriter / vnd das königreich Og / des königes zu Basan / das Land sampt den Stedten in der gantzen grentze vmb her.</verse>
        <verse osisID='Num.32.34'>Da baweten die kinder Gad / Dibon / Atharoth / Aroer /</verse>
        <verse osisID='Num.32.35'>Atroth / Sophan / Jaeser / Jegabeha /</verse>
        <verse osisID='Num.32.36'>Bethnimra / vnd Betharan verschlossen Stedte / vnd Schafhürten.</verse>
        <verse osisID='Num.32.37'>Die kinder Ruben baweten / Hesbon / Eleale / Kiriathaim /</verse>
        <verse osisID='Num.32.38'>Nebo / BaalMeon / vnd enderten die namen / vnd Sibama / vnd gaben den Stedten namen die sie baweten. Deut. 3.; Josu. 22.</verse>
        <verse osisID='Num.32.39'>VND die kinder Machir des sons Manasse / giengen in Gilead vnd gewonnens / vnd vertrieben die Amoriter die drinnen waren.</verse>
        <verse osisID='Num.32.40'>Da gab Mose dem Machir / dem son Manasse / Gilead / vnd er wonet drinnen.</verse>
        <verse osisID='Num.32.41'>Jair aber der son Manasse gieng hin vnd gewan jre Dörffer / vnd hies sie Hauoth Jair.</verse>
        <verse osisID='Num.32.42'>Nobah gieng hin vnd gewan Knath mit jren Töchtern / vnd hies sie Nobah / nach seinem namen.</verse>
      </chapter>
      <chapter osisID='Num.33'>
        <verse osisID='Num.33.1'>DAS sind die Reisen der kinder Jsrael / die aus Egyptenland gezogen sind nach jrem Heer / durch Mose vnd Aaron.</verse>
        <verse osisID='Num.33.2'>Vnd Mose beschrieb jren Auszug / wie sie zogen / nach dem befelh des HERRN / vnd sind nemlich dis die Reisen jres zugs.</verse>
        <verse osisID='Num.33.3'>Sie zogen aus von Raemses am funffzehenden tag des ersten monden / des andern tages der Ostern / durch eine hohe Hand / das alle Egypter sahen /</verse>
        <verse osisID='Num.33.4'>Vnd begruben eben die Erstegeburt die der HERR vnter jnen geschlagen hatte / Denn der HERR hatte auch an jren Göttern gerichte geübt. Nu. 20.; Nu. 21.; Exod. 12.</verse>
        <verse osisID='Num.33.5'>ALS sie von Raemses auszogen / lagerten sie sich in Suchoth.</verse>
        <verse osisID='Num.33.6'>Vnd zogen aus von Suchoth / vnd lagerten sich in Etham / welchs ligt an dem ende der wüsten.</verse>
        <verse osisID='Num.33.7'>Von Etham zogen sie aus / vnd blieben im grund Hahiroth / welchs ligt gegen Baal Zephon / vnd lagerten sich gegen Migdol.</verse>
        <verse osisID='Num.33.8'>Von Hahiroth zogen sie aus / vnd giengen mitten durchs Meer in die wüsten / vnd reiseten drey Tagreise in der wüsten Etham / vnd lagerten sich in Marah.</verse>
        <verse osisID='Num.33.9'>Von Marah zogen sie aus vnd kamen gen Elim / Darin waren zwelff Wasserbrunnen / vnd siebenzig Palmen / vnd lagerten sich daselbs. Exod. 13.; Exod. 14.; Exod. 15.</verse>
        <verse osisID='Num.33.10'>VOn Elim zogen sie aus vnd lagerten sich an das Schilffmeer.</verse>
        <verse osisID='Num.33.11'>Von dem Schilffmeer zogen sie aus vnd lagerten sich in der wüsten Sin.</verse>
        <verse osisID='Num.33.12'>Von der wüsten Sin zogen sie aus / vnd lagerten sich in Daphka.</verse>
        <verse osisID='Num.33.13'>Von Daphka zogen sie aus / vnd lagerten sich in Alus.</verse>
        <verse osisID='Num.33.14'>Von Alus zogen sie aus / vnd lagerten sich in Raphidim / Daselbs hatte das volck kein Wasser zu trincken.</verse>
        <verse osisID='Num.33.15'>Von Raphidim zogen sie aus / vnd lagerten sich in der wüsten Sinai. Exod. 16.; Exod. 17.</verse>
        <verse osisID='Num.33.16'>VOn Sinai zogen sie aus / vnd lagerten sich in die Lustgreber.</verse>
        <verse osisID='Num.33.17'>Von den Lustgrebern zogen sie aus / vnd lagerten sich in Hazeroth.</verse>
        <verse osisID='Num.33.18'>Von Hazeroth zogen sie aus / vnd lagerten sich in Rithma.</verse>
        <verse osisID='Num.33.19'>Von Rithma zogen sie aus / vnd lagerten sich in Rimon Parez.</verse>
        <verse osisID='Num.33.20'>Von Rimon Parez zogen sie aus / vnd lagerten sich in Libna.</verse>
        <verse osisID='Num.33.21'>Von Libna zogen sie aus / vnd lagerten sich in Rissa.</verse>
        <verse osisID='Num.33.22'>Von Rissa zogen sie aus / vnd lagerten sich in Kehelatha.</verse>
        <verse osisID='Num.33.23'>Von Kehelatha zogen sie aus / vnd lagerten sich im gebirge Sapher.</verse>
        <verse osisID='Num.33.24'>Vom gebirge Sapher zogen sie aus / vnd lagerten sich in Harada.</verse>
        <verse osisID='Num.33.25'>Von Harada zogen sie aus / vnd lagerten sich in Makeheloth. Exod. 19.; Num. 10.; Num. 11.; Num. 12.</verse>
        <verse osisID='Num.33.26'>VOn Makeheloth zogen sie aus / vnd lagerten sich in Tahath.</verse>
        <verse osisID='Num.33.27'>Von Tahath zogen sie aus / vnd lagerten sich in Tharah.</verse>
        <verse osisID='Num.33.28'>Von Tharah zogen sie aus / vnd lagerten sich in Mithka.</verse>
        <verse osisID='Num.33.29'>Von Mithka zogen sie aus / vnd lagerten sich in Hasmona.</verse>
        <verse osisID='Num.33.30'>Von Hasmona zogen sie aus / vnd lagerten sich in Moseroth.</verse>
        <verse osisID='Num.33.31'>Von Moseroth zogen sie aus / vnd lagerten sich in BneJaekon.</verse>
        <verse osisID='Num.33.32'>Von BneJaekon zogen sie aus / vnd lagerten sich in Horgidgad.</verse>
        <verse osisID='Num.33.33'>Von Horgidgad zogen sie aus / vnd lagerten sich in Jathbatha.</verse>
        <verse osisID='Num.33.34'>Von Jathbatha zogen sie aus / vnd lagerten sich in Abrona.</verse>
        <verse osisID='Num.33.35'>Von Abrona zogen sie aus / vnd lagerten sich in Ezeongaber.</verse>
        <verse osisID='Num.33.36'>Von Ezeongaber zogen aus vnd lagerten sich in der wüsten Zin / das ist Kades. Deut. 10.; Num. 20.</verse>
        <verse osisID='Num.33.37'>VOn Kades zogen sie aus / vnd lagerten sich an dem berge Hor / an der grentze des lands Edom.</verse>
        <verse osisID='Num.33.38'>Da gieng der Priester Aaron auff den berg Hor / nach dem befelh des HERRN / vnd starb daselbs im vierzigsten jar des auszugs der kinder Jsrael aus Egyptenland im ersten tag des fünfften monden /</verse>
        <verse osisID='Num.33.39'>Da er hundert vnd drey vnd zwenzig jar alt war.</verse>
        <verse osisID='Num.33.40'>Vnd Arad der könig der Cananiter / der da wonet gegen Mittag des lands Canaan / hörete das die kinder Jsrael kamen. Num. 20.; Num. 21.</verse>
        <verse osisID='Num.33.41'>VNd von dem berge Hor zogen sie aus / vnd lagerten sich in Zalmona.</verse>
        <verse osisID='Num.33.42'>Von Zalmona zogen sie aus / vnd lagerten sich in Phunon.</verse>
        <verse osisID='Num.33.43'>Von Phunon zogen sie aus / vnd lagerten sich in Oboth.</verse>
        <verse osisID='Num.33.44'>Von Oboth zogen sie aus / vnd lagerten sich in Jgim / am gebirge Abarim in der Moabiter grentze.</verse>
        <verse osisID='Num.33.45'>Von Jgim zogen sie aus / vnd lagerten sich in DibonGad.</verse>
        <verse osisID='Num.33.46'>Von DibonGad zogen sie aus / vnd lagerten sich in AlmonDiblathaim.</verse>
        <verse osisID='Num.33.47'>Von AlmonDiblathaim zogen sie aus / vnd lagerten sich in dem gebirge Abarim gegen Nebo.</verse>
        <verse osisID='Num.33.48'>Von dem gebirge Abarim zogen sie aus / vnd lagerten sich in das gefilde der Moabiter an dem Jordan gegen Jeriho.</verse>
        <verse osisID='Num.33.49'>Sie lagerten sich aber von Beth Jesimoth / bis an die breite Sittim des gefildes der Moabiter. Num. 21.; Num. 25.</verse>
        <verse osisID='Num.33.50'>VND der HERR redet mit Mose in dem gefilde der Moabiter an dem Jordan gegen Jeriho / vnd sprach /</verse>
        <verse osisID='Num.33.51'>Rede mit den kindern Jsrael / vnd sprich zu jnen. Wenn jr vber den Jordan gegangen seid in das land Canaan /</verse>
        <verse osisID='Num.33.52'>So solt jr alle Einwoner vertreiben fur ewrem angesicht / vnd alle jre Seulen vnd alle jre gegossene Bilder vmbbringen / vnd alle jre Höhe vertilgen /</verse>
        <verse osisID='Num.33.53'>Das jr also das Land einnemet vnd drinnen wonet / Denn euch hab ich das Land gegeben / das jrs einnemet.</verse>
        <verse osisID='Num.33.54'>Vnd solt das Land austeilen durchs los vnter ewre Geschlechte / Denen der viel ist / solt jr deste mehr zuteilen / vnd denen der wenig ist / solt jr deste weniger zuteilen / Wie das Los einem jglichen daselbs felt / so sol ers haben / nach den stemmen jrer Veter. Deut. 7.; Num. 26.; Josu. 14.</verse>
        <verse osisID='Num.33.55'>WErdet jr aber die Einwoner des Lands nicht vertreiben fur ewrem angesicht / So werden euch die / so jr vberbleiben lasst / zu dornen werden in ewren augen / vnd zu stachel in ewrn seiten / vnd werden euch drengen auff dem Lande / da jr innen wonet.</verse>
        <verse osisID='Num.33.56'>So wirds denn gehen / das ich euch gleich thun werde / was ich gedacht jnen zu thun.</verse>
      </chapter>
      <chapter osisID='Num.34'>
        <verse osisID='Num.34.1'>VND der HERR redet mit Mose / vnd sprach /</verse>
        <verse osisID='Num.34.2'>Gebeut den kindern Jsrael / vnd sprich zu jnen. Wenn jr ins lande Canaan kompt / so sol das Land das euch zum Erbteil fellet im lande Canaan / seine Grentze haben.</verse>
        <verse osisID='Num.34.3'>Die ecke gegen Mittag sol anfahen an der wüsten Zin bey Edom / das ewr grentze gegen Mittag sey vom ende des Saltzmeers / das gegen Morgen ligt.</verse>
        <verse osisID='Num.34.4'>Vnd das dieselb grentze sich lende von Mittag hin auff gen Akrabbim / vnd gehe durch Zinna / vnd sein ende von Mittag bis gen KadesBarnea / vnd gelange am dorff Adar / vnd gehe durch Azmon /</verse>
        <verse osisID='Num.34.5'>Vnd lende sich von Azmon an den bach Egypti / vnd sein ende sey an dem Meer. Josu. 15.</verse>
        <verse osisID='Num.34.6'>ABer die grentze gegen dem Abend / sol diese sein / nemlich / Das grosse Meer / Das sey ewr grentze gegen dem Abend.</verse>
        <verse osisID='Num.34.7'>DJe grentze gegen Mitternacht sol diese sein / Jr solt messen von dem grossen Meer / an den berg Hor /</verse>
        <verse osisID='Num.34.8'>vnd von dem berge Hor messen bis man kompt gen Hamath / das sein ausgang sey die grentze Zedada /</verse>
        <verse osisID='Num.34.9'>vnd desselben grentze ende gen Siphron / vnd sey sein ende am dorff Enan / Das sey ewr grentze gegen Mitternacht.</verse>
        <verse osisID='Num.34.10'>VND solt euch messen die grentze gegen Morgen / vom dorff Enan gen Sepham /</verse>
        <verse osisID='Num.34.11'>Vnd die grentze gehe erab von Sepham gen Ribla zu Ain von morgen werts / Darnach gehe sie erab vnd lencke sich auff die seiten des Meers Cinereth gegen dem Morgen /</verse>
        <verse osisID='Num.34.12'>vnd kom erab an den Jordan / das sein ende sey das Saltzmeer / Das sey ewr Land mit seiner grentze vmb her.</verse>
        <verse osisID='Num.34.13'>VND Mose gebot den kindern Jsrael / vnd sprach / Das ist das Land / das jr durchs Los vnter euch teilen solt / das der HERR geboten hat den neun Stemmen vnd dem halben stam zu geben.</verse>
        <verse osisID='Num.34.14'>Denn der stam der kinder Ruben des hauses jres Vaters / vnd der stam der kinder Gad des hauses jrs Vaters / vnd der halbe stam Manasse haben jr Teil genomen.</verse>
        <verse osisID='Num.34.15'>Also haben die zween stemme vnd der halbe stam jr Erbteil da hin / disseid des Jordans gegen Jeriho gegen dem morgen. Num. 38.</verse>
        <verse osisID='Num.34.16'>VND der HERR redet mit Mose / vnd sprach /</verse>
        <verse osisID='Num.34.17'>Das sind die namen der Menner / die das Land vnter euch teilen sollen / Der Priester Eleasar / vnd Josua der son Nun.</verse>
        <verse osisID='Num.34.18'>Da zu solt jr nemen eines jglichen stams Fürsten das Land aus zu teilen.</verse>
        <verse osisID='Num.34.19'>Vnd das sind der Menner namen / Caleb der son Jephunne des stams Juda.</verse>
        <verse osisID='Num.34.20'>Semuel der son Ammihud des stams Simeon.</verse>
        <verse osisID='Num.34.21'>Elidad der son Chislon des stams BenJamin.</verse>
        <verse osisID='Num.34.22'>Buki der son Jagli fürst des stams der kinder Dan.</verse>
        <verse osisID='Num.34.23'>Haniel der son Ephod fürst des stams der kinder Manasse von den kindern Joseph.</verse>
        <verse osisID='Num.34.24'>Kemuel der son Siphtan fürst des stams der kinder Ephraim.</verse>
        <verse osisID='Num.34.25'>Elizaphan der son Parnach fürst des stams der kinder Sebulon.</verse>
        <verse osisID='Num.34.26'>Paltiel der son Asan fürst des stams der kinder Jsaschar.</verse>
        <verse osisID='Num.34.27'>Ahihud der son Selomi fürst des stams der kinder Asser.</verse>
        <verse osisID='Num.34.28'>Pedahel der son Ammihud fürst des stams der kinder Naphthali.</verse>
        <verse osisID='Num.34.29'>Dis sind sie / denen der HERR gebot / das sie den kindern Jsrael Erbe austeileten im lande Canaan. Josu. 14.</verse>
      </chapter>
      <chapter osisID='Num.35'>
        <verse osisID='Num.35.1'>VND der HERR redet mit Mose auff dem gefilde der Moabiter / am Jordan gegen Jeriho / vnd sprach.</verse>
        <verse osisID='Num.35.2'>Gebeut den kindern Jsrael / das sie den Leuiten stedte geben von jren Erbgütern / das sie wonen mügen /</verse>
        <verse osisID='Num.35.3'>Dazu die vorstedte vmb die stedte her solt jr den Leuiten auch geben / Das sie in den Stedten wonen / vnd in den Vorstedten jr vieh / vnd gut vnd allerley thier haben. Josu. 21.</verse>
        <verse osisID='Num.35.4'>DJe weite aber der Vorstedte / die sie den Leuiten geben / sol tausent ellen ausser der Stadmauren vmb her haben.</verse>
        <verse osisID='Num.35.5'>So solt jr nu messenDas ist Geometrica proportione geredt / nemlich / Die Vorstad / sol rings vmb her an der Stad / tausent ellen weit sein / vnd eine jgliche seite der Stad / zwey tausent ellen lang. Das heisst auff Deudsch / die Vorstad sol halb so weit sein / als eine seite der stad lang ist / Sie sey vierecket / rund / dreyecket oder wie sie kan / So sol man sie messen vnd in vier seiten teilen / Vnd darnach sie gros oder klein ist / wird die Vorstad auch gros oder klein / vt sic. aussen an der Stad von der ecken gegen dem Morgen zwey tausent ellen / Vnd von der ecken gegen Mittag zwey tausent ellen / Vnd von der ecken gegen dem Abend zwey tausent ellen / Vnd von der ecken gegen Mitternacht zwey tausent ellen / das die Stad im mittel sey / Das sollen jre Vorstedte sein.</verse>
        <verse osisID='Num.35.6'>VND vnter den Stedten / die jr den Leuiten geben werdet / sollet jr sechs Freistedte geben / das da hin ein fliehe / wer einen Todschlag gethan hat. Vber dieselben solt jr noch zwo vnd vierzig Stedte geben /</verse>
        <verse osisID='Num.35.7'>Das alle stedte / die jr den Leuiten gebt / seien acht vnd vierzig mit jren Vorstedten.</verse>
        <verse osisID='Num.35.8'>Vnd solt der selben deste mehr geben / von denen / die viel besitzen vnter den kindern Jsrael / vnd deste weniger von denen / die wenig besitzen / Ein jglicher nach seinem Erbteil / das jm zugeteilet wird / sol stedte den Leuiten geben. Deut. 4.; Josu. 21.</verse>
        <verse osisID='Num.35.9'>VND der HERR redet mit Mose / vnd sprach /</verse>
        <verse osisID='Num.35.10'>Rede mit den kindern Jsrael / vnd sprich zu jnen / Wenn jr vber den Jordan ins land Canaan kompt /</verse>
        <verse osisID='Num.35.11'>solt jr Stedte auswelen / das Freistedte seien / da hin fliehe / der einen Todschlag vnuersehens thut.</verse>
        <verse osisID='Num.35.12'>Vnd sollen vnter euch solche Freistedte sein fur dem Blutrecher / das der nicht sterben müsse / der einen Todschlag gethan hat / Bis das er fur der Gemeine fur gericht gestanden sey.</verse>
        <verse osisID='Num.35.13'>Vnd der Stedte / die jr geben werdet / sollen sechs Freistedte sein /</verse>
        <verse osisID='Num.35.14'>Drey solt jr geben disseid des Jordans / vnd drey im lande Canaan.</verse>
        <verse osisID='Num.35.15'>Das sind die sechs Freistedte / beide den kindern Jsrael vnd den Frembdlingen vnd den Hausgenossen vnter euch / das da hin fliehe / wer einen Todschlag gethan hat vnuersehens. Deut. 19.; Josu. 20.</verse>
        <verse osisID='Num.35.16'>WEr jemand mit einem Eisen schlecht das er stirbt / der ist ein Todschleger / vnd sol des tods sterben.</verse>
        <verse osisID='Num.35.17'>Wirfft er jn mit einem Stein (da mit jemand mag getödtet werden) das er dauon stirbt / so ist er ein Todschleger / vnd sol des tods sterben.</verse>
        <verse osisID='Num.35.18'>Schlegt er jn aber mit einem Holtz (damit jemand mag tod geschlagen werden) das er stirbet / so ist er ein Todschleger / vnd sol des tods sterben.</verse>
        <verse osisID='Num.35.19'>Der Recher des bluts sol den Todschleger zum tod bringen / Wie er geschlagen hat / sol man jn wider tödten.</verse>
        <verse osisID='Num.35.20'>Stösset er jn aus hass / Oder wirfft etwas auff jn aus list / das er stirbet /</verse>
        <verse osisID='Num.35.21'>Oder schlegt jn durch feindschafft mit seiner hand / das er stirbt / So sol er des tods sterben der jn geschlagen hat / denn er ist ein Todschleger / Der Recher des bluts sol jn zum tod bringen. Exod. 21.</verse>
        <verse osisID='Num.35.22'>WEnn er jn aber on gefehr stösset on feindschafft / Oder wirffet jrgend etwas auff jn vnuersehens /</verse>
        <verse osisID='Num.35.23'>Oder jrgend einen Stein (dauon man sterben mag / vnd hats nicht gesehen) auff jn wirfft das er stirbt / vnd er ist nicht sein feind / hat jm auch kein vbels gewolt /</verse>
        <verse osisID='Num.35.24'>So sol die Gemeine richten zwischen dem der geschlagen hat / vnd dem Recher des bluts in diesem gericht.</verse>
        <verse osisID='Num.35.25'>Vnd die Gemeine sol den Todschleger erretten von der hand des Blutrechers / vnd sol jn widerkomen lassen zu der Freistad / dahin er geflohen war / Vnd sol daselbs bleiben bis das der Hohepriester sterbe / den man mit dem heiligen Ole gesalbet hat. Deut. 19.</verse>
        <verse osisID='Num.35.26'>WJrd aber der Todschleger aus seiner Freienstad grentze gehen / da hin er geflohen ist /</verse>
        <verse osisID='Num.35.27'>vnd der Blutrecher findet jn ausser der grentzen seiner Freienstad / vnd schlecht jn tod / der sol des bluts nicht schüldig sein.</verse>
        <verse osisID='Num.35.28'>Denn er solt in seiner Freienstad bleiben / Bis an den tod des Hohenpriesters / vnd nach des Hohenpriesters tod wider zum Lande seines Erbguts komen.</verse>
        <verse osisID='Num.35.29'>Das sol euch ein Recht sein bey ewren Nachkomen / wo jr wonet.</verse>
        <verse osisID='Num.35.30'>DEn Todschleger sol man tödten nach dem mund zweier Zeugen / Ein Zeuge sol nicht antworten vber eine Seele zum tode.</verse>
        <verse osisID='Num.35.31'>Vnd jr solt keine versünung nemen vber die seele des Todschlegers / denn er ist des tods schüldig / vnd er sol des tods sterben.</verse>
        <verse osisID='Num.35.32'>Vnd solt keine versünung nemen vber dem / der zur Freistad geflohen ist / das er widerkome zu wonen im Lande / Bis der Priester sterbe. Deut. 17.; Deut. 19.</verse>
        <verse osisID='Num.35.33'>VND schendet das Land nicht / darinnen jr wonet / Denn wer blut schüldig ist / der schendet das Land / vnd das Land kan vom blut nicht versünet werden / das drinnen vergossen wird / On durch das blut des / der es vergossen hat.</verse>
        <verse osisID='Num.35.34'>Verunreiniget das Land nicht / darinnen jr wonet / darinnen ich auch wone / Denn ich bin der HERR / der vnter den kindern Jsrael wonet.</verse>
      </chapter>
      <chapter osisID='Num.36'>
        <verse osisID='Num.36.1'>VND die öbersten Veter der geschlechte der kinder Gilead / des sons Machir / der Manasse son war / von dem geschlecht der kinder Joseph / tratten erzu vnd redten fur Mose / vnd fur den Fürsten / den öbersten Vetern der kinder Jsrael /</verse>
        <verse osisID='Num.36.2'>vnd sprachen. Lieber Herr der HERR hat geboten / das man das Land zum Erbteil geben solt durchs Los den kindern Jsrael / Vnd du mein Herr hast geboten durch den HERRN / das man das Erbteil Zelaphehad vnsers Bruders / seinen Töchtern geben sol.</verse>
        <verse osisID='Num.36.3'>Wenn sie jemand aus den stemmen Jsrael zu weiber nimpt / so wird vnsers Vaters erbteil weniger werden / Vnd so viel sie haben / wird zu dem Erbteil komen des Stams da hin sie komen / Also wird das Los vnsers erbteils geringert.</verse>
        <verse osisID='Num.36.4'>Wenn denn nu das Halliar der kinder Jsrael kömpt / so wird jr erbteil zu dem erbteil des Stams komen / da sie sind / Also wird vnsers Vaters erbteil geringert / so viel sie haben. Josu. 14.; Num. 27.; Josu. 17.</verse>
        <verse osisID='Num.36.5'>MOse gebot den kindern Jsrael nach dem befelh des HERRN / vnd sprach / Der stam der kinder Joseph hat recht geredt.</verse>
        <verse osisID='Num.36.6'>Das ists / das der HERR gebeut den töchtern Zelaphehad / vnd spricht / Las sie freien / wie es jnen gefelt / Allein das sie freien vnter dem Geschlecht des stams jrs Vaters /</verse>
        <verse osisID='Num.36.7'>Auff das nicht die Erbteil der kinder Jsrael fallen von einem Stam zum andern / Denn ein jglicher vnter den kindern Jsrael sol anhangen an dem Erbe des stams seines vaters.</verse>
        <verse osisID='Num.36.8'>Vnd alle Töchter die erbteil besitzen vnter den stemmen der kinder Jsrael / sollen freien einen von dem geschlecht des Stams jrs vaters / Auff das ein jglicher vnter den kindern Jsrael seines Vaters erbe behalte /</verse>
        <verse osisID='Num.36.9'>vnd nicht ein erbteil von einem stam falle auff den andern / sondern ein jglicher hange an seinem erbe vnter den stemmen der kinder Jsrael.</verse>
        <verse osisID='Num.36.10'>WJe der HERR Mose geboten hatte / so theten die töchter Zelaphehad /</verse>
        <verse osisID='Num.36.11'>Mahela / Thirza / Hagla / Milca vnd Noa / vnd freieten den kindern jrer vettern /</verse>
        <verse osisID='Num.36.12'>des geschlechts der kinder Manasse des sons Joseph / Also bleib jr erbteil an dem stam des geschlechts jres Vaters.</verse>
        <verse osisID='Num.36.13'>Das sind die Gebot vnd Rechte die der HERR gebot durch Mose den kindern Jsrael / auff dem gefilde der Moabiter / am Jordan gegen Jeriho. - Ende des Vierden Buchs Mose.</verse>
      </chapter>
    </div></osisText>
</osis>