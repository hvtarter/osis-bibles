<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Josh'>
      <chapter osisID='Josh.1'>
        <verse osisID='Josh.1.1'>Nach dem tod Mose des Knechts des HERRN / sprach der HERR zu Josua / dem son Nun / Moses diener.</verse>
        <verse osisID='Josh.1.2'>Mein knecht Mose ist gestorben / So mach dich nu auff / vnd zeuch vber diesen Jordan / du vnd dis gantz Volck / in das Land / das ich jnen / den kindern Jsrael / gegeben habe.</verse>
        <verse osisID='Josh.1.3'>Alle stet darauff ewr fussolen tretten werden / hab ich euch gegeben / wie ich Mose geredt habe.</verse>
        <verse osisID='Josh.1.4'>Von der wüsten an vnd diesem Libano / bis an das grosse wasser Phrath / Das gantze Land der Hethiter / bis an das grosse Meer gegen dem abend / sollen ewer Grentze sein. Deut. 11.</verse>
        <verse osisID='Josh.1.5'>ES sol dir niemand widerstehen dein lebenlang / Wie ich mit Mose gewesen bin / Also wil ich auch mit dir sein / Jch wil dich nicht verlassen noch von dir weichen.</verse>
        <verse osisID='Josh.1.6'>Sey getrost vnd vnuerzagt / denn du solt diesem Volck das Land austeilen / das ich jren Vetern geschworen habe / das ichs jnen geben wolt.</verse>
        <verse osisID='Josh.1.7'>Sey nur getrost vnd seer freidig / das du haltest vnd thust aller ding nach dem Gesetz / das dir Mose mein knecht geboten hat. Weiche nicht dauon weder zur rechten noch zur lincken / Auff das du weislich handeln mügest / in allem das du thun solt.</verse>
        <verse osisID='Josh.1.8'>Vnd las das Buch dieses Gesetzs nicht von deinem munde komen / sondern betracht es tag vnd nacht / Auff das du haltest vnd thust aller ding nach dem / das drinnen geschrieben stehet. Als denn wird dir gelingen / in allem das du thuest / vnd wirst weislich handeln können.</verse>
        <verse osisID='Josh.1.9'>Sihe / Jch hab dir geboten das du getrost vnd freidig seiest / Las dir nicht grawen vnd entsetze dich nicht / Denn der HERR dein Gott ist mit dir / in allem das du thun wirst. Ebre. 13.</verse>
        <verse osisID='Josh.1.10'>DA gebot Josua den Heubtleuten des volcks / vnd sprach /</verse>
        <verse osisID='Josh.1.11'>Gehet durch das Lager / vnd gebietet dem volck / vnd sprecht / Schaffet euch vorrat / Denn vber drey tage werdet jr vber diesen Jordan gehen / Das jr hin einkomet / vnd das Land einnemet / das euch der HERR ewer Gott / geben wird.</verse>
        <verse osisID='Josh.1.12'>VND zu den Rubenitern / Gadditern / vnd dem halben stam Manasse / sprach Josua /</verse>
        <verse osisID='Josh.1.13'>Gedencket an das wort das euch Mose der knecht des HERRN sagt / vnd sprach / Der HERR ewr Gott hat euch zu ruge bracht / vnd dis Land gegeben.</verse>
        <verse osisID='Josh.1.14'>Ewre weiber vnd kinder vnd vieh lasst im Land bleiben / das euch Mose gegeben hat disseid des Jordans / Jr aber solt fur ewrn Brüdern her ziehen gerüstet / was streitbar Menner sind / vnd jnen helffen.</verse>
        <verse osisID='Josh.1.15'>Bis das der HERR ewr Brüder auch zu ruge bringt / wie euch / das sie auch einnemen das Land / das jnen der HERR ewr Gott geben wird / Als denn solt jr widerumb keren in ewr Land / das euch Mose der knecht des HERRN eingegeben hat zu besitzen / disseid des Jordans gegen der Sonnen auffgang. Num. 32.</verse>
        <verse osisID='Josh.1.16'>VND sie antworten Josua / vnd sprachen / Alles was du vns geboten hast / das wollen wir thun / vnd wo du vns hin sendest / da wollen wir hin gehen.</verse>
        <verse osisID='Josh.1.17'>Wie wir Mose gehorsam sind gewesen / So wollen wir dir auch gehorsam sein / Allein das der HERR dein Gott nur mit dir sey / wie er mit Mose war.</verse>
        <verse osisID='Josh.1.18'>Wer deinem mund vngehorsam ist / vnd nicht gehorcht deinen worten in allem das du vns gebeutest / Der sol sterben / Sey nur getrost vnd vnuerzagt.</verse>
      </chapter>
      <chapter osisID='Josh.2'>
        <verse osisID='Josh.2.1'>JOsua aber der son Nun / hatte zween Kundschaffer heimlich ausgesand von Sittim / vnd jnen gesagt / Gehet hin / besehet das Land vnd Jeriho. Die giengen hin / vnd kamen in das haus einer Huren / die hies Rahab / vnd kereten zu jr ein.</verse>
        <verse osisID='Josh.2.2'>DA ward dem Könige zu Jeriho gesagt / Sihe / es sind in dieser nacht Menner her ein komen von den kindern Jsrael / das Land zu erkunden.</verse>
        <verse osisID='Josh.2.3'>Da sandte der König zu Jeriho zu Rahab / vnd lies jr sagen / Gib die Menner heraus / die zu dir in dein haus komen sind / Denn sie sind komen das gantze Land zu erkunden.</verse>
        <verse osisID='Josh.2.4'>Aber das Weib verbarg die zween Menner / vnd sprach also / Es sind ja Menner zu mir herein komen / Aber ich wuste nicht von wannen sie waren.</verse>
        <verse osisID='Josh.2.5'>Vnd da man die Thor wolt zuschließen / da es finster war / giengen sie hinaus / das ich nicht weis / wo sie hin gangen sind / Jaget jnen eilend nach / denn jr werdet sie ergreiffen.</verse>
        <verse osisID='Josh.2.6'>Sie aber lies sie auff das Dach steigen / vnd verdecket sie vnter die flachsstengel / den sie jr auff dem dach ausgebreitet hatte.</verse>
        <verse osisID='Josh.2.7'>Aber die Menner jagten jnen nach auff dem wege zum Jordan / bis an die Furt / vnd man schlos das thor zu / da die hin aus waren / die jnen nachiagten.</verse>
        <verse osisID='Josh.2.8'>VND ehe denn die Menner sich schlaffen legten / steig sie zu jnen hin auff auff das Dach /</verse>
        <verse osisID='Josh.2.9'>vnd sprach zu jnen / Jch weis das der HERR euch das Land gegeben hat / Denn ein schrecken ist vber vns gefallen fur euch / vnd alle Einwoner des Lands sind fur ewr zukunfft feig worden.</verse>
        <verse osisID='Josh.2.10'>Denn wir haben gehört / wie der HERR hat das wasser im Schilffmeer ausgetrocknet fur euch her / da jr aus Egypten zoget / Vnd was jr den zween Königen der Amoriter Sihon vnd Og / jenseid dem Jordan gethan habt / wie jr sie verbannet habt.</verse>
        <verse osisID='Josh.2.11'>Vnd sint wir solchs gehöret haben / ist vnser hertz verzagt / vnd ist kein mut mehr in jemands fur ewer zukunfft / Denn der HERR ewr Gott / ist ein Gott / beide oben im Himel / vnd vnten auff Erden. Ebre. 11.; Exo. 14.; Num. 21.</verse>
        <verse osisID='Josh.2.12'>SO schweret mir nu bey dem HERRN / das / weil ich an euch barmhertzigkeit gethan habe / das jr auch an meines Vaters hause barmhertzigkeit thut / Vnd gebt mir ein gewis Zeichen</verse>
        <verse osisID='Josh.2.13'>das jr leben lasset meinen Vater / meine Mutter / meine Brüder vnd meine Schwester / vnd alles was sie haben / vnd erretet vnser Seelen von dem tode.</verse>
        <verse osisID='Josh.2.14'>Die Menner sprachen zu jr / Thun wir nicht barmhertzigkeit vnd trew an dir / wenns vns der HERR das Land gibt / So sol vnser seele fur euch des tods sein / So fern du vnser Geschefft nicht verrhetest.</verse>
        <verse osisID='Josh.2.15'>DA lies sie die selben am seil durchs Fenster ernider / denn jr Haus war an der Stadmaure / vnd sie wonet auch auff der mauren.</verse>
        <verse osisID='Josh.2.16'>Vnd sie sprach zu jnen Gehet auff das Gebirge / das euch nicht begegen die euch nachiagen / vnd verberget euch daselbs drey tage / bis das die widerkomen / die euch nachiagen / Darnach gehet ewre strasse.</verse>
        <verse osisID='Josh.2.17'>DJe Menner aber sprachen zu jr / Wir wollen aber des Eids los sein / den du von vns genomen hast /</verse>
        <verse osisID='Josh.2.18'>Wenn wir komen ins Land / vnd du nicht dis rote Seil in das fenster knüpffest / da mit du vns ernider gelassen hast / vnd zu dir ins haus versamlest / deinen Vater / deine Mutter / deine Brüder vnd deins Vaters gantzes haus.</verse>
        <verse osisID='Josh.2.19'>Vnd wer zur thür deins hauses eraus gehet / des blut sey auff seim heubt / vnd wir vnschüldig. Aber aller die in deinem hause sind / so eine hand an sie gelegt wird / So sol jr blut auff vnserm heubt sein.</verse>
        <verse osisID='Josh.2.20'>Vnd so du etwas von diesem vnsern Geschefft wirst nachsagen / so wollen wir des Eids los sein / den du von vns genomen hast.</verse>
        <verse osisID='Josh.2.21'>Sie sprach / Es sey wie jr sagt / vnd lies sie gehen / Vnd sie giengen hin / Vnd sie knüpfft das rote Seil ins fenster.</verse>
        <verse osisID='Josh.2.22'>SJE aber giengen hin vnd kamen auffs Gebirge / vnd blieben drey tage daselbs / bis das die widerkamen / die jnen nachiagten / Denn sie hatten sie gesucht auff allen strassen / vnd doch nicht funden.</verse>
        <verse osisID='Josh.2.23'>Also kereten die zween Menner wider / vnd giengen vom Gebirge / vnd furen vber / vnd kamen zu Josua dem son Nun / vnd erzeleten jm alles / wie sie es funden hatten /</verse>
        <verse osisID='Josh.2.24'>vnd sprachen zu Josua / Der HERR hat vns alles Land in vnser hende gegeben / Auch so sind alle Einwoner des Landes feig fur vns.</verse>
      </chapter>
      <chapter osisID='Josh.3'>
        <verse osisID='Josh.3.1'>VND Josua macht sich früe auff / vnd sie zogen aus Sittim vnd kamen an den Jordan / er vnd alle kinder Jsrael / vnd blieben daselbs vber nacht / ehe sie hinüber zogen.</verse>
        <verse osisID='Josh.3.2'>Nach dreien tagen aber giengen die Heubtleute durchs Lager /</verse>
        <verse osisID='Josh.3.3'>vnd geboten dem volck / vnd sprachen / Wenn jr sehen werdet die Lade des Bunds des HERRN ewrs Gottes / vnd die Priester aus den Leuiten sie tragen / So ziehet aus von ewrem Ort / vnd folget jr nach.</verse>
        <verse osisID='Josh.3.4'>Doch das zwisschen euch vnd jr raum sey bey zwey tausent ellen / Jr solt nicht zu jr nahen / auff das jr wisset auff welchem wege jr gehen sollet / Denn jr seid den weg vor hin nicht gegangen.</verse>
        <verse osisID='Josh.3.5'>VND Josua sprach zum volck / Heiliget euch / denn morgen wird der HERR ein Wunder vnter euch thun.</verse>
        <verse osisID='Josh.3.6'>Vnd zu den Priestern sprach er / Tragt die Lade des Bunds / vnd gehet fur dem volck her / Da trugen sie die Laden des Bunds / vnd giengen fur dem volck her.</verse>
        <verse osisID='Josh.3.7'>Vnd der HERR sprach zu Josua / Heute wil ich anfahen dich gros zu machen fur dem gantzen Jsrael / das sie wissen / wie ich mit Mose gewesen bin / also auch mit dir sey.</verse>
        <verse osisID='Josh.3.8'>Vnd du gebeut den Priestern / die die Laden des Bunds tragen / vnd sprich / Wenn jr komet forn ins wasser des Jordans / so stehet stille.</verse>
        <verse osisID='Josh.3.9'>VND Josua sprach zu den kindern Jsrael / Erzu / vnd höret die wort des HERRN / ewrs Gottes.</verse>
        <verse osisID='Josh.3.10'>Vnd sprach / Dabey solt jr mercken / das ein lebendiger Gott vnter euch ist / vnd das er fur euch austreiben wird die Cananiter / Hethiter / Heuither / Pheresiter / Gergositer / Amoriter vnd Jebusiter.</verse>
        <verse osisID='Josh.3.11'>Sihe / die Lade des Bunds des Herrschers vber alle Welt / wird fur euch hergehen in den Jordan.</verse>
        <verse osisID='Josh.3.12'>So nemet nu zwelff Menner aus den stemmen Jsrael / aus jglichem Stam einen.</verse>
        <verse osisID='Josh.3.13'>Wenn denn die fussolen der Priester / die des HERRN Laden / des Herrschers vber alle Welt / tragen / in des Jordans wasser sich lassen / So wird sich das wasser / das von oben erab fleusst / im Jordan abreissen / das vber einem hauffen stehen bleibe.</verse>
        <verse osisID='Josh.3.14'>DA nu das volck auszog aus seinen Hütten / das sie vber den Jordan giengen / vnd die Priester die Laden des Bunds fur dem volck her trugen /</verse>
        <verse osisID='Josh.3.15'>vnd an den Jordan kamen / vnd jre füsse forn ins wasser tuncketen (Der Jordan aber war vol an allen seinen vfern / die gantzen zeit der erndten)</verse>
        <verse osisID='Josh.3.16'>Da stund das wasser das von oben ernider kam / auffgericht vber einem hauffen / seer ferne von den Leuten der Stad / die zur seiten Zarthan ligt / Aber das wasser das zum Meer hinunter lieff zum Saltzmeer / das nam abe vnd verflos / Also gieng das volck hinüber gegen Jeriho /</verse>
        <verse osisID='Josh.3.17'>Vnd die Priester / die die Laden des Bunds des HERRN trugen / stunden also im trocken mitten im Jordan / Vnd gantz Jsrael gieng trocken durch / bis das gantze volck alles vber den Jordan kamDiese Geschicht bedeut / Das vns Christus / durch die Apostel furgetragen / im Euangelio leitet ins Himelreich / durch den trocken Jordan / der doch dazu mal am füllesten war. Das ist / das Gesetz / das vns mit wercken engstet vnd treibt / höret auff durch das Euangelium / das vnser Gewissen frey / frölich vnd sicher fur jm sind / vnd allein Christo im glauben folgen. .</verse>
      </chapter>
      <chapter osisID='Josh.4'>
        <verse osisID='Josh.4.1'>VND der HERR sprach zu Josua /</verse>
        <verse osisID='Josh.4.2'>Nemet euch zwelff Menner / aus jglichem Stam einen /</verse>
        <verse osisID='Josh.4.3'>vnd gebietet jnen / vnd sprecht / Hebt auff aus dem Jordan zwelff steine / von dem ort da die füsse der Priester alsoDas ist / die Priester / so die Laden trugen / stunden wie sie geordnet waren / vnd theten nichts anders. stehen / vnd bringet sie mit euch hinüber / das jr sie in der Herberge lasset / da jr diese nacht herbergen werdet.</verse>
        <verse osisID='Josh.4.4'>DA rieff Josua zwelff Mennern / die vorordnet waren von den kindern Jsrael / aus jglichem Stam einen /</verse>
        <verse osisID='Josh.4.5'>vnd sprach zu jnen / Gehet hinüber fur die Laden des HERRN ewrs Gottes mitten in den Jordan / vnd hebe ein jglich er einen stein auff seine achseln / nach der zal der Stemme der kinder Jsrael /</verse>
        <verse osisID='Josh.4.6'>Das sie ein Zeichen seien vnter euch. Wenn ewer Kinder hernach mals jre Veter fragen werden / vnd sprechen / Was thun diese Steine da?</verse>
        <verse osisID='Josh.4.7'>Das jr denn jnen saget / Wie das wasser des Jordans abgerissen sey fur der Lade des Bunds des HERRN / da sie durch den Jordan gienge / Das diese Steine den kindern Jsrael ein ewig Gedechtnis seien.</verse>
        <verse osisID='Josh.4.8'>DA thatten die kinder Jsrael wie jnen Josua geboten hatte / vnd trugen zwelff Steine mitten aus dem Jordan / wie der HERR zu Josua gesagt hatte / nach der zal der Stemme der kinder Jsrael / vnd brachten sie mit sich hinüber in die Herberge / vnd liessen sie daselbs.</verse>
        <verse osisID='Josh.4.9'>Vnd Josua richtet zwelff Steine auff mitten im Jordan / da die füsse der Priester gestanden waren / die die Lade des Bunds trugen / vnd sind noch daselbs bis auff diesen tag.</verse>
        <verse osisID='Josh.4.10'>Denn die Priester die die Lade trugen / stunden mitten im Jordan / bis das alles ausgericht ward / das der HERR Josua geboten hatte dem Volck zu sagen / wie denn Mose Josua geboten hatte. Vnd das volck eilete vnd gieng hinüber.</verse>
        <verse osisID='Josh.4.11'>DA nu das volck gantz hinüber gegangen war / Da gieng die Lade des HERRN auch hinüber / vnd die Priester fur dem volck her.</verse>
        <verse osisID='Josh.4.12'>Vnd die Rubeniter vnd Gadditer / vnd der halbe stam Manasse giengen gerüstet fur den kindern Jsrael her / wie Mose zu jnen geredt hatte /</verse>
        <verse osisID='Josh.4.13'>bey vierzig tausent gerüster zum Heer / giengen fur dem HERRN zum streit auff das gefilde Jeriho.</verse>
        <verse osisID='Josh.4.14'>An dem tage machte der HERR Josua gros fur dem gantzen Jsrael / vnd furchten jn / wie sie Mose furchten / sein leben lang. Num. 32.</verse>
        <verse osisID='Josh.4.15'>VND der HERR sprach zu Josua /</verse>
        <verse osisID='Josh.4.16'>Gebeut den Priestern / die die Laden des Zeugnis tragen / das sie aus dem Jordan erauff steigen.</verse>
        <verse osisID='Josh.4.17'>Also gebot Josua den Priestern / vnd sprach / Steiget erauff aus dem Jordan.</verse>
        <verse osisID='Josh.4.18'>Vnd da die Priester / die die Lade des Bunds des HERRN trugen aus dem Jordan erauff stiegen / vnd mit jren fussolen auffs trocken tratten / kam das wasser des Jordans wider an seine stet / vnd flos wie vor hin an allen seinen vfern.</verse>
        <verse osisID='Josh.4.19'>Es war aber der zehende tag des ersten monden / da das volck aus dem Jordan erauff steig / vnd lagerten sich in Gilgal gegen dem Morgen der stad Jeriho.</verse>
        <verse osisID='Josh.4.20'>VND die zwelff Steine / die sie aus dem Jordan genomen hatten / richtet Josua auff zu Gilgal /</verse>
        <verse osisID='Josh.4.21'>vnd sprach zu den kindern Jsrael / Wenn ewre Kinder hernach mals jre Veter fragen werden / vnd sagen / Was sollen diese steine?</verse>
        <verse osisID='Josh.4.22'>So solt jrs jnen kund thun / vnd sagen / Jsrael gieng trocken durch den Jordan /</verse>
        <verse osisID='Josh.4.23'>da der HERR ewr Gott / das wasser des Jordans vertrockete fur euch bis jr hinüber gienget. Gleich wie der HERR ewr Gott thet in dem Schilffmeer / das er fur vns vertrocknete / bis wir hin durch giengen /</verse>
        <verse osisID='Josh.4.24'>Auff das alle Völcker auff Erden / die Hand des HERRN erkennen / wie mechtig sie ist / Das jr den HERRN ewrn Gott fürchtet allezeit.</verse>
      </chapter>
      <chapter osisID='Josh.5'>
        <verse osisID='Josh.5.1'>DA nu alle Könige der Amoriter / die jenseid des Jordans gegen Abend woneten / vnd alle Könige der Cananiter am Meer höreten / wie der HERR das wasser des Jordans hatte ausgetrocknet fur den kindern Jsrael / bis das sie hinüber giengen / verzagt jr hertz / vnd war kein mut mehr in jnen fur den kindern Jsrael.</verse>
        <verse osisID='Josh.5.2'>ZV der zeit sprach der HERR zu Josua / Mache dir steinern MesserScharff als am stein gewetzt / Psa. 89. Auertisti Petram gladij eius / die scherffe seines schwerts / das nicht schneit. / vnd beschneit wider die kinder Jsrael zum andern mal.</verse>
        <verse osisID='Josh.5.3'>Da macht jm Josua steinern Messer / vnd beschneit die kinder Jsrael auff dem hügel Araloth.</verse>
        <verse osisID='Josh.5.4'>Vnd das ist die sache darumb Josua beschneit alles volck / das aus Egypten gezogen war / Mansbilde / Denn alle Kriegsleute waren gestorben in der Wüsten auff dem wege / da sie aus Egypten zogen /</verse>
        <verse osisID='Josh.5.5'>Denn alles volck das auszoch war beschnitten. Aber alles volck das in der Wüsten geborn war / auff dem wege da sie aus Egypten zogen / das war nicht beschnitten.</verse>
        <verse osisID='Josh.5.6'>Denn die kinder Jsrael wandelten vierzig jar in der Wüsten / bis das das gantze volck der Kriegsmenner / die aus Egypten gezogen waren / vmbkamen / Darumb das sie der stimme des HERRN nicht gehorcht hatten / Wie denn der HERR jnen geschworen hatte / Das sie das Land nicht sehen solten / welchs der HERR jren Vetern geschworen hatte / vns zu geben / ein Land da milch vnd honig inne fleusst.</verse>
        <verse osisID='Josh.5.7'>Derselben Kinder / die an jre stat waren auffkomen / beschneit Josua / Denn sie hatten Vorhaut / vnd waren auff dem wege nicht beschnitten.</verse>
        <verse osisID='Josh.5.8'>Vnd da das gantze volck beschnitten war / blieben sie an jrem ort im Lager / bis sie heil worden. Num. 14.</verse>
        <verse osisID='Josh.5.9'>VND der HERR sprach zu Josua / Heute hab ich die schande Egypti von euch gewendet / Vnd die selbe stet ward Gilgal genennet / bis auff diesen tag.</verse>
        <verse osisID='Josh.5.10'>VND als die kinder Jsrael also in Gilgal das Lager hatten / hielten sie Passah / am vierzehenden tage des monds am abend / auff dem gefilde Jeriho.</verse>
        <verse osisID='Josh.5.11'>Vnd assen vom getreide des Lands / am andern tag Passah / nemlich / vngeseurt Brot / vnd SangenVersengete ehren / tostas spicas.  / eben desselben tags.</verse>
        <verse osisID='Josh.5.12'>Vnd das Man höret auff des andern tags / da sie des Lands getreide assen / das die kinder Jsrael kein Man mehr hatten / Sondern sie assen des Getreids vom lande Canaan / von dem selben jar.</verse>
        <verse osisID='Josh.5.13'>Vnd es begab sich / da josua bey jeriho war das er seine augen auffhub vnd ward gewar / das ein Man gegen jm stund / vnd hatte ein blos Schwert in seiner hand / Vnd Josua gieng zu jm / vnd sprach zu jm / Gehörstu vns an / oder vnser Feinde?</verse>
        <verse osisID='Josh.5.14'>Er sprach / Nein / sondern ich bin ein Fürst vber das Heer des HERRN / vnd bin jtzt komen. Da fiel Josua auff sein angesicht zur erden / vnd betet an / vnd sprach zu jm / Was saget mein HERR seinem Knecht?</verse>
        <verse osisID='Josh.5.15'>Vnd der Fürst vber das Heer des HERRN sprach zu Josua / Zeuch deine schuch aus von deinen füssen / denn die stet / darauff du stehest ist heilig. Vnd Josua thet also.</verse>
      </chapter>
      <chapter osisID='Josh.6'>
        <verse osisID='Josh.6.1'>Jeriho aber war verschlossen vnd verwaret fur den kindern Jsrael / das niemand aus oder einkomen kundte.</verse>
        <verse osisID='Josh.6.2'>Aber der HERR sprach zu Josua / Sihe da / Jch hab Jeriho sampt jrem Könige vnd Kriegsleuten in deine hand gegeben.</verse>
        <verse osisID='Josh.6.3'>Las alle Kriegsmenner rings vmb die Stad her gehen ein mal / vnd thu sechs tage also.</verse>
        <verse osisID='Josh.6.4'>Am siebenden tage aber / las die Priester sieben Posaunen des Halliars nemen / fur der Laden her / vnd gehet desselben siebenden tages / sieben mal vmb die Stad / vnd las die Priester die Posaunen blasen.</verse>
        <verse osisID='Josh.6.5'>Vnd wenn man das Halliars horn bleset vnd denet / das jr die Posaunen höret / So sol das gantze volck ein gros Feldgeschrey machen / So werden der Stadmauren vmbfallen / Vnd das volck sol hinein fallen / ein jglicher stracks fur sich.</verse>
        <verse osisID='Josh.6.6'>DA rieff Josua der son Nun den Priestern / vnd sprach zu jnen / Traget die Lade des Bunds / vnd sieben Priester lasset sieben Halliars posaunen tragen fur der Lade des HERRN.</verse>
        <verse osisID='Josh.6.7'>Zum volck aber sprach er / Ziehet hin / vnd gehet vmb die stad / vnd wer gerüst ist / gehe fur der Laden des HERRN her.</verse>
        <verse osisID='Josh.6.8'>Da Josua solchs dem volck gesagt hatte / Trugen die sieben Priester sieben Halliars posaunen fur der Laden des HERRN her / vnd giengen vnd bliesen die Posaunen / vnd die Lade des Bunds des HERRN folgete jnen nach /</verse>
        <verse osisID='Josh.6.9'>Vnd wer gerüst war gieng fur den Priestern her / die die Posaunen bliesen / vnd der Hauffe folgete der Laden nach / vnd blies Posaunen.</verse>
        <verse osisID='Josh.6.10'>Josua aber gebot dem volck / vnd sprach / Jr solt kein Feldgeschrey machen / noch ewr stimme hören lassen / noch ein wort aus ewrem mund geben / bis auff den tag wenn ich zu euch sagen werde / Macht ein Feldgeschrey / so macht denn ein Feldgeschrey.</verse>
        <verse osisID='Josh.6.11'>ALso gieng die Lade des HERRN rings vmb die Stad ein mal / vnd kamen in das Lager / vnd blieben drinnen.</verse>
        <verse osisID='Josh.6.12'>Denn Josua pflegte sich des morgens früe auff zu machen / vnd die Priester trugen die Lade des HERRN.</verse>
        <verse osisID='Josh.6.13'>So trugen die sieben Priester die sieben Halliars posaunen fur der Lade des HERRN her / vnd giengen vnd bliesen Posaunen / Vnd wer gerüst war / gieng fur jnen her / Vnd der Hauffe folget der Laden des HERRN / vnd blies Posaunen.</verse>
        <verse osisID='Josh.6.14'>Des andern tages giengen sie auch ein mal vmb die Stad / vnd kamen wider ins Lager / Also theten sie sechs tage.</verse>
        <verse osisID='Josh.6.15'>AM siebenden tage aber / da die Morgenröte auffgieng / machten sie sich früe auff / vnd giengen nach der selben weise / sieben mal vmb die stad / das sie desselben einigen tags sieben mal vmb die Stad kamen.</verse>
        <verse osisID='Josh.6.16'>Vnd am siebenden mal / da die Priester die Posaunen bliesen / sprach Josua zum volck / Machet ein Feldgeschrey / Denn der HERR hat euch die Stad gegeben.</verse>
        <verse osisID='Josh.6.17'>Aber diese stad vnd alles was drinnen ist / sol dem HERRN verbannet sein / Alleine die Hure Rahab sol leben bleiben / vnd alle die mit jr im hause sind / Denn sie hat die Boten verborgen / die wir aussandten.</verse>
        <verse osisID='Josh.6.18'>Allein hütet euch fur dem Verbanten / das jr euch nicht verbannet / so jr des verbanten etwas nemet / vnd machet das Lager Jsrael verbannet / vnd bringts in vnglück.</verse>
        <verse osisID='Josh.6.19'>Aber alles Silber vnd Gold / sampt dem ehrnen vnd eisern Gerete / sol dem HERRN geheiliget sein / das zu des HERRN schatz kome. Josu. 2.</verse>
        <verse osisID='Josh.6.20'>DA machet das volck ein Feldgeschrey / vnd bliesen Posaunen / Denn als das volck den hal der Posaunen höret / macht es ein gros Feldgeschrey / Vnd die mauren fielen vmb / Vnd das volck ersteig die Stad / ein jglicher stracks fur sich. Also gewonnen sie die Stad /</verse>
        <verse osisID='Josh.6.21'>vnd verbanten alles was in der Stad war / mit der scherffe des schwerts / beide Man vnd Weib / jung vnd alt / ochsen / schafe vnd esel.</verse>
        <verse osisID='Josh.6.22'>Aber josua sprach zu den zween mennern / die das Land verkundschafft hatten / Gehet in das haus der Huren / vnd füret das Weib von dannen eraus mit allem das sie hat / wie jr geschworen habt.</verse>
        <verse osisID='Josh.6.23'>Da giengen die Jünglinge die Kundschaffer hin ein / vnd füreten Rahab eraus / sampt jrem Vater vnd Mutter / vnd Brüdern / alles was sie hatte / vnd alle jr Geschlecht / vnd liessen sie haussen ausser dem Lager Jsrael. Josu. 2.</verse>
        <verse osisID='Josh.6.24'>ABer die Stad verbranten sie mit fewr / vnd alles was drinnen war / Allein das Silber vnd Gold / vnd ehern vnd eisern Gerete theten sie zum Schatz in das Haus des HERRN.</verse>
        <verse osisID='Josh.6.25'>Rahab aber die Hure / sampt dem hause jres Vaters / vnd alles was sie hatte / lies Josua leben / Vnd sie wonet in Jsrael / bis auff diesen tag / Darumb das sie die Boten verborgen hatte / die Josua zu verkundschaffen gesand hatte gen Jeriho.</verse>
        <verse osisID='Josh.6.26'>ZV der zeit schwur Josua / vnd sprach / Verflucht sey der Man fur dem HERRN / der diese stad Jeriho auffrichtet vnd bawet. Wenn er jren Grund legt / das koste jn seinen ersten Son / vnd wenn er jr thor setzt / das koste jn seinen jüngsten Son.</verse>
        <verse osisID='Josh.6.27'>Also war der HERR mit Josua / das man von jm saget in allen Landen. 3. Reg. 16.</verse>
      </chapter>
      <chapter osisID='Josh.7'>
        <verse osisID='Josh.7.1'>ABer die kinder Jsrael vergriffen sich an dem Verbanten / Denn Achan der son Charmi / des sons Sabdi / des sons Serah / vom stam Juda / nam des verbanten etwas / Da ergrimmet der zorn des HERRN vber die kinder Jsrael.</verse>
        <verse osisID='Josh.7.2'>Da nu josua menner aussand von jeriho gen Ai / die bey BethAuen ligt / gegen dem morgen fur BethEl / vnd sprach zu jnen / Gehet hin auff / vnd verkundschafft das Land. Vnd da sie hin auff gegangen waren / vnd Ai verkundschafft hatten /</verse>
        <verse osisID='Josh.7.3'>kamen sie wider zu Josua / vnd sprachen zu jm / Las nicht das gantze volck hin auffziehen / Sondern bey zwey oder drey tausent Man / das sie hinauff ziehen / vnd schlahen Ai / das nicht das gantz volck sich daselbs bemühe / Denn jr ist wenig.</verse>
        <verse osisID='Josh.7.4'>Also zogen hinauff des volcks bey drey tausent man / Vnd die flohen fur den Mennern zu Ai /</verse>
        <verse osisID='Josh.7.5'>Vnd die von Ai schlugen jr bey sechs vnd dreissig Man / vnd jagten sie fur dem thor bis gen Sabarim / vnd schlugen sie den weg erab / Da ward dem volck das hertz verzagt / vnd ward zu wasser.</verse>
        <verse osisID='Josh.7.6'>JOsua aber zureis seine Kleider / vnd fiel auff sein Angesicht zu erden / fur der Laden des HERRN / bis auff den abend / sampt den Eltesten Jsrael / vnd worffen staub auff jre heubter.</verse>
        <verse osisID='Josh.7.7'>Vnd Josua sprach / Ah HErr HERR / Warumb hastu dis volck vber den Jordan gefürt / das du vns in die hende der Amoriter gebest vns vmb zubringen? O das wir weren jenseid des Jordans blieben / wie wir angefangen hatten.</verse>
        <verse osisID='Josh.7.8'>Ah mein HErr / Was sol ich sagen / weil Jsrael seinen Feinden den rück keret?</verse>
        <verse osisID='Josh.7.9'>Wenn das die Cananiter vnd alle einwoner des Landes hören / So werden sie vns vmbgeben / vnd auch vnsern namen ausrotten von der Erden / Was wiltu denn bey deinem grossen Namen thun?</verse>
        <verse osisID='Josh.7.10'>DA sprach der HERR zu Josua / Stehe auff / Warumb ligstu also auff deinem angesicht?</verse>
        <verse osisID='Josh.7.11'>Israel hat sich versündiget / vnd haben meinen Bund vbergangen / den ich jnen geboten habe / Da zu haben sie des Verbanten genomen vnd gestolen vnd verleugnet / vnd vnter jre Gerete gelegt.</verse>
        <verse osisID='Josh.7.12'>Die kinder Jsrael mügen nicht stehen fur jren Feinden / sondern müssen jren Feinden den rücken keren / Denn sie sind im Bann / Jch werde fort nicht mit euch sein / wo jr nicht den Bann aus euch vertilget.</verse>
        <verse osisID='Josh.7.13'>STehe auff vnd heilige das volck / vnd sprich / Heiliget euch auff morgen / Denn also sagt der HERR der Gott Jsrael / Es ist ein Bann vnter dir Jsrael / Darumb kanstu nicht stehen fur deinen Feinden / bis das jr den Bann von euch thut.</verse>
        <verse osisID='Josh.7.14'>Vnd sollet euch früe erzu machen / ein Stam nach dem andern Vnd welchen stam der HERR treffen wird / der sol sich erzu machen / ein Geschlecht nach dem andern / Vnd welch Geschlecht der HERR treffen wird / das sol sich erzu machen / ein Haus nach dem andern / Vnd welch haus der HERR treffen wird / das sol sich erzu machen / ein Hauswirt nach dem andern.</verse>
        <verse osisID='Josh.7.15'>Vnd welcher erfunden wird im Bann / den sol man mit Fewr verbrennen mit allem das er hat / Darumb / das er den Bund des HERRN vberfahren / vnd eine torheit in Jsrael begangen hat.</verse>
        <verse osisID='Josh.7.16'>DA macht sich Josua des morgens früe auff / vnd bracht Jsrael erzu / einen Stam nach dem andern / vnd ward getroffen der stam Juda.</verse>
        <verse osisID='Josh.7.17'>Vnd da er die Geschlecht in Juda erzu bracht ward getroffen das geschlecht der Serahiter. Vnd da er das geschlecht der Serahiter erzu bracht ein Hauswirt nach dem andern / ward Sabdi getroffen.</verse>
        <verse osisID='Josh.7.18'>Vnd da er sein Haus erzu bracht / ein Wirt nach dem andern / ward getroffen Achan der son Charmi / des sons Sabdi / des sons Serah / aus dem stam Juda.</verse>
        <verse osisID='Josh.7.19'>VND Josua sprach zu Achan / Mein son / gib dem HERRN dem Gott Jsrael die Ehre / vnd gib jm das Lob / vnd sage mir an / Was hastu gethan? vnd leugne mir nichts.</verse>
        <verse osisID='Josh.7.20'>Da antwortet Achan Josua / vnd sprach / Warlich / ich hab mich versündigt an dem HERRN / dem Gott Jsrael / Also vnd also hab ich gethan.</verse>
        <verse osisID='Josh.7.21'>Jch sahe vnter dem Raub einen köstlichen Babylonischen Mantel / vnd zwey hundert sekel silbers / vnd eine güldene ZungeSpangen / wie ein Zunge gestalt.  / funffzig sekel werd am gewichte / des gelüstet mich / vnd nam es / Vnd sihe / es ist verschorren in die erden / in meiner Hütten / vnd das Silber drunder.</verse>
        <verse osisID='Josh.7.22'>DA sandte Josua boten hin / die lieffen zur Hütten / vnd sihe / Es war verschorren in seiner hütten / vnd das silber drunder.</verse>
        <verse osisID='Josh.7.23'>Vnd sie namens aus der hütten / vnd brachtens zu Josua vnd zu allen kindern Jsrael / vnd schuttens fur den HERRN.</verse>
        <verse osisID='Josh.7.24'>Da nam Josua vnd das gantze Jsrael mit jm / Achan den son Serah / sampt dem Silber / Mantel / vnd gülden Zunge / seine Söne vnd Töchter / seine ochsen vnd esel vnd schafe / seine Hütten / vnd alles was er hatte / vnd füreten sie hin auff ins tal Achor.</verse>
        <verse osisID='Josh.7.25'>Vnd Josua sprach / Weil du vns betrübt hast / So betrübe dich der HERR an diesem tage / Vnd das gantze Jsrael steinigeten jn / vnd verbranten sie mit fewr. Vnd da sie sie gesteiniget hatten /</verse>
        <verse osisID='Josh.7.26'>machten sie vber sie ein grossen Steinhauffen / der bleibt bis auff diesen tag. Also keret sich der HERR von dem grim seines zorns / Daher heisst der selb Ort / das tal Achor / bis auff diesen tag.</verse>
      </chapter>
      <chapter osisID='Josh.8'>
        <verse osisID='Josh.8.1'>VND der HERR sprach zu Josua / Fürchte dich nicht / vnd zage nicht / Nim mit dir alles Kriegsuolck / vnd mache dich auff / vnd zeuch hin auff gen Ai / Sihe da / Jch hab den König Ai / sampt seinem Volck in seiner stad vnd Land / in deine hende gegeben.</verse>
        <verse osisID='Josh.8.2'>Vnd solt mit Ai vnd jrem Könige thun / wie du mit Jeriho vnd jrem Könige gethan hast / On das jr jren Raub / jr vieh vnter euch teilen solt / Aber bestelle einen Hinderhalt hinder der Stad. Josu. 6.</verse>
        <verse osisID='Josh.8.3'>DA macht sich Josua auff vnd alles Kriegsuolck / hin auff zu ziehen gen Ai / Vnd Josua erwelet dreissig tausent streitbar Man / vnd sandte sie aus bey der nacht /</verse>
        <verse osisID='Josh.8.4'>vnd gebot jnen / vnd sprach. Sehet zu / Jr solt der Hinderhalt sein hinder der Stad / Macht euch aber nicht all zuferne von der stad / vnd seid alle sampt bereit /</verse>
        <verse osisID='Josh.8.5'>Jch aber vnd alles Volck das mit mir ist / wollen vns zu der stad machen. Vnd wenn sie vns entgegen eraus fahren / wie vor hin / So wollen wir fur jnen fliehen /</verse>
        <verse osisID='Josh.8.6'>das sie vns nachfolgen eraus / bis das wie sie eraus von der Stad reissen / Denn sie werden gedencken / wir fliehen fur jnen / wie vor hin. Vnd weil wir fur jnen fliehen /</verse>
        <verse osisID='Josh.8.7'>solt jr euch auffmachen aus dem Hinderhalt / vnd die Stad einnemen / Denn der HERR ewr Gott wird sie in ewer hende geben.</verse>
        <verse osisID='Josh.8.8'>Wenn jr aber die stad eingenomen habt / So steckt sie an mit fewr / vnd thut nach dem wort des HERRN / Sihe / ich habs euch geboten.</verse>
        <verse osisID='Josh.8.9'>ALso sandte sie Josua hin / vnd sie giengen hin auff den Hinderhalt / vnd hielten zwischen BethEl vnd Ai / gegen abend werts an Ai. Josua aber bleib die nacht vnter dem volck /</verse>
        <verse osisID='Josh.8.10'>Vnd macht sich des morgens früe auff / vnd ordnet das Volck / vnd zoch hin auff / mit den eltesten Jsrael / fur dem volck her gen Ai.</verse>
        <verse osisID='Josh.8.11'>Vnd alles Kriegsuolck das bey jm war zoch hinauff / vnd tratten erzu / vnd kamen gegen die Stad / vnd lagerten sich gegen Mitternacht fur Ai / das nur ein tal war zwisschen jm vnd Ai.</verse>
        <verse osisID='Josh.8.12'>Er hatte aber bey funff tausent Man genomen / vnd auff den Hinderhalt gestellet zwisschen BethEl vnd Ai / gegen Abend werts der stad.</verse>
        <verse osisID='Josh.8.13'>Vnd sie stelleten das volck des gantzen Lagers / das gegen Mitternacht der stad war / das sein letztes reichet gegen den Abend der stad. Also gieng Josua hin in der selbigen nacht mitten in das Tal.</verse>
        <verse osisID='Josh.8.14'>ALS aber der König zu Ai das sahe / Eileten sie / vnd machten sich früe auff / vnd die Menner der Stad eraus / Jsrael zubegegenen zum streit / mit alle seinem volck / an einen bestimpten ort fur dem gefilde / Denn er wuste nicht / das ein Hinderhalt auff jm war hinder der stad.</verse>
        <verse osisID='Josh.8.15'>Josua aber vnd gantzes Jsrael stelleten sich als würden sie geschlagen fur jnen / vnd flohen auff dem wege zur wüsten.</verse>
        <verse osisID='Josh.8.16'>Da schrey das gantze Volck in der Stad / das man jnen solt nachiagen.</verse>
        <verse osisID='Josh.8.17'>Vnd sie jagten auch Josua nach / vnd rissen sich von der Stad eraus / das nicht ein Man vberbleib in Ai vnd BethEl / der nicht ausgezogen were Jsrael nach zu jagen / vnd liessen die Stad offen stehen / das sie Jsrael nachiagten.</verse>
        <verse osisID='Josh.8.18'>DA sprach der HERR zu Josua / Recke aus die Lantzen in deiner hand gegen Ai / Denn ich wil sie in deine hand geben. Vnd da Josua die Lantzen in seiner hand gegen der Stad ausreckt /</verse>
        <verse osisID='Josh.8.19'>da brach der Hinderhalt auff eilend aus seinem Ort / vnd lieffen / nach dem er seine hand ausreckt / vnd kamen in die Stad vnd gewonnen sie / vnd eileten / vnd steckten sie mit fewr an.</verse>
        <verse osisID='Josh.8.20'>Vnd die Menner von Ai wandten sich / vnd sahen hinder sich / vnd sahen den rauch der stad auffgehen gen Himel / vnd hatten nicht raum zu fliehen weder hin noch her / Vnd das volck das zur wüsten floch / keret sich vmb / jnen nach zu jagen.</verse>
        <verse osisID='Josh.8.21'>DEnn da Josua vnd das gantz Jsrael sahe / das der Hinderhalt die stad gewonnen hatte / weil der stad rauch auffgieng / kereten sie widerumb / vnd schlugen die Menner von Ai.</verse>
        <verse osisID='Josh.8.22'>Vnd die in der Stad kamen auch eraus jnen entgegen / das sie mitten vnter Jsrael kamen von dort her / vnd von hie her / vnd schlugen sie bis das niemand vnter jnen vberbleib / noch entrinnen kundte /</verse>
        <verse osisID='Josh.8.23'>Vnd griffen den König zu Ai lebendig vnd brachten jn zu Josua.</verse>
        <verse osisID='Josh.8.24'>Vnd da Jsrael alle Einwoner zu Ai hatte erwürget auff dem felde vnd in der wüsten / die jnen nachgeiagt hatten / vnd fielen alle durch die scherffe des Schwerts / bis das sie alle vmbkamen / Da keret sich gantz Jsrael zu Ai / vnd schlugen sie mit der scherffe des schwerts.</verse>
        <verse osisID='Josh.8.25'>Vnd alle die des tages fielen beide Man vnd Weiber / der waren zwelff tausent / alles Leute von Ai.</verse>
        <verse osisID='Josh.8.26'>JOsua aber zoch nicht wider ab seine hand / damit er die Lantze ausreckt / bis das verbannet wurden alle einwoner Ai.</verse>
        <verse osisID='Josh.8.27'>On das Vieh / vnd den Raub der stad teilete Jsrael aus vnter sich / nach dem wort des HERRN / das er Josua geboten hatte.</verse>
        <verse osisID='Josh.8.28'>Vnd Josua brandte Ai aus / vnd macht einen hauffen daraus ewiglich / der noch heute da ligt.</verse>
        <verse osisID='Josh.8.29'>Vnd lies den König zu Ai an einen Baum hengen / bis an den abend / Da aber die Sonne war vnter gegangen / gebot er das man seinen Leichnam vom baum thet / Vnd worffen jn vnter der stadthor vnd machten ein grossen Steinhauffen auff jn / der bis auff diesen tag da ist. Deut. 21.</verse>
        <verse osisID='Josh.8.30'>Da bawete josua dem HERRN dem gott jsrael einen Altar auff dem berge Ebal</verse>
        <verse osisID='Josh.8.31'>(wie Mose der knecht des HERRN geboten hatte den kindern Jsrael / Als geschrieben stehet im Gesetzbuch Mose / Einen Altar von gantzen steinen / die mit keinem Eisen behawen waren) vnd opfferte dem HERRN drauff Brandopffer vnd Danckopffer.</verse>
        <verse osisID='Josh.8.32'>Vnd schreib daselbs auff die Steine das ander Gesetz / das Mose den kindern Jsrael furgeschrieben hatte. Deut. 27.; Exod. 20.</verse>
        <verse osisID='Josh.8.33'>VND das gantze Jsrael mit seinen Eltesten vnd Amptleuten / vnd Richtern stunden zu beiden seiten der Laden / gegen den Priestern aus Leui / die die Lade des Bunds des HERRN trugen / die Frembdlingen so wol als die Einheimischen / Eine helfft neben dem berge Grisim / vnd die ander helfft neben dem berge Ebal / wie Mose der knecht des HERRN vorhin geboten hatte / zu segen das volck Jsrael.</verse>
        <verse osisID='Josh.8.34'>Darnach lies er ausruffen alle wort des Gesetzs vom Segen vnd Fluch / wie es geschrieben stehet im Gesetzbuch.</verse>
        <verse osisID='Josh.8.35'>Es war kein wort das Mose geboten hatte / das Josua nicht hette lassen ausruffen fur der gantzen gemeine Jsrael / vnd fur den Weibern vnd Kindern vnd Frembdlingen / die vnter jnen wandelten. Deut. 27.</verse>
      </chapter>
      <chapter osisID='Josh.9'>
        <verse osisID='Josh.9.1'>DA nu das höreten alle Könige / die jenseid des Jordans waren auff den Gebirgen / vnd in den Gründen / vnd an allen Anfurten des grossen Meers / auch die neben dem berge Libanon waren / nemlich / die Hethiter / Amoriter / Cananiter / Pheresiter / Heuiter / vnd Jebusiter /</verse>
        <verse osisID='Josh.9.2'>samleten sie sich eintrechtiglich zu hauff / das sie wider Josua vnd wider Jsrael stritten.</verse>
        <verse osisID='Josh.9.3'>Aber die bürger zu gibeon / da sie höreten was Josua mit Jeriho vnd Ai gethan hatte / erdachten sie eine List</verse>
        <verse osisID='Josh.9.4'>Giengen hin / vnd schickten eine Botschafft / vnd namen alte Secke auff jre Esel /</verse>
        <verse osisID='Josh.9.5'>vnd alte zurissen geflickte Weinschleuch / vnd alte geflickte Schuch an jre füsse / vnd zogen alte Kleider an / vnd alles Brot das sie mit sich namen / war hart vnd schimlicht.</verse>
        <verse osisID='Josh.9.6'>Vnd giengen zu Josua ins Lager gen Gilgal / vnd sprachen zu jm vnd zum gantzen Jsrael / Wir komen aus fernen landen / So macht nu einen Bund mit vns.</verse>
        <verse osisID='Josh.9.7'>Da sprach das gantz Jsrael zu dem Heuiter / Vieleicht möchtestu vnter vns wonen werden / Wie künde ich denn einen Bund mit dir machen.</verse>
        <verse osisID='Josh.9.8'>SJE aber sprachen zu Josua / Wir sind deine Knechte. Josua sprach zu jnen / Wer seid jr / vnd von wannen kompt jr?</verse>
        <verse osisID='Josh.9.9'>Sie sprachen / Deine Knechte sind aus seer fernen Landen komen / vmb des Namens willen des HERRN deines Gottes. Denn wir haben sein gerücht gehöret / vnd alles was er in Egypten gethan hat /</verse>
        <verse osisID='Josh.9.10'>vnd alles was er den zweien Königen der Amoriter jenseid dem Jordan gethan hat / Sihon dem Könige zu Hesbon / vnd Og dem könige zu Basan / der zu Astharoth wonet.</verse>
        <verse osisID='Josh.9.11'>Darumb sprachen vnsere Eltesten vnd alle Einwoner vnsers Lands / Nemet Speise mit euch auff die Reise / vnd gehet hin jnen entgegen / vnd sprecht zu jnen / Wir sind ewre Knechte / So macht nu einen Bund mit vns.</verse>
        <verse osisID='Josh.9.12'>Dis vnser Brot / das wir aus vnsern Heusern zu vnser speise namen war noch frisch / da wir auszogen zu euch / Nu aber sihe / ist es hart vnd schimlicht.</verse>
        <verse osisID='Josh.9.13'>Vnd diese Weinschleuche fülleten wir new / vnd sihe / sie sind zu rissen / Vnd diese vnser Kleider vnd Schuch sind alt worden / vber der seer langen Reise.</verse>
        <verse osisID='Josh.9.14'>Da namen die Heubtleute jre speise an / vnd fragten den Mund des HERRN nicht.</verse>
        <verse osisID='Josh.9.15'>Vnd Josua macht frieden mit jnen / vnd richtet einen Bund mit jnen auff / das sie leben bleiben solten / Vnd die Obersten der gemeine schwuren jnen. Num. 21.</verse>
        <verse osisID='Josh.9.16'>ABer vber drey tage / nach dem sie mit jnen ein Bund gemacht hatten / kam es fur sie / das jene nahe bey jnen waren / vnd würden vnter jnen wonen.</verse>
        <verse osisID='Josh.9.17'>Denn da die kinder Jsrael fort zogen / kamen sie des dritten tags zu jren Stedten / die hiessen Gibeon / Caphira / Beeroth / vnd Kiriath Jearim.</verse>
        <verse osisID='Josh.9.18'>Vnd schlugen sie nicht / darumb / das jnen die Obersten der gemeine geschworen hatten bey dem HERRN / dem Gott Jsrael. DA aber die gantze gemeine wider die Obersten murret /</verse>
        <verse osisID='Josh.9.19'>sprachen alle Obersten der gantzen gemeine / Wir haben jnen geschworen bey dem HERRN dem Gott Jsrael / darumb können wir sie nicht antasten.</verse>
        <verse osisID='Josh.9.20'>Aber das wollen wir thun / Lasst sie leben / das nicht ein zorn vber vns kome / vmb des Eides willen den wir jnen gethan haben.</verse>
        <verse osisID='Josh.9.21'>Vnd die Obersten sprachen zu jnen / Lasst sie leben das sie Holtzhawer vnd Wassertreger seien der gantzen Gemeine / wie jnen die Obersten gesagt haben.</verse>
        <verse osisID='Josh.9.22'>DA rieff jnen Josua vnd redet mit jnen / vnd sprach / Warumb habt jr vns betrogen / vnd gesagt / Jr seid seer ferne von vns / So jr doch vnter vns wonet?</verse>
        <verse osisID='Josh.9.23'>Darumb solt jr verflucht sein / das vnter euch nicht auffhören / Knechte die holtz hawen vnd wasser tragen zum Hause meines Gottes.</verse>
        <verse osisID='Josh.9.24'>Sie antworten Josua / vnd sprachen / Es ist deinen knechten angesagt / das der HERR dein Gott / Mose seinem Knecht geboten habe / das er euch das gantze Land geben / vnd fur euch her alle Einwoner des Landes vertilgen wolle / Da furchten wir vnsers Lebens fur euch seer / vnd haben solchs gethan.</verse>
        <verse osisID='Josh.9.25'>Nu aber sihe / wir sind in deinen henden / Was dich gut vnd recht dünckt vns zu thun / das thu.</verse>
        <verse osisID='Josh.9.26'>VND er thet jnen also / vnd errettet sie von der kinder Jsrael hand / das sie sie nicht erwürgeten.</verse>
        <verse osisID='Josh.9.27'>Also macht sie Josua desselben tags zu Holtzhewern vnd Wassertregern der Gemeine / vnd zum Altar des HERRN / bis auff diesen tag / an dem Ort / den er erwelen würde.</verse>
      </chapter>
      <chapter osisID='Josh.10'>
        <verse osisID='Josh.10.1'>DA aber Adoni Zedek der könig zu Jerusalem höret / das Josua Ai gewonnen vnd sie verbannet hatte / vnd Ai sampt jrem Könige gethan hatte / gleich wie er Jeriho vnd jrem Könige gethan hatte / Vnd das die zu Gibeon friede mit Jsrael gemacht hatten / vnd vnter sie komen waren /</verse>
        <verse osisID='Josh.10.2'>furchten sie sich seer (Denn Gibeon war eine grosse stad / wie ein königliche Stad / vnd grösser denn Ai / vnd alle jre Bürger streitbar)</verse>
        <verse osisID='Josh.10.3'>Sandte er zu Hoham dem könige zu Hebron / vnd zu Piream dem könige zu Jarmuth / vnd zu Japhia dem könige zu Lachis / vnd zu Debir dem könige zu Eglon / vnd lies jnen sagen /</verse>
        <verse osisID='Josh.10.4'>Kompt erauff zu mir vnd helfft mir / das wir Gibeon schlahen / Denn sie hat mit Josua vnd den kindern Jsrael frieden gemacht.</verse>
        <verse osisID='Josh.10.5'>DA kamen zu hauff vnd zogen hinauff die fünff Könige der Amoriter / der könig zu Jerusalem / der könig zu Hebron / der könig zu Jarmuth / der könig zu Lachis / der könig zu Eglon / mit alle jrem Heerlager / vnd belegten Gibeon vnd stritten wider sie.</verse>
        <verse osisID='Josh.10.6'>ABer die zu Gibeon sandten zu Josua ins Lager gen Gilgal / vnd liessen jm sagen / Zeuch deine hand nicht abe von deinen Knechten / Kom zu vns erauff eilend / rette vnd hilff vns / Denn es haben sich wider vns zusamen geschlagen alle Könige der Amoriter / die auff dem Gebirge wonen.</verse>
        <verse osisID='Josh.10.7'>JOsua zoch hinauff von Gilgal / vnd alles Kriegsuolck mit jm / vnd alle streitbar Menner.</verse>
        <verse osisID='Josh.10.8'>Vnd der HERR sprach zu Josua / Fürcht dich nicht fur jnen / Denn Jch habe sie in deine hende gegeben / Niemand vnter jnen wird fur dir stehen können.</verse>
        <verse osisID='Josh.10.9'>Also kam Josua plötzlich vber sie / Denn die gantze nacht zoch er erauff von Gilgal.</verse>
        <verse osisID='Josh.10.10'>Aber der HERR schreckt sie fur Jsrael / das sie eine grosse Schlacht schlugen zu Gibeon / vnd jagten jnen nach den weg hinan zu BethHoron / vnd schlugen sie bis gen Aseka vnd Makeda.</verse>
        <verse osisID='Josh.10.11'>VND da sie fur Jsrael flohen den weg erab zu BethHoron / lies der HERR einen grossen Hagel vom Himel auff sie fallen bis gen Aseka / das sie storben / Vnd viel mehr storben jr von dem Hagel / denn die kinder Jsrael mit dem schwert erwürgeten.</verse>
        <verse osisID='Josh.10.12'>DA redet Josua mit dem HERRN des tags / da der HERR die Amoriter vbergab fur den kindern Jsrael / vnd sprach fur gegenwertigem Jsrael Sonne stehe stille zu Gibeon / vnd Mond im tal Aialon.</verse>
        <verse osisID='Josh.10.13'>Da stund die Sonne vnd der Mond stille / bis das sich das volck an seinen Feinden rechete. Jst dis nicht geschrieben im buch des Fromen? Also stund die Sonne mitten am Himel / vnd verzog vnter zugehen einen gantzen tag.</verse>
        <verse osisID='Josh.10.14'>Vnd war kein tag diesem gleich weder zuuor noch darnach / da der HERR der stimme eines Mans gehorchet / Denn der HERR streit fur Jsrael. Eccl. 46.; Jesa. 38.</verse>
        <verse osisID='Josh.10.15'>JOsua aber zoch wider ins Lager gen Gilgal / vnd das gantz Jsrael mit jm.</verse>
        <verse osisID='Josh.10.16'>Aber diese fünff Könige waren geflohen / vnd hatten sich versteckt in die Höle zu Makeda.</verse>
        <verse osisID='Josh.10.17'>Da ward Josua angesagt / Wir haben die fünff Könige gefunden verborgen in der Höle zu Makeda.</verse>
        <verse osisID='Josh.10.18'>Josua sprach / So waltzet grosse Steine fur das loch der Höle / vnd bestellet Menner da fur die jr hütten.</verse>
        <verse osisID='Josh.10.19'>Jr aber stehet nicht stille / sondern jaget ewern Feinden nach / vnd schlahet jre hindersten / vnd lasst sie nicht in jre Stedte komen / Denn der HERR ewr Gott hat sie in ewr hende gegeben.</verse>
        <verse osisID='Josh.10.20'>Vnd da Josua vnd die kinder Jsrael volendet hatten diese seer grosse Schlacht an jnen / vnd gar geschlagen / Was vberbleib von jnen / das kam in die festen Stedte.</verse>
        <verse osisID='Josh.10.21'>ALso kam alles volck wider ins Lager zu Josua gen Makeda mit friede / vnd thurft niemand fur den kindern Jsrael seine zungen regen.</verse>
        <verse osisID='Josh.10.22'>Josua aber sprach / Macht auff das loch der Höle / vnd bringet erfür die fünff Könige zu mir.</verse>
        <verse osisID='Josh.10.23'>Sie theten also vnd brachten die fünff Könige zu jm aus der Höle / den könig zu Jerusalem / den könig zu Hebron / den könig zu Jarmuth / den könig zu Lachis / den könig zu Eglon.</verse>
        <verse osisID='Josh.10.24'>DA aber die fünff Könige zu jm eraus bracht waren / rieff Josua dem gantzen Jsrael / vnd sprach zu den Obersten des Kriegsuolcks die mit jm zogen Kompt erzu / vnd trettet diesen Königen mit füssen auff die Helsse. Vnd sie kamen erzu / vnd tratten mit füssen auff jre Helse.</verse>
        <verse osisID='Josh.10.25'>Vnd Josua sprach zu jnen / Fürchtet euch nicht / vnd erschreckt nicht / seid getrost vnd vnuerzagt / Denn also wird der HERR allen ewern Feinden thun / wider die jr streitet.</verse>
        <verse osisID='Josh.10.26'>VND Josua schlug sie darnach / vnd tödtet sie / vnd hieng sie auff fünff Bewme / Vnd sie hiengen an den bewmen bis zu abend.</verse>
        <verse osisID='Josh.10.27'>Da aber die Sonne war vntergangen / gebot er / das man sie von den bewmen neme vnd würffe sie in die Höle / darinnen sie sich verkrochen hatten / Vnd legten grosse steine fur der Höle loch / die sind noch da auff diesen tag.</verse>
        <verse osisID='Josh.10.28'>DEsselben tags gewan Josua auch Makeda / vnd schlug sie mit der scherffe des schwerts / Dazu jren König / vnd verbannet sie / vnd alle Seelen die drinnen waren / vnd lies niemand vberbleiben. Vnd thet dem Könige zu Makeda / wie er dem Könige zu Jeriho gethan hatte.</verse>
        <verse osisID='Josh.10.29'>DA zoch Josua vnd das gantze Jsrael mit jm von Makeda gen Libna / vnd streit wider sie.</verse>
        <verse osisID='Josh.10.30'>Vnd der HERR gab dieselbige auch in die hand Jsrael / mit jrem Könige / Vnd er schlug sie mit der scherffe des schwerts / vnd alle Seelen die drinnen waren / vnd lies niemand drinnen vberbleiben. Vnd thet jrem Könige / wie er dem Könige zu Jeriho gethan hatte.</verse>
        <verse osisID='Josh.10.31'>DArnach zoch Josua vnd das gantz Jsrael mit jm von Libna gen Lachis vnd belegten vnd bestritten sie.</verse>
        <verse osisID='Josh.10.32'>Vnd der HERR gab Lachis auch in die hende Jsrael / das sie sie des andern tags gewonnen / Vnd schlugen sie mit der scherffe des schwerts / vnd alle Seelen die drinnen waren / aller ding / wie er Libna gethan hatte.</verse>
        <verse osisID='Josh.10.33'>Zu derselbigen zeit zoch Horam der könig zu Geser hin auff Lachis zu helffen / Aber Josua schlug jn mit alle seinem Volck / bis das niemand drinnen vberbleib.</verse>
        <verse osisID='Josh.10.34'>VND Josua zoch von Lachis sampt dem gantzen Jsrael gen Eglon vnd belegt vnd bestreit sie /</verse>
        <verse osisID='Josh.10.35'>vnd gewan sie desselbigen tags / vnd schlug sie mit der scherffe des schwerts / vnd verbannet alle Seelen die drinnen waren / desselben tags / aller ding / wie er Lachis gethan hatte.</verse>
        <verse osisID='Josh.10.36'>DArnach zoch Josua hinauff sampt dem gantzen Jsrael von Eglon gen Hebron / vnd bestreit sie</verse>
        <verse osisID='Josh.10.37'>vnd gewan sie / Vnd schlug sie mit der scherffe des schwerts / vnd jren König / mit allen jren Stedten / vnd alle Seelen die drinnen waren / vnd lies niemand vberbleiben / Aller ding / wie er Eglon gethan hatte / vnd verbannet sie vnd alle Seelen die drinnen waren.</verse>
        <verse osisID='Josh.10.38'>DA keret Josua widerumb sampt dem gantzen Jsrael gen Debir / vnd bestreit sie /</verse>
        <verse osisID='Josh.10.39'>vnd gewan sie / sampt jrem Könige / vnd alle jre Stedte. Vnd schlugen sie mit der scherffe des schwerts / vnd verbanneten alle Seelen die drinnen waren / vnd lies niemand vberbleiben. Wie er Hebron gethan hatte / so thet er auch Debir / vnd jrem Könige / vnd wie er Libna vnd jrem Könige gethan hatte.</verse>
        <verse osisID='Josh.10.40'>ALso schlug Josua alles Land auff dem Gebirge / vnd gegen Mittag / vnd in den Gründen / vnd an den Bechen / mit allen jren Königen / vnd lies niemand vberbleiben / vnd verbannet alles was odem hatte / wie der HERR der Gott Jsrael geboten hatte.</verse>
        <verse osisID='Josh.10.41'>Vnd schlug sie von Kades Barnea an / bis gen Gasa / vnd das gantze land Gosen / bis gen Gibeon /</verse>
        <verse osisID='Josh.10.42'>vnd gewan alle diese Könige mit jrem Lande / auff ein mal / Denn der HERR der Gott Jsrael streit fur Jsrael.</verse>
        <verse osisID='Josh.10.43'>Vnd Josua zoch wider ins Lager gen Gilgal / mit dem gantzen Jsrael.</verse>
      </chapter>
      <chapter osisID='Josh.11'>
        <verse osisID='Josh.11.1'>DA aber Jabin der könig zu Hazor solchs höret / sandte er zu Jobab dem könige zu Madon / vnd zum könige zu Simron / vnd zum könig zu Achsaph /</verse>
        <verse osisID='Josh.11.2'>vnd zu den Königen / die gegen mitternacht auff dem Gebirge / vnd auff dem Gefilde gegen mittag Cinneroth / vnd in den Gründen / vnd in NaphothDor am meer / woneten /</verse>
        <verse osisID='Josh.11.3'>Die Cananiter gegen dem morgen vnd abend / die Amoriter / Hethiter / Pheresiter / vnd Jebusiter / auff dem Gebirge / dazu die Heuiter vnten am berge Hermon im lande Mizpa.</verse>
        <verse osisID='Josh.11.4'>Diese zogen aus mit alle jrem Heer / ein gros Volck so viel als des sands am Meer / vnd seer viel Ros vnd Wagen.</verse>
        <verse osisID='Josh.11.5'>Alle diese Könige versamleten sich / vnd kamen vnd lagerten sich zuhauffe / an das wasser Merom / zu streiten mit Jsrael.</verse>
        <verse osisID='Josh.11.6'>VND der HERR sprach zu Josua / Fürchte dich nicht fur jnen / Denn morgen vmb diese zeit wil ich sie alle erschlagen geben / fur den kindern Jsrael / jre Rosse soltu verlemen / vnd jre Wagen mit fewr verbrennen.</verse>
        <verse osisID='Josh.11.7'>Vnd Josua kam plötzlich vber sie / vnd alles Kriegsuolck mit jm am wasser Merom / vnd vberfielen sie.</verse>
        <verse osisID='Josh.11.8'>Vnd der HERR gab sie in die hende Jsrael / vnd schlugen sie vnd jagten sie bis gen grossen Zidon / vnd bis an die Warmewasser / vnd bis an die breite zu Mizpe gegen dem morgen / vnd schlugen sie / bis das niemand vnter jnen vberbleib.</verse>
        <verse osisID='Josh.11.9'>DA thet jnen Josua / wie der HERR jm gesagt hatte / vnd verlemet jre Rosse / vnd verbrant jre wagen.</verse>
        <verse osisID='Josh.11.10'>Vnd keret vmb zu derselbigen zeit / vnd gewan Hazor / vnd schlug jren König mit dem schwert (Denn Hazor war vorhin die Heubstad aller dieser Königreich)</verse>
        <verse osisID='Josh.11.11'>vnd schlugen alle Seelen / die drinnen waren / mit der scherffe des schwerts / vnd verbanten sie / vnd lies nichts vberbleiben / das den odem hatte / vnd verbrant Hazor mit fewr.</verse>
        <verse osisID='Josh.11.12'>Dazu alle Stedte dieser könige gewan Josua mit jren Königen / vnd schlug sie mit der scherffe des schwerts / vnd verbannet sie / Wie Mose der knecht des HERRN geboten hatte.</verse>
        <verse osisID='Josh.11.13'>DOch verbranten die kinder Jsrael keine Stedte die auff Hügeln stunden / sondern Hazor alleine verbrante Josua.</verse>
        <verse osisID='Josh.11.14'>Vnd allen Raub dieser Stedte vnd das Vieh teileten die kinder Jsrael vnter sich / Aber alle Menschen schlugen sie mit der scherffe des schwerts / bis sie die vertilgeten / vnd liessen nichts vberbleiben / das den odem hatte /</verse>
        <verse osisID='Josh.11.15'>Wie der HERR Mose seinem knecht / vnd Mose Josua geboten hatte / So thet Josua / das nicht feilet an allem das der HERR Mose geboten hatte. Deut. 7.</verse>
        <verse osisID='Josh.11.16'>ALso nam Josua alle dis Land ein auff dem Gebirge / vnd alles was gegen Mittag ligt / vnd alles land Gosen / vnd die gründe vnd felder / vnd das gebirge Jsrael mit seinen gründen /</verse>
        <verse osisID='Josh.11.17'>von dem gebirge an / das das Land hin auff gen Seir scheidet / bis gen BaalGad / in der breite des berges Libanon vnten am berge Hermon / Alle jre Könige gewan er / vnd schlug sie / vnd tödtet sie.</verse>
        <verse osisID='Josh.11.18'>Er streit aber eine lange zeit mit diesen Königen.</verse>
        <verse osisID='Josh.11.19'>ES war aber keine Stad / die sich mit frieden ergebe den kindern Jsrael (ausgenomen die Heuiter / die zu Gibeon woneten) sondern sie gewonnen sie alle mit streit.</verse>
        <verse osisID='Josh.11.20'>Vnd das geschach also von dem HERRN / das jr hertz verstockt würde / mit streit zu begegnen den kindern Jsrael / Auff das sie verbannet würden / vnd jnen keine gnade widerfüre / sondern vertilget würden / wie der HERR Mose geboten hatte. Josua. 9.</verse>
        <verse osisID='Josh.11.21'>ZV der zeit kam Josua vnd rottet aus die Enakim von dem Gebirge / von Hebron / von Debir / von Anab / von allem gebirge Juda / vnd von allem gebirge Jsrael / vnd verbannet sie mit jren Stedten.</verse>
        <verse osisID='Josh.11.22'>Vnd lies keinen Enakim vberbleiben im Lande der kinder Jsrael / on zu Gasa / zu Gath / zu Asdod / da blieben jr vber.</verse>
        <verse osisID='Josh.11.23'>ALso nam Josua alles Land ein / aller ding / wie der HERR zu Mose geredt hatte / vnd gab sie Jsrael zum Erbe / einem jglichen Stam sein teil / Vnd das Land höret auff zu kriegen.</verse>
      </chapter>
      <chapter osisID='Josh.12'>
        <verse osisID='Josh.12.1'>DJS sind die könige des Landes / die die kinder Jsrael schlugenAlij Die Josua schluge / vnd namen ir Land ein / jenseid des Jordans / gegen der Sonnen auffgang / von dem wasser bey Arnon an / bis an den berg Hermon / vnd das gantze gefilde gegen dem morgen.</verse>
        <verse osisID='Josh.12.2'>Sihon der könig der Amoriter / der zu Hesbon wonet / vnd herrschet von Aroer an die am vfer ligt des wassers bey Arnon / vnd mitten im wasser vnd vber das halbe Gilead / bis an das wasser Jabok / der die grentze ist der kinder Ammon /</verse>
        <verse osisID='Josh.12.3'>vnd vber das gefilde / bis an das meer Cinneroth gegen morgen / vnd bis an das meer im gefilde / nemlich / das Saltzmeer gegen morgen / des weges gen Beth Jesimoth / vnd von mittag vnten an den Bechen des gebirges Pisga. Num. 21.; Gen. 32.</verse>
        <verse osisID='Josh.12.4'>DAzu die grentze des königes Og zu Basan / der noch von den Risen vbrig war / vnd wonete zu Astaroth vnd Edrei /</verse>
        <verse osisID='Josh.12.5'>vnd herrschete vber den berg Hermon / vber Salcha / vnd vber gantz Basan / bis an die grentze Gesuri vnd Maachati / vnd des halben Gilead / welchs die grentze war Sihon des königes zu Hesbon.</verse>
        <verse osisID='Josh.12.6'>Mose der knecht des HERRN vnd die kinder Jsrael schlugen sie / Vnd Mose der knecht des HERRN gab sie einzunemen den Rubenitern / Gadditern / vnd dem halben stam Manasse.</verse>
        <verse osisID='Josh.12.7'>DJs sind die Könige des Lands die Josua schlug / vnd die kinder Jsrael / disseid des Jordans gegen dem abend / von BaalGad an / auff der breite des berges Libanon / bis an den Berg / der das Land hin auff gen Seir scheidet vnd das Josua den stemmen Jsrael einzunemen gab / Eim jglichen sein Teil /</verse>
        <verse osisID='Josh.12.8'>was auff den gebirgen / gründen / gefilden / an bechen / in der wüsten vnd gegen mittag war / die Hethiter / Amoriter / Cananiter / Pheresiter / Heuiter vnd Jebusiter.</verse>
        <verse osisID='Josh.12.9'>DEr könig zu Jeriho / der könig zu Ai / die zur seiten an BethEl ligt /</verse>
        <verse osisID='Josh.12.10'>der könig zu Jerusalem / der könig zu Hebron /</verse>
        <verse osisID='Josh.12.11'>der könig zu Jarmuth / der könig zu Lachis /</verse>
        <verse osisID='Josh.12.12'>der könig zu Eglon / der könig zu Geser /</verse>
        <verse osisID='Josh.12.13'>der könig zu Debir / der könig zu Geder /</verse>
        <verse osisID='Josh.12.14'>der könig zu Harma / der könig zu Arad /</verse>
        <verse osisID='Josh.12.15'>der könig zu Libna / der könig zu Adullam /</verse>
        <verse osisID='Josh.12.16'>der könig zu Makeda / der könig zu BethEl /</verse>
        <verse osisID='Josh.12.17'>der könig zu Thapuah / der könig zu Hepher /</verse>
        <verse osisID='Josh.12.18'>der könig zu Aphek / der könig zu Lasaron /</verse>
        <verse osisID='Josh.12.19'>der könig zu Madon / der könig zu Hazor /</verse>
        <verse osisID='Josh.12.20'>der könig zu Simron- Meron / der könig zu Achsaph /</verse>
        <verse osisID='Josh.12.21'>der könig zu Thaenach / der könig zu Megiddo /</verse>
        <verse osisID='Josh.12.22'>der könig zu Kedes / der könig zu Jakneam am Charmel /</verse>
        <verse osisID='Josh.12.23'>der könig zu NaphotDor / der könig der Heiden zu Gilgal /</verse>
        <verse osisID='Josh.12.24'>der könig zu Tirza / Das sind ein vnd dreissig könige.</verse>
      </chapter>
      <chapter osisID='Josh.13'>
        <verse osisID='Josh.13.1'>DA nu Josua alt war vnd wolbetaget / sprach der HERR zu jm / Du bist alt worden vnd wolbetaget / vnd des Lands ist noch fast viel vbrig einzunemen /</verse>
        <verse osisID='Josh.13.2'>nemlich / das gantze Galilea der Philister / vnd gantz Gessuri /</verse>
        <verse osisID='Josh.13.3'>von Sihor an / der fur Egypten fleust bis an die grentze Ekron gegen mitternacht / die den Cananitern zugerechnet wird / fünff Herrn der Philister / nemlich / der Gasiter / der Asdoditer / der Askloniter / der Gethiter / der Ekroniter vnd die Auiter.</verse>
        <verse osisID='Josh.13.4'>Von mittag an aber ist das gantz Land der Cananiter / vnd Meara der Zidonier bis gen Aphek / bis an die grentze der Amoriter.</verse>
        <verse osisID='Josh.13.5'>Da zu das Land der Gibliter / vnd der gantze Libanon / gegen der Sonnen auffgang / von BaalGad an / vnter dem berge Hermon / bis man kompt gen Hamath.</verse>
        <verse osisID='Josh.13.6'>Alle die auff dem Gebirge wonen / von Libanon an / bis an die Warmewasser / vnd alle Zidonier / Jch wil sie vertreiben fur den kindern Jsrael / Losse nu drumb sie aus zuteilen vnter Jsrael / wie ich dir geboten habe.</verse>
        <verse osisID='Josh.13.7'>SO teile nu dis Land zum Erbe vnter die neun Stemme / vnd vnter den halben stam Manasse.</verse>
        <verse osisID='Josh.13.8'>Denn die Rubeniter vnd Gadditer haben mit dem andern halben Manasse jr Erbteil empfangen / das jnen Mose gab jenseid dem Jordan gegen dem auffgang / wie jnen dasselb Mose der knecht des HERRN gegeben hat /</verse>
        <verse osisID='Josh.13.9'>von Aroer an / die am vfer des wassers bey Arnon ligt / vnd von der Stad mitten im wasser / vnd alle gegend Medba bis gen Dibon.</verse>
        <verse osisID='Josh.13.10'>Vnd alle stedte Sihon des königes der Amoriter / der zu Hesbon sas / bis an die grentze der kinder Ammon.</verse>
        <verse osisID='Josh.13.11'>Dazu Gilead vnd die grentze an Gessuri vnd Maachathi vnd den gantzen berg Hermon / vnd das gantze Basan / bis gen Salcha.</verse>
        <verse osisID='Josh.13.12'>Das gantze Reich Og zu Basan / der zu Astharoth vnd Edrej sas / welcher noch ein vberiger war von den Risen / Mose aber schlug sie vnd vertreib sie. Num. 32.; Deut. 3.; Josu. 1.; Josu. 18.</verse>
        <verse osisID='Josh.13.13'>DJe kinder Jsrael vertrieben aber die zu Gessur vnd zu Maachath nicht sondern es wonet beide Gessur vnd Maachath vnter den kindern Jsrael / bis auff diesen tag.</verse>
        <verse osisID='Josh.13.14'>Aber dem stam der Leuiten gab er kein Erbteil / Denn das Opffer des HERRN des Gottes Jsrael ist jr Erbteil / wie er jnen geredt hat. Num. 18.</verse>
        <verse osisID='Josh.13.15'>ALso gab Mose dem stam der kinder Ruben nach jren Geschlechten /</verse>
        <verse osisID='Josh.13.16'>Das jre Grentze waren / von Aroet die am vfer des wassers bey Arnon ligt / vnd die Stad mitten im wasser / mit allem eben felde / bis gen Medba.</verse>
        <verse osisID='Josh.13.17'>Hesbon vnd alle jre Stedte die im eben felde ligen / Dibon / BamothBaal / vnd BethBaalMeon.</verse>
        <verse osisID='Josh.13.18'>Jahza / Kedemoth / Mephaath.</verse>
        <verse osisID='Josh.13.19'>Kiriathaim / Sibma / Zereth-Sahar / auff dem gebirge im tal</verse>
        <verse osisID='Josh.13.20'>BethPeor / die Beche am Pisga / vnd Beth Jesimoth /</verse>
        <verse osisID='Josh.13.21'>vnd alle Stedte auff der eben. Vnd das gantze Reich Sihon des königs der Amoriter / der zu Hesbon sass / den Mose schlug / sampt den Fürsten Midian / Eui / Rekem / Zur / Hur / vnd Reba / die gewaltigen des königes Sihon / die im Lande woneten.</verse>
        <verse osisID='Josh.13.22'>Dazu Bileam den son Beor / den Weissager erwürgeten die kinder Jsrael mit dem schwert / sampt den erschlagenen.</verse>
        <verse osisID='Josh.13.23'>Vnd die grentze der kinder Ruben war der Jordan. Das ist das Erbteil der kinder Ruben vnter jren Geschlechten / Stedten vnd Dörffern. Num. 31.</verse>
        <verse osisID='Josh.13.24'>DEM stam der kinder Gad vnter jren Geschlechten gab Mose</verse>
        <verse osisID='Josh.13.25'>das jre Grentze waren Jaeser vnd alle Stedte in Gilead / vnd das halbe Land der kinder Ammon / bis gen Aroer / welche ligt fur Rabbah.</verse>
        <verse osisID='Josh.13.26'>Vnd von Hesbon bis gen RamathMizpe vnd Betonim / vnd von Mahanaim bis an die grentze Debir.</verse>
        <verse osisID='Josh.13.27'>Jm tal aber Betharam / Beth-Nimra / Sucoth vnd Zaphon / die vbrig war von dem Reich Sihon des königes zu Hesbon / das der Jordan die grentze war / bis ans ende des meers Cinnereth / disseid des Jordans gegen dem auffgang.</verse>
        <verse osisID='Josh.13.28'>Das ist das Erbteil der kinder Gad in jren Geschlechten / Stedten vnd Dörffern.</verse>
        <verse osisID='Josh.13.29'>DEm halben stam der kinder Manasse nach jren Geschlechten gab Mose /</verse>
        <verse osisID='Josh.13.30'>das jr Grentze waren von Mahanaim an / das gantze Basan / das gantze Reich Og des königes zu Basan / vnd alle flecken Jair die in Basan ligen / nemlich sechzig Stedte.</verse>
        <verse osisID='Josh.13.31'>Vnd das halbe Gilead / Astharoth / Edrei / die stedte des königreichs Ogs zu Basan / gab er den kindern Machir des sons Manasse das ist / der helfft der kinder Machir nach jren Geschlechten.</verse>
        <verse osisID='Josh.13.32'>DAs ist / das Mose ausgeteilet hat in dem gefilde Moab jenseid des Jordans fur Jeriho / gegen dem auffgang.</verse>
        <verse osisID='Josh.13.33'>Aber dem stam Leui gab Mose kein Erbteil / Denn der HERR der Gott Jsrael ist jr Erbteil / wie er jnen geredt hat.</verse>
      </chapter>
      <chapter osisID='Josh.14'>
        <verse osisID='Josh.14.1'>DJS ist aber / das die kinder Jsrael eingenomen haben im lande Canaan / das vnter sie ausgeteilet haben / der Priester Eleasar vnd Josua der son Nun / vnd die öbersten Veter vnter den Stemmen der kinder Jsrael /</verse>
        <verse osisID='Josh.14.2'>Sie teileten es aber durchs Los vnter sie / wie der HERR durch Mose geboten hatte zu geben den zehendhalben Stemmen.</verse>
        <verse osisID='Josh.14.3'>Denn den zweien vnd dem halben Stam / hatte Mose erbteil gegeben jenseid dem Jordan / Den Leuiten aber hatte er kein Erbteil vnter jnen gegeben /</verse>
        <verse osisID='Josh.14.4'>Denn der kinder Joseph worden zween stemme / Manasse vnd Ephraim / Darumb gaben sie den Leuiten kein teil im lande / sondern Stedte / drinnen zu wonen / vnd Vorstedte fur jr vieh vnd habe.</verse>
        <verse osisID='Josh.14.5'>Wie der HERR Mose geboten hatte / So theten die kinder Jsrael / vnd teileten das Land.</verse>
        <verse osisID='Josh.14.6'>DA tratten erzu die kinder Juda zu Josua zu Gilgal / vnd Caleb der son Jephunne der Kenisiter sprach zu jm / Du weissest / was der HERR zu Mose dem man Gottes sagete von meinen vnd deinen wegen in KadesBarnea.</verse>
        <verse osisID='Josh.14.7'>Jch war vierzig jar alt / das mich Mose der knecht des HERRN aussandte von KadesBarnea / das Land zuuerkundschaffen / vnd ich jm widersagt / nach meinem gewissen.</verse>
        <verse osisID='Josh.14.8'>Aber meine Brüder / die mit mir hinauff gegangen waren / machten dem Volck das hertz verzagt / Jch aber folgete dem HERRN meinem Gott trewlich.</verse>
        <verse osisID='Josh.14.9'>Da schwur Mose desselben tages / vnd sprach / Das Land / darauff du mit deinem fuss getretten hast / sol dein vnd deiner kinder Erbteil sein ewiglich / Darumb das du dem HERRN meinem Gott trewlich gefolget hast. Num. 14.</verse>
        <verse osisID='Josh.14.10'>VND nu sihe / der HERR hat mich leben lassen / wie er geredt hat. Es sind nu fünff vnd vierzig jar / das der HERR solchs zu Mose sagt / die Jsrael in der wüsten gewandelt hat / Vnd nu sihe / Jch bin heute fünff vnd achzig jar alt /</verse>
        <verse osisID='Josh.14.11'>vnd bin noch heutes tages so starck / als ich war des tages / da mich Mose aussandte / Wie meine krafft war dazumal / Also ist sie auch jtzt zu streiten / vnd aus vnd ein zugehen.</verse>
        <verse osisID='Josh.14.12'>So gib mir nu dis Gebirge / dauon der HERR geredt hat an jenem tage / denn du hast gehört am selben tage / Denn es wonen die Enakim droben / vnd sind grosse vnd feste Stedte / Ob der HERR mit mir sein wolt / das ich sie vertriebe / wie der HERR geredt hat. Eccl. 46.</verse>
        <verse osisID='Josh.14.13'>DA segenet jn Josua / vnd gab also Hebron Caleb dem son Jephunne zum Erbteil.</verse>
        <verse osisID='Josh.14.14'>Daher ward Hebron Calebs / des sons Jephunne des Kenisiters erbteil / bis auff diesen tag / darumb / das er dem HERRN dem Gott Jsrael trewlich gefolget hatte.</verse>
        <verse osisID='Josh.14.15'>Aber Hebron hies vorzeiten KiriathArbaVon solchem Arba heisst die Stad KiriathArba / das ist / Arbastad Wie wir Deudschen sagen / Karlstad / Arnstad etc.  / der ein grosser Mensch war vnter den Enakim / Vnd das Land hatte auffgehöret mit kriegen. Josua. 21.</verse>
      </chapter>
      <chapter osisID='Josh.15'>
        <verse osisID='Josh.15.1'>DAS los des stams der kinder Juda vnter jren Geschlechten / war die grentze Edom an der wüsten Zin / die gegen mittag stösst an der ecken der mittags Lender /</verse>
        <verse osisID='Josh.15.2'>Das jr mittags grentze waren von der ecken an dem Saltzmeer / das ist / von der zungen die gegen mittag werts gehet /</verse>
        <verse osisID='Josh.15.3'>Vnd kompt hinaus von dannen hinauff zu Akrabbim / vnd gehet durch Zin / vnd gehet aber hinauff von mittag werts gegen KadesBarnea / vnd gehet durch Hezron / vnd gehet hinauff gen Adar vnd lencket sich vmb Karkaa /</verse>
        <verse osisID='Josh.15.4'>vnd gehet durch Azmon / vnd kompt hinaus an den bach Egypti / das das ende der grentze das Meer wird / Das sey ewr grentze gegen Mittag. Num. 34.</verse>
        <verse osisID='Josh.15.5'>ABer die Morgen grentze ist von dem Saltzmeer an / bis an des Jordans ende. DJE grentze gegen Mitternacht ist von der zungen des Meers die am ort des Jordans ist /</verse>
        <verse osisID='Josh.15.6'>vnd gehet erauff gen BethHagla / vnd zeucht sich von mitternacht werts gen BethAraba / vnd kompt erauff zum stein Bohen des sons Ruben.</verse>
        <verse osisID='Josh.15.7'>Vnd gehet erauff gen Debir vom tal Achor / vnd von dem mitternachts ort / der gegen Gilgal sihet / welche ligt gegen vber zu Adumim hinauff / die vom mittag werts am wasser ligt / Darnach gehet sie zu dem wasser EnSemes / vnd kompt hinaus zum brun Rogel.</verse>
        <verse osisID='Josh.15.8'>Darnach gehet sie erauff zum tal des sons Hinnam / an der seiten her des Jebusiters / der von mittag werts wonet / das ist Jerusalem / vnd kompt erauff auff die spitze des berges / der fur dem tal Hinnam ligt von abend werts / welcher stösst an die ecke des tals Raphaim gegen mitternacht zu.</verse>
        <verse osisID='Josh.15.9'>Darnach kompt sie von desselben berges spitzen zu dem wasser brun Nephthoah / vnd kompt eraus zu den stedten des gebirges Ephron / vnd neiget sich gen Baala / das ist KiriathJearim.</verse>
        <verse osisID='Josh.15.10'>Vnd lencket sich erumb von Baala gegen dem abend zum gebirge Seir / vnd gehet an der seiten her des gebirges Jearim von mitternacht werts / das ist Chessalon / vnd kompt erab gen BethSemes / vnd gehet durch Thimna /</verse>
        <verse osisID='Josh.15.11'>Vnd bricht eraus an der seiten Ekron her gegen mitternacht werts / vnd zeucht sich gen Sichron / vnd gehet vber den berg Baala / vnd kompt eraus gen Jabneel / das jr letzts ist das Meer.</verse>
        <verse osisID='Josh.15.12'>DJE grentze aber gegen Abend ist das grosse Meer / Das ist die grentze der kinder Juda vmbher in jren Geschlechten.</verse>
        <verse osisID='Josh.15.13'>CAleb aber dem son Jephunne ward sein Teil gegeben vnter den kindern Juda / nach dem der HERR Josua befalh / nemlich / die KiriathArba / des vaters Enak / das ist Hebron.</verse>
        <verse osisID='Josh.15.14'>Vnd Caleb vertreib von dannen die drey söne Enak / Sesai / Ahiman / vnd Thalmai / geboren von Enak.</verse>
        <verse osisID='Josh.15.15'>Vnd zoch von dannen hinauff zu den einwonern Debir / Debir aber hies vorzeiten KiriathSepher.</verse>
        <verse osisID='Josh.15.16'>Vnd Caleb sprach / Wer KiriathSepher schlegt vnd gewinnet / dem wil ich meine tochter Achsa zum weibe geben.</verse>
        <verse osisID='Josh.15.17'>Da gewan sie Athniel der son Kenas des Bruders Caleb / Vnd er gab jm seine tochter Achsa zum weibe. Jud. 1.</verse>
        <verse osisID='Josh.15.18'>VND es begab sich da sie einzoch / ward jr geraten einen Acker zu foddern von jrem Vater / vnd sie fiel vom Esel. Da sprach Caleb zu jr / Was ist dir?</verse>
        <verse osisID='Josh.15.19'>Sie sprach / Gib mir einen Segen / denn du hast mir ein mittags Land gegeben / Gib mir auch Wasserquelle / Da gab er jr quelle oben vnd vnten.</verse>
        <verse osisID='Josh.15.20'>Dis ist das Erbteil des stams der kinder Juda vnter jren Geschlechten.</verse>
        <verse osisID='Josh.15.21'>VND die stedte des stams der kinder Juda / von einer ecken zu der andern / an der grentze der Edomiter gegen mittag / waren diese / Kapzeel / Eder / Jagur /</verse>
        <verse osisID='Josh.15.22'>Kina / Dimona / AdAda /</verse>
        <verse osisID='Josh.15.23'>Kedes / Hazor / Jthnan /</verse>
        <verse osisID='Josh.15.24'>Siph / Telem / Bealoth /</verse>
        <verse osisID='Josh.15.25'>HazorHadata / Kirioth Hezron / das ist / Hazor.</verse>
        <verse osisID='Josh.15.26'>Amam / Sema / Molada /</verse>
        <verse osisID='Josh.15.27'>HazarGadda / Hesinon / BethPalet /</verse>
        <verse osisID='Josh.15.28'>HazarSual / BeerSeba / Bis iothJa /</verse>
        <verse osisID='Josh.15.29'>Baela / Jijm / Azem /</verse>
        <verse osisID='Josh.15.30'>Eldolad / Chesil / Harma /</verse>
        <verse osisID='Josh.15.31'>Ziklag / Madmanna / SanSanna /</verse>
        <verse osisID='Josh.15.32'>Lebaoth / Silhim / Ain / Rimon / Das sind neun vnd zwenzig Stedte vnd jre dörffer.</verse>
        <verse osisID='Josh.15.33'>JN den Gründen aber war / Esthaol / Zarea / Asna /</verse>
        <verse osisID='Josh.15.34'>Sanoah / EnGanim Thapuah / Enam /</verse>
        <verse osisID='Josh.15.35'>Jarmuth / Adullam / Socho / Aseka /</verse>
        <verse osisID='Josh.15.36'>Saeraim / Adithaim Gedera / Giderothaim / Das sind vierzehen Stedte vnd jre dörffer.</verse>
        <verse osisID='Josh.15.37'>ZEnan / Hadasa / MigdalGad /</verse>
        <verse osisID='Josh.15.38'>Dilean / Mizpe / Jakthiel /</verse>
        <verse osisID='Josh.15.39'>Lachis / Bazekath / Eglon /</verse>
        <verse osisID='Josh.15.40'>Chabon / Lahmam / Cithlis /</verse>
        <verse osisID='Josh.15.41'>Gederoth / Beth- Dagon / Naema / Makeda / Das sind sechzehen Stedte vnd jre dörffer.</verse>
        <verse osisID='Josh.15.42'>LJbna / Ether / Asan /</verse>
        <verse osisID='Josh.15.43'>Jephthah / Asna / Nezib /</verse>
        <verse osisID='Josh.15.44'>Regila / Achsib / Maresa / Das sind neun stedte vnd jre dörffer.</verse>
        <verse osisID='Josh.15.45'>Ekron mit jren töchtern vnd dörffern.</verse>
        <verse osisID='Josh.15.46'>Von Ekron vnd ans Meer / alles was an Asdod langet vnd jre dörffer.</verse>
        <verse osisID='Josh.15.47'>Asdod mit jren töchtern vnd dörffern. Gasa mir jren töchtern vnd dörffern / bis an das wasser Egypti / vnd das grosse meer ist seine grentze.</verse>
        <verse osisID='Josh.15.48'>AVff dem Gebirge aber war Samir / Jathir / Socho /</verse>
        <verse osisID='Josh.15.49'>Danna / KiriathSanna / das ist Debir /</verse>
        <verse osisID='Josh.15.50'>Anab / Esthemo / Anim /</verse>
        <verse osisID='Josh.15.51'>Gosen / Holon / Gilo / Das sind eilff Stedte vnd jre dörffer.</verse>
        <verse osisID='Josh.15.52'>ARab / Duma / Esean /</verse>
        <verse osisID='Josh.15.53'>Janum / BethThapuah / Apheka /</verse>
        <verse osisID='Josh.15.54'>Humta / KiriathArba / das ist / Hebron / Zior / Das sind neun stedte vnd jre dörffer.</verse>
        <verse osisID='Josh.15.55'>Maon / Carmel / Siph / Juta /</verse>
        <verse osisID='Josh.15.56'>Jesreel / Jakdeam / Sanoah /</verse>
        <verse osisID='Josh.15.57'>Kain / Gibea / Thimna / Das sind zehen stedte vnd jre dörffer.</verse>
        <verse osisID='Josh.15.58'>Halhul / Bethzur / Gedor /</verse>
        <verse osisID='Josh.15.59'>Maarath / BethAnoth / Elthekon / Das sind sechs Stedte vnd jre dörffer</verse>
        <verse osisID='Josh.15.60'>KiriathBaal das ist KiriathJearim / Harabba / zwo Stedte vnd jre dörffer.</verse>
        <verse osisID='Josh.15.61'>JN der wüsten aber war BethAraba / Middin / Sechacha /</verse>
        <verse osisID='Josh.15.62'>Nibsan vnd die Saltzstad / vnd Engeddi / Das sind sechs Stedte vnd jre dörffer.</verse>
        <verse osisID='Josh.15.63'>DJe Jebusiter aber woneten zu Jerusalem / vnd die kinder Juda kundten sie nicht vertreibenDauid hats ernach vertrieben. 2. Sam. 5. / Also blieben die Jebusiter mit den kindern Juda zu Jerusalem bis auff diesen tag. 2. Reg. 5.</verse>
      </chapter>
      <chapter osisID='Josh.16'>
        <verse osisID='Josh.16.1'>VND das Los fiel den kindern Joseph vom Jordan gegen Jeriho / bis zum wasser bey Jeriho vom auffgang werts / vnd die wüsten die er auffgehet von Jeriho durch das gebirge BethEl</verse>
        <verse osisID='Josh.16.2'>vnd kompt von BethEl eraus gen Lus / vnd gehet durch die grentze ArchiAtharoth /</verse>
        <verse osisID='Josh.16.3'>Vnd zeucht sich ernider gegen abend werts zu der grentze Japhleti / bis an die grentze des nidern BethHoron / vnd bis gen Gaser / vnd das ende ist am meer /</verse>
        <verse osisID='Josh.16.4'>Das haben zum Erbteil genomen die kinder Joseph / Manasse vnd Ephraim.</verse>
        <verse osisID='Josh.16.5'>DJE grentze der kinder Ephraim vnter jren Geschlechten jres Erbteils von auffgang werts / war AtarothAdar bis gen öbern BethHoron /</verse>
        <verse osisID='Josh.16.6'>vnd gehet aus gegen abend bey Michmethath / die gegen mitternacht ligt / daselbs lenckt sie sich erumb gegen dem auffgang der stad ThaenathSilo / vnd gehet dadurch vom auffgang werts gen Janoha.</verse>
        <verse osisID='Josh.16.7'>Vnd kompt erab von Janoha gen Ataroth vnd Naaratha / vnd stösset an Jeriho / vnd gehet aus am Jordan.</verse>
        <verse osisID='Josh.16.8'>Von Thapuah gehet sie gegen abend werts gen NahalKana / vnd jr ende ist am Meer. DAS ist das Erbteil des Stams der kinder Ephraim vnter jren Geschlechten.</verse>
        <verse osisID='Josh.16.9'>Vnd alle Grenzstedte / sampt jren dörffern der kinder Ephraim / waren gemenget vnter dem Erbteil der kinder Manasse.</verse>
        <verse osisID='Josh.16.10'>Vnd sie vertrieben die Cananiter nicht / die zu Gaser woneten / Also blieben die Cananiter vnter Ephraim / bis auff diesen tag / vnd wurden zinsbar.</verse>
      </chapter>
      <chapter osisID='Josh.17'>
        <verse osisID='Josh.17.1'>VND das Los fiel dem stam Manasse / Denn er ist Josephs erster Son / vnd fiel auff Machir den ersten son Manasse den vater Gilead / Denn er war ein streitbar Man / darumb ward jm Gilead vnd Basan.</verse>
        <verse osisID='Josh.17.2'>Den andern kindern aber Manasse vnter jren Geschlechten fiel es auch / nemlich den kindern Abieser / den kindern Helek / den kindern Asriel / den kindern Sechem / den kindern Hepher / vnd den kindern Semida / Das sind die kinder Manasse des sons Joseph / Mansbilder vnter jren Geschlechten. Num. 26.</verse>
        <verse osisID='Josh.17.3'>ABer Zelaphehad der son Hepher / des sons Gilead / des sons Machir / des sons Manasse / hatte keine Söne / sondern Töchter / vnd jr namen sind diese / Mahala / Noa / Hagla / Milca / Tirza.</verse>
        <verse osisID='Josh.17.4'>Vnd tratten fur den Priester Eleasar vnd fur Josua den son Nun / vnd fur die Obersten / vnd sprachen / Der HERR hat Mose geboten / das er vns sol Erbteil geben vnter vnsern Brüdern. Vnd man gab jnen Erbteil vnter den brüdern jres Vaters / nach dem befelh des HERRN. Num. 27.; Num. 36.</verse>
        <verse osisID='Josh.17.5'>ES fielen aber auff Manasse zehen schnüre ausser dem lande Gilead vnd Basan / das jenseid dem Jordan ligt.</verse>
        <verse osisID='Josh.17.6'>Denn die Töchter Manasse namen Erbteil vnter seinen Sönen / vnd das land Gilead ward den andern kindern Manasse.</verse>
        <verse osisID='Josh.17.7'>VND die grentze Manasse war von Asser an gen Michmethath / die fur Sechem ligt / vnd langet zur rechten an die von EnThapuah /</verse>
        <verse osisID='Josh.17.8'>Denn das land Thapuah ward Manasse / vnd ist die grentze Manasse an die kinder Ephraim.</verse>
        <verse osisID='Josh.17.9'>Darnach kompt sie erab gen NahalKana / gegen Mittag werts / zun Bachstedten / die Ephraims sind vnter den stedten Manasse. Aber von Mitternacht ist die grentze Manasse am bach / vnd endet sich am Meer /</verse>
        <verse osisID='Josh.17.10'>Dem Ephraim gegen mittag / vnd dem Manasse gegen mitternacht / vnd das Meer ist seine grentze / Vnd sol stossen an Asser von mitternacht / vnd an Jsaschar von morgen.</verse>
        <verse osisID='Josh.17.11'>SO hatte nu Manasse vnter Jsaschar vnd Asser / BethSean vnd jre töchter / Jeblaam vnd jre töchter / vnd die zu Dor vnd jre töchter / vnd die zu EnDor vnd jre töchter / vnd die zu Taanach vnd jre töchter / vnd die zu Megiddo vnd jre töchter / vnd das dritte teil Napheth.</verse>
        <verse osisID='Josh.17.12'>Vnd die kinder Manasse kundten diese Stedte nicht einnemen / sondern die Cananiter fiengen an zu wonen in dem selbigen Lande.</verse>
        <verse osisID='Josh.17.13'>Da aber die kinder Jsrael mechtig worden / machten sie die Cananiter zinsbar / vnd vertrieben sie nicht.</verse>
        <verse osisID='Josh.17.14'>DA redeten die kinder Joseph mit Josua / vnd sprachen / Warumb hastu mir nur ein Los vnd eine schnur des Erbteils gegeben? vnd ich bin doch ein gros Volck / wie mich der HERR so gesegenet hat?</verse>
        <verse osisID='Josh.17.15'>Da sprach Josua zu jnen / Weil du ein gros Volck bist / so gehe hinauff in den wald / vnd hawe vmb daselbs im Lande der Pheresiter vnd Risen / weil dir das gebirge Ephraim zu enge ist.</verse>
        <verse osisID='Josh.17.16'>DA sprachen die kinder Joseph / Das Gebirge werden wir nicht erlangen / Denn es sind eisern Wagen bey allen Cananitern / die im tal des Landes wonen / bey welchen ligt BethSean vnd jre töchter / vnd Jesreel im tal.</verse>
        <verse osisID='Josh.17.17'>Josua sprach zum hause Joseph / zu Ephraim vnd Manasse / Du bist ein gros Volck / vnd weil du so gros bist / mustu nicht ein Los haben /</verse>
        <verse osisID='Josh.17.18'>sondern das Gebirge sol dein sein / da der wald ist / den hawe vmb / So wird er deines Los ende sein / wenn du die Cananiter vertreibst / die eisern Wagen haben / vnd mechtig sind.</verse>
      </chapter>
      <chapter osisID='Josh.18'>
        <verse osisID='Josh.18.1'>VND es versamlet sich die gantze Gemeine der kinder Jsrael gen Silo / vnd richten daselbs auff die Hütten des Stiffts / vnd das Land war jnen vnterworffen.</verse>
        <verse osisID='Josh.18.2'>Vnd waren noch sieben Stemme der kinder Jsrael / denen sie jr Erbteil nicht ausgeteilet hatten.</verse>
        <verse osisID='Josh.18.3'>Vnd Josua sprach zu den kindern Jsrael / Wie lange seid jr so lass das jr nicht hingehet das Land ein zu nemen / das euch der HERR ewr Gott gegeben hat?</verse>
        <verse osisID='Josh.18.4'>Schafft euch aus jglichem stam drey Menner / das ich sie sende / vnd sie sich auffmachen / vnd durchs Land gehen / vnd beschreibens nach jren Erbteilen / vnd komen zu mir.</verse>
        <verse osisID='Josh.18.5'>TEilet das Land in sieben teil / Juda sol bleiben auff seiner grentze von mittag her / vnd das haus Joseph sol bleiben auff seiner grentze von mitternacht her.</verse>
        <verse osisID='Josh.18.6'>Jr aber beschreibt das Land der sieben Teil / vnd bringet sie zu mir hie her / So wil ich euch das Los werffen fur dem HERRN vnserm Gott.</verse>
        <verse osisID='Josh.18.7'>Denn die Leuiten haben kein Teil vnter euch / Sondern das Priesterthum des HERRN ist jr Erbteil. Gad aber vnd Ruben / vnd der halbe stam Manasse / haben jr Teil genomen jenseid dem Jordan / gegen dem morgen / das jnen Mose der knecht des HERRN gegeben hat. Num. 3.; Deut. 18.</verse>
        <verse osisID='Josh.18.8'>DA machten sich die Menner auff / das sie hin giengen / Vnd Josua gebot jnen / das sie hin wolten gehen das Land zu beschreiben / vnd sprach / Gehet hin vnd durchwandelt das Land / vnd beschreibt es / Vnd kompt wider zu mir / das ich euch hie das Los werffe fur dem HERRN zu Silo.</verse>
        <verse osisID='Josh.18.9'>Also giengen die Menner hin / vnd durchzogen das Land / vnd beschriebens auff einen Brieue / nach den stedten / in sieben Teil / vnd kamen zu Josua ins Lager gen Silo.</verse>
        <verse osisID='Josh.18.10'>Da warff Josua das Los vber sie zu Silo fur dem HERRN / vnd teilet daselbs das Land aus vnter die kinder Jsrael / einem jglichen sein Teil.</verse>
        <verse osisID='Josh.18.11'>VND das Los des stams der kinder BenJamin fiel nach jren Geschlechten / vnd die grentze jres Los gieng aus zwisschen den kindern Juda vnd den kindern Joseph.</verse>
        <verse osisID='Josh.18.12'>Vnd jre Grentze war an der ecken gegen mitternacht vom Jordan an / vnd gehet erauff an der seiten Jeriho / von mitternacht werts / vnd kompt auffs Gebirge gegen abend werts / vnd gehet aus an der wüsten BethAauen.</verse>
        <verse osisID='Josh.18.13'>Vnd gehet von dannen gen Lus / an der seiten her an Lus gegen mittag werts / das ist / Bethel / vnd kompt hin ab gen AtarothAdar an dem berge / der vom mittag ligt an dem nidern BethHoron.</verse>
        <verse osisID='Josh.18.14'>Darnach neiget sie sich vnd lencket sich vmb zur ecken des abends gegen mittag von dem berge / der fur BethHoron gegen mittag werts ligt / vnd endet sich an KiriathBaal / das ist KiriathJearim / die stad der kinder Juda / Das ist die ecke gegen abend.</verse>
        <verse osisID='Josh.18.15'>ABer die ecke gegen mittag ist von KiriathJearim an / vnd gehet aus gegen abend / vnd kompt hin aus zum Wasserbrunnen Nephthoah.</verse>
        <verse osisID='Josh.18.16'>Vnd gehet erab an des berges ande / der fur dem tal des sons Hinnam ligt / welchs im grunde Raphaim gegen mitternacht ligt / vnd gehet erab durchs tal Hinnam / an der seiten der Jebusiter am mittage / vnd kompt hinab zum brun Rogel /</verse>
        <verse osisID='Josh.18.17'>Vnd zeucht sich von mitternacht werts / vnd kompt hinaus gen EnSemes / vnd kompt hinaus zu den hauffen die gegen Adumim hin auff ligen / vnd kompt erab zum stein Bohen des sons Ruben.</verse>
        <verse osisID='Josh.18.18'>Vnd gehet zur seiten hin neben dem gefilde / das gegen mitternacht ligt / vnd kompt hinab auffs gefilde.</verse>
        <verse osisID='Josh.18.19'>Vnd gehet an der seiten BethHagla / die gegen mitternacht ligt / vnd ist sein ende an der zunge des Saltzmeers / gegen mitternacht an dem ort des Jordans gegen mittag / Das ist die mittags grentze.</verse>
        <verse osisID='Josh.18.20'>ABer die ecke gegen morgen sol der Jordan enden / Das ist das Erbteil der Kinder BenJamin in jren grentzen vmbher / vnter jren Geschlechten.</verse>
        <verse osisID='Josh.18.21'>DJe Stedte aber des stams der kinder BenJamin vnter jren Geschlechten sind diese / Jeriho / BethHagla / EmekKeziz /</verse>
        <verse osisID='Josh.18.22'>BethAraba / Zemaraim / BethEl /</verse>
        <verse osisID='Josh.18.23'>Auim / Hapara / Ophra /</verse>
        <verse osisID='Josh.18.24'>CapharAmonai / Aphni / Gaba / Das sind zwelff Stedte vnd jre Dörffer.</verse>
        <verse osisID='Josh.18.25'>Gibeon / Rama / Beeroth /</verse>
        <verse osisID='Josh.18.26'>Mizpe / Caphira / Moza /</verse>
        <verse osisID='Josh.18.27'>Rekem / Jerpeel / Thareala /</verse>
        <verse osisID='Josh.18.28'>Zela / Eleph / vnd die Jebusiter / das ist Jerusalem / Gibeath / Kiriath / vierzehen Stedte vnd jre Dörffer / Das ist das Erbteil der kinder BenJamin in jren Geschlechten.</verse>
      </chapter>
      <chapter osisID='Josh.19'>
        <verse osisID='Josh.19.1'>DArnach fiel das ander Los des stams der kinder Simeon / nach jren Geschlechten / vnd jr Erbteil war vnter dem erbteil der kinder Juda.</verse>
        <verse osisID='Josh.19.2'>Vnd es ward jnen zum Erbteil / BeerSeba / Seba / Molada /</verse>
        <verse osisID='Josh.19.3'>HazarSual / Bala / Azem /</verse>
        <verse osisID='Josh.19.4'>ElTholad / Bethul / Harma /</verse>
        <verse osisID='Josh.19.5'>Ziklag / BethMarcaboth / HazarSussa /</verse>
        <verse osisID='Josh.19.6'>BethLebaoth / Saruhen / Das sind dreyzehen Stedte vnd jre dörffer.</verse>
        <verse osisID='Josh.19.7'>Ain / Rimon / Ether / Asan / Das sind vier Stedte vnd jre dörffer.</verse>
        <verse osisID='Josh.19.8'>Dazu alle dörffer / die vmb diese Stedte ligen / bis gen BaalathBeerRamath gegen mittag. Das ist das erbteil des stams der kinder Simeon in jren Geschlechten /</verse>
        <verse osisID='Josh.19.9'>Denn der kinder Simeon erbteil ist vnter der schnur / der kinder Juda / Weil das erbteil der kinder Juda jnen zu gros war / darumb erbeten die kinder Simeon vnter jrem Erbteil.</verse>
        <verse osisID='Josh.19.10'>DAS dritte Los fiel auff die kinder Sebulon nach jren Geschlechten / Vnd die grentze jres erbteils war bis gen Sarid /</verse>
        <verse osisID='Josh.19.11'>Vnd gehet hinauff zum Abend werts / gen Mareala / vnd stösset an Dabaseth / vnd stösset an den bach der fur Jakneam fleusst.</verse>
        <verse osisID='Josh.19.12'>Vnd wendet sich von Sarid gegen der Sonnen auffgang / bis an die grentze CislothThabor / vnd kompt hinaus gen Dabrath / vnd langet hinauff gen Japhia.</verse>
        <verse osisID='Josh.19.13'>Vnd von dannen gehet sie gegen dem auffgang durch Githa / Hepher / Jtha / Kazin / vnd kompt hinaus gen Rimon Mithoar vnd Nea.</verse>
        <verse osisID='Josh.19.14'>Vnd lencket sich rumb von mitternacht gen Nathon / vnd endet sich im tal JaphthahEl /</verse>
        <verse osisID='Josh.19.15'>Katath / Nahalal / Simron / Jedeala vnd BethLehem / Das sind zwelff Stedte vnd jre dörffer.</verse>
        <verse osisID='Josh.19.16'>Das ist das Erbteil der kinder Sebulon in jren Geschlechten / das sind jre Stedte vnd dörffer.</verse>
        <verse osisID='Josh.19.17'>DAS vierde Los fiel auff die kinder Jsaschar / nach jren Geschlechten /</verse>
        <verse osisID='Josh.19.18'>Vnd jre grentze war / Jesreel / Chesulloth / Sunem /</verse>
        <verse osisID='Josh.19.19'>Hapharaim / Sion / Anaharath /</verse>
        <verse osisID='Josh.19.20'>Rabith / Kiseon / Abez /</verse>
        <verse osisID='Josh.19.21'>Remeth / EnGannem / Enhada / BethPazez.</verse>
        <verse osisID='Josh.19.22'>Vnd stösset an Thabor / Sahazima / BethSemes / vnd jr ende ist am Jordan / Sechzehen Stedte vnd jre dörffer.</verse>
        <verse osisID='Josh.19.23'>Das ist das Erbteil des stams der kinder Jsaschar in jren Geschlechten / Stedten vnd dörffern.</verse>
        <verse osisID='Josh.19.24'>DAS fünffte Los fiel auff den stam der kinder Asser / nach jren Geschlechten /</verse>
        <verse osisID='Josh.19.25'>Vnd jre grentze war Helkath / Hali / Beten / Achsaph /</verse>
        <verse osisID='Josh.19.26'>AlaMelech / Amead / Miseal. Vnd stösset an den Carmel am Meer / vnd an SihorLibnath /</verse>
        <verse osisID='Josh.19.27'>vnd wendet sich gegen der Sonnen auffgang / gen BethDagon / vnd stösset an Sebulon / vnd an das tal JephthahEl an die mitternacht / BethEmek / Negiel / vnd kompt hinaus zu Cabul zur lincken /</verse>
        <verse osisID='Josh.19.28'>Ebron / Rebob / Hamon / Kana / bis an gros Zidon.</verse>
        <verse osisID='Josh.19.29'>Vnd wendet sich gen Rama / bis zu der festen Stad Zor / Vnd wendet sich gen Hossa / vnd endet sich am Meer / der schnur nach gen Achsib /</verse>
        <verse osisID='Josh.19.30'>Vma / Aphek / Rehob / Zwo vnd zwenzig Stedte vnd jre dörffer.</verse>
        <verse osisID='Josh.19.31'>Das ist das erbteil des stams der kinder Asser in jren Geschlechten / Stedten vnd dörffern.</verse>
        <verse osisID='Josh.19.32'>DAS sechste Los fiel auff die kinder Naphthali / in jren Geschlechten /</verse>
        <verse osisID='Josh.19.33'>Vnd jre grentze waren von Heleph / Elon / durch Zaenannim / Adami-Nekeb / JabneEl / bis gen Lakum / vnd endet sich am Jordan.</verse>
        <verse osisID='Josh.19.34'>Vnd wendet sich zum abend gen AsnothThabor / vnd kompt von dannen hinaus gen Hukok / Vnd stösset an Sebulon gegen Mittag / vnd an Asser gegen Abend / vnd an Juda am Jordan gegen der Sonnen auffgang /</verse>
        <verse osisID='Josh.19.35'>Vnd hat feste stedte / Zidim / Zer / Hamath / Rakath / Chinnareth /</verse>
        <verse osisID='Josh.19.36'>Adama / Rama / Hazor /</verse>
        <verse osisID='Josh.19.37'>Kedes / Edrei / EnHazor /</verse>
        <verse osisID='Josh.19.38'>Jereon / MigdalEl / Harem / BethAnath / BethSames / Neunzehen Stedte vnd jre dörffer.</verse>
        <verse osisID='Josh.19.39'>Das ist das Erbteil des Stams der kinder Naphthali / in jren Geschlechten / Stedten vnd dörffern.</verse>
        <verse osisID='Josh.19.40'>DAS siebende Los fiel auff den stam der kinder Dan / nach jren Geschlechten /</verse>
        <verse osisID='Josh.19.41'>Vnd die grentze jrs erbteils waren / Zarea / Esthaol / Jrsames /</verse>
        <verse osisID='Josh.19.42'>Saelabin / Aialon / Jethla /</verse>
        <verse osisID='Josh.19.43'>Elon / Thimnatha / Ekron /</verse>
        <verse osisID='Josh.19.44'>Eltheke / Gibethon / Baalath /</verse>
        <verse osisID='Josh.19.45'>Jehud / BneBarak / GathRimon /</verse>
        <verse osisID='Josh.19.46'>MeJarkon / Rakon / mit den grentzen neben Japho /</verse>
        <verse osisID='Josh.19.47'>Vnd an denselben endet sich die grentze der kinder Dan. Vnd die kinder Dan zogen hinauff vnd stritten wider Lesem / vnd gewonnen vnd schlugen sie mit der scherffe des Schwerts / vnd namen sie ein / vnd woneten drinnen / vnd nenneten sie Dan / nach jres Vaters namen.</verse>
        <verse osisID='Josh.19.48'>Das ist das Erbteil des stams der kinder Dan / in jren Geschlechten / Stedten vnd dörffern.</verse>
        <verse osisID='Josh.19.49'>VND da sie das Land gar ausgeteilet hatten mit seinen Grentzen / gaben die kinder Jsrael Josua dem son Nun ein Erbteil vnter jnen /</verse>
        <verse osisID='Josh.19.50'>vnd gaben jm nach dem befelh des HERRN die Stad / die er foddert / nemlich ThimnathSerah / auff dem gebirge Ephraim. Da bawete er die Stad / vnd wonet drinnen.</verse>
        <verse osisID='Josh.19.51'>DAS sind die Erbteil / die Eleasar der Priester / vnd Josua der son Nun / vnd die Obersten der veter vnter den Geschlechten / durchs Los den kindern Jsrael austeileten zu Silo fur dem HERRN / fur der thür der Hütten des Stiffts / vnd volendeten also das austeilen des Lands.</verse>
      </chapter>
      <chapter osisID='Josh.20'>
        <verse osisID='Josh.20.1'>VND der HERR redet mit Josua / vnd sprach</verse>
        <verse osisID='Josh.20.2'>Sage den kindern Jsrael / Gebt vnter euch Freistedte / dauon ich durch Mose euch gesagt habe /</verse>
        <verse osisID='Josh.20.3'>Dahin fliehen möge ein Todschleger / der eine Seele vnuersehens vnd vnwissend schlegt / das sie vnter euch frey seien fur dem Blutrecher.</verse>
        <verse osisID='Josh.20.4'>Vnd der da fleucht zu der Stedte eine / sol stehen aussen fur der Stadthor / vnd fur den Eltesten der stad seine sache ansagen / So sollen sie jn zu sich in die stad nemen / vnd jm raum geben / das er bey jnen wone. Num. 35.; Deut. 19.</verse>
        <verse osisID='Josh.20.5'>VND wenn der Blutrecher jm nachiaget / Sollen sie den Todschleger nicht in seine hende vbergeben / weil er vnwissend seinen Nehesten geschlagen hat / vnd ist jm zuuor nicht feind gewesen.</verse>
        <verse osisID='Josh.20.6'>So sol er in der Stad wonen / bis das er stehe fur der Gemeine fur gericht / bis das der Hohepriester sterbe / der zur selben zeit sein wird / Als denn sol der Todschleger wider komen in seine Stad / vnd in sein Haus / zur stad / dauon er geflohen ist.</verse>
        <verse osisID='Josh.20.7'>DA heiligeten sie Kedes in Galilea auff dem gebirge Naphthali / vnd Sechem auff dem gebirge Ephraim / vnd KiriathArba / das ist Hebron / auff dem gebirge Juda.</verse>
        <verse osisID='Josh.20.8'>Vnd jenseid des Jordans da Jeriho ligt gegen dem auffgang / gaben sie Bezer in der wüsten auff der ebene aus dem stam Ruben / vnd Ramoth in Gilead aus dem stam Gad / vnd Golan in Basan aus dem stam Manasse.</verse>
        <verse osisID='Josh.20.9'>Das waren die Stedte bestimpt allen kindern Jsrael / vnd den Frembdlingen die vnter jnen woneten / das dahin fliehe / wer eine Seele vnuersehens schlegt / Das er nicht sterbe durch den Blutrecher / bis das er fur der Gemeine gestanden sey.</verse>
      </chapter>
      <chapter osisID='Josh.21'>
        <verse osisID='Josh.21.1'>DA tratten erzu die öbersten Veter vnter den Leuiten / zu dem Priester Eleasar vnd Josua dem son Nun / vnd zu den öbersten Vetern vnter den Stemmen der kinder Jsrael /</verse>
        <verse osisID='Josh.21.2'>vnd redten mit jnen zu Silo im lande Canaan / vnd sprachen. Der HERR hat geboten durch Mose / das man vns Stedte geben solle zu wonen / vnd derselben Vorstedte zu vnserm vieh.</verse>
        <verse osisID='Josh.21.3'>Da gaben die kinder Jsrael den Leuiten von jren Erbteilen / nach dem befelh des HERRN / diese Stedte vnd jre Vorstedte. Num. 35.</verse>
        <verse osisID='Josh.21.4'>VNd das Los fiel auff das geschlechte der Kahathiter / vnd wurden den kindern Aaron des Priesters aus den Leuiten / durchs Los dreizehen Stedte / von dem stam Juda / von dem stam Simeon / vnd von dem stam BenJamin.</verse>
        <verse osisID='Josh.21.5'>Den andern kindern aber Kahath desselben Geschlechts / wurden durchs Los zehen Stedte von dem stam Ephraim / von dem stam Dan / vnd von dem halben stam Manasse.</verse>
        <verse osisID='Josh.21.6'>ABer den kindern Gerson desselben Geschlechts / wurden durchs Los dreizehen Stedte / von dem stam Jsaschar / von dem stam Asser / vnd von dem stam Naphthali / vnd von dem halben stam Manasse zu Basan.</verse>
        <verse osisID='Josh.21.7'>DEn kindern Merari / jrs Geschlechts / wurden zwelff Stedte / von dem stam Ruben / von dem stam Gad / vnd von dem stam Sebulon.</verse>
        <verse osisID='Josh.21.8'>ALso gaben die kinder Jsrael den Leuiten durchs Los diese Stedte vnd jre Vorstedte / wie der HERR durch Mose geboten hatte.</verse>
        <verse osisID='Josh.21.9'>Von dem stam der kinder Juda / vnd von dem stam der kinder Simeon / gaben sie diese Stedte / die sie mit jren namen nenneten /</verse>
        <verse osisID='Josh.21.10'>den kindern Aaron des geschlechts der Kahathiter / aus den kindern Leui / denn das erste Los war jr.</verse>
        <verse osisID='Josh.21.11'>So gaben sie jnen nu KiriathArba / die des vaters Enak war / das ist Hebron auff dem gebirge Juda / vnd jre Vorstedte vmb sie her.</verse>
        <verse osisID='Josh.21.12'>Aber den acker der Stad vnd jr dörffer gaben sie Caleb dem son Jephunne / zu seinem Erbe. Josu. 14.; Josu. 15.</verse>
        <verse osisID='Josh.21.13'>ALso gaben sie den kindern Aaron des Priesters / die Freistad / der Todschleger / Hebron vnd jre vorstedte / Libna vnd jre vorstedte /</verse>
        <verse osisID='Josh.21.14'>Jathir vnd jr vorstedte / Esthmoa vnd jr vorstedte /</verse>
        <verse osisID='Josh.21.15'>Holon vnd jr vorstedte / Debir vnd jr vorstedte /</verse>
        <verse osisID='Josh.21.16'>Ain vnd jr vorstedt / Juta vnd jr vorstedte / BethSemes vnd jr vorstedte / Neun Stedte von diesen zween Stemmen.</verse>
        <verse osisID='Josh.21.17'>Von dem stam BenJamin aber gaben sie vier Stedte / Gibeon vnd jr vorstedte / Geba vnd jr vorstedte /</verse>
        <verse osisID='Josh.21.18'>Anathoth vnd jr vorstedte / Almon vnd jr vorstedte.</verse>
        <verse osisID='Josh.21.19'>Das alle Stedte der kinder Aaron des Priesters / waren dreizehen mit jren vorstedten.</verse>
        <verse osisID='Josh.21.20'>DEn Geschlechten aber der andern kindern Kahath den Leuiten / wurden durch jr Los vier Stedte von dem stam Ephraim /</verse>
        <verse osisID='Josh.21.21'>vnd gaben jnen die Freistad der Todschleger / Sechem vnd jr vorstedte / auff dem gebirge Ephraim / Geser vnd jr vorstedte /</verse>
        <verse osisID='Josh.21.22'>Kibzaim vnd jr vorstedte / BethHoron vnd jr vorstedte.</verse>
        <verse osisID='Josh.21.23'>Von dem stam Dan vier Stedte / Eltheke vnd jr vorstedte / Gibthon vnd jr vorstedte /</verse>
        <verse osisID='Josh.21.24'>Aialon vnd jr vorstedte / GathRimon vnd jr vorstedte.</verse>
        <verse osisID='Josh.21.25'>Von dem halben stam Manasse zwo stedte / Thaenach vnd jr vorstedte / GathRimon vnd jr vorstedte.</verse>
        <verse osisID='Josh.21.26'>Das alle Stedte der andern kinder des geschlechts Kahath / waren zehen mit jren vorstedten.</verse>
        <verse osisID='Josh.21.27'>DEn kindern aber Gerson aus den geschlechten der Leuiten wurden gegeben / von dem halben stam Manasse zwo Stedte / die Freistad fur die Todschleger / Golan in Basan vnd jr vorstedte / Beesthra vnd jr vorstedte.</verse>
        <verse osisID='Josh.21.28'>Von dem stam Jsaschar vier stedte / Kision vnd jr vorstedte / Dabrath vnd jr vorstedte /</verse>
        <verse osisID='Josh.21.29'>Jarmuth vnd jr vorstedte / EnGannim vnd jr vorstedte.</verse>
        <verse osisID='Josh.21.30'>Von dem stam Asser vier stedte / Miseal vnd jr vorstedte / Abdon vnd jr vorstedte /</verse>
        <verse osisID='Josh.21.31'>Helkath vnd jr vorstedte / Rehob vnd jr vorstedte.</verse>
        <verse osisID='Josh.21.32'>Von dem stam Naphthali drey stedte / die Freistad Kedes / fur die Todschleger in Galilea vnd jr vorstedte / HamothDor vnd jr vorstedte / Karthan vnd jr vorstedte.</verse>
        <verse osisID='Josh.21.33'>Das alle Stedte des geschlechts der Gersoniter waren dreizehen mit jren vorstedten.</verse>
        <verse osisID='Josh.21.34'>DEn Geschlechten aber der kinder Merari / den andern Leuiten wurden gegeben / Von dem stam Sebulon vier Stedte / Jakneam vnd jr vorstedte / Kartha vnd jr vorstedte /</verse>
        <verse osisID='Josh.21.35'>Dimna vnd jr vorstedte / Nahalal vnd jr vorstedte.</verse>
        <verse osisID='Josh.21.36'>Von dem stam Ruben vier stedte / Bezer vnd jr vorstedte / Jahza vnd jr vorstedte /</verse>
        <verse osisID='Josh.21.37'>Kedemoth vnd jr vorstedte / Mephaath vnd jr vorstedte.</verse>
        <verse osisID='Josh.21.38'>Von dem stam Gad / vier stedte / die Freistad fur die Todschleger / Ramoth in Gilead vnd jr vorstedte /</verse>
        <verse osisID='Josh.21.39'>Mahanaim vnd jr vorstedte / Hesbon vnd jr vorstedte / Jaeser vnd jr vorstedte.</verse>
        <verse osisID='Josh.21.40'>Das aller Stedte der kinder Merari vnter jren geschlechten / der andern Leuiten nach jrem Los waren zwelffe.</verse>
        <verse osisID='Josh.21.41'>Aller stedte der Leuiten vnter dem Erbe der kinder Jsrael / waren acht vnd viertzig mit jren vorstedten.</verse>
        <verse osisID='Josh.21.42'>Vnd ein jgliche dieser Stedte hatte jr vorstad vmb sich her / eine wie die ander.</verse>
        <verse osisID='Josh.21.43'>ALso gab der HERR dem Jsrael alles Land / das er geschworen hatte jren Vetern zu geben / vnd sie namens ein vnd woneten drinnen.</verse>
        <verse osisID='Josh.21.44'>Vnd der HERR gab jnen ruge von allen vmbher / wie er jren Vetern geschworen hatte / vnd stund jr Feinde keiner wider sie / Sondern alle jre Feinde gab er in jre hende.</verse>
        <verse osisID='Josh.21.45'>Vnd es feilet nichts an allem Guten / das der HERR dem hause Jsrael geredt hatte / es kam alles. Gen. 13.; Gen. 15.; Gen. 28.</verse>
      </chapter>
      <chapter osisID='Josh.22'>
        <verse osisID='Josh.22.1'>DA rieff Josua die Rubeniter vnd Gadditer vnd den halben stam Manasse /</verse>
        <verse osisID='Josh.22.2'>vnd sprach zu jnen / Jr habt alles gehalten / was euch Mose der knecht des HERRN geboten hat / vnd gehorcht meiner stim in allem das ich euch geboten habe.</verse>
        <verse osisID='Josh.22.3'>Jr habt ewr Brüder nicht verlassen eine lange zeit her / bis auff diesen tag / vnd habt gehalten an dem Gebot des HERRN ewrs Gottes.</verse>
        <verse osisID='Josh.22.4'>Weil nu der HERR ewr Gott / hat ewre Brüder zu ruge bracht / wie er jnen geredt hat / So wendet euch nu vnd ziehet hin in ewre hütten im Lande ewrs Erbes / das euch Mose der knecht des HERRN gegeben hat jenseid dem Jordan. Num. 32.</verse>
        <verse osisID='Josh.22.5'>HAltet aber nur an mit vleis / das jr thut nach dem Gebot vnd Gesetze / das euch Mose der knecht des HERRN geboten hat / Das jr den HERRN ewrn Gott liebet / vnd wandelt auff allen seinen Wegen / vnd seine Gebot haltet / vnd jm anhanget / vnd jm dienet von gantzem hertzen / vnd von gantzer seelen.</verse>
        <verse osisID='Josh.22.6'>Also segnet sie Josua / vnd lies sie gehen / Vnd sie giengen zu jren Hütten.</verse>
        <verse osisID='Josh.22.7'>DEm halben stam Manasse hatte Mose gegeben zu Basan / die ander helfft gab Josua vnter jren Brüdern disseid dem Jordan gegen abend. Vnd da er sie lies gehen zu jren Hütten / vnd sie gesegenet hatte /</verse>
        <verse osisID='Josh.22.8'>sprach er zu jnen / Jr kompt wider heim mit grossem Gut zu ewren Hütten / mit seer viel viehs / silber / gold / ertz / eisen vnd kleidern / So teilet nu den Raub ewrer Feinde aus / vnter ewre Brüder.</verse>
        <verse osisID='Josh.22.9'>Also jereten vmb die Rubeniter / Gadditer / vnd der halbe stam Manasse / vnd giengen von den kindern Jsrael aus Silo / die im lande Canaan ligt / das sie ins land Gilead zögen / zum Lande jres Erbes / das sie erbten aus befelh des HERRN durch Mose. Josu. 17.; Num. 32.</verse>
        <verse osisID='Josh.22.10'>Vnd da sie kamen an die hauffen am jordan / die im lande Canaan ligen / baweten dieselben Rubeniter / Gadditer / vnd der halbe stam Manasse / daselbs am Jordan einen grossen schönen Altar.</verse>
        <verse osisID='Josh.22.11'>Da aber die kinder Jsrael höreten sagen / Sihe / die kinder Ruben / die kinder Gad / vnd der halbe stam Manasse / haben einen Altar gebawet gegen das land Canaan / an den hauffen am Jordan disseid der kinder Jsrael /</verse>
        <verse osisID='Josh.22.12'>Da versamleten sie sich mit der gantzen Gemeine zu Silo / das sie wider sie hinauff zögen mit einem Heer.</verse>
        <verse osisID='Josh.22.13'>Vnd sandten zu jnen ins land Gilead / Pinehas den son Eleasar des Priesters /</verse>
        <verse osisID='Josh.22.14'>vnd mit jm zehen öberste Fürsten / vnter den heusern jrer Veter / aus jglichem stam Jsreal einen /</verse>
        <verse osisID='Josh.22.15'>Vnd da sie zu jnen kamen ins land Gilead / redten sie mit jnen / vnd sprachen /</verse>
        <verse osisID='Josh.22.16'>So lesst euch sagen die gantze Gemeine des HERRN. Wie versündigt jr euch also an dem Gott Jsrael? das jr euch heute keret von dem HERRN / da mit das jr euch einen Altar bawet / das jr abfallet von dem HERRN.</verse>
        <verse osisID='Josh.22.17'>Jsts vns zu wenig an der missethat Peor? von welcher wir noch auff diesen tag nicht gereinigt sind / vnd kam ein Plage vnter die Gemeine des HERRN.</verse>
        <verse osisID='Josh.22.18'>Vnd jr wendet euch heute von dem HERRN weg / vnd seid heute abtrünnig worden von dem HERRN / das er heute oder morgen vber die gantze gemeine Jsrael erzürne.</verse>
        <verse osisID='Josh.22.19'>Duncket euch das Land ewrs Erbes vnreine / So kompt er vber ins Land das der HERR hat / da die Wonung des HERRN stehet / vnd erbet vnter vns / vnd werdet nicht abtrünnig von dem HERRN / vnd von vns / das jr euch einen Altar bawet / ausser dem Altar des HERRN vnsers Gottes.</verse>
        <verse osisID='Josh.22.20'>Versündiget sich nicht Achan der son Serah am Verbanten / Vnd der zorn kam vber die gantze gemeine Jsrael / vnd er gieng nicht alleine vnter vber seiner missethat? Josu. 7.</verse>
        <verse osisID='Josh.22.21'>DA antworten die kinder Ruben vnd die kinder Gad vnd der halbe stam Manasse / vnd sagten zu den Heubtern vnd Fürsten Jsrael.</verse>
        <verse osisID='Josh.22.22'>Der starcke Gott der HERR / der starcke Gott der HERR weis / So weis Jsrael auch / Fallen wir abe oder sündigen wider den HERRN / so helffe er vns heute nicht.</verse>
        <verse osisID='Josh.22.23'>Vnd so wir darumb den Altar gebawet haben / das wir vns von dem HERRN wenden wolten / Brandopffer oder Speisopffer drauff opffern / oder Danckopffer drauff thun dem HERRN / So foddere er es.</verse>
        <verse osisID='Josh.22.24'>Vnd so wirs nicht viel mehr aus sorge des dings gethan haben / vnd sprachen / Heut oder morgen möchten ewre Kinder zu vnsern Kindern sagen / Was gehet euch der HERR der Gott Jsrael an?</verse>
        <verse osisID='Josh.22.25'>Der HERR hat den Jordan zur Grentze gesetzt zwischen vns vnd euch kindern Ruben vnd Gad / jr habt kein teil am HERRN Da mit würden ewr kinder vnser kinder / von der furcht des HERRN weisen.</verse>
        <verse osisID='Josh.22.26'>DArumb sprachen wir / Last vns einen Altar bawen / nicht zum Opffer / noch zum Brandopffer /</verse>
        <verse osisID='Josh.22.27'>Sondern das er ein Zeuge sey zwisschen vns vnd euch vnd vnsern Nachkomen / das wir dem HERRN dienst thun mögen für jm / mit vnsern Brandopffern / Danckopffern vnd andern Opffern / Vnd ewr kinder heut oder morgen nicht sagen dürffen zu vnsern kindern / Jr habt kein Teil an dem HERRN.</verse>
        <verse osisID='Josh.22.28'>Wenn sie aber also zu vns sagen würden / oder zu vnsern Nachkomen heut oder morgen / So künden sie sagen / Sehet die gleichnis des Altars des HERRN / den vnser Veter gemacht haben / nicht zum Opffer / noch zum Brandopffer / Sondern zum Zeugen zwisschen vns vnd euch.</verse>
        <verse osisID='Josh.22.29'>Das sey ferne von vns / das wir abtrünnig werden von dem HERRN / das wir vns heute wolten von jm wenden / vnd einen Altar bawen / zum Brandopffer / vnd zum Speisopffer / vnd andern Opffern / ausser dem Altar des HERRN vnsers Gottes / der fur seiner Wonung stehet.</verse>
        <verse osisID='Josh.22.30'>DA aber Pinehas der Priester vnd die Obersten der Gemeine / die Fürsten Jsrael / die mit jm waren / höreten diese wort / die die kinder Ruben / Gad vnd Manasse sagten / gefielen sie jnen wol.</verse>
        <verse osisID='Josh.22.31'>Vnd Pinehas der son Eleasar des Priesters sprach zu den kindern Ruben / Gad vnd Manasse / Heute erkennen wir / das der HERR vnter vns ist / das jr euch nicht an dem HERRN versündigt habt in dieser that / Nu habt jr die kinder Jsrael errettet aus der Hand des HERRN.</verse>
        <verse osisID='Josh.22.32'>DA zoch Pinehas / der son Eleasar des Priesters / vnd die Obersten / aus dem land Gilead / von den kindern Ruben vnd Gad wider ins Land Canaan zu den kindern Jsrael / vnd sagtens jnen an.</verse>
        <verse osisID='Josh.22.33'>Das gefiel den kindern Jsrael wol / vnd lobten den Gott der kinder Jsrael / Vnd sagten nicht mehr / das sie hinauff wolten ziehen / mit einem Heer wider sie / zuuerderben das Land / da die kinder Ruben vnd Gad innen woneten.</verse>
        <verse osisID='Josh.22.34'>Vnd die kinder Ruben vnd Gad hiessen den Altar / Das er Zeuge sey zwisschen vns / vnd / Das der HERR Gott sey.</verse>
      </chapter>
      <chapter osisID='Josh.23'>
        <verse osisID='Josh.23.1'>VND nach langer zeit / da der HERR hatte Jsrael zu ruge bracht / fur alle jren Feinden vmbher / vnd Josua nu alt vnd wol betaget war /</verse>
        <verse osisID='Josh.23.2'>Berieff er das gantz Jsrael vnd jre eltesten Heubter / Richter vnd Amptleute / vnd sprach zu jnen. Jch bin alt vnd wol betaget /</verse>
        <verse osisID='Josh.23.3'>Vnd jr habt gesehen alles was der HERR ewr Gott Gethan hat / an allen diesen Völckern fur euch her / Denn der HERR ewr Gott hat selber fur euch gestritten.</verse>
        <verse osisID='Josh.23.4'>Sehet / Jch hab euch die vbrige Völcker durchs Los zugeteilet / einem jglichen Stam sein Erbteil vom Jordan an / vnd alle Völcker die ich aus gerottet habe / vnd am grossen Meer gegen der Sonnen vntergang /</verse>
        <verse osisID='Josh.23.5'>Vnd der HERR ewr Gott wird sie ausstossen fur euch / vnd von euch vertreiben / das jr jr Land einnemet / Wie euch der HERR ewr Gott geredt hat. Josu. 21.</verse>
        <verse osisID='Josh.23.6'>SO seid nu seer getrost / das jr haltet vnd thut alles was geschrieben stehet im Gesetzbuch Mose / Das jr nicht dauon weichet / weder zur rechten noch zur lincken /</verse>
        <verse osisID='Josh.23.7'>Auff das jr nicht vnter diese vbrige Völcker kompt / die mit euch sind / Vnd nicht gedenckt noch schwerer bey dem namen jrer Götter / noch jnen dienet noch sie anbetet /</verse>
        <verse osisID='Josh.23.8'>Sondern dem HERRN ewrem Gott anhanget / wie jr bis auff diesen tag gethan habt.</verse>
        <verse osisID='Josh.23.9'>So wird der HERR fur euch her vertreiben grosse vnd mechtige Völcker / vnd niemand hat euch widerstanden / bis auff diesen tag.</verse>
        <verse osisID='Josh.23.10'>Ewer einer wird tausent jagen / Denn der HERR ewr Gott streitet fur euch / wie er euch geredt hat.</verse>
        <verse osisID='Josh.23.11'>Darumb so behütet auffs vleissigst ewr Seelen / das jr den HERRN ewren Gott lieb habet. Exo. 23.; Lev. 26.; Deut. 28.</verse>
        <verse osisID='Josh.23.12'>WO jr euch aber vmbwendet / vnd diesen vberigen Völckern anhanget / vnd euch mit jnen verheiratet / das jr vnter sie / vnd sie vnter euch komen /</verse>
        <verse osisID='Josh.23.13'>So wisset / das der HERR ewr Gott / wird nicht mehr alle diese Völcker fur euch vertreiben / Sondern sie werden euch zum strick vnd netz / vnd zum geissel in ewer seiten werden / vnd zum stachel in ewren augen / Bis das er euch vmbbringe von dem guten Land / das euch der HERR ewr Gott gegeben hat.</verse>
        <verse osisID='Josh.23.14'>SJhe / Jch gehe heute dahin / wie alle welt / Vnd jr solt wissen von gantzem Hertzen / vnd von gantzer Seele / das nicht ein wort gefeilet hat / an alle dem Guten / das der HERR ewr Gott euch geredt hat / Es ist alles komen vnd keins verblieben.</verse>
        <verse osisID='Josh.23.15'>Gleich wie nu alles Gutes komen ist / das der HERR ewr Gott euch geredt hat / Also wird der HERR auch vber euch komen lassen alles böse / bis er euch vertilge / von diesem guten Lande / das euch der HERR ewr Gott gegeben hat /</verse>
        <verse osisID='Josh.23.16'>wenn jr vbertrettet den Bund des HERRN ewrs Gottes / den er euch geboten hat / Vnd hingehet vnd andern Göttern dienet / vnd sie anbetet / das der zorn des HERRN vber euch ergrimmet / vnd euch bald vmbbringet von dem guten Land / das er euch gegeben hat.</verse>
      </chapter>
      <chapter osisID='Josh.24'>
        <verse osisID='Josh.24.1'>Josua versamlet alle stemme Jsrael gen Sichem / vnd berieff die Eltesten von Jsrael / die Heubter / Richter / vnd Amptleut. Vnd da sie fur Gott getretten waren /</verse>
        <verse osisID='Josh.24.2'>sprach er zum gantzen Volck / So sagt der HERR der Gott Jsrael / Ewer Veter woneten vor zeiten jenseid dem wasser / Tharah / Abrahams vnd Nahors vater / vnd dieneten andern Göttern.</verse>
        <verse osisID='Josh.24.3'>Da nam ich ewrn vater Abraham jenseid des wassers / vnd lies jn wandern im gantzen land Canaan / vnd mehret jm seinen Samen / Vnd gab jm Jsaac.</verse>
        <verse osisID='Josh.24.4'>Vnd Jsaac gab ich Jacob vnd Esau / Vnd gab Esau das gebirge Seir zu besitzen / Jacob aber vnd seine Kinder zogen hinab in Egypten. Gen. 11.; Gen. 21.; Gen. 25.; Gen. 36.; Gen. 46.</verse>
        <verse osisID='Josh.24.5'>DA sandte ich Mosen vnd Aaron / vnd plaget Egypten / wie ich vnter jnen gethan habe.</verse>
        <verse osisID='Josh.24.6'>Darnach füret ich euch / vnd ewr Veter aus Egypten / Vnd da jr ans Meer kamet / vnd die Egypter ewrn Vetern nachiagten mit wagen vnd reuttern ans Schilffmeer /</verse>
        <verse osisID='Josh.24.7'>Da schrien sie zum HERRN / der setzt ein Finsternis zwisschen euch vnd den Egyptern / vnd füret das Meer vber sie / vnd bedecket sie. Vnd ewr augen haben gesehen / was ich in Egypten gethan habe / Vnd jr habet gewonet in der Wüsten eine lange zeit.</verse>
        <verse osisID='Josh.24.8'>Vnd ich hab euch bracht in das Land der Amoriter / die jenseid dem Jordan woneten / Vnd da sie wider euch stritten / gab ich sie in ewre hende / das jr jr Land besasset / vnd vertilget sie fur euch her. Exo. 3.; Exo. 12.; Exo. 14.; Num. 21.</verse>
        <verse osisID='Josh.24.9'>DA macht sich auff Balak der son Zipor / der Moabiter könig / vnd streit wider Jsrael / Vnd sandte hin vnd lies ruffen Bileam dem son Beor / das er euch verfluchet.</verse>
        <verse osisID='Josh.24.10'>Aber ich wolte jn nicht hören / vnd er segenet euch / vnd ich errettet euch aus seinen henden.</verse>
        <verse osisID='Josh.24.11'>Vnd da jr vber den Jordan gienget vnd gen Jeriho kamet / stritten wider euch die bürger von Jeriho / die Amoriter / Pheresiter / Cananiter / Hethiter / Girgositer / Heuiter vnd Jebusiter / Aber ich gab sie in ewre hende.</verse>
        <verse osisID='Josh.24.12'>Vnd sandte Hornissen fur euch her / die trieben sie aus fur euch her die zween Könige der Amoriter / Nicht durch dein schwert noch durch deinen bogen.</verse>
        <verse osisID='Josh.24.13'>Vnd hab euch ein Land gegeben daran jr nicht geerbeitet habt / vnd Stedte die jr nicht gebawet habt / das jr drinnen wonet vnd esset von Weinbergen vnd Olebergen / die jr nicht gepflantzet habt. Num. 22.; Josu. 3.; Josu. 6.; Josu. 11.; Deut. 7.; Exod. 23.</verse>
        <verse osisID='Josh.24.14'>SO fürchtet nu den HERRN / vnd dienet jm trewlich vnd rechtschaffen vnd last fahren die Götter / den ewer Veter gedienet haben jenseid dem Wasser / vnd in Egypten / vnd dienet dem HERRN.</verse>
        <verse osisID='Josh.24.15'>Gefellet es euch aber nicht / das jr dem HERRN dienet / So erwelet euch heute / welchem jr dienen wolt / dem Gott dem ewr Veter gedienet haben jenseid dem Wasser / Oder den Göttern der Amoriter / in welcher Land jr wonet / Jch aber vnd mein Haus wöllen dem HERRN dienen.</verse>
        <verse osisID='Josh.24.16'>DA antwortet das Volck / vnd sprach / Das sey ferne von vns / das wir den HERRN verlassen / vnd andern Göttern dienen /</verse>
        <verse osisID='Josh.24.17'>Denn der HERR vnser Gott / hat vns vnd vnser Veter aus Egyptenland gefürt / aus dem Diensthause / Vnd hat fur vnsern augen solche grosse Zeichen gethan / vnd vns behüt auff dem gantzen wege / den wir gezogen sind / vnd vnter allen Völckern / durch welche wir gegangen sind.</verse>
        <verse osisID='Josh.24.18'>Vnd hat ausgestossen fur vns her / alle Völcker der Amoriter / die im Lande woneten / Darumb wöllen wir auch dem HERRN dienen / Denn er ist vnser Gott.</verse>
        <verse osisID='Josh.24.19'>JOsua sprach zum Volck / Jr künd dem HERRN nicht dienen / Denn er ist ein heiliger Gott / ein eiueriger Gott / der ewer vbertrettung vnd sünde nicht schonen wird.</verse>
        <verse osisID='Josh.24.20'>Wenn jr aber den HERRN verlasset vnd eim frembden Gott dienet / So wird er sich wenden / vnd euch plagen / vnd euch vmbbringen / nach dem er euch Guts gethan hat.</verse>
        <verse osisID='Josh.24.21'>Das volck aber sprach zu Josua / Nicht also / Sondern wir wöllen dem HERRN dienen.</verse>
        <verse osisID='Josh.24.22'>DA sprach Josua zum volck / Jr seid Zeugen vber euch / das jr den HERRN euch erwelet hab / das jr jm dienet. Vnd sie sprachen / Ja.</verse>
        <verse osisID='Josh.24.23'>So thut nu von euch die frembden Götter / die vnter euch sind / vnd neiget ewer hertz zu dem HERRN / dem Gott Jsrael.</verse>
        <verse osisID='Josh.24.24'>Vnd das volck sprach zu Josua / Wir wöllen dem HERRN vnserm Gott dienen / vnd seiner stimme gehorchen.</verse>
        <verse osisID='Josh.24.25'>Also macht Josua desselben tags einen Bund mit dem volck / vnd legt jnen Gesetz vnd Recht fur / zu Sichem.</verse>
        <verse osisID='Josh.24.26'>VNd Josua schreib dis alles ins Gesetzbuch Gottes / Vnd nam einen grossen Stein / vnd richtet jn auff daselbs vnter einer Eiche / die bey dem Heiligthum des HERRN war /</verse>
        <verse osisID='Josh.24.27'>vnd sprach zum gantzen Volck. Sihe / dieser Stein sol Zeuge sein zwisschen vns / Denn er hat gehöret alle rede des HERRN / die er mit vns geredt hat / vnd sol ein Zeuge vber euch sein / das jr ewrn Gott nicht verleucket.</verse>
        <verse osisID='Josh.24.28'>Also lies Josua das Volck / einen jglichen in sein Erbteil.</verse>
        <verse osisID='Josh.24.29'>VND es begab sich nach diesem Geschicht / das Josua der son Nun / der knecht des HERRN starb / da er hundert vnd zehen jar alt war /</verse>
        <verse osisID='Josh.24.30'>Vnd man begrub jn in der grentze seines Erbteils zu TimnathSerah / die auff dem gebirge Ephraim ligt / von Mitternacht werts / am berge Gaas.</verse>
        <verse osisID='Josh.24.31'>Vnd Jsrael dienete dem HERRN / so lange Josua lebt vnd die Eltesten / welche lange zeit lebten nach Josua / die alle werck des HERRN wusten / die er an Jsrael gethan hatte. Jud. 2.</verse>
        <verse osisID='Josh.24.32'>DJe gebeine Joseph / welche die kinder Jsrael hatten aus Egypten bracht / begruben sie zu Sichem / in dem Stück feldes / das Jacob kaufft von den kindern Hemor / des vaters Sichem / vmb hundert grosschen / vnd ward der kinder Joseph Erbteil. Gen. 33.</verse>
        <verse osisID='Josh.24.33'>ELeasar der son Aaron starb auch / vnd sie begruben jn zu Gibea seines sons Pinehas / die jm gegeben war auff dem gebirge Ephraim. - Ende des Buchs Josua.</verse>
      </chapter>
    </div></osisText>
</osis>