<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='lut.1545.LH' xml:lang='de'>
    <header>
      <revisionDesc>
        <date>2012-08-26</date>
        <p>initial OSIS 2.1.1 version</p>
      </revisionDesc>
      <work osisWork='lut.1545.LH'>
        <title>Luther 1545 (Letzte Hand)</title>
        <contributor/>
        <creator>H.J.H. (joiner194@hotmail.com)</creator>
        <creator role='encoder'>ZefToOsis 1.0.0</creator>
        <subject>Die gantze Heilige Schrifft mit den Anmerkungen des Reformators</subject>
        <date>2012-08-14</date>
        <description>"Denn man mus nicht die buchstaben inn der lateinischen sprachen fragen / wie man sol Deutsch reden / wie diese esel thun / sondern / man mus die mutter im hause / die kinder auff der gassen / den gemeinen man auff dem marckt drumb fragen / vnd den selbigen auff das maul sehen / wie sie reden / vnd darnach dolmetzschen / so verstehen sie es denn / vnd mercken / das man Deutsch mit jn(nen) redet." </description>
        <publisher>lutherbibel.net</publisher>
        <type type='OSIS'>Bible</type>
        <identifier type='OSIS'>lut.1545.LH</identifier>
        <source>http://www.lutherbibel.net</source>
        <language type='IETF'>de</language>
        <relation/>
        <coverage/>
        <rights>Umsonst habt ihrs empfangen, umsonst gebet es auch. (Matthäus 10:8) </rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Heb'>
      <chapter osisID='Heb.1'>
        <verse osisID='Heb.1.1'>NAch dem vor zeiten Gott manchmal / vnd mancherley weise geredt hat zu den Vetern durch die Propheten /</verse>
        <verse osisID='Heb.1.2'>Hat er am letzten in diesen tagen zu vns geredt / durch den Son / welchen er gesetzt hat / zum Erben vber alles / Durch welchen er auch die Welt gemacht hat /</verse>
        <verse osisID='Heb.1.3'>Welcher / sintemal er ist der Glantz seiner Herrligkeit / vnd das Ebenbilde seines wesens / vnd tregt alle ding mit seinem krefftigen Wort / vnd hat gemacht die Reinigung vnser sünde / durch Sich selbs / Hat er sich gesetzt zu der Rechten der Maiestet / in der Höhe /</verse>
        <verse osisID='Heb.1.4'>so viel besser worden denn die Engel / so gar viel einen höhern Namen er fur jnen ererbet hat.</verse>
        <verse osisID='Heb.1.5'>DEnn zu welchem Engel hat er jemals gesagt / Du bist mein Son / Heute habe ich dich gezeuget? Vnd abermal / Jch werde sein Vater sein / Vnd er wird mein Son sein.</verse>
        <verse osisID='Heb.1.6'>Vnd abermal / Da er einfüret den Erstgebornen in die Welt / spricht er / Vnd es sollen jn alle Gottes Engel anbeten.</verse>
        <verse osisID='Heb.1.7'>Von den Engeln spricht er zwar / Er macht seine Engel geister / vnd seine Diener fewerflammen.</verse>
        <verse osisID='Heb.1.8'>Aber von dem Son / Gott / dein stuel weret von ewigkeit zu ewigkeit / das Scepter deines Reichs ist ein richtiges Scepter.</verse>
        <verse osisID='Heb.1.9'>Du hast geliebet die Gerechtigkeit / vnd gehasset die vngerechtigkeit / Darumb hat dich / o Gott / gesalbet dein Gott / mit dem Ole der freuden / vber deine Genossen. Psal. 2; Psal. 89; Psal. 97; Psal. 104; Psal. 45.</verse>
        <verse osisID='Heb.1.10'>vnd du HERR hast von anfang die erde gegründet / Vnd die Himel sind deiner Hende werck.</verse>
        <verse osisID='Heb.1.11'>Die selbigen werden vergehen / Du aber wirst bleiben / Vnd sie werden alle veralten / wie ein Kleid /</verse>
        <verse osisID='Heb.1.12'>vnd wie ein Gewand wirstu sie wandeln / vnd sie werden sich verwandeln. Du aber bist der selbige / vnd deine jar werden nicht auffhören.</verse>
        <verse osisID='Heb.1.13'>Zu welchem Engel aber hat er jemals gesagt / Setze dich zu meiner Rechten / Bis ich lege deine Feinde zum schemel deiner füsse?</verse>
        <verse osisID='Heb.1.14'>Sind sie nicht alle zu mal dienstbare Geister / ausgesand zum Dienst / vmb der willen / die ererben sollen die Seligkeit? Psal. 102; Psal. 110.</verse>
      </chapter>
      <chapter osisID='Heb.2'>
        <verse osisID='Heb.2.1'>DArumb sollen wir deste mehr warnemen / des worts / das wir hören / das wir nicht da hin fahrenWie ein Schiff fur der Anfart weg scheusst ins verderben. .</verse>
        <verse osisID='Heb.2.2'>Denn so das wort fest worden ist / das durch die Engel geredt ist / vnd ein jgliche vbertrettung / vnd vngehorsam hat empfangen seinen rechten Lohn /</verse>
        <verse osisID='Heb.2.3'>Wie wollen wir entfliehen / so wir eine solche Seligkeit nicht achten? welche / nach dem sie erstlich geprediget ist durch den HErrn / ist sie auff vns komen / durch die / so es gehöret haben /</verse>
        <verse osisID='Heb.2.4'>Vnd Gott hat jr Zeugnis gegeben / mit Zeichen / Wunder / vnd mancherley Krefften / vnd mit austeilung des heiligen Geistes / nach seinem willen. Exo. 20.</verse>
        <verse osisID='Heb.2.5'>DEnn er hat nicht den Engeln vnterthan die zukünfftige Welt / dauon wir reden.</verse>
        <verse osisID='Heb.2.6'>Es bezeuget aber einer an einem Ort / vnd spricht / Was ist der Mensch / das du sein gedenckest? Vnd des Menschen Son / das du jn heimsuchest?</verse>
        <verse osisID='Heb.2.7'>Du hast jn eine kleine zeit der Engel mangelnEbreisch lautet dieser Vers also / Du hast jn eine kleine zeit Gottes mangeln lassen / Das ist / du hast jn verlassen drey tage seines leidens / als were kein Gott bey jm / Wo aber Gott nicht ist / da ist auch kein Engel / noch kein göttliche Hülffe / wie vorhin da er gros wunderwerck that. lassen / Mit preis vnd ehren hastu jn gekrönet / vnd hast jn gesetzt vber die werck deiner Hende /</verse>
        <verse osisID='Heb.2.8'>Alles hastu vnterthan zu seinen Füssen. Jn dem / das er jm alles hat vnterthan / hat er nichts gelassen / das jm nicht vnterthan sey. Jtzt aber sehen wir noch nicht / das jm alles vnterthan sey.</verse>
        <verse osisID='Heb.2.9'>Den aber / der eine kleine zeit der Engel gemangelt hat / sehen wir / das es Jhesus ist / durch leiden des tods gekrönet mit preis vnd ehren / Auff das er von Gottes gnaden fur alle den Tod schmecket. Psal. 8.</verse>
        <verse osisID='Heb.2.10'>DEnn es zimet dem / vmb des willen alle ding sind / vnd durch den alle ding sind / der da viel Kinder hat zur Herrligkeit gefüret / Das er den Herzogen / jrer seligkeit durch leiden volkomen machte.</verse>
        <verse osisID='Heb.2.11'>Sintemal sie alle von einem komen / beide der da heiliget / vnd die da geheiliget werden. Darumb schemet er sich auch nicht / sie Brüder zu heissen /</verse>
        <verse osisID='Heb.2.12'>Vnd spricht / Jch wil verkündigen deinen Namen meinen Brüdern / vnd mitten in der Gemeine dir Lob singen.</verse>
        <verse osisID='Heb.2.13'>Vnd abermal / Jch wil mein vertrawen auff jn setzen. Vnd abermal / Sihe da / Jch vnd die Kinder / welche mir Gott gegeben hat. Psal. 22; Psal. 18; Jesa. 8.</verse>
        <verse osisID='Heb.2.14'>NAch dem nu die Kinder fleisch vnd blut haben / Jst ers gleichermasse teilhafftig worden / Auff das er durch den Tod die macht neme / dem / der des Todes gewalt hatte / das ist / dem Teufel /</verse>
        <verse osisID='Heb.2.15'>Vnd erlösete die / so durch furcht des Todtes / in gantzem leben Knechte sein musten.</verse>
        <verse osisID='Heb.2.16'>Denn er nimpt nirgent die Engel an sich / sondern den samen Abrahe nimpt er an sich.</verse>
        <verse osisID='Heb.2.17'>Daher must er aller ding seinen Brüdern gleich werden / Auff das er barmhertzig würde / vnd ein trewer Hoherpriester fur Gott / zu versönen die sünde des Volcks.</verse>
        <verse osisID='Heb.2.18'>Denn darinnen er gelitten hat vnd versucht ist / kan er helffen / denen die versucht werden.</verse>
      </chapter>
      <chapter osisID='Heb.3'>
        <verse osisID='Heb.3.1'>DERhalben / jr heiligen Brüder / die jr mit beruffen seid / durch den himlischen Beruff / nemet war des Apostels vnd Hohenpriesters den wir bekennen / Christi Jhesu /</verse>
        <verse osisID='Heb.3.2'>der da trew ist / dem / der jn gemacht hat (wie auch Moses) in seinem gantzen Hause.</verse>
        <verse osisID='Heb.3.3'>Dieser aber ist grösser ehren werd / denn Moses / Nach dem / der eine grösser ehre am Hause hat / der es bereitet / denn das haus.</verse>
        <verse osisID='Heb.3.4'>Denn ein jglich Haus wird von jemand bereitet / Der aber alles bereitet / das ist Gott.</verse>
        <verse osisID='Heb.3.5'>Vnd Moses zwar war trew in seinem gantzen Hause / als ein Knecht / zum zeugnis des / das gesagt solt werden /</verse>
        <verse osisID='Heb.3.6'>Christus aber als ein Son vber sein Haus / welches haus sind wir / so wir anders das vertrawen vnd den rhum der hoffnung / bis ans ende feste behalten.</verse>
        <verse osisID='Heb.3.7'>DArumb wie der heilige Geist spricht / Heute / so jr hören werdet seine stimme /</verse>
        <verse osisID='Heb.3.8'>so verstockt ewre hertzen nicht / Als geschach / in der verbitterung / am tage der versuchung / in der Wüsten /</verse>
        <verse osisID='Heb.3.9'>da mich ewer Veter versuchten / Sie prüfeten mich vnd sahen meine werck / vierzig jar lang.</verse>
        <verse osisID='Heb.3.10'>Darumb ich entrüstet ward / vber dis Geschlechte / vnd sprach / Jmerdar jrren sie mit dem hertzen / Aber sie wusten meine wege nicht.</verse>
        <verse osisID='Heb.3.11'>Das ich auch schwur in meinem zorn / Sie solten zu meiner Ruge nicht komen.</verse>
        <verse osisID='Heb.3.12'>Sehet zu / lieben Brüder / Das nicht jemand vnter euch ein arges vngleubiges Hertz habe / das da abtrette von dem lebendigen Gotte /</verse>
        <verse osisID='Heb.3.13'>Sondern ermanet euch selbs / alle tage / so lange es Heute heisset / das nicht jemand vnter euch verstocket werde / durch betrug der sünde. Psal. 95.</verse>
        <verse osisID='Heb.3.14'>DEnn wir sind Christus teilhafftig worden / So wir anders das angefangen wesen / bis ans ende feste behalten.</verse>
        <verse osisID='Heb.3.15'>So lange gesagt wird / Heute / so jr seine stimme hören werdet / so verstocket ewre Hertzen nicht / Wie in der verbitterung geschach.</verse>
        <verse osisID='Heb.3.16'>Denn etliche da sie höreten / richteten eine verbitterung an / Aber nicht alle / die von Egypten ausgiengen durch Mosen.</verse>
        <verse osisID='Heb.3.17'>Vber welche aber ward er entrüstet vierzig jar lang? Jsts nicht also / das vber die / so da sündigeten dere Leibe in der wüsten verfielen?</verse>
        <verse osisID='Heb.3.18'>Welchen schwur er aber / Das sie nicht zu seiner Ruge komen solten / denn den Vngleubigen?</verse>
        <verse osisID='Heb.3.19'>Vnd wir sehen / das sie nicht haben kund hin ein komen / vmb des vnglaubens willen.</verse>
      </chapter>
      <chapter osisID='Heb.4'>
        <verse osisID='Heb.4.1'>SO lasset vns nu fürchten / das wir die Verheissung / einzukomen zu seiner Ruge / nicht verseumen / vnd vnser keiner da hinden bleibe.</verse>
        <verse osisID='Heb.4.2'>Denn es ist vns auch verkündiget / gleich wie jenen. Aber das wort der prediger halff jene nichts / da nicht gleubeten / die so es höreten.</verse>
        <verse osisID='Heb.4.3'>Denn wir / die wir gleuben / gehen in die Ruge / wie er spricht / Das ich schwur in meinem zorn / Sie solten zu meiner Ruge nicht komen. VND zwar / da die werck von anbegin der Welt waren gemacht /</verse>
        <verse osisID='Heb.4.4'>sprach er an einem Ort / von dem siebenden tag also / Vnd Gott ruget am siebenden tage von allen seinen wercken.</verse>
        <verse osisID='Heb.4.5'>Vnd hie an diesem ort abermal / Sie sollen nicht komen zu meiner Ruge. Gen. 2.</verse>
        <verse osisID='Heb.4.6'>NAch dem es nu noch furhanden ist / das etliche sollen zu derselbigen komen / Vnd die / denen es zu erst verkündiget ist / sind nicht dazu komen / vmb des vnglaubens willen.</verse>
        <verse osisID='Heb.4.7'>Bestimpt er abermal einen tag / nach solcher langer zeit vnd saget / durch Dauid / Heute / wie gesagt ist / Heute / so jr seine stimme hören werdet / so verstocket ewre hertzen nicht.</verse>
        <verse osisID='Heb.4.8'>Denn so Josue sie hette zu Ruge bracht / würde er nicht hernach von einem andern tage gesagt haben.</verse>
        <verse osisID='Heb.4.9'>Darumb ist noch eine Ruge furhanden dem volck Gottes.</verse>
        <verse osisID='Heb.4.10'>Denn wer zu seiner Ruge komen ist / der ruget auch von seinen wercken / gleich wie Gott von seinen. Psal. 95.</verse>
        <verse osisID='Heb.4.11'>SO lasset vns nu vleis thun ein zukomen zu dieser Ruge / auff das nicht jemand falle in dasselbige Exempel des vnglaubens.</verse>
        <verse osisID='Heb.4.12'>Denn das wort Gottes ist lebendig vnd krefftig / vnd scherffer / denn kein zweischneidig Schwert / Vnd durch dringet / bis das scheidet seele vnd geist / auch marck vnd bein / vnd ist ein Richter der gedancken vnd sinnen des hertzen /</verse>
        <verse osisID='Heb.4.13'>vnd ist keine Creatur fur jm vnsichtbar / Es ist aber alles blos vnd entdeckt fur seinen augen / Von dem reden wir.</verse>
        <verse osisID='Heb.4.14'>DJEweil wir denn einen grossen Hohenpriester haben / Jhesum den Son Gottes / der gen Himel gefaren ist / So lasset vns halten an dem bekentnis.</verse>
        <verse osisID='Heb.4.15'>Denn wir haben nicht einen Hohenpriester / der nicht künde mitleiden haben mit vnser schwacheit / Sondern der versucht ist allenthalben / gleich wie wir / Doch / on sünde.</verse>
        <verse osisID='Heb.4.16'>Darumb lasset vns hinzu tretten / mit freidigkeit zu dem Gnadenstuel / Auff das wir barmhertzigkeit empfahen / vnd gnade finden / auff die zeit / wenn vns Hülffe not sein wird.</verse>
      </chapter>
      <chapter osisID='Heb.5'>
        <verse osisID='Heb.5.1'>DEnn ein jglicher Hoherpriester / der aus dem Menschen genomen wird / der wird gesetzt fur die Menschen gegen Gott / auff das er opffere Gaben vnd Opffer fur die sünde /</verse>
        <verse osisID='Heb.5.2'>Der da kündte mitleiden vber die da vnwissend sind vnd jrren / nach dem er auch selbs vmbgeben ist mit schwacheit.</verse>
        <verse osisID='Heb.5.3'>Darumb mus er auch / gleich wie fur das Volck / also auch fur sich selbs opffern / fur die sünde.</verse>
        <verse osisID='Heb.5.4'>Vnd niemand nimpt jm selbs die ehre / sondern der auch beruffen sey von Gott / gleich wie der Aaron.</verse>
        <verse osisID='Heb.5.5'>ALso auch Christus hat sich nicht selbs in die Ehre gesetzt / das er Hoherpriester würde / Sondern der zu jm gesagt hat / Du bist mein Son / Heute habe ich dich gezeuget.</verse>
        <verse osisID='Heb.5.6'>Wie er auch am andern ort spricht / Du bist ein Priester in ewigkeit / nach der ordnung Melchisedech.</verse>
        <verse osisID='Heb.5.7'>Vnd er hat am tage seines fleisches Gebet vnd flehen mit starckem geschrey vnd threnen geopffert / zu dem / der jm von dem Tode kunde aushelffen / Vnd ist auch erhöret / darumb das er Gott in ehren hatte.</verse>
        <verse osisID='Heb.5.8'>Vnd wiewol er Gottes Son war / hat er doch an dem / das er leid / gehorsam gelernet.</verse>
        <verse osisID='Heb.5.9'>Vnd da er ist volendet / ist er worden allen die jm gehorsam sind / eine ursache zur ewigen Seligkeit /</verse>
        <verse osisID='Heb.5.10'>genant von Gott ein Hoherpriester / nach der ordnung Melchisedech. Psal. 2; Psal. 110.</verse>
        <verse osisID='Heb.5.11'>DAuon hetten wir wol viel zu reden / Aber es ist schweer / weil jr so vnuerstendigGrob vnd vngeschickt / die es nicht hören noch vernemen können / Ob sie wol lange gelernet haben. seid.</verse>
        <verse osisID='Heb.5.12'>Vnd die jr soltet lengest Meister sein / bedürffet jr widerumb das man euch die erste buchstaben der Göttlichen wort lere / vnd das man euch MilchMilch heisset er des Gesetzes lere / Als da ist die kinder zucht. Aber Petrus heisst das Euangelium Milch / Als des newen Testaments Kinderspeise. gebe / vnd nicht starcke Speise.</verse>
        <verse osisID='Heb.5.13'>Denn wem man noch milch geben mus / der ist vnerfaren in dem wort der Gerechtigkeit / denn er ist ein junges Kind.</verse>
        <verse osisID='Heb.5.14'>Den volkomen aber gehört starcke Speise / die durch gewonheit haben geübete sinnen / zum vnterscheid des guten vnd des bösen.</verse>
      </chapter>
      <chapter osisID='Heb.6'>
        <verse osisID='Heb.6.1'>DArumb wollen wir die Lere vom anfang Christlichs lebens jtzt lassen / vnd zur volkomenheit faren / Nicht abermal Grund legen von Busse der todten wercke / vom glauben an Gott /</verse>
        <verse osisID='Heb.6.2'>von der Tauffe / von der Lere / von Henden aufflegen / von der Todten aufferstehung / vnd vom ewigen Gerichte.</verse>
        <verse osisID='Heb.6.3'>Vnd das wollen wir thun / so es Gott anders zulesset.</verse>
        <verse osisID='Heb.6.4'>DEnn es ist vmmuglich / das die / so ein mal erleuchtet sind / vnd geschmeckt haben die himlische Gaben / vnd teilhafftig worden sind des heiligen Geistes /</verse>
        <verse osisID='Heb.6.5'>vnd geschmeckt haben das gütige wort Gottes / vnd die kreffte der zukünfftigen Welt /</verse>
        <verse osisID='Heb.6.6'>wo sie abfallen (vnd widerumb jnen selbs den Son Gottes creutzigen / vnd fur spot halten) das sie solten widerumb ernewert werden zur Busse.</verse>
        <verse osisID='Heb.6.7'>Denn die Erde die den Regen trincket / der offt vber sie kompt / vnd bequeme Kraut treget / denen die sie bawen / empfehet segen von Gott /</verse>
        <verse osisID='Heb.6.8'>Welche aber dornen vnd disteln treget / die ist vntüchtig / vnd dem Fluch nahe / welche man zu letzt verbrennet.</verse>
        <verse osisID='Heb.6.9'>WJr versehen vns aber / jr liebesten / bessers zu euch / vnd das die Seligkeit neher sey / ob wir wol also reden.</verse>
        <verse osisID='Heb.6.10'>Denn Gott ist nicht vngerecht / das er vergesse ewres wercks vnd erbeit der Liebe / die jr beweiset habt an seinem Namen / da jr den Heiligen dienetet / vnd noch dienet.</verse>
        <verse osisID='Heb.6.11'>Wir begern aber / Das ewer jglicher denselbigen vleis / beweise / die Hoffnung feste zu halten bis ans ende /</verse>
        <verse osisID='Heb.6.12'>Das jr nicht wanckel werdet / sondern Nachfolger dere / die durch den glauben vnd gedult ererben die Verheissungen.</verse>
        <verse osisID='Heb.6.13'>DEnn als Gott Abraham verhies / da er bey keinem Grössern zu schweren hatte / schwur er bey sich selbs /</verse>
        <verse osisID='Heb.6.14'>vnd sprach / Warlich / Jch wil dich segenen vnd vermehren.</verse>
        <verse osisID='Heb.6.15'>Vnd also trug er gedult / vnd erlanget die Verheissung.</verse>
        <verse osisID='Heb.6.16'>Die Menschen schweren wol bey einem Grössern / denn sie sind / vnd der Eid macht ein ende alles hadders / da bey es feste bleibt vnter jnen.</verse>
        <verse osisID='Heb.6.17'>ABer Gott / da er wolte den Erben der Verheissung vberschwenglich beweisen / das sein Rat nicht wancket / hat er einen Eid dazu gethan /</verse>
        <verse osisID='Heb.6.18'>Auff das wir durch zwey stück / die nicht wancken (Denn es ist vmmüglich / das Gott liege) einen starcken Trost haben / die wir zuflucht haben / vnd halten an der angeboten Hoffnung /</verse>
        <verse osisID='Heb.6.19'>welche wir haben als einen sichern vnd festen ancker vnser Seele / der auch hinein gehet in das inwendige des Vorhangs /</verse>
        <verse osisID='Heb.6.20'>dahin der Vorlauffer fur vns eingegangen / Jhesus / ein Hoherpriester worden in ewigkeit / nach der ordnung MelchisedechMelchisedech heisset auff Deudsch ein König der gerechtigkeit / Melchisalem heisset ein König des Friedes / Denn Christus gibt Gerechtigkeit vnd Friede vnd sein Reich ist Gerechtigkeit vnd friede fur Gott / durch den Glauben / Rom. 1 vnd. 5 . Gen. 22.</verse>
      </chapter>
      <chapter osisID='Heb.7'>
        <verse osisID='Heb.7.1'>DJeser Melchisedech aber war ein König zu Salem / ein Priester Gottes des Allerhöhesten / Der Abraham entgegen gieng / da er von der Könige schlacht wider kam / vnd segenet jn /</verse>
        <verse osisID='Heb.7.2'>Welchem auch Abraham gab den Zehenden aller güter. Auffs erst / wird er verdolmetscht / ein König der gerechtigkeit / Darnach aber / ist er auch ein könig Salem / das ist / ein König des friedes /</verse>
        <verse osisID='Heb.7.3'>On Vater / on Mutter / on Geschlecht / vnd hat weder anfang der tage noch ende des Lebens / Er ist aber vergleicht dem Son Gottes / vnd bleibet Priester in ewigkeit. Gen. 14.</verse>
        <verse osisID='Heb.7.4'>SChawet aber / wie gros ist der / dem auch Abraham der Patriarch den Zehenden gibt von der eröberten Beute.</verse>
        <verse osisID='Heb.7.5'>Zwar die kinder Leui / da sie das Priesterthum empfangen / haben sie ein gebot / den Zehenden vom Volck / das ist / von jren Brüdern / zunemen / nach dem Gesetz / wiewol auch dieselbigen aus den lenden Abrahe komen sind.</verse>
        <verse osisID='Heb.7.6'>Aber der / des Geschlecht nicht genennet wird vnter jnen / der nam den Zehenden von Abraham / vnd segnete den / der die Verheissung hatte.</verse>
        <verse osisID='Heb.7.7'>Nu ists on alles widersprechen also / das das geringer von dem bessern gesegnet wird.</verse>
        <verse osisID='Heb.7.8'>Vnd hie nemen den Zehenden die sterbenden Menschen / Aber dort bezeuget er / das er lebe.</verse>
        <verse osisID='Heb.7.9'>Vnd das ich also sage / Es ist auch Leui / der den Zehenden nimpt / verzehendet durch Abraham /</verse>
        <verse osisID='Heb.7.10'>Denn er war je noch in den Lenden des Vaters / da jm Melchisedech entgegen gieng.</verse>
        <verse osisID='Heb.7.11'>JSt nu die Volkomenheit durch das Leuitische Priesterthum geschehen / (Denn vnter demselbigen hat das Volck das Gesetz empfangen) Was ist denn weiter not zu sagen / Das ein ander Priester auffkomen solle / Nach der ordenung Melchisedech / Vnd nicht nach der ordenung Aaron?</verse>
        <verse osisID='Heb.7.12'>Denn wo das Priesterthum verendert wird / da mus auch das Gesetz verendert werden.</verse>
        <verse osisID='Heb.7.13'>Denn von dem solchs gesagt ist / der ist von einem andern Geschlecht / aus welchem nie keiner des Altars gepfleget hat.</verse>
        <verse osisID='Heb.7.14'>Denn es ist ja offenbar / das von Juda auffgegangen ist vnser HErr / Zu welchem geschlecht Moses nichts geredt hat vom Priesterthum. Psal. 110.</verse>
        <verse osisID='Heb.7.15'>VND es ist noch klerlicher / So nach der weise Melchisedech ein ander Priester auffkompt /</verse>
        <verse osisID='Heb.7.16'>welcher nicht nach dem Gesetz des fleischlichen gebots gemacht ist / sondern nach der krafft des vnendlichen lebens.</verse>
        <verse osisID='Heb.7.17'>Denn er bezeuget / Du bist ein Priester ewiglich / nach der ordnung Melchisedech.</verse>
        <verse osisID='Heb.7.18'>Denn da mit wird das vorige Gesetz auffgehaben (Darumb das es zu schwach vnd nicht nütz war /</verse>
        <verse osisID='Heb.7.19'>Denn das Gesetz kundte nichts volkomen machen) Vnd wird eingefüret eine bessere Hoffnung / durch welche wir zu Gott nahen. Psal. 110.</verse>
        <verse osisID='Heb.7.20'>VND dazu / das viel ist / Nicht on Eid / Denn jene sind on eid Priester worden /</verse>
        <verse osisID='Heb.7.21'>Dieser aber mit dem Eid / durch den / der zu jm spricht / Der HERR hat geschworen / vnd wird jn nicht gerewen / Du bist ein Priester in ewigkeit / nach der ordnung Melschisedech.</verse>
        <verse osisID='Heb.7.22'>Also gar viel eines bessern Testaments Ausrichter ist Jhesus worden. Psal. 110.</verse>
        <verse osisID='Heb.7.23'>VND jener sind viel / die Priester wurden / darumb das sie der Tod nicht bleiben lies.</verse>
        <verse osisID='Heb.7.24'>Dieser aber / darumb das er bleibet ewiglich / hat er ein vnuergenglich Priesterthum /</verse>
        <verse osisID='Heb.7.25'>Daher er auch selig machen kan jmerdar / die durch jn zu Gott komen / vnd lebet jmerdar / vnd bittet fur sie. Rom. 8.</verse>
        <verse osisID='Heb.7.26'>DEnn einen solchen Hohenpriester solten wir haben / der da were Heilig / vnschüldig / vnbefleckt / von den Sündern abgesondert / vnd höher denn der Himel ist /</verse>
        <verse osisID='Heb.7.27'>Dem nicht teglich not were / wie jenen Hohenpriestern / zu erst fur eigene sünde Opffer zu thun / darnach fur des Volcks sünde / Denn das hat er gethan ein mal / da er sich selbs opffert.</verse>
        <verse osisID='Heb.7.28'>Denn das Gesetz macht Menschen zu Hohenpriestern / die da schwacheit haben / Dis wort aber des Eides / das nach dem Gesetz gesagt ist / setzet den Son ewig vnd volkomen.</verse>
      </chapter>
      <chapter osisID='Heb.8'>
        <verse osisID='Heb.8.1'>DAS ist nu die summa / dauon wir reden / Wir haben einen solchen Hohenpriester / der da sitzet zu der Rechten auff dem stuel der Maiestet im Himel /</verse>
        <verse osisID='Heb.8.2'>vnd ist ein Pfleger der heiligen Güter / vnd der warhafftigen Hütten / welche Gott auffgerichtet hat / vnd kein Mensch.</verse>
        <verse osisID='Heb.8.3'>Denn ein jglicher Hoherpriester wird eingesetzt zu opffern gaben vnd opffer / Darumb mus auch dieser etwas haben / das er opffere.</verse>
        <verse osisID='Heb.8.4'>Wenn er nu auff Erden were / so were er nicht Priester / Dieweil da Priester sind / die nach dem Gesetz die gaben opffern /</verse>
        <verse osisID='Heb.8.5'>Welche dienen dem Furbilde / vnd dem Schatten der himlischen Güter / Wie das göttliche antwort zu Mose sprach / da er solte die Hütten volenden / Schawe zu / sprach er / Das du machest alles nach dem Bilde / das dir auff dem Berge gezeiget ist. Exo. 25.</verse>
        <verse osisID='Heb.8.6'>NV aber hat er ein besser Ampt erlanget / als der eines bessern Testaments Mitler ist / welches auch auff bessern Verheissungen stehet.</verse>
        <verse osisID='Heb.8.7'>Denn so jenes das Erste / vntaddelich gewesen were / würde nicht raum zu einem andern gesucht.</verse>
        <verse osisID='Heb.8.8'>Denn er taddelt sie vnd saget / Sihe / Es komen die tage / spricht der HERR / Das ich vber das haus Jsrael / vnd vber das haus Juda / ein new Testament machen wil /</verse>
        <verse osisID='Heb.8.9'>Nicht nach dem Testament / das ich gemacht hab mit jren Vetern an dem tage / da ich jre hand ergreiff / sie aus zufüren aus Egyptenlande / Denn sie sind nicht blieben in meinem Testament / So hab ich jr auch nicht wollen achten / spricht der HERR. Jere. 31.</verse>
        <verse osisID='Heb.8.10'>DEnn das ist das Testament / das ich machen wil dem hause Jsrael nach diesen tagen / spricht der HERR / Jch wil geben mein Gesetz in jren Sinn / vnd in jr Hertz wil ich es schreiben / Vnd wil jr Gott sein / vnd sie sollen mein Volck sein /</verse>
        <verse osisID='Heb.8.11'>Vnd sol nicht leren jemand seinen Nehesten / noch jemand seinen Bruder / vnd sagen / Erkenne den HERRN / Denn sie sollen mich alle kennen / von dem kleinesten an bis zu dem grössesten /</verse>
        <verse osisID='Heb.8.12'>Denn ich wil gnedig sein jrer vntugent vnd jren sünden / vnd jrer vngerechtigkeit wil ich nicht mehr gedencken.</verse>
        <verse osisID='Heb.8.13'>Jn dem er saget / Ein newes / machet er das erste alt / Was aber alt vnd vberiaret ist / das ist nahe bey seinem ende.</verse>
      </chapter>
      <chapter osisID='Heb.9'>
        <verse osisID='Heb.9.1'>ES hatte zwar auch das erste seine Rechte vnd Gottesdienst / vnd eusserliche Heiligkeit.</verse>
        <verse osisID='Heb.9.2'>Denn es war da auff gericht das forder teil der Hütten / darinnen war der Leuchter / vnd der Tisch / vnd die Schawbrot / Vnd diese heisset die Heilige.</verse>
        <verse osisID='Heb.9.3'>Hinder dem andern Furhang aber war die Hütte / die da heisset / die Allerheiligeste /</verse>
        <verse osisID='Heb.9.4'>Die hatte das gülden Reuchfas / vnd die lade des Testaments / allenthalben mit gold vberzogen / in welcher war die güldene gelte / die das Himelbrot hatte / vnd die rute Aaron / die gegrünet hatte / vnd die tafeln des Testaments.</verse>
        <verse osisID='Heb.9.5'>Oben drüber aber waren die Cherubim der herrligkeit / die vberschatteten den Gnadenstuel / Von welchem jtzt nicht zusagen ist in sonderheit. Exo. 40.</verse>
        <verse osisID='Heb.9.6'>DA nu solches also zugericht war / giengen die Priester allezeit in die fördersten Hütten / vnd richteten aus den Gottesdienst.</verse>
        <verse osisID='Heb.9.7'>Jn die ander aber / gieng nur ein mal im jar / alleine der Hohepriester / nicht on Blut / das er opfferte fur sein selbs vnd des Volcks vnwissenheit.</verse>
        <verse osisID='Heb.9.8'>Da mit der heilige Geist deutet / Das noch nicht offenbart were der weg zur Heiligkeit / so lange die erste Hütte stunde /</verse>
        <verse osisID='Heb.9.9'>welche muste zurselbigen zeit ein Furbilde sein / Jn welcher Gaben vnd Opffer geopffert wurden / vnd kundten nicht volkomen machen nach dem gewissen / den / der da Gottesdienst thut /</verse>
        <verse osisID='Heb.9.10'>allein mit Speise vnd Tranck / vnd mancherley Tauffe vnd eusserlicher Heiligkeit / Die bis auff die zeit der besserung sind auffgelegt. Leui. 16.</verse>
        <verse osisID='Heb.9.11'>Christus aber ist komen / das er sey ein hoherpriester der zukünfftigen Güter / durch eine grössere vnd volkomnere Hütten / die nicht mit der hand gemacht ist / das ist / die nicht also gebawet ist.</verse>
        <verse osisID='Heb.9.12'>Auch nicht durch der Böcke oder Kelber blut / Sondern er ist durch sein eigen Blut / ein mal in das Heilige eingegangen / vnd hat eine ewige Erlösung erfunden.</verse>
        <verse osisID='Heb.9.13'>DEnn so der Ochsen vnd der Böcke blut / vnd die aschen von der Kue gesprenget heiliget die Vnreinen / zu der leiblichen reinigkeit /</verse>
        <verse osisID='Heb.9.14'>Wie viel mehr wird das blut Christi / der Sich selbs on allen wandel / durch den heiligen Geist / Gotte geopffert hat / vnser gewissen reinigen von den todten wercken / zu dienen dem lebendigen Gott?</verse>
        <verse osisID='Heb.9.15'>Vnd darumb ist er auch ein Mitler des newen Testaments / Auff das durch den Tod / so geschehen ist zur Erlösung von den vbertrettungen (Die vnter dem ersten Testament waren) die / so beruffen sind / das verheissen ewige Erbe empfahen. Num. 19.</verse>
        <verse osisID='Heb.9.16'>DEnn wo ein Testament ist / da mus der Tod geschehen / des der das Testament machet /</verse>
        <verse osisID='Heb.9.17'>Denn ein Testament wird fest durch den Tod / Anders hat es noch nicht macht / wenn der noch lebet / der es gemacht hat.</verse>
        <verse osisID='Heb.9.18'>Daher auch das erste / nicht on Blut gestifftet ward /</verse>
        <verse osisID='Heb.9.19'>Denn / als Moses ausgeredt hatte / von allen geboten / nach dem Gesetz / zu allem Volck / nam er Kelber vnd Bocksblut / mit Wasser vnd Purpurwolle vnd Jsopen / vnd besprenget das Buch vnd alles Volck /</verse>
        <verse osisID='Heb.9.20'>vnd sprach / Das ist das blut des Testaments / das Gott euch geboten hat.</verse>
        <verse osisID='Heb.9.21'>Vnd die Hütten vnd alles Gerete des Gottesdiensts / besprenget er des selbigen gleichen mit Blut.</verse>
        <verse osisID='Heb.9.22'>Vnd wird fast alles mit Blut gereiniget / nach dem Gesetz / vnd on Blut vergiessen geschicht keine vergebung. Exod. 24.</verse>
        <verse osisID='Heb.9.23'>SO musten nu der himlischen dingen Furbilder / mit solchem gereiniget werden / Aber sie selbs die himlischen / müssen besser Opffer haben / denn jene waren.</verse>
        <verse osisID='Heb.9.24'>Denn Christus ist nicht eingegangen in das Heilige / so mit henden gemacht ist (welchs ist ein Gegenbilde der rechtschaffenen) Sondern in den Himel selbs / nu zu erscheinen fur dem angesichte Gottes / fur vns.</verse>
        <verse osisID='Heb.9.25'>Auch nicht das er sich offtmals opffere / Gleich wie der Hohepriester gehet alle jar in das Heilige / mit frembdem Blut /</verse>
        <verse osisID='Heb.9.26'>Sonst hatte er offt müssen leiden von anfang der Welt her. Nu aber am ende der Welt / ist er ein mal erschienen durch sein eigen Opffer / die sünde auffzuheben.</verse>
        <verse osisID='Heb.9.27'>VND wie den Menschen ist gesetzt / ein mal zu sterben / darnach aber das Gerichte /</verse>
        <verse osisID='Heb.9.28'>Also ist Christus ein mal geopffert / weg zu nemen vieler sünde / Zum andern mal aber wird er on sünde erscheinen / denen die auff jn warten / zur Seligkeit.</verse>
      </chapter>
      <chapter osisID='Heb.10'>
        <verse osisID='Heb.10.1'>DEnn das Gesetz hat den schatten von den zukünfftigen Gütern / nicht das wesen der güter selbs / Alle jar mus man opffern jmer einerley Opffer / vnd kan nicht / die da opffern / volkomen machen.</verse>
        <verse osisID='Heb.10.2'>Sonst hette das opffern auffgehöret / wo die / so am Gottesdienst sind / kein gewissen mehr hetten von den sünden / wenn sie ein mal gereiniget weren.</verse>
        <verse osisID='Heb.10.3'>Sondern es geschicht nur durch dieselbigen ein Gedechtnis der sünde alle jar /</verse>
        <verse osisID='Heb.10.4'>Denn es ist vmmüglich / durch Ochsen vnd Bocksblut sünde wegnemen.</verse>
        <verse osisID='Heb.10.5'>DArumb / da er in die Welt kompt / spricht er / Opffer vnd Gaben hastu nicht gewolt / Den Leib aber hastu mir zubereit /</verse>
        <verse osisID='Heb.10.6'>Brandopffer / vnd Sündopffer gefallen dir nicht.</verse>
        <verse osisID='Heb.10.7'>Da sprach ich / Sihe ich kome / Jm Buch stehet furnemlich von mir geschrieben / Das ich thun sol Gott deinen willen.</verse>
        <verse osisID='Heb.10.8'>Droben als er gesagt hatte / Opffer vnd Gaben / Brandopffer / vnd Sündopffer hastu nicht gewolt / sie gefallen dir auch nicht (welche nach dem Gesetz geopffert werden)</verse>
        <verse osisID='Heb.10.9'>Da sprach er / Sihe / Jch kome zuthun Gott deinen willen / Da hebet er das erste auff / Das er das ander einsetze /</verse>
        <verse osisID='Heb.10.10'>Jn welchem willen wir sind geheiliget / ein mal geschehen / durch das Opffer des leibes Jhesu Christi. Psal. 40.</verse>
        <verse osisID='Heb.10.11'>VND ein jglicher Priester ist eingesetzt / das er alle tage Gottesdienst pflege / vnd offtmals einerley Opffer thue / welche nimermehr künden die sünde ab nemen.</verse>
        <verse osisID='Heb.10.12'>Dieser aber / da er hat ein Opffer fur die sünde geopffert / das ewiglich gilt / Sitzt er nu zur rechten Gottes /</verse>
        <verse osisID='Heb.10.13'>vnd wartet hinfurt / Bis das seine Feinde zum schemel seiner füsse gelegt werden.</verse>
        <verse osisID='Heb.10.14'>Denn mit einem Opffer hat er in ewigkeit volendet die geheiliget werden. Psal. 110.</verse>
        <verse osisID='Heb.10.15'>ES bezeuget vns aber des auch der heilige Geist / Denn nach dem er zuvor gesagt hatte /</verse>
        <verse osisID='Heb.10.16'>Das ist das Testament / das ich jnen machen wil / nach diesen tagen / spricht der HERR / Jch wil mein Gesetz in jr Hertz geben / vnd in jre Sinne wil ich es schreiben /</verse>
        <verse osisID='Heb.10.17'>Vnd jrer sünde vnd jrer vngerechtigkeit wil ich nicht mehr gedencken.</verse>
        <verse osisID='Heb.10.18'>Wo aber derselbigen vergebung ist / da ist nicht mehr Opffer fur die sünde. Jere. 31.</verse>
        <verse osisID='Heb.10.19'>SO wir denn nu haben / lieben Brüder / die freidigkeit zum eingang / in das Heilige / durch das blut Jhesu /</verse>
        <verse osisID='Heb.10.20'>welchen er vns zubereitet hat / zum newen vnd lebendigen wege / durch den Vorhang / das ist durch sein Fleisch /</verse>
        <verse osisID='Heb.10.21'>vnd haben einen Hohenpriester vber das haus Gottes /</verse>
        <verse osisID='Heb.10.22'>So lasset vns hinzu gehen / mit warhafftigem hertzen / in völligem Glauben / besprenget in vnsern Hertzen / vnd los von dem bösen Gewissen / vnd gewasschen am Leibe / mit reinem wasser /</verse>
        <verse osisID='Heb.10.23'>Vnd lasset vns halten an der Bekentnis der hoffnung / vnd nicht wancken / Denn er ist trew / der sie verheissen hat /</verse>
        <verse osisID='Heb.10.24'>Vnd lasset vns vnternander vnser selbs warnemen / mit reitzen zur Liebe vnd guten Wercken /</verse>
        <verse osisID='Heb.10.25'>vnd nicht verlassen vnsere Versamlung / wie etliche pflegen / Sondern vnternander ermanen / Vnd das so viel mehr / so viel jr sehet / das sich der tag nahet.</verse>
        <verse osisID='Heb.10.26'>DEnn so wir mutwillig sündigen / nach dem wir die erkentnis der Warheit empfangen haben / Haben wir fürder kein ander Opffer mehr fur die sünde /</verse>
        <verse osisID='Heb.10.27'>Sondern ein schrecklich warten des Gerichtes vnd des fewer eiuers / der die Widerwertigen verzeren wird.</verse>
        <verse osisID='Heb.10.28'>Wenn jemand das gesetz Mosi bricht / der mus sterben on barmhertzigkeit / durch zween oder drey Zeugen.</verse>
        <verse osisID='Heb.10.29'>Wie viel meinet jr erger straff wird er verdienen / Der den Son Gottes mit füssen trit / vnd das blut des Testaments vnrein achtet / durch welches er geheiliget ist / vnd den Geist der gnaden schmehet?</verse>
        <verse osisID='Heb.10.30'>Denn wir wissen den / der da saget / Die Rache ist mein / Jch wil vergelten / spricht der HERR. Vnd abermal / Der HERR wird sein Volck richten.</verse>
        <verse osisID='Heb.10.31'>Schrecklich ists / in die Hende des lebendigen Gottes zufallen. Deut. 17; Deut. 32.</verse>
        <verse osisID='Heb.10.32'>GEdencket aber an die vorigen tage / in welchen jr erleuchtet / erduldet habt einen grossen Kampff des leidens /</verse>
        <verse osisID='Heb.10.33'>Zum teil selbs / durch schmach vnd trübsal ein Schawspiel worden / Zum teil / gemeinschafft gehabt mit denen / den es also gehet.</verse>
        <verse osisID='Heb.10.34'>Denn jr habt mit meinen Banden mitleiden gehabt / vnd den Raub ewer güter mit freuden erduldet / Als die jr wisset / das jr bey euch selbs eine bessere vnd bleibende Habe im Himel habt.</verse>
        <verse osisID='Heb.10.35'>Werffet ewer vertrawen nicht wegSchlahets nicht in den wind. / welchs eine grosse Belohnung hat.</verse>
        <verse osisID='Heb.10.36'>Gedult aber ist euch not / auff das jr den willen Gottes thut / vnd die Verheissung empfahet.</verse>
        <verse osisID='Heb.10.37'>Denn noch vber eine kleine weile / So wird komen / der da komen sol / vnd nicht verziehen.</verse>
        <verse osisID='Heb.10.38'>Der Gerechte aber wird des Glaubens leben. Wer aber weichenDer nicht halten wil / noch der streiche warten / sondern zeucht zu rücke / vnd schleicht dauon. wird / an dem wird meine Seele kein gefallen haben.</verse>
        <verse osisID='Heb.10.39'>Wir aber sind nicht von denen / die da weichen vnd verdampt werden / Sondern von denen / die da gleuben vnd die Seele erretten. Abac. 2.</verse>
      </chapter>
      <chapter osisID='Heb.11'>
        <verse osisID='Heb.11.1'>ES ist aber der Glaube / eine gewisse zuuersicht / des / das man hoffet / Vnd nicht zweiueln an dem / das man nicht sihet.</verse>
        <verse osisID='Heb.11.2'>Durch den haben die Alten zeugnis vberkomen.</verse>
        <verse osisID='Heb.11.3'>Durch den Glauben mercken wir / das die Welt durch Gottes wort fertig Das ist / Sie ist in schwang gebracht das sie gehet vnd stehet nach Gottes wort on vnterlas / vngehindert vnd on auffhören. ist / Das alles das man sihet / aus nichte Das hie stehet / Jnuisibilibus / heissen wir / Nichts / vnd ist auch noch nichts / bis es geschicht. worden ist. Gene. 1.</verse>
        <verse osisID='Heb.11.4'>DVrch den glauben hat Abel Gott ein grösser Opffer gethan / denn Kain / Durch welchen er zeugnis vberkomen hat / das er gerecht sey / da Gott zeugete von seiner Gabe / Vnd durch denselbigen redet er noch / wiewol er gestorben ist. Gen. 4.</verse>
        <verse osisID='Heb.11.5'>DVrch den glauben ward Enoch weggenomen / das er den Tod nicht sehe / vnd ward nicht erfunden / darumb das jn Gott wegnam / Denn vor seinem wegnemen / hat er zeugnis gehabt / das er Gott gefallen habe.</verse>
        <verse osisID='Heb.11.6'>Aber on glauben ists vmmüglich / Gott gefallen / Denn wer zu Gott komen wil / der mus gleuben / das er sey / vnd denen / die jn suchen / ein Vergelter sein werde. Gen. 5.</verse>
        <verse osisID='Heb.11.7'>DVrch den glauben hat Noe Gott geehret / vnd die Archa zubereitet / zum heil seines Hauses / Da er ein göttlichen Befelh empfieng von dem / das man noch nicht sahe / Durch welchen er verdampt die Welt / Vnd hat ererbet die Gerechtigkeit / die durch den glauben kompt. Gen. 6.</verse>
        <verse osisID='Heb.11.8'>DVrch den Glauben ward gehorsam Abraham / da er beruffen ward / aus zugehen in das land / das er ererben solte / Vnd gieng aus / vnd wuste nicht wo er hin keme. Gen. 12.</verse>
        <verse osisID='Heb.11.9'>DVrch den glauben ist er ein Frembdling gewesen in dem verheissen Lande / als in einem frembden / vnd wonet in Hütten mit Jsaac vnd Jacob / den Miterben derselbigen Verheissunge.</verse>
        <verse osisID='Heb.11.10'>Denn er wartet auff eine Stad / die einen grund hat / welcher Bawmeister vnd Schepffer Gott ist</verse>
        <verse osisID='Heb.11.11'>DVrch den glauben empfieng auch Sara krafft / das sie schwanger ward vnd gebar vber die zeit jres Alters / Denn sie achtet jn trew / der es verheissen hatte.</verse>
        <verse osisID='Heb.11.12'>Darumb sind auch von einem / wiewol erstorbens Leibes / viel geboren / wie die Stern am Himel / vnd wie der Sand am rande des Meeres / der vnzelich ist. Gen. 21; Gen. 15.</verse>
        <verse osisID='Heb.11.13'>DJese alle sind gestorben im glauben / vnd haben die Verheissung nicht empfangen / Sondern sie von fernen gesehen / vnd sich der vertröstet / vnd wol benügen lassen / vnd bekand / das sie Geste vnd Frembdlinge auff Erden sind.</verse>
        <verse osisID='Heb.11.14'>Denn die solchs sagen / die geben zuuerstehen / das sie ein Vaterland suchen.</verse>
        <verse osisID='Heb.11.15'>Vnd zwar / wo sie das gemeinet hetten / von welchem sie waren ausgezogen / hatten sie ja zeit wider vmb zukeren.</verse>
        <verse osisID='Heb.11.16'>Nu aber begeren sie eines bessern / nemlich eines Himlischen. Darumb schemet sich Gott jr nicht zu heissen jr Gott / Denn er hat jnen eine Stad zubereit. Exo. 3.</verse>
        <verse osisID='Heb.11.17'>DVrch den glauben opfferte Abraham den Jsaac / da er versucht ward / vnd gab dahin den Eingebornen / da er schon die Verheissung empfangen hatte /</verse>
        <verse osisID='Heb.11.18'>Von welchem gesagt ward / Jn Jsaac wird dir dein Same geheissen werden /</verse>
        <verse osisID='Heb.11.19'>Vnd dachte / Gott kan auch wol von den Todten erwecken / Daher er auch jn zum Furbilde wider nam. Gen. 22.</verse>
        <verse osisID='Heb.11.20'>DVrch den glauben segenete Jsaac von den zukünfftigen dingen den Jacob vnd Esau.</verse>
        <verse osisID='Heb.11.21'>Durch den glauben segnete Jacob / da er starb beide söne Josephs / Vnd neiget sich gegen seines Scepters spitzen. Gen. 27; Gen. 48.</verse>
        <verse osisID='Heb.11.22'>DVrch den glauben redet Joseph / vom Auszug der kinder Jsrael / da er starb / Vnd thet befelh von seinen Gebeinen. Gen. 50.</verse>
        <verse osisID='Heb.11.23'>DVrch den glauben ward Moses / da er geboren war / drey monden verborgen von seinen Eltern / Darumb das sie sahen / wie er ein schön Kind war / vnd furchten sich nicht fur des Königes gebot. Exod. 2.</verse>
        <verse osisID='Heb.11.24'>DVrch den glauben wolt Moses / da er gros ward / nicht mehr ein Son heissen der tochter Pharao /</verse>
        <verse osisID='Heb.11.25'>Vnd erwelet viel lieber mit dem volck Gottes vngemach zu leiden / Denn die zeitliche Ergetzung der sünden zu haben /</verse>
        <verse osisID='Heb.11.26'>Vnd achtet die schmach Christi fur grösser reichthum / Denn die schetze Egypti / Denn er sahe an die Belohnung.</verse>
        <verse osisID='Heb.11.27'>DVrch den glauben verlies er Egypten / vnd furchte nicht des Königes grim / Denn er hielt sich an den / den er nicht sahe / als sehe er jn.</verse>
        <verse osisID='Heb.11.28'>DVrch den glauben hielt er die Ostern vnd das Blutgiessen / Auff das der die Erstengeburten würgete / sie nicht treffe. Exod. 12.</verse>
        <verse osisID='Heb.11.29'>DVrch den glauben giengen sie durchs Rotemeer / als durch trocken land / Welches die Egypter auch versuchten / vnd ersoffen. Exod. 14.</verse>
        <verse osisID='Heb.11.30'>DVrch den glauben fielen die mauren Jericho / da sie sieben tage vmbher gegangen waren. Josu. 6.</verse>
        <verse osisID='Heb.11.31'>DVrch den glauben ward die Hure Rahab nicht verloren mit den vngleubigen / da sie die Kundschaffer freundlich auffnam. Josu. 2.</verse>
        <verse osisID='Heb.11.32'>VND was sol ich mehr sagen? Die zeit würde mir zukurtz / wenn ich solte erzelen von Gedeon / vnd Barac / vnd Samson / vnd Jephthahe / vnd Dauid / vnd Samuel / vnd den Propheten /</verse>
        <verse osisID='Heb.11.33'>welche haben durch den glauben Königreiche bezwungen / Gerechtigkeit gewircket / die Verheissung erlanget / der Lewen rachen verstopffet /</verse>
        <verse osisID='Heb.11.34'>des Fewers krafft ausgelesscht / des Schwerts scherffe entrunnen / Sind krefftig worden aus der SchwacheitJm leiden sind sie krefftiger worden 2. Cor. 12 Meine Krafft wird in schwacheit starck. / Sind starck worden im streit / Haben der frembden Heer darnider gelegt.</verse>
        <verse osisID='Heb.11.35'>Die Weiber haben jre Todten von der Aufferstehung wider genomen. Die andern aber sind zurschlagen / vnd haben keine Erlösung angenomen / Auff das sie die Aufferstehung / die besser ist / erlangeten.</verse>
        <verse osisID='Heb.11.36'>Etliche haben spot vnd geisseln erlidden / dazu band vnd gefengnis.</verse>
        <verse osisID='Heb.11.37'>Sie sind gesteiniget / zuhackt / zustochen / durchs Schwert getödtet. Sie sind vmbher gegangen in peltzen vnd ziegen Fellen / mit mangel / mit trübsal / mit vngemach /</verse>
        <verse osisID='Heb.11.38'>Der die welt nicht werd war / Vnd sind im Elend gegangen / in den Wüsten / auff den Bergen / in den Klüfften vnd Löchern der erden.</verse>
        <verse osisID='Heb.11.39'>Djese alle haben durch den Glauben zeugnis vberkomen / vnd nicht empfangen die Verheissung /</verse>
        <verse osisID='Heb.11.40'>Darumb / das Gott etwas bessers fur vns zuuor versehen hat / das sie nicht on vns volendet würden.</verse>
      </chapter>
      <chapter osisID='Heb.12'>
        <verse osisID='Heb.12.1'>DArumb auch wir / dieweil wir solchen hauffen Zeugen vmb vns haben / Lasset vns ablegen die Sünde / so vns jmer anklebt vnd trege macht / Vnd lasset vns lauffen durch gedult / in dem Kampff / der vns verordnet ist /</verse>
        <verse osisID='Heb.12.2'>Vnd auffsehen auff Jhesum / den Anfenger vnd Volender des glaubens / Welcher / da er wol hette mügen freude haben / erduldet er das Creutz / vnd achtet der schande nicht / Vnd ist gesessen zur Rechten auff dem stuel Gottes.</verse>
        <verse osisID='Heb.12.3'>Gedencket an den / der ein solchs widersprechen von den Sündern wider sich erduldet hat / Das jr nicht in ewrem mut mat werdet / vnd ablasset.</verse>
        <verse osisID='Heb.12.4'>Denn jr habt noch nicht bis auffs Blut widerstanden / vber dem kempffen wider die sünde /</verse>
        <verse osisID='Heb.12.5'>Vnd habt bereit vergessen des Trosts / der zu euch redet / als zu den Kindern. Mein Son / achte nicht geringe die züchtigung des HERRN / vnd verzage nicht wenn du von jm gestrafft wirst /</verse>
        <verse osisID='Heb.12.6'>Denn welchen der HERR lieb hat / den züchtiget er / Er steupt aber einen jglichen Son / den er auffnimpt. Pro. 3.</verse>
        <verse osisID='Heb.12.7'>SO jr die Züchtigung erduldet / so erbeut sich euch Gott als Kindern. Denn wo ist ein Son / den der Vater nicht züchtiget?</verse>
        <verse osisID='Heb.12.8'>Seid jr aber on züchtigung / welcher sie alle teilhafftig worden / So seid jr Bastarte vnd nicht Kinder.</verse>
        <verse osisID='Heb.12.9'>Auch so wir haben vnser leibliche Veter zu Züchtigern gehabt / vnd sie geschewet / Solten wir denn nicht viel mehr vnterthan sein dem geistlichen Vater / das wir leben?</verse>
        <verse osisID='Heb.12.10'>Vnd jene zwar haben vns gezüchtiget / wenig tage nach jrem düncken / Dieser aber zu nutz / auff das wir seine Heiligung erlangen.</verse>
        <verse osisID='Heb.12.11'>Alle Züchtigung aber / wenn sie da ist / dünckt sie vns nicht freude / sondern trawrigkeit sein. Aber darnach wird sie geben eine friedsame Frucht der gerechtigkeit / denen / die da durch geübt sind.</verse>
        <verse osisID='Heb.12.12'>DArumb richtet wider auff die lessigen Hende vnd die müden Knie /</verse>
        <verse osisID='Heb.12.13'>vnd thut gewissen trit mit ewren fussen / Das nicht jemand strauchele wie ein Lamer / sondern viel mehr gesund werde.</verse>
        <verse osisID='Heb.12.14'>Jaget nach dem Friede gegen jederman / vnd der Heiligung / on welche wird niemand den HErrn sehen /</verse>
        <verse osisID='Heb.12.15'>Vnd sehet drauff / das nicht jemand Gottes gnade verseume. Das nicht etwa eine bitter wurtzel auffwachse / vnd vnfriede anrichte / vnd viel durch dieselbige verunreiniget werden.</verse>
        <verse osisID='Heb.12.16'>Das nicht jemand sey ein Hurer oder ein Gottloser wie Esau / der vmb einer Speise willen / seine Erstegeburt verkauffte /</verse>
        <verse osisID='Heb.12.17'>Wisset aber / das er hernach / da er den Segen ererben wolte / verworffen ist / Denn er fand keinen raum zur Busse / wiewol er sie mit threnen suchte. Deut. 29; Ge. 25; Ge. 26.</verse>
        <verse osisID='Heb.12.18'>DEnn jr seid nicht komen zu dem Berge / den man anrüren kundte / vnd mit Fewr brandte / noch zu dem tunckel vnd finsternis vnd vngewitter /</verse>
        <verse osisID='Heb.12.19'>noch zu dem hall der Posaunen / Vnd zur stimme der wort / welcher sich wegerten / die sie höreten / das jnen das wort ja nicht gesagt würde /</verse>
        <verse osisID='Heb.12.20'>Denn sie mochtens nicht ertragen / was da gesagt ward. Vnd wenn ein Thier den Berg anrürete / solte es gesteiniget / oder mit einem Geschos erschossen werden.</verse>
        <verse osisID='Heb.12.21'>Vnd also erschrecklich war das Gesichte / das Moses sprach / Jch bin erschrocken vnd zittere. Exod. 19.</verse>
        <verse osisID='Heb.12.22'>SOndern jr seid komen zu dem berge Zion / vnd zu der Stad des lebendigen Gottes / zu dem himlischen Jerusalem / vnd zu der menge vieler tausent Engele /</verse>
        <verse osisID='Heb.12.23'>vnd zu der gemeine der Erstgebornen / die im Himel angeschrieben sind / vnd zu Gott dem Richter vber alle / vnd zu den Geistern der volkomenen Gerechten /</verse>
        <verse osisID='Heb.12.24'>vnd zu dem Mitteler des newen Testaments Jhesu / vnd zu dem Blut vnd der Besprengunge / das da besser redet / denn Habels. Gen. 4.</verse>
        <verse osisID='Heb.12.25'>SEhet zu / das jr euch des nicht wegert / der da redet. Denn so jene nicht entflohen sind / die sich wegerten / da er auff Erden redet / Viel weniger wir / so wir vns des wegern / der vom Himel redet /</verse>
        <verse osisID='Heb.12.26'>welches stimme zu der zeit die Erde beweget. Nu aber verheisset er / vnd spricht / Noch ein mal wil ich bewegen / nicht alleine die Erden / sondern auch den Himel.</verse>
        <verse osisID='Heb.12.27'>Aber solchs / noch ein mal / zeigt an / Das das bewegliche sol verendert werden / als das gemacht istScilicet mit henden / Er meinet die Hütten Mose.  / Auff das da bleibe das vnbewegliche.</verse>
        <verse osisID='Heb.12.28'>Darumb dieweil wir empfahen ein vnbeweglich Reich / haben wir gnade / durch welche wir sollen Gotte dienen / jm zugefallen / mit zucht vnd furcht /</verse>
        <verse osisID='Heb.12.29'>Denn vnser Gott ist ein verzerend Fewr. Hag. 2; Deut. 4.</verse>
      </chapter>
      <chapter osisID='Heb.13'>
        <verse osisID='Heb.13.1'>BLeibet fest in der brüderlichen Liebe.</verse>
        <verse osisID='Heb.13.2'>Gastfrey zu sein vergesset nicht / Denn durch dasselbige haben etliche / on jr wissen / Engel beherget.</verse>
        <verse osisID='Heb.13.3'>Gedencket der Gebundenen / als die Mitgebundene / vnd dere / die trübsal leiden / als die jr auch noch im Leibe lebet.</verse>
        <verse osisID='Heb.13.4'>Die Ehe sol ehrlich gehalten werden bey allen / vnd das Ehebette vnbefleckt. Die Hurer aber vnd die Ehebrecher wird Gott richten.</verse>
        <verse osisID='Heb.13.5'>Der wandel sey on Geitz / vnd lasset euch benügen an dem das da ist / Denn er hat gesagt / Jch wil dich nicht verlassen noch verseumen.</verse>
        <verse osisID='Heb.13.6'>Also / das wir thüren sagen / der HERR ist mein Helffer / vnd wil mich nicht fürchten / was solt mir ein Mensch thun?</verse>
        <verse osisID='Heb.13.7'>Gedencket an ewer Lerer / die euch das wort Gottes gesagt haben / Welcher ende schawet an / vnd folget jrem Glauben nach. Gen. 18; Gen. 19; Josu. 1; Psal. 118 vnd Psal. 56.</verse>
        <verse osisID='Heb.13.8'>Jhesus christus / gestern vnd heute / vnd derselbe auch in ewigkeit.</verse>
        <verse osisID='Heb.13.9'>Lasset euch nicht mit mancherley vnd frembden Leren vmbtreiben. Denn es ist köstlich ding / das das Hertz feste werde / Welchs geschicht durch Gnade / nicht durch SpeisenDas ist / mit Menschengesetze / die von Speise vnd kleider leren / nicht vom Glauben.  / dauon keinen nutz haben / so damit vmgehenDas ist / Gott damit dienen wollen. .</verse>
        <verse osisID='Heb.13.10'>Wir haben einen Altar / dauon nicht macht haben zu essen / die der Hütten pflegen.</verse>
        <verse osisID='Heb.13.11'>Denn welcher Thierer blut getragen wird / durch den Hohenpriester in das Heilige fur die sünde / derselbigen Leichnam werden verbrand ausser dem Lager.</verse>
        <verse osisID='Heb.13.12'>Darumb auch Jhesus / auff das er heilige das Volck durch sein eigen Blut / hat er gelidden aussen fur dem Thor.</verse>
        <verse osisID='Heb.13.13'>So lasset vns nu zu jm hin aus gehen / ausser dem Lager / vnd seine schmach tragen.</verse>
        <verse osisID='Heb.13.14'>Denn wir haben hie kein bleibende Stad / sondern die zukünfftige suchen wir. Num. 18.</verse>
        <verse osisID='Heb.13.15'>SO lasset vns nu opffern / durch jn / das Lobeopffer / Gotte allezeit / das ist / die Frucht der lippen / die seinen Namen bekennen.</verse>
        <verse osisID='Heb.13.16'>Wol zu thun vnd mit zu teilen vergesset nicht / Denn solche Opffer gefallen Gott wol.</verse>
        <verse osisID='Heb.13.17'>Gehorchet ewren Lerern / vnd folget jnen / Denn sie wachen vber ewre Seelen / als die da rechenschafft dafur geben sollen / Auff das sie das mit freuden thun / vnd nicht mit seufftzen / Denn das ist euch nicht gut.</verse>
        <verse osisID='Heb.13.18'>Betet fur vns. Vnser trost ist der / das wir ein gut Gewissen haben / vnd vleissigen vns guten wandel zufüren bey allen.</verse>
        <verse osisID='Heb.13.19'>Jch ermane aber zum vberflus / solchs zuthun / auff das ich auffs schierst wider zu euch kome.</verse>
        <verse osisID='Heb.13.20'>GOtt aber des Friedes / der von den Todten ausgefüret hat den grossen Hirten der schafe / durch das blut des ewigen Testaments / vnsern HErrn Jhesum /</verse>
        <verse osisID='Heb.13.21'>Der mache euch fertig in allem guten werck zu thun seinen willen / vnd schaffe in euch / was fur jm gefellig ist / durch Jhesum Christ / Welchem sey Ehre von ewigkeit zu ewigkeit / Amen.</verse>
        <verse osisID='Heb.13.22'>JCH ermane euch aber / lieben Brüder / haltet das Wort der ermanung zu gute / denn ich hab euch kurtz geschrieben.</verse>
        <verse osisID='Heb.13.23'>Wisset / das der bruder Timotheus wider ledig ist / mit welchem / so er bald kompt / wil ich euch sehen.</verse>
        <verse osisID='Heb.13.24'>Grüsset alle ewer Lerer / vnd alle Heiligen. Es grüssen euch die Brüder aus Jtalia.</verse>
        <verse osisID='Heb.13.25'>Die Gnade sey mit euch allen / AMEN. - Geschrieben aus Jtalia / Durch Timotheum.</verse>
      </chapter>
    </div></osisText>
</osis>