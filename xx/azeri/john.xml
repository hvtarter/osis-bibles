<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='Azeri' xml:lang='XX'>
    <header>
      <revisionDesc>
        <date>2012-01-07</date>
        <p>initial OSIS 2.1.1 version</p>
      </revisionDesc>
      <work osisWork='Azeri'>
        <title>Description_en=Southern Azeri Translation</title>
        <contributor/>
        <creator>Mod2Zef (6)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-07</date>
        <description>About_en=Southern Azeri Translation</description>
        <publisher/>
        <type type='OSIS'>Bible</type>
        <identifier type='OSIS'>Azeri</identifier>
        <source>no entry TextSource in sword.conf found</source>
        <language type='IETF'>XX</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='John'>
      <chapter osisID='John.1'>
        <verse osisID='John.1.1'>باشلانيشدا کلمه وار ائدي، کلمه تارينين يانيندا ائدي، و کلمه تاري ائدي.</verse>
        <verse osisID='John.1.2'>او، باشلانيشدا تارينين يانيندا ائدي.</verse>
        <verse osisID='John.1.3'>هر شي اونون واسئطه​سئله ياراندي و اولموش اولانلاردان هچ بئري اونسوز اولمادي.</verse>
        <verse osisID='John.1.4'>اوندا حيات وار ائدي و او حيات ائنسانلارا نور ائدي.</verse>
        <verse osisID='John.1.5'>او نور قارانليقدا پارلايير. آمّا قارانليق اونا ظفر تاپماييب.</verse>
        <verse osisID='John.1.6'>تاري طرفئندن گؤنده‌رئلمئش بئر کئشي وار ائدي، آدي يحيا.</verse>
        <verse osisID='John.1.7'>او، شاهئد ائدي و نور حاقّيندا شهادت ورمک اوچون گلدي کي، اونون واسئطه​سئله بوتون ائنسانلار ائمان گتئرسئنلر.</verse>
        <verse osisID='John.1.8'>او اؤزو، او نور ديئلدي. او آنجاق اونون اوچون گلدي کي، او نور حاقّيندا شهادت ورسئن.</verse>
        <verse osisID='John.1.9'>او حقئقي نور ائدي کي، دونيايا گلئب بوتون ائنسانلاري ائشيقلانديرير.</verse>
        <verse osisID='John.1.10'>او، دونيادا ائدي و دونيا اونون واسئطه​سئله ياراندي، آمّا دونيا اونو تانيمادي.</verse>
        <verse osisID='John.1.11'>اؤزونونکولرئن يانينا گلدي، آمّا اؤزونونکولر ده اونو قبول اتمه‌دئلر.</verse>
        <verse osisID='John.1.12'>لاکئن اونو قبول ادنلرئن هاميسينا، اونون آدينا ائمان گتئرنلره بو حاقّي وردي کي، تارينين اؤولادلاري اولسونلار.</verse>
        <verse osisID='John.1.13'>قاندان دوغولموش اؤولادلار يوخ، نفسئن​ ائسته‌دئيئندن​ دوغولموش​ اؤولادلار​ يوخ، ائنسانين ائراده​سئندن دوغولموش اؤولادلار يوخ، اونلار تاريدان دوغولدولار.</verse>
        <verse osisID='John.1.14'>و کلمه ائنسان اولوب آراميزدا ساکئن اولدو و بئز اونون جلاليني گؤردوک، آتانين يگانه اوغلونون جلاليني. او، فيض و حقئقتله دولو ائدي.</verse>
        <verse osisID='John.1.15'>يحيا اونون حاقّيندا شهادت ورئر. و نئدا ادئب: "بودور او ددئيئم آدام، مندن سونرا گلن آدام کي، مندن موقدّمدئر. چونکي من اولماميشدان، او وار ائدي."</verse>
        <verse osisID='John.1.16'>اونون دولولوغوندان هاميميز فيض اوستونه فيض آلديق.</verse>
        <verse osisID='John.1.17'>شرئعت موسانين واسئطه​سئله ورئلمئشدي. فيض و حقئقت عئسا مسئحئن واسئطه​سئله اولدو.</verse>
        <verse osisID='John.1.18'>کئمسه تاريني هچ بئر زامان گؤرمه‌يئب. آتانين قوجاغيندا اولان يگانه اوغول اونو تانيتدي.</verse>
        <verse osisID='John.1.19'>و بودور يحيانين شهادتي، او زامان کي، يهودئلر اورشلئمدن کاهئنلر​له لاوئلي‌لري اونون يانينا گؤنده‌ردئلر کي، اوندان سوروشسونلار: "سن کئمسن؟"</verse>
        <verse osisID='John.1.20'>يحيا آچيقجا ائقرار اتدي. او ائقرار اتدي کي، "من مسئح ديئلم."</verse>
        <verse osisID='John.1.21'>اونلار سوروشدولار: "بس کئمسن؟ ائليا؟"  جاواب وردي: "ديئلم."</verse>
        <verse osisID='John.1.22'>اوندان سوروشدولار: "بس کئمسن؟ اؤز حاقّيندا نه ديئرسن کي، بئزي گؤنده‌رنلره جاواب آپاراق؟"</verse>
        <verse osisID='John.1.23'>يحيا جاواب وردي: "نجه اشعيا پيغمبر ديئب، من چؤلده جار چکن بئرئنئن سسئيم کي، ديئر؛ «ربّئن يولونو دوز ادئن.»"</verse>
        <verse osisID='John.1.24'>اونلار فرئسئلر طرفئندن گؤنده‌رئلمئشدئلر.</verse>
        <verse osisID='John.1.25'>و اوندان سوروشوب ددئلر:  "اگر نه مسئحسن، نه ائليا‌سان، نه ده او پيغمبرسن، بس نه اوچون تعمئد ورئرسن؟"</verse>
        <verse osisID='John.1.26'>يحيا جاواب ورئب ددي: "من سو ائله تعمئد ورئرم، آمّا آرانيزدا بئري دورور کي، اونو تانيميرسينيز.</verse>
        <verse osisID='John.1.27'>او، مندن سونرا گلن همن او آدامدير کي، اونون آياق قابيسينين باغيني دا آچماغا بله لايئق ديئلم."</verse>
        <verse osisID='John.1.28'>بو احوالات اوردون چايينين او تاييندا، بيت‌عنيادا، يحيانين تعمئد وردئيي يرده باش وردي. </verse>
        <verse osisID='John.1.29'>او گونون صاباحيندا، يحيا عئسانين اونون يانينا گلمه‌سئني گؤره‌نده ددي: "بودور تارينين قوزوسو! دونيانين گوناهيني اورتادان قالديران!</verse>
        <verse osisID='John.1.30'>بودور او کي، اونون حاقّيندا دمئشدئم؛ مندن سونرا بئر آدام گلئر کي، مندن موقدّم اولوب. چونکي من اولماميشدان، او وار ائدي.</verse>
        <verse osisID='John.1.31'>من اؤزوم ده اونو تانيميرديم، آمّا بونون اوچون گلئب سودا تعمئد ورمه‌يي باشلاديم کي، او اؤزونو ائسرايئله ظاهئر اتسئن."</verse>
        <verse osisID='John.1.32'>و يحيا شهادت ورئب ددي: "موقدّس روحو گؤرموشم کي، گؤيدن گؤيرچئن شکلئنده اِنئر و اونون اوستونه قونور.</verse>
        <verse osisID='John.1.33'>اونو تانيميرديم. آمّا سو ائله تعمئد ورمک اوچون مني گؤنده‌رن، منه دمئشدي؛ «کئمئن اوستونه روحون انئب قالديغيني گؤره​سن، موقدّس روحلا تعمئد ورن او اؤزودور.»</verse>
        <verse osisID='John.1.34'>و من گؤروب شهادت ورمئشم؛ بودور تارينين اوغلو!"</verse>
        <verse osisID='John.1.35'>او گونون صاباحي، يحيا گئنه شاگئردلرئنئن ائکئسي ائله دورموشدو.</verse>
        <verse osisID='John.1.36'>و عئسا گزئرکن، يحيا اونو گؤروب ددي: "بودور تارينين قوزوسو!"</verse>
        <verse osisID='John.1.37'>او ائکي شاگئرد اونون ددئيئني اشئدئب عئسانين دالينجا گتدئلر.</verse>
        <verse osisID='John.1.38'>عئسا دؤنوب اونلارين اؤز دالينجا گلمکلرئني​گؤردو ​و ​ددي: "نه آختاريرسينيز؟"  اونلار اونا ددئلر: «رابّي (يعني اوستاد)، هارادا منزئل ادئبسن؟"</verse>
        <verse osisID='John.1.39'>عئسا اونلارا ددي: "گلئن، گؤررسئنئز."  بلجه اونلار دا گلئب عئسانين هارادا منزئل اتدئيئني گؤردولر و او گون اونونلا قالديلار. گونون اونونجو ساعاتي ائدی.</verse>
        <verse osisID='John.1.40'>او ائکي آدامدان بئري کي، يحيانين سؤزلرئني اشئدئب عئسانين دالينجا گتمئشدي، شمعون پطروسون قارداشي آندرياس ائدي.</verse>
        <verse osisID='John.1.41'>بو، اوّل اؤز قارداشي شمعونو تاپيب اونا ددي: "بئز مسئحي تاپميشيق."</verse>
        <verse osisID='John.1.42'>آندرياس شمعونو عئسانين يانينا گتئردي. عئسا اونا باخيب ددي: "سن يونا اوغلو شمعونسان. سن کئفا چاغيريلاجاقسان." </verse>
        <verse osisID='John.1.43'>او گونون صاباحي عئسا ائسته‌دي کی، جلئله گتسئن. و فئلئپوسو تاپيب اونا ددي: "داليمجا گل."</verse>
        <verse osisID='John.1.44'>فئلئپوس دا آندرياس و پطروسون شهري بيت​صيدادان ائدي.</verse>
        <verse osisID='John.1.45'>فئلئپوس نَته‌ناعئلي تاپيب اونا ددي: "بئز موسانين تؤوراتيندا يازيلديغي و پيغمبرلرئن اوندان سؤز اتدئيي آدامي تاپميشيق، يوسئف اوغلو ناصئره‌لي عئساني."</verse>
        <verse osisID='John.1.46'>نَته‌ناعئل اونا ددي: "مگر ناصئره​دن ده ياخشي بئر شي چيخار؟!"  فئلئپوس اونا ددي: "گل، اؤزون گؤر!"</verse>
        <verse osisID='John.1.47'>عئسا نَته‌ناعئلئن اونون يانينا گلمه‌سئني گؤرنده، اونون حاقّيندا ددي: "بودور ائچئنده حئيله​سي اولمايان حقئقي بئر ائسرايئللي!"</verse>
        <verse osisID='John.1.48'>نَته‌ناعئل اونا ددي: "سن مني هارادان تاني‌ييرسان؟"  عئسا اونا جاواب ورئب ددي: "فئلئپوس حله چاغيرماميش، سني انجئر آغاجينين آلتيندا اولاندا گؤردوم."</verse>
        <verse osisID='John.1.49'>نَته‌ناعئل اونا ددي: "اوستاد، سن تارينين اوغلوسان! سن ائسرايئلئن پادشاهي‌سان!"</verse>
        <verse osisID='John.1.50'>عئسا اونا جاواب ورئب ددي: "آيا او سببدن ائنانيرسان کي، سني انجئر آغاجينين آلتيندا گؤردويومو ددئم؟! بونلاردان داها بؤيوک شيلر گؤره​جکسن."</verse>
        <verse osisID='John.1.51'>عئسا اونا ددي: "دوغروسونو سئزه ديئرم؛ گؤي اورتاسينين آچيلديغيني و ائنسان اوغلونون اوستونه تاري ملکلرئنئن قالخيب اندئکلرئني گؤره​جکسئنئز." </verse>
      </chapter>
      <chapter osisID='John.2'>
        <verse osisID='John.2.1'>اوچونجو گون جلئلئن قانا کندئنده بئر توي وار ائدي و عئسانين آناسي دا اورادا ائدي.</verse>
        <verse osisID='John.2.2'>عئسا دا شاگئردلري ائله بو تويا چاغيريلميشدي.</verse>
        <verse osisID='John.2.3'>شرابين اسکئک گلدئيي زامان، عئسانين آناسي اونا ددي: "شرابلاري يوخدور."</verse>
        <verse osisID='John.2.4'>عئسا آناسينا ددي: "منئمله ائشئن اولماسين آنا، منئم واختيم حله يتئشمه‌يئب."</verse>
        <verse osisID='John.2.5'>آناسي خئدمت ادنلره ددي: "سئزه نه دسه، اونو ادئن."</verse>
        <verse osisID='John.2.6'>يهودئلرئن طهارت عادتئنه گؤره، سو اوچون اورادا آلتي داش کوپ وار ائدي و هر بئرئسي ائکي يا دا اوچ اؤلچو سو توتوردو.</verse>
        <verse osisID='John.2.7'>عئسا خئدمت ادنلره ددي: "کوپلري سو ائله دولدورون."  و اونلار کوپلري آغيزلارينا قدر دولدوردولار.</verse>
        <verse osisID='John.2.8'>عئسا اونلارا ددي: "ائندي اونلاردان چکئن و ضئيافت ريئسئنه آپارين." اونلار دا چکئب آپارديلار.</verse>
        <verse osisID='John.2.9'>ضئيافت ريئسي بو شرابين هارادان گلدئيئني بئلمئردي، آنجاق سويو چکن خئدمتچئلر بئلئردئلر. شرابا دؤنموش سويو داديب، بَيي چاغيردي.</verse>
        <verse osisID='John.2.10'>و اونا ددي: "هر کس اوّل ياخشي شرابي گتئرر و ائچئب کفلي اولاندان سونرا ياوا شرابي. سن بو لاپ ياخشي شرابي ائندئيه کئمي ساخلاييبسان!"</verse>
        <verse osisID='John.2.11'>بو، عئسانين مؤجوزه​لرئنئن باشلانيشي ائدي کي، جلئلئن قانا کندئنده ادئب بلجه جلاليني ظاهئر اتدي. و شاگئردلري اونا ائمان گتئردئلر.</verse>
        <verse osisID='John.2.12'>اوندان سونرا، عئسا آناسي، قارداشلاري و شاگئردلری ائله بئرلئکده کفرناحوما گتدي. آمّا اورادا آنجاق بئر نچه گون قالدي. </verse>
        <verse osisID='John.2.13'>يهودئلرئن پاسخا بايرامي ياخينلاشيردي. و عئسا اورشلئمه گلدي.</verse>
        <verse osisID='John.2.14'>و معبدده اؤکوز، قويون، گؤيرچئن ساتانلار، و صرّافليغا اوتوران صرّافلاري گؤردو.</verse>
        <verse osisID='John.2.15'>ائپلردن بئر قامچي دوزلدئب اونلارين هاميسيني، قويونلاري و اؤکوزلری ائله برابر معبددن قوودو. صرّافلارين پوللاريني دا داغيديب، مئزلرئني چوئردي.</verse>
        <verse osisID='John.2.16'>و گؤيرچئن ساتانلارا ددي: "بونلاري بورادان گؤتورون. آتامين اوئني آليش-ورئش اِوئنه دؤندرمه‌يئن."</verse>
        <verse osisID='John.2.17'>اونون شاگئردلري خاطيرلاديلار کي، يازيليب: "سنئن اوئن اوچون اولان قيرتئم مني يانديريب تؤکر."</verse>
        <verse osisID='John.2.18'>يهودئلر اونا ددئلر: «نه مؤجوزه بئزه گؤرسدئرسن کي، بله ادئرسن؟»</verse>
        <verse osisID='John.2.19'>عئسا جاواب ورئب اونلارا ددي: "بو معبدي ييخين. اوچ گونده اونو آياغا قالديرارام."</verse>
        <verse osisID='John.2.20'>يهودئلر ددئلر: "بو معبدئن بئنا ادئلمه‌سي قيرخ‌آلتي ائل چکئب و سن اونو اوچ گونده قالديراجاقسان!"</verse>
        <verse osisID='John.2.21'>حال بو کي، عئسا معبد دمکده اؤز بدنئندن دانيشيردي.</verse>
        <verse osisID='John.2.22'>اؤلولردن دئرئلندن سونرا، شاگئردلري عئسانين بو ددئيئني خاطيرلاديلار و موقدّس کئتابا و عئسانين ددئيي سؤزلره ائمان گتئردئلر.</verse>
        <verse osisID='John.2.23'>عئسا پاسخا بايراميندا اورشلئمده اولاندا، چوخ آداملار اونون اتدئيي مؤجوزه​لري گؤروب اونا ائمان گتئردئلر.</verse>
        <verse osisID='John.2.24'>آمّا عئسا اونلارا اعتئماد اتمئردي، چونکي بوتون ائنسانلاري تاني‌ييردي.</verse>
        <verse osisID='John.2.25'>اونون ائنسان حاقّيندا هچ کسئن شهادتئنه احتئياجي يوخ ائدي. چونکي ائنسانين ائچئنده نه اولدوغونو بئلئردي.</verse>
      </chapter>
      <chapter osisID='John.3'>
        <verse osisID='John.3.1'>فرئسئلردن نئقودئموس آدلي بئر يهود ريئسي وار ائدي.</verse>
        <verse osisID='John.3.2'>بو آدام گجه عئسانين يانينا گلئب اونا ددي: "اوستاد، بئز بئلئرئک کي، سن تارينين طرفئندن گؤنده‌رئلمئش بئر موعلّئمسن. چونکي هچ کس سن اتدئيئن علامتلري گؤرسه‌ده بئلمز، مگر تاري اونونلا اولسون."</verse>
        <verse osisID='John.3.3'>عئسا جاوابيندا اونا ددي: "دوغروسونو سنه ديئرم؛ کئمسه تزه​دن دوغولمايينجا، تارينين پادشاهليغيني گؤره​بئلمز."</verse>
        <verse osisID='John.3.4'>نئقودئموس اونا ددي: "بئر آدام قوجا ائکن نجه تزه​دن دوغولا بئلر؟ مگر اولار کي، آناسينين قارنينا گئرئب ائکئنجي دفه دوغولسون؟!"</verse>
        <verse osisID='John.3.5'>عئسا جاواب وردي: "دوغروسونو سنه ديئرم؛ کئمسه سودان و موقدّس روحدان دوغولمايينجا، تارينين پادشاهليغينا گئره بئلمز.</verse>
        <verse osisID='John.3.6'>جئسمدن دوغولان، جئسمدئر. روحدان دوغولان، روحدور.</verse>
        <verse osisID='John.3.7'>تعجّوب اتمه کي، ددئم؛ تزه​دن دوغولماغينيز لازيمدير.</verse>
        <verse osisID='John.3.8'>يل ائسته‌دئيي يرده اَسر. اونون سسئني اِشئده‌رسن، آمّا هارادان گلئب هارايا گتدئيئني بئلمزسن. روحدان دوغولموش آدام دا بله​دئر."</verse>
        <verse osisID='John.3.9'>نئقودئموس جاواب ورئب اونا ددي: "بو شيلر نجه اولا بئلر؟"</verse>
        <verse osisID='John.3.10'>عئسا جاواب ورئب اونا ددي: "سن ائسرايئلئن موعلّئمي اولان حالدا، بو شيلري بئلمئرسن؟!</verse>
        <verse osisID='John.3.11'>دوغروسونو سنه ديئرم؛ بئز بئلدئيئمئزي ديئرئک، گؤردويوموزه شهادت ورئرئک و بئزئم شهادتئمئزي سئز قبول اتمئرسئنئز.</verse>
        <verse osisID='John.3.12'>يره عاييد اولان شيلري سئزه ديئرم، ائنانميرسينيز. گؤيه عاييد اولان شيلردن دانيشسام، نجه ائناناجاقسينيز؟!</verse>
        <verse osisID='John.3.13'>گؤيدن اِنمئش ائنسان اوغلوندان باشقا هچ کئم گؤيه چيخماييب</verse>
        <verse osisID='John.3.14'>و نجه کي، موسا چؤلده ائلاني يوخاري قالديردي، ائنسان اوغلو دا بلجه يوخاري قالديريلمالي‌دير کي،</verse>
        <verse osisID='John.3.15'>اونا ائمان گتئرن هر کس هلاک اولماييب، ابدي حياتي اولسون.</verse>
        <verse osisID='John.3.16'>چونکي تاري دونياني اله سودي کي، اؤز يگانه اوغلونو فدا اتدي. اونا گؤره کي، اونا ائمان گتئرن هرکس هلاک اولماييب، ابدي حياتي اولسون.</verse>
        <verse osisID='John.3.17'>چونکي تاري اوغلونو گؤنده‌رمه‌دي کي، دونياني موحاکئمه اتسئن. گؤنده‌ردي کي، دونيا اونون واسئطه​سئله نئجات تاپسين.</verse>
        <verse osisID='John.3.18'>اونا ائمان گتئرن آدام محکوم اولماز. اونا ائمان گتئرمه‌ين اله ائندئدن محکوم اولوب، چونکي تارينين يگانه اوغلونا ائمان گتئرمه‌يئب.</verse>
        <verse osisID='John.3.19'>و حؤکم بودور؛ نور دونيايا گلدي، آمّا ائنسانلار قارانليغي نوردان داها آرتيق سودئلر، چونکي عمللري پئس ائدي.</verse>
        <verse osisID='John.3.20'>چونکي پئس ائشلر گؤرن هر آدام نوردان نئفرت ادر و اونا ياخين گلمز، مبادا ائشلري آشکار اولسون. ‌</verse>
        <verse osisID='John.3.21'>آمّا حقئقتله ياشايان آدام نورا ياخين گلر کي، عمل​لرئنئن تاريدان ائطاعت اده‌رک يرئنه يتئشدئيي آشکار اولسون."</verse>
        <verse osisID='John.3.22'>بوندان سونرا عئسا و شاگئردلري يهودئيه دئيارينا گلدئلر و عئسا بئر مودّت اونلارلا اورادا قاليب تعمئد ورئردي.</verse>
        <verse osisID='John.3.23'>يحيا دا سالئمئن ياخينليغيندا، عِينوندا تعمئد ورئردي. چونکي اورادا سو چوخ ائدي. و خالق گلئب اوندان تعمئد آليرديلار.</verse>
        <verse osisID='John.3.24'>يحيا حله زئندانا سالينماميشدي.</verse>
        <verse osisID='John.3.25'>طهارت حاقّيندا يحيانين شاگئردلري ائله بئر يهودي آراسيندا موباحئثه دوشدو.</verse>
        <verse osisID='John.3.26'>و اونلار يحيانين يانينا گلئب اونا ددئلر: "اوستاد، اوردونون او بئري تاييندا سنئنله اولان و حاقّيندا شهادت وردئيئن آدام، اؤزو تعمئد ورئر و هامي اونون يانينا گلئر."</verse>
        <verse osisID='John.3.27'>يحيا جاواب ورئب ددي: "ائنسان هچ بئر شي آلا بئلمز، مگر گؤيدن اونا ورئلمئش اولسون.</verse>
        <verse osisID='John.3.28'>سئز اؤزونوز شاهئدسئنئز کي، ددئم؛ من مسئح ديئلم، آمّا اوندان قاباق گؤنده‌رئلمئشم.</verse>
        <verse osisID='John.3.29'>گلئن آلان، بَي‌دئر. آمّا بَيئن يانيندا دوران و اونا قولاق آسان دوستو، اونون سسئندن چوخ سِوئنَر. من ده بله سوئنئرم و ائندي بو شادليق کامئل اولوبدور.</verse>
        <verse osisID='John.3.30'>او گرک آرتسين، آمّا من گرک اسکئلم.</verse>
        <verse osisID='John.3.31'>يوخاريدان گلن هاميدان اوستوندور. دونيادان اولان دونيانينکي​دير و دونيادان دانيشار. گؤيدن گلن هاميدان اوستوندور.</verse>
        <verse osisID='John.3.32'>او گؤردويونه-اشئتدئيئنه شهادت ورر، آمّا هچ کئم اونون شهادتئني قبول اتمز.</verse>
        <verse osisID='John.3.33'>اونون شهادتئني قبول ادن آدام تارينين دوغرو اولدوغونا مؤهور باسيب.</verse>
        <verse osisID='John.3.34'>تاري طرفئندن گؤنده‌رئلمئش آدام تاريدان دانيشار. چونکي تاري موقدّس روحو اؤلچو ائله ورمئر.</verse>
        <verse osisID='John.3.35'>آتا اوغولو سوئر و هر شيي اونون ائختئياريندا قويوب.</verse>
        <verse osisID='John.3.36'>اوغولا ائمان گتئره​نئن ابدي حياتي وار، آمّا اوغولدان ائطاعت اتمه‌ين آدام حيات گؤرمه‌يه‌جک، لاکئن تارينين قضبي اونون اوستونده قالير."</verse>
      </chapter>
      <chapter osisID='John.4'>
        <verse osisID='John.4.1'>فرئسئلر اِشئتدئلر کي، عئسا يحيادان داها چوخ آداملاري شاگئرد ادئب تعمئد ورئر.</verse>
        <verse osisID='John.4.2'>حال بو کي، تعمئد ورن عئسا ديئلدي، اونون شاگئردلري ائدئلر.</verse>
        <verse osisID='John.4.3'>رب بونو بئلدئکده يهودئيه وئلايتئني ترک ادئب گئنه جلئله گتدي.</verse>
        <verse osisID='John.4.4'>و سامئره دئياريندان کچمه‌لي ائدي.</verse>
        <verse osisID='John.4.5'>اونون اوچون ده سامئره​نئن سوخار آدلي بئر شهرئنه گلدي؛ او يرئن ياخينليغينا کي، يعقوب اؤز اوغلو يوسئفه ورمئشدي.</verse>
        <verse osisID='John.4.6'>يعقوبون قويوسو اورادا ائدي. عئسا يولون يورغونلوغوندان بو قويونون يانيندا اوتوردو. تخمئنن گونون آلتينجي ساعاتي ائدی.</verse>
        <verse osisID='John.4.7'>سامئره​لي بئر آرواد سو چکمک اوچون اورايا گلدي. عئسا اونا ددي: "منه سو ور، ائچئم."</verse>
        <verse osisID='John.4.8'>شاگئردلري يمک آلماق اوچون شهره گتمئشدئلر.</verse>
        <verse osisID='John.4.9'>سامئره​لي آرواد اونا ددي: "سن يهودئسن، من سامئره​لي بئر آرواد. نجه اولور کي، سن مندن سو ائسته‌يئرسن؟!" چونکي يهودئلر سامئره​لئلر​له قاتيشمازلار.</verse>
        <verse osisID='John.4.10'>عئسا جاوابيندا اونا ددي: "اگر سن تارينين بخشئشئني بئلئردئن، اگر «منه سو ور ائچئم» دئيه‌نئن کئم اولدوغونو بئلئردئن، سن اوندان ائستَردئن و او سنه حيات سويونو وِرَردي."</verse>
        <verse osisID='John.4.11'>آرواد اونا ددي: "آغا، سو چکمک اوچون دولچا يوخوندور، قويو دا درئندئر. بلجه هارادان بله بئر حيات ورن سويون وار؟</verse>
        <verse osisID='John.4.12'>مگر سن بو قويونو بئزه ورن آتاميز يعقوبدان دا بؤيوکسن کي، هم اؤزو بو قويودان ائچئردي، هم ده اوغوللاري و مال-حيوانلاري؟!"</verse>
        <verse osisID='John.4.13'>عئسا جاواب ورئب اونا ددي: "بو سودان ائچن هر کس گئنه سوسوز اولاجاق.</verse>
        <verse osisID='John.4.14'>آمّا من ورن سودان کئمسه ائچسه، اصلا سوسوز اولماز. من ورن سو اونون ائچئنده قاينايان بئر بولاق اولار کي، اونا ابدي حياتي ورئر."</verse>
        <verse osisID='John.4.15'>آرواد اونا ددي: "آغا، بو سويو منه ور کي، سوسوز اولماييم و سو چکمک اوچون بورايا گلمه‌يئم."</verse>
        <verse osisID='John.4.16'>عئسا اونا ددي: "گت، اَرئني چاغير و بورايا گل."</verse>
        <verse osisID='John.4.17'>آرواد جاواب وردي: "اَرئم يوخدور."  عئسا اونا ددي: "اَرئم يوخدور دمکده دوغرو ديئرسن.</verse>
        <verse osisID='John.4.18'>چونکي بش کئشئيه اَره گدئبسن و ائندي سنئنله ياشايان آدام اَرئن ديئل. ددئيئن سؤز دوغرودور."</verse>
        <verse osisID='John.4.19'>آرواد عئسايا ددي: "آغا، گؤرورَم کي، سن بئر پيغمبرسن.</verse>
        <verse osisID='John.4.20'>بئزئم آتالاريميز بو داغدا عئبادت ادئبلر. آمّا سئز يهودئلر ديئرسئنئز کي، عئبادت اده​جه‌يئمئز مکان اورشلئمده​دئر."</verse>
        <verse osisID='John.4.21'>عئسا اونا ددي: "آرواد، منه ائنان. او واخت گلئر کي، آتايا نه بو داغدا نه ده اورشلئمده عئبادت اده​جکلر.</verse>
        <verse osisID='John.4.22'>سئز بئلمه​دئيئنئزه عئبادت ادئرسئنئز، بئز بئلدئيئمئزه عئبادت ادئرئک. چونکي نئجات يهودئلردن گلئر.</verse>
        <verse osisID='John.4.23'>آمّا او واخت گلئر، اله گلئبدئر ده کي، دوغرو عئبادت اِدَنلر، آتايا روحدا و حقئقتده عئبادت اده​جکلر. آتا اؤزونه بله عئبادت ادنلر آختارير.</verse>
        <verse osisID='John.4.24'>تاري روحدور و اونو عئبادت ادنلر، اونا روحدا و حقئقتده عئبادت اتمه‌لي‌دئرلر."</verse>
        <verse osisID='John.4.25'>آرواد اونا ددي: "بئلئرم کي، مسئح گلئر، او کي، اونا خيرئستوس ديئرلر. او، گلدئيي زامان، هر شيي بئزه آچيقلاياجاق."</verse>
        <verse osisID='John.4.26'>عئسا اونا ددي: "من همن اويام کي، سنئنله دانيشيرام."</verse>
        <verse osisID='John.4.27'>بو آرادا عئسانين شاگئردلري ده گلدئلر و اونو بئر آروادلا دانيشماقدا گؤرنده تعجّوب اتدئلر. آمّا هچ بئرئسي "نه ائسته‌يئرسن؟" يا ائنکي "نه اوچون اونونلا دانيشيرسان؟" سوروشمادي.</verse>
        <verse osisID='John.4.28'>او زامان سامئره​لي آرواد کوزه​سئني قويوب شهره قاييتدي و خالقا ددي:</verse>
        <verse osisID='John.4.29'>"گلئن، او آدامي گؤرون کي، گؤردويوم ائشلرئن هاميسيني منه ددي. آيا او مسئح ديئل؟!"</verse>
        <verse osisID='John.4.30'>خالق شهردن اشئيه چيخيب، اونون يانينا گلمه‌يه باشلادي.</verse>
        <verse osisID='John.4.31'>بو آرادا شاگئردلري اوندان خاهئش اتدئلر: "اوستاد، بئر آز چؤرک يه."</verse>
        <verse osisID='John.4.32'>آمّا عئسا اونلارا ددي: "منئم يمک اوچون يئيه​جه‌يئم وار کي، سئزئن اوندان خبرئنئز يوخدور."</verse>
        <verse osisID='John.4.33'>شاگئردلري بئربئرلرئنه ددئلر: "مگر کئمسه اونا يمک گتئرئب؟"</verse>
        <verse osisID='John.4.34'>عئسا اونلارا ددي: "منئم يئيه​جيئم، مني گؤنده‌ره‌نئن ائسته‌دئيئني يرئنه يتئرمک و اونون ائشئني تاماملاماقدير.</verse>
        <verse osisID='John.4.35'>آيا سئز دمئرسئنئز کي بئچئمئن گلمه‌سئنه حله دؤرد آي قالير؟! سئزه ديئرم، گؤزلرئنئزي آچين و اَکئنلره باخين! چونکي بئچئن اوچون حاضيرديرلار.</verse>
        <verse osisID='John.4.36'>اله ائندي بئچَن زحمت حاقّيني آلير و محصولو ابدي حيات اوچون ييغير کي، اکن و بئچَن، بئربئرلري ائله برابر سوئنسئنلر.</verse>
        <verse osisID='John.4.37'>اونا گؤره ده، بو سؤز دوغرودور کي، بئري اَکَر، او بئري بئچَر.</verse>
        <verse osisID='John.4.38'>من سئزي زحمت چکمه‌دئيئنئز شِيئن بئچئمئنه گؤنده‌ردئم. زحمتي اؤزگه​لر چکدئلر، و سئز اونلارين زحمتلرئنئن منفعتئنه شرئک اولوبسونوز." </verse>
        <verse osisID='John.4.39'>"گؤردويوم ائشلرئن هاميسيني منه ددي!" دئين آروادين سؤزونه گؤره، او شهردن بئر چوخ سامئره​لي عئسايا ائمان گتئردئلر.</verse>
        <verse osisID='John.4.40'>اونون اوچون ده اونلار گلئب عئسايا يالوارديلار کي، اونلارين يانيندا قالسين. و او دا ائکي گون اونلارين يانيندا قالدي</verse>
        <verse osisID='John.4.41'>و داها آرتيق آداملار عئسانين سؤزلري اوزوندن اونا ائمان گتئردئلر.</verse>
        <verse osisID='John.4.42'>سامئره​لي‌لر او آروادا ددئلر: "بئزئم ائمان گتئرمه‌يئمئز آرتيق سنئن سؤزلرئنئن اوزوندن ديئل. چونکي بئز اؤزوموز اشئتمئشئک و بئلئرئک کي، بو آدام دونيانين حقئقي قورتاريجيسي‌دير."</verse>
        <verse osisID='John.4.43'>ائکي گوندن سونرا عئسا اورادان چيخيب جلئله گتدي.</verse>
        <verse osisID='John.4.44'>عئسا اؤزو دمئشدي کي، بئر پيغمبرئن اؤز وطنئنده حؤرمتي اولماز.</verse>
        <verse osisID='John.4.45'>جلئله گلدئيي واخت، جلئللي​لر اونون پئشوازينا چيخديلار. اونلار پاسخا بايراميندا اونون اورشلئمده اتدئيي بوتون ائشلري گؤرموشدولر. چونکي اونلار دا بايرام اوچون اورايا گتمئشدئلر.</verse>
        <verse osisID='John.4.46'>عئسا گئنه جلئلئن قانا کندئنه، سويو شرابا دؤنده‌ردئيي يره گلدي. اورادا پادشاهين آداملاريندان بئري وار ائدي کي، اونون اوغلو کفرناحومدا ناخوش ائدي.</verse>
        <verse osisID='John.4.47'>بو آدام عئسانين يهودئيه​دن جلئله گلدئيئني اشئتدئکده، اونون يانينا گدئب اونا يالواردي کي، گلسئن و اونون اؤلوم حاليندا اولان اوغلونا شفا ورسئن.</verse>
        <verse osisID='John.4.48'>عئسا اونا ددي: "سئز علامتلر و مؤجوزه​لر گؤرمه‌يئنجه ائمان گتئرمزسئنئز."</verse>
        <verse osisID='John.4.49'>پادشاهين آدامي اونا ددي: "آغا، اوغلوم اؤلمه​مئش گل."</verse>
        <verse osisID='John.4.50'>عئسا اونا ددي: "گت، اوغلون ياشاياجاق." او کئشي عئسانين اونا ددئيي سؤزونه ائنانيب گتدي.</verse>
        <verse osisID='John.4.51'>و حله يولدا ائکن، نؤکرلري قاباغينا چيخيب خبر وردئلر: "اوغلون دئري‌دئر."</verse>
        <verse osisID='John.4.52'>اونلاردان اوغلونون حالينين نه زامان ياخشيلاشديغيني سوروشدو. نؤکرلر جاواب وردئلر: "دونن، گونون يِدّئنجي ساعاتيندا قيزديرماسي کسئلدي."</verse>
        <verse osisID='John.4.53'>او زامان اوغلانين آتاسي آنلادي کي، عئسانين اونا «اوغلون ياشاياجاقدير» ددئيي زامان بو، باش ورئب. و اؤزو و بوتون اِو اهلي عئسايا ائمان گتئردئلر.</verse>
        <verse osisID='John.4.54'>بو، عئسانين ائکئنجي مؤجوزه​‌سي‌‌دئر کي، يهودئيه​دن جلئله گلدئيئندن سونرا گؤرستدي.</verse>
      </chapter>
      <chapter osisID='John.5'>
        <verse osisID='John.5.1'>بوندان بئر مودّت سونرا، يهودئلرئن بايراملاريندان بئري يتئشدي و عئسا اورشلئمه گتدي.</verse>
        <verse osisID='John.5.2'>اورشلئمده، قويون ديئلن دروازانين يانيندا بش ايوانلي بئر حوووض وار کي، عئبراني دئلئنده اونا "بيت حسدا" ديئرلر.</verse>
        <verse osisID='John.5.3'>بورادا ناخوش چوخ آداملار ياتارديلار: کورلار، توپاللار، علئللر. (و سويون ترپَشمه​سئني گؤزله‌يردئلر.</verse>
        <verse osisID='John.5.4'>چونکي هردن، بئر ملک بو حوووضون ائچئنه انئب، اونو چالخالارميش. سو چالخالانديقدا حوووضون ائچئنه گئرن ائلک آدام بوتون ناخوشلوغوندان توختارميش.)</verse>
        <verse osisID='John.5.5'>اورادا بئر آدام وار ائدي کي، اوتوز‌​سکّئز ائل ناخوشلوق الئنده اَسئر ائدي.</verse>
        <verse osisID='John.5.6'>عئسا اونون اورادا ياتديغيني گؤروب، اوزون بئر زامان ناخوشلوق چکدئيئني آنلادي. و اونا ددي: "صاغالماق ائسته‌يئرسن؟"</verse>
        <verse osisID='John.5.7'>ناخوش آدام اونا جاواب وردي: "آغا! هچ کسئم يوخدور کي، سويون چالخالانديغي زامان، مني حوووضون ائچئنه سالسين. اؤزومو ترپه‌دئب چاتينجا، آيري بئر آدام مندن قاباق اؤزونو حوووضا سالير."</verse>
        <verse osisID='John.5.8'>عئسا اونا ددي: "قالخ، دؤشه‌يئني گؤتور، گت."</verse>
        <verse osisID='John.5.9'>ناخوش آدام او آندا صاغالدي و دؤشه‌يئني گؤتوروب گتدي. و او گون سبّت گونو ائدي.</verse>
        <verse osisID='John.5.10'>اونا گؤره يهودئلر او شفا تاپميش آداما ددئلر: "بو گون سبّت گونودور. سنئن اوچون جائز ديئل کي، دؤشه‌يئني گؤتوروب آپاراسان."</verse>
        <verse osisID='John.5.11'>شفا تاپميش آدام اونلارا ددي: "مني شفا ورن آدام ددي؛ «دؤشه‌يئني گؤتور، گت.»"</verse>
        <verse osisID='John.5.12'>او زامان اوندان سوروشدولار: "سنه «دؤشه‌يئني گؤتور، گت» دئين آدام کئمدئر؟"</verse>
        <verse osisID='John.5.13'>شفا تاپميش آدام عئسانين کئم اولدوغونو بئلمئردي. چونکي عئسا خالقين قالاباليغيندا گؤزدن ائتمئشدي.</verse>
        <verse osisID='John.5.14'>سونرا عئسا او آدامي معبدده تاپيب اونا ددي: "باخ صاغالدين. گوناهدان اَل چک کي، بوندان داها پئسئنه اسئر اولماياسان."</verse>
        <verse osisID='John.5.15'>او آدام گدئب يهودئلره خبر وردي کي، اونا شفا ورن آدام عئسادير.</verse>
        <verse osisID='John.5.16'>يهودئلر، عئسانين بو ائشلري سبّت گونونده اتدئيئنه گؤره، اونا اذئيّت ورئردئلر.</verse>
        <verse osisID='John.5.17'>آمّا عئسا اونلارا ددي: "آتام ائندئيه کئمي ائشله‌يئر، من ده ائشله‌يئرم."</verse>
        <verse osisID='John.5.18'>بو سببدن يهودئلر آرتيق اونو اؤلدورمک ائسته‌دئلر. چونکي فقط سبّت گونونو پوزموردو، تاريني دا آتاسي خئطاب ادئب، اؤزونو اونا تاي ادئردي.</verse>
        <verse osisID='John.5.19'>اونون اوچون عئسا اونلارا بله جاواب ورئب ددي: "دوغروسونو سئزه ديئرم؛ اوغول اؤزوندن هچ بئر شي اِده بئلمز، مگر اونلار کي، آتا ادئر و اوغول گؤرور. چونکي آتا نه ادئر، اوغول دا اونو ادئر.</verse>
        <verse osisID='John.5.20'>آتا اوغولو سوئر و بوتون اِتدئکلرئني اونا گؤرسه‌دئر. و بونلاردان داها بؤيوک شيلر ده اوغولا گؤرسده​جک کي، سئز تعجّوبدن مات قالاجاقسينيز.</verse>
        <verse osisID='John.5.21'>آتا اؤلولري دئرئلدئب اونلارا حيات وردئيي کئمي، اوغول دا ائسته‌دئيي آداملارا حيات وره​جک.</verse>
        <verse osisID='John.5.22'>چونکي آتا کئمسه​يه حؤکم اتمئر، اونا گؤره کي، حؤکم اتمه‌يي اوغولون اَلئنه ورئب کي،</verse>
        <verse osisID='John.5.23'>آتايا حؤرمت گؤرسه‌دن، اوغولا دا اِله حؤرمت گؤرسدسئن. اوغولا حؤرمت گؤرسدمه‌ين آدام، اونو گؤنده‌رن آتايا دا حؤرمت گؤرسدمئر.</verse>
        <verse osisID='John.5.24'>دوغروسونو سئزه ديئرم؛ منئم سؤزومو اشئدئب مني گؤنده‌ره‌نه ائمان گتئرن آدامين ابدي حياتي واردير. او، موحاکئمه اولماياجاق؛ اصلئنده او اؤلومدن حياتا کچئب.</verse>
        <verse osisID='John.5.25'>دوغروسونو سئزه ديئرم، او واخت گلئر، اله گلئبدئر ده کي، اؤلولر تارينين اوغلونون سسئني اشئده​جکلر و اونو اشئدنلر ياشاياجاقلار.</verse>
        <verse osisID='John.5.26'>چونکي آتانين اؤزونده حياتي اولدوغو کئمي، اوغولا دا عطا اِدئب کي، اؤزونده حياتي اولسون.</verse>
        <verse osisID='John.5.27'>و اونا موحاکئمه اتمک قودرتئني ده ورئب، چونکي ائنسان اوغلودور.</verse>
        <verse osisID='John.5.28'>بونا تعجّوب اتمه‌يئن. چونکي او ساعات گلئر کي، بوتون قبئرلرده اولانلار اونون سسئني اشئدئب</verse>
        <verse osisID='John.5.29'>اشئيه چيخاجاقلار؛ ياخشي عمل ادنلر ياشاماق اوچون چيخاجاقلار، پئس عمل ادنلر موحاکئمه اولونماق اوچون.</verse>
        <verse osisID='John.5.30'>من اؤزومدن بئر شي اده بئلمه‌رم. اشئتدئيئم کئمي حؤکم ادئرم و منئم حؤکموم عادئل بئر حؤکمدور، چونکي اؤز ائسته‌دئيئمي يوخ، مني گؤنده‌رن آتانين اتسته‌دئيئني يرئنه يتئرمک ائسته‌يئرم."</verse>
        <verse osisID='John.5.31'>
          "اگر من اؤز حاقّيمدا شهادت ورسم، شهادتئم اعتئبارسيزدير.</verse>
        <verse osisID='John.5.32'>منئم حاقّيمدا شهادت ورن اؤزگه بئري وار. و اونون شهادتئنئن اعتئبارلي اولدوغونو بئلئرم.</verse>
        <verse osisID='John.5.33'>سئز يحيانين يانينا آداملار گؤنده‌ردئنئز و او، حقئقت حاقّيندا شهادت وردي.</verse>
        <verse osisID='John.5.34'>آمّا من ائنساندان شهادت قبول اتمئرم. لاکئن بونلاري ديئرم کي، سئز نئجات تاپاسينيز.</verse>
        <verse osisID='John.5.35'>يحيا يانان و ائشيقلانديران بئر چيراق ائدي، و سئز آز بئر زامان اونون ائشيغيندا شادليق اتمک ائسته‌دئنئز.</verse>
        <verse osisID='John.5.36'>آمّا يحيانين شهادتئندن داها اعتئبارلي شهادتئم واردير. چونکي تاماملاماق اوچون آتانين منه وردئيي او ائشلر کي، اله ائندي ده اونلارلا مشغولام، منئم آتا طرفئندن گؤنده‌رئلمئش اولدوغوما شهادت ورئرلر.</verse>
        <verse osisID='John.5.37'>و مني گؤنده‌رن آتا، اؤزو منئم حاقّيمدا شهادت ورئب. سئز هچ بئر زامان نه اونون سسئني اشئدئبسئنئز، نه اونون صورتئني گؤروبسونوز،</verse>
        <verse osisID='John.5.38'>نه ده اونون کلامي سئزده ساکئن اولور. چونکي اونون گؤنده‌ردئيئنه ائمان گتئرمئرسئنئز.</verse>
        <verse osisID='John.5.39'>موقدّس کئتابي تفتئش ادئرسئنئز، چونکي اوندا ابدي حياتا مالئک اولاجاغينيزي دوشونورسونوز. همئن موقدّس کئتاب دا منئم حاقّيمدا شهادت ورئر.</verse>
        <verse osisID='John.5.40'>آمّا گئنه ده ائسته‌مئرسئنئز کي، منئم يانيما گلئب حياتا صاحئب اولاسينيز.</verse>
        <verse osisID='John.5.41'>ائنسانلاردان عئزّت قبول اتمئرم،</verse>
        <verse osisID='John.5.42'>لاکئن سئزي تانيميشام و بئلئرم کي، سئزده تارينين سوگئسي يوخدور.</verse>
        <verse osisID='John.5.43'>من آتامين آديندا گلمئشم و سئز مني قبول اتمئرسئنئز. اگر اؤزگه بئري اؤز آدي ائله گلسه، اونو قبول اِدَرسئنئز.</verse>
        <verse osisID='John.5.44'>سئز نجه ائمان گتئره بئلرسئنئز، سئز کي، بئربئرلرئنئزدن عئزّت قبول ادئرسئنئز، آمّا واحئد تاريدان گلن عئزّتي آختارميرسينيز؟!</verse>
        <verse osisID='John.5.45'>لاکئن گومان اتمه‌يئن کي، تارينين حوضوروندا سئزلري موتّهئم اده​جه‌يم. سئزلري موتّهئم ادن، اومئد باغلاديغينيز موسادير.</verse>
        <verse osisID='John.5.46'>چونکي اگر موسايا ائنانسايدينيز، منه ده ائمان گتئرردئنئز. اونا گؤره کي، منئم حاقّيمدا موسا دا يازيب.</verse>
        <verse osisID='John.5.47'>آمّا اگر اونون يازديقلارينا ائنانميرسينيز، منئم سؤزلرئمه نجه ائناناجاقسينيز؟!"  </verse>
      </chapter>
      <chapter osisID='John.6'>
        <verse osisID='John.6.1'>بونلاردان بئر مودّت سونرا، عئسا جلئل (و يا طئبريا) گؤلونون او بئري تايينا کچدي.</verse>
        <verse osisID='John.6.2'>و چوخ آدام اونون دالينجا گدئردي، چونکي ناخوش آداملارا اتدئيي مؤجوزه​لري گؤرموشدولر.</verse>
        <verse osisID='John.6.3'>عئسا بئر داغا چيخيب شاگئردلري ائله اورادا اوتوردو.</verse>
        <verse osisID='John.6.4'>يهودئلرئن پاسخا بايرامي ياخين ائدي.</verse>
        <verse osisID='John.6.5'>عئسا گؤزلرئني قالديريب، يانينا جاماعاتين گلمه‌سئني گؤرنده فئلئپوسا ددي: "بونلارين يمه‌يي اوچون هارادان چؤرک ساتين آلاق؟"</verse>
        <verse osisID='John.6.6'>عئسا بو سؤزو اونو ائمتاحان اتمک اوچون ددي، چونکي نه اده​جه‌يئني اؤزو ياخشي بئلئردي.</verse>
        <verse osisID='John.6.7'>فئلئپوس جاواب وردي: "اونلارين هر بئرئسئنه بئر آز چاتماسي اوچون ائکي​​يوز دئنار چؤرک ده بس اتمز."</verse>
        <verse osisID='John.6.8'>شاگئردلرئندن بئري، شمعون پطروسون قارداشي آندرياس عئسايا ددي:</verse>
        <verse osisID='John.6.9'>"بورادا بئر اوغلان اوشاغي وار کي، بش آرپا چؤرک و ائکي باليغي وار. آمّا بو قدر آدام اوچون بو، نه اولاجاق؟"</verse>
        <verse osisID='John.6.10'>عئسا ددي: "جاماعاتي يره اوتوردون."  او يرده چوخ اوت وار ائدي. جاماعات اوتوردو و کئشئلرئن سايي تقرئبن بش مئن اولاردي.</verse>
        <verse osisID='John.6.11'>او زامان عئسا چؤرکلري گؤتوردو و شوکور ادندن سونرا، اوتورانلار آراسيندا ائسته‌‌دئکلري قدر پايلادي. باليقلارلا دا بله اتدي.</verse>
        <verse osisID='John.6.12'>هامي ييئب دوياندان سونرا، عئسا شاگئردلرئنه ددي: "آرتيق قالان تئکه​لري ييغين کي، هچ بئر شي هدر اولماسين."</verse>
        <verse osisID='John.6.13'>شاگئردلر آداملارين يدئکلرئندن آرتيق قالميش بش آرپا چؤره‌يئن تئکه​لرئني ييغديلار و اون​​​ائکي زنبئل دولدو.</verse>
        <verse osisID='John.6.14'>جاماعات عئسانين اتدئيي بو مؤجوزه​ني گؤره‌نده ددئلر: "دوغرودان دا بو اِله او پيغمبردئر کي، دونيايا گله​جک ائدي."</verse>
        <verse osisID='John.6.15'>عئسا آنلادي کي، اونلار زورلا اونو آپاريب اؤز پادشاهلاري اتمک ائسته‌يئرلر. اونون اوچون ده گئنه تک باشينا داغا چکئلدي. </verse>
        <verse osisID='John.6.16'>آخشام اولاندا شاگئردلري گؤله اِندئلر.</verse>
        <verse osisID='John.6.17'>و بئر قاييغا مئنئب گؤلون او تايينا، کفرناحوم سمتئنه يولا دوشدولر. آرتيق قارانليق دوشموشدو، آمّا عئسا حله اونلارين يانينا گلئب چيخماميشدي.</verse>
        <verse osisID='John.6.18'>گوجلو يل اسدئيئندن، گؤل کولکلي اولماغا باشلادي.</verse>
        <verse osisID='John.6.19'>تخمئنن بئر آغاج گتمئشدئلر کي، عئساني گؤلون اوزونده يرئيئب قاييغا ياخينلاشديغيني گؤردولر و قورخدولار.</verse>
        <verse osisID='John.6.20'>آمّا عئسا اونلارا ددي: "قورخمايين، منم."</verse>
        <verse osisID='John.6.21'>او واخت ائسته‌دئلر کي، عئساني قاييغا آلسينلار و او آندا قاييق گده​جکلري يره يتئشمئشدي.</verse>
        <verse osisID='John.6.22'>او گونون صاباحي گؤلون او تاييندا اولان جاماعات آنلادي کي، شاگئردلر اورادا اولان بئرجه قاييغا مئنئب گدئبلر و عئسا اونلارلا همن قاييغا مئنئب گتمه‌يئب.</verse>
        <verse osisID='John.6.23'>بو آرادا طئبريادان اؤزگه قاييقلار، او يرئن ياخينليغينا گلدئلر کي، رب شوکور ادندن سونرا چؤرک يمئشدئلر.</verse>
        <verse osisID='John.6.24'>جاماعات عئسا و شاگئردلرئنئن اورادا اولماديغيني گؤرنده، قاييقلارا مئنئب اونو آختارماق اوچون کفرناحوما گلدئلر.</verse>
        <verse osisID='John.6.25'>جاماعات گؤلون او تاييندا عئساني تاپديلار و اونا ددئلر: "اوستاد، نه واخت بورايا گلدئن؟"</verse>
        <verse osisID='John.6.26'>عئسا اونلارا جاواب وردي: "دوغروسونو سئزه ديئرم؛ مؤجوزه​لر گؤردويونوز اوچون يوخ، چؤرکلردن ييئب دويدوغونوز اوچون مني آختاريرسينيز.</verse>
        <verse osisID='John.6.27'>او يمک اوچون چاليشمايين کي، فاني‌دئر. او يمک اوچون چاليشين کي، ابدي حياتا قدر قالار. او حيات ورن يمک کي، ائنسان اوغلو سئزه وره​جک. آتا تاري بونون اوچون اونا تصدئق مؤهرونو باسيب."</verse>
        <verse osisID='John.6.28'>او واخت عئسادان سوروشدولار: "تارينين ائشلرئني يرئنه يتئرمک اوچون نه اتملي​يئک؟"</verse>
        <verse osisID='John.6.29'>عئسا جاواب ورئب اونلارا ددي: "تارينين ائشي بودور کي، اونون گؤنده‌ردئيي آداما ائمان گتئره​سئنئز."</verse>
        <verse osisID='John.6.30'>اونلار او زامان عئسايا ددئلر: "نه علامت گؤرسدئرسن کي، گؤروب سنه ائمان گتئرک؟ نه ادئرسن؟</verse>
        <verse osisID='John.6.31'>آتالاريميز چؤلده مانّا يدئلر. نجه کي، يازيليب؛ «يمک اوچون اونلارا گؤيدن يمک وردي.»"</verse>
        <verse osisID='John.6.32'>عئسا اونلارا ددي: "دوغروسونو سئزه ديئرم؛ گؤيدن سئزه چؤرک ورن موسا ديئلدي، منئم آتامدير کي، گؤيدن سئزه حقئقي چؤره‌يي ورئر.</verse>
        <verse osisID='John.6.33'>چونکي تارينين چؤره‌يي اودور کي، گؤيدن اِنئر و دونيايا حيات ورئر."</verse>
        <verse osisID='John.6.34'>او زامان اونا ددئلر: "آغا، بو چؤره‌يي همئشه بئزه ور."</verse>
        <verse osisID='John.6.35'>عئسا اونلارا ددي: "حيات چؤره‌يي منم. منئم يانيما گلن اصلا آج اولماز. منه ائمان گتئرن اصلا سوسوز اولماز.</verse>
        <verse osisID='John.6.36'>آمّا سئزه دمئشم کي، مني گؤردويونوز حالدا، گئنه ائمان گتئرمئرسئنئز.</verse>
        <verse osisID='John.6.37'>آتامين منه وردئيي آداملارين هاميسي منئم يانيما گله​جکلر و منئم يانيما گلني اصلا اشئيه قوومارام.</verse>
        <verse osisID='John.6.38'>گؤيدن اِنمئشم کي، اؤز ائسته‌دئيئمي يوخ، مني گؤنده‌ره​نئن ائسته‌دئيئني يرئنه يتئرئم.</verse>
        <verse osisID='John.6.39'>و مني گؤنده‌ره​نئن ائسته‌دئيي بودور کي، منه وردئکلرئنئن هچ بئرئسئني ائتئرمه‌يئب، آخير گونده اونلاري دئرئلدئم.</verse>
        <verse osisID='John.6.40'>چونکي آتامين ائسته‌دئيي بودور کي، اوغولا باخيب اونا ائمان گتئرن هر کسئن ابدي حياتي اولسون. و من اونو آخير گونده دئرئلده​جه‌يم."</verse>
        <verse osisID='John.6.41'>او واخت يهودئلر، عئسانين "گؤيدن اِنَن چؤرک منم" ددئيئنه گؤره اونون باره​سئنده ديئنميه باشلاديلار.</verse>
        <verse osisID='John.6.42'>و ديئردئلر: "مگر بو آدام آتا-آناسيني تانيديغيميز يوسئف اوغلو عئسا ديئل؟ ائندي نجه «گؤيدن اِنمئشم» ديئر؟!"</verse>
        <verse osisID='John.6.43'>عئسا اونلارا جاواب ورئب ددي: "آرانيزدا ميريلدانمايين.</verse>
        <verse osisID='John.6.44'>هچ کس منئم يانيما گله​بئلمز، مگر مني گؤنده‌رن آتا اونو چکئب گتئرسئن و من آخير گونده اونو دئرئلده​جه‌يم.</verse>
        <verse osisID='John.6.45'>پيغمبرلرئن يازديقلاريندا يازيليب؛ «اونلارين هاميسي تاريدان اؤيرنه‌جکلر.» اونا گؤره آتادان اشئدئب اؤيره‌نَن هرکس منئم يانيما گلئر.</verse>
        <verse osisID='John.6.46'>کئمسه آتاني گؤرمه‌يئب، مگر او کي، تاريداندير. آتاني او گؤروبدور.</verse>
        <verse osisID='John.6.47'>دوغروسونو سئزه ديئرم؛ ائمان گتئرن آدامين ابدي حياتي وار.</verse>
        <verse osisID='John.6.48'>حيات چؤره‌يي منم.</verse>
        <verse osisID='John.6.49'>آتالارينيز چؤلده مانّا يدئلر، گئنه ده اؤلدولر.</verse>
        <verse osisID='John.6.50'>آمّا بورادا گؤيدن انمئش اِله بئر چؤرک وار کي، اوندان يئين اؤلمه‌يه​جک.</verse>
        <verse osisID='John.6.51'>گؤيدن انمئش او حيات ورن چؤرک منم. بو چؤرکدن يئين هرکس ابده کئمي ياشاياجاق. بو چؤرک منئم بدنئمدئر کي، دونيايا حيات ورمک اوچون اونو وره​جه‌يم."</verse>
        <verse osisID='John.6.52'>او زامان يهودئلر بئربئرلري ائله ديئنميه باشلاديلار و ديئردئلر: "بو آدام اؤز بدنئني بئزه يمک اوچون نجه وره​بئلر؟!"</verse>
        <verse osisID='John.6.53'>عئسا اونلارا ددي: "دوغروسونو سئزه ديئرم؛ ائنسان اوغلونون بدنئندن يمه‌يئنجه و اونون قانيندان ائچمه‌يئنجه سئزده حيات اولماياجاق!</verse>
        <verse osisID='John.6.54'>منئم بدنئمدن يئين و منئم قانيمدان ائچَن آدامين ابدي حياتي وار. و من آخير گونده اونو دئرئلده​جه‌يم.</verse>
        <verse osisID='John.6.55'>چونکي بدنئم حقئقي يمک و قانيم حقئقي ائچمک‌دئر.</verse>
        <verse osisID='John.6.56'>بدنئمدن يئين و قانيمدان ائچن آدام منده قالير و من ده اوندا قاليرام.</verse>
        <verse osisID='John.6.57'>نجه کي، دئري آتا مني گؤنده‌ردي و منئم حياتيم اونا باغلي‌دير، مندن يئين آدام دا منه باغلي اولاراق ياشاياجاق.</verse>
        <verse osisID='John.6.58'>گؤيدن انمئش چؤرک بودور. آتالارينيز مانّا يدئلر، لاکئن اؤلدولر. آمّا بو چؤرکدن يئين آدام ابده کئمي ياشاياجاق."</verse>
        <verse osisID='John.6.59'>عئسا بو سؤزلري کفرناحومدا، بئر کنئسه​ده تعلئم ورن حالدا ددي.</verse>
        <verse osisID='John.6.60'>عئسانين شاگئردلرئندن چوخلاري بونلاري اشئدنده ددئلر: "بو آغير بئر سؤزدور. کئم اونو قبول اده​بئلر؟!"</verse>
        <verse osisID='John.6.61'>عئسا شاگئردلرئنئن بو باره​ده ميريلدانماقلاريني بئلئب اونلارا ددي:  "بو سئزي ائنجئدئر؟</verse>
        <verse osisID='John.6.62'>بس اگر ائنسان اوغلونون اوّلجه​دن اولدوغو يرئنه قالخديغيني گؤره​سئنئز، نجه؟</verse>
        <verse osisID='John.6.63'>حيات​ورن تارينين روحودور. جئسمدن فايدا يوخدور. سئزه ددئيئم سؤزلر روح و حياتدير.</verse>
        <verse osisID='John.6.64'>آمّا گئنه ده بعضئلرئنئز ائنانميرسينيز." چونکي عئسا کئمئن ائمانسيز اولدوغونو و کئمئن اونا خيانت اده‌جه‌يئني اوّلدن بئلئردي.</verse>
        <verse osisID='John.6.65'>و ددي: "اونون اوچون سئزه دمئشم کي، کئمسه منئم يانيما گله​بئلمز، مگر بو اونا آتادان ورئلمئش اولسون."</verse>
        <verse osisID='John.6.66'>بو زاماندان شاگئردلردن چوخو عئساني ترک ادئب آرتيق اونا پيرو اولماديلار.</verse>
        <verse osisID='John.6.67'>عئسا او اون‌ائکي شاگئرددن سوروشدو: "يوخسا سئز ده مني ترک اتمک ائسته‌يئرسئنئز؟"</verse>
        <verse osisID='John.6.68'>شمعون پطروس جاواب وردي: "کئمئن يانينا گده​بئله‌رئک، يارب؟ ابدي حياتين سؤزلري سنده​دئر.</verse>
        <verse osisID='John.6.69'>بئز ائنانميشيق و بئلئرئک کي، سن دئري تارينين اوغلو مسئحسن."</verse>
        <verse osisID='John.6.70'>عئسا اونلارا ددي: "مگر سئز اون​​ائکي نفري سچن من ديئلم؟ حال بو کي، سئزلردن بئري، ائبلئس بئر آدامدير."</verse>
        <verse osisID='John.6.71'>عئسا بو سؤزو ائسکاريوتلو شمعونون اوغلو يهودانين حاقّيندا ديئردي کي، او اون‌​ائکي شاگئرددن بئري ائکن، عئسايا خيانت اده​جک ائدي.  </verse>
      </chapter>
      <chapter osisID='John.7'>
        <verse osisID='John.7.1'>بونلاردان سونرا عئسا جلئل وئلايتئنده گزئب، اؤزونو يهودئيه وئلايتئندن اوزاق ساخلاييردي. چونکي يهودئلر اونو اؤلدورمک ائسته‌يئردئلر.</verse>
        <verse osisID='John.7.2'>يهودئلرئن چادير بايرامي ياخينلاشيردي.</verse>
        <verse osisID='John.7.3'>اونون اوچون ده عئسانين قارداشلاري اونا ددئلر: "بورادان چيخ، يهودئيه وئلايتئنه گت کي، شاگئردلرئن ده اتدئيئن ائشلري گؤرسونلر.</verse>
        <verse osisID='John.7.4'>چونکي اؤزونو تانيتديرماق ائسته‌ين آدام ائشئني گئزلئجه گؤرمز. اگر بو ائشلري سن ادئرسن، اؤزونو دونيايا ظاهئر ات."</verse>
        <verse osisID='John.7.5'>عئسانين قارداشلارينين هچ بئري اونا ائمان گتئرمه​مئشدي.</verse>
        <verse osisID='John.7.6'>بو سببدن عئسا اونلارا ددي: "منئم واختيم حله يتئشمه‌يئب. آمّا سئزئن واختينيز همئشه حاضيردير.</verse>
        <verse osisID='John.7.7'>دونيا سئزدن نئفرت اده​بئلمز، آمّا مندن نئفرت ادئر. چونکي اونون ائشلرئنئن پئس اولدوغونا شهادت ورئرم.</verse>
        <verse osisID='John.7.8'>سئز بو بايرام اوچون اورشلئمه گدئن. من بو بايرام اوچون حله گتمئرم، چونکي منئم دوروست واختيم حله يتئشمه‌يئب."</verse>
        <verse osisID='John.7.9'>عئسا بو سؤزلري اونلارا ديئب جلئلده قالدي.</verse>
        <verse osisID='John.7.10'>لاکئن عئسانين قارداشلاري بايرام اوچون اورادان آيريلاندان سونرا، او اؤزو ده اورشلئمه گتدي، آمّا آشکار يوخ، گئزلي.</verse>
        <verse osisID='John.7.11'>يهودئلر بايرامدا عئساني آختاريب "بو آدام بس هارادادير؟" ديئب سوروشوردولار.</verse>
        <verse osisID='John.7.12'>جاماعات آراسيندا اونون حاقّيندا چوخ پيچيلتي‌لار گزئردي. بعضئلري ديئردئلر: "او، ياخشي آدامدير." آمّا بعضئلري ده ديئردئلر: "يوخ، خالقي آلدادير."</verse>
        <verse osisID='John.7.13'>آمّا يهودئلرئن قورخوسوندان هچ کس آچيقجا بئر سؤز دمئردي.</verse>
        <verse osisID='John.7.14'>بايرامين ياريسينا قدر کچمئشدي کي، عئسا معبده گدئب تعلئم ورمه‌يه باشلادي.</verse>
        <verse osisID='John.7.15'>يهودئلر تعجّوبدن مات قاليب ديئردئلر: "بو آدام تعلئم گؤرمه​مئش نجه موقدّس کئتابدان بو قدر بئلئر؟!"</verse>
        <verse osisID='John.7.16'>عئسا اونلارا جاواب ورئب ددي: "وردئيئم تعلئم منئم اؤزومون ديئل، مني گؤنده‌ره‌نئن‌دئر.</verse>
        <verse osisID='John.7.17'>اگر کئمسه اونون ائسته‌دئيئني يرئنه يتئرمک ائسته‌سه، وردئيئم تعلئمئن تاريدان اولدوغونو و يا منئم اؤزومدن اولدوغونو آنلاياجاق.</verse>
        <verse osisID='John.7.18'>اؤزوندن دانيشان، اؤز عئزّتئني آختارار. آمّا اونو گؤنده‌ره‌نئن عئزّتئني آختاران آدام، حقئقت آدامي‌دير و اوندا يالان تاپيلماز.</verse>
        <verse osisID='John.7.19'>آيا شرئعتي سئزه موسا ورمه‌دي؟ گئنه ده سئزدن هچ بئرئنئز شرئعتي يرئنه يتئرمئر. نه اوچون مني اؤلدورمک ائسته‌يئرسئنئز؟"</verse>
        <verse osisID='John.7.20'>جاماعات جاواب ورئب ددي: "مگر دلي اولوبسان! کئم سني اؤلدورمک ائسته‌يئر؟"</verse>
        <verse osisID='John.7.21'>عئسا اونلارا جاواب ورئب ددي: "بئر ائش گؤردوم و هامينيز تعجّوبدن مات قاليبسينيز.</verse>
        <verse osisID='John.7.22'>ختنه اتمه‌يي موسا سئزه وردئيي اوچون، سبّت گونونده اوشاغي ختنه ادئرسئنئز. (اصلئنده موسا يوخ، آتالارينيز ختنه اتمه‌يي باشلادي.)</verse>
        <verse osisID='John.7.23'>موسادان قالان قانونون پوزولماماسي اوچون، سبّت گونونده اوشاغينيزي ختنه ادئرسئنئز، ائندي نئيه بئر آدامين بوتون بدنئني سبّت گونونده شفا وردئيئم اوچون، منه قضبله‌نئرسئنئز؟</verse>
        <verse osisID='John.7.24'>ظاهئره گؤره حؤکم اتمه‌يئن. عدالتله حؤکم ادئن."</verse>
        <verse osisID='John.7.25'>او زامان اورشلئملي​لردن بعضئلري ددئلر: "اؤلدورمک ائسته‌‌دئکلري آدام مگر بو ديئل؟</verse>
        <verse osisID='John.7.26'>بو کي، آچيقجا هر شيي ديئر، کئمسه​ده اونا بئر شي دمئر! بلکه ده ريئسلر اونون دوغرودان مسئح اولدوغونو بئلئبلر.</verse>
        <verse osisID='John.7.27'>آمّا بئز کي، بو آدامين هارادان اولدوغونو بئلئرئک. لاکئن مسئح ظوهور ادنده، اونون هارادان اولدوغونو کئمسه بئلميه​جک."</verse>
        <verse osisID='John.7.28'>بو آرادا عئسا معبدده تعلئم ورنده سسئني اوجالديب ددي: "سئز مني تاني‌ييرسينيز و منئم هارادان اولدوغومو بئلئرسئنئز. من اؤز طرفئمدن گلمه​مئشم، مني گؤنده‌رَن دوغرودور کي، سئز اونو تانيميرسينيز.</verse>
        <verse osisID='John.7.29'>من اونو تاني‌ييرام چونکي اوندانام و او مني گؤنده‌رئب."</verse>
        <verse osisID='John.7.30'>سؤز بورا يتئشن واخت، اونو توتماق ائسته‌دئلر، آمّا کئمسه اونا اَل اوزاتمادي، چونکي اونون واختي حله يتئشمه​مئشدي.</verse>
        <verse osisID='John.7.31'>آمّا جاماعات آراسيندان چوخ آداملار اونا ائمان گتئردئلر و ديئردئلر: "مسئح ظوهور ادنده، مگر بو آدامدان آرتيق مؤجوزه گؤرسده​جک؟!"</verse>
        <verse osisID='John.7.32'>فرئسئلر عئسانين حاقّيندا خالق آراسيندا اولان بله پيچيلتي‌لاري اشئتدئلر. باش کاهئنلر و فرئسئلر عئساني ياخالاماق اوچون معبدئن موحافئظلرئني گؤنده‌ردئلر.</verse>
        <verse osisID='John.7.33'>اوندا عئسا ددي: "داها آز بئر مودّت سئز​ئنله وارام و سونرا مني گؤنده‌ره​نئن يانينا گده​جه‌يم.</verse>
        <verse osisID='John.7.34'>مني آختاراجاقسينيز، آمّا تاپا بئلمه‌يه​جکسئنئز و اولدوغوم يره سئز گله ​بئلمزسئنئز."</verse>
        <verse osisID='John.7.35'>او واخت يهودئلر آرالاريندا ددئلر: "بو آدام هارايا گتمک ائسته‌يئر کي، بئز اونو تاپماغا قادئر اولماياجاغيق؟ اولماسين ائسته‌يئر يونانئلر آراسيندا داغيلميش يهودئلرئن يانينا گدئب، يونانئلره تعلئم ورسئن؟</verse>
        <verse osisID='John.7.36'>«مني آختاراجاقسينيز آمّا تاپا بئلميه​جکسئنئز» و «اولدوغوم يره سئز گله​بئلمزسئنئز» سؤزدن نه دمک ائسته‌يئر؟"</verse>
        <verse osisID='John.7.37'>بايرامين آخيرينجي و بؤيوک گونونده عئسا دوروب اوجا سسله خئطاب ادئب ددي: "اگر کئمسه سوسوزدور، منئم يانيما گلئب ائچسئن.</verse>
        <verse osisID='John.7.38'>منه ائمان گتئرن آدامين ائچئنده حيات ورن سو، چايلار کئمي آخاجاق، نجه کي، موقدّس کئتاب ديئب."</verse>
        <verse osisID='John.7.39'>بو سؤزو موقدّس روحون حاقّيندا ديئردي کي، اونا ائمان گتئرنلره ورئله​جک ائدي. موقدّس روح حله ورئلمه​مئشدي، چونکي عئسا حله جلال تاپماميشدي.</verse>
        <verse osisID='John.7.40'>آداملاردان بعضئلري اونون بو سؤزلرئني اشئدنده ددئلر: "دوغرودان دا بو، اِله او پيغمبردئر."</verse>
        <verse osisID='John.7.41'>بعضئلري ده ديئردئلر: "بو، وعده​سي ورئلمئش مسئحدئر." آمّا بعضئلري گئنه ديئردئلر: "وعده​سي ورئلمئش مسئح نجه جلئلدن گله​بئلر؟!</verse>
        <verse osisID='John.7.42'>مگر موقدّس کئتاب دمئر کي، مسئح داوود نسلئندن و ياشاديغي بيت‌لحم کندئندن گله​جک؟!"</verse>
        <verse osisID='John.7.43'>بلجه عئسانين اوزوندن خالق آراسيندا ائختئلاف دوشدو.</verse>
        <verse osisID='John.7.44'>بعضئلري اونو توتماق ائسته‌دئلر، آمّا کئمسه اونا ال اوزاتمادي.</verse>
        <verse osisID='John.7.45'>معبدئن موحافئظلري باش کاهئنلرئن يانينا قاييداندا، اونلار موحافئظلردن سوروشدولار: "نه اوچون اونو گتئرمه‌دئنئز؟"</verse>
        <verse osisID='John.7.46'>موحافئظلر ددئلر: "هچ کس هچ بئر زامان اونون کئمي دانيشماييب."</verse>
        <verse osisID='John.7.47'>فرئسئلر ددئلر: "مگر سئز ده آزيبسينيز؟!</verse>
        <verse osisID='John.7.48'>آيا ريئسلردن و يا فرئسئلردن کئمسه اونا ائنانيب؟</verse>
        <verse osisID='John.7.49'>آمّا شرئعتدن بئخبر اولان بو خالق ملعوندور."</verse>
        <verse osisID='John.7.50'>قاباق عئسانين يانينا گلن نئقودئموس کي، اونلاردان بئري ائدي، ددي:</verse>
        <verse osisID='John.7.51'>"مگر بئزئم شرئعتئمئز کئمسه​ني اشئتمه‌دن و اونون نه اتدئيئني بئلمه‌دن محکوم ادئر؟"</verse>
        <verse osisID='John.7.52'>اونلار جاواب ورئب ددئلر: "يوخسا سن ده جلئل​لي​سن؟! آراشدير و گؤررسن کي، جلئلدن بئر پيغمبر چيخماز."</verse>
        <verse osisID='John.7.53'>و هرکس اؤز اِوئنه گتدي.</verse>
      </chapter>
      <chapter osisID='John.8'>
        <verse osisID='John.8.1'>عئسا زيتون داغينا گتدي.</verse>
        <verse osisID='John.8.2'>و سحر ارکن گئنه معبده گلدي و بوتون خالق اونون اطرافينا ييغيلدي. عئسا دا اوتوروب اونلارا تعلئم ورئردي.</verse>
        <verse osisID='John.8.3'>فرئسئلر و شرئعت موعلّئملري زئنا عملئنده ياخالانميش بئر آروادي گتئردئلر و اورتادا دوردوروب،</verse>
        <verse osisID='John.8.4'>عئسايا ددئلر:  "اوستاد، بو آرواد زئنا عملئنده ياخالانيب.</verse>
        <verse osisID='John.8.5'>موسا شرئعتده بئزه امر ادئب کي، بله بئر آروادي داشلاياق. سن نه ديئرسن؟"</verse>
        <verse osisID='John.8.6'>اونلار بو سوآللا عئساني ائمتاحان ادئردئلر کي، اونا بؤهتان وورماق اوچون بلکه بئر سبب تاپسينلار. آمّا عئسا ايئلئب بارماغي​ ائله يره يازي يازيردي.</verse>
        <verse osisID='John.8.7'>لاکئن اونلارين دايانمادان بو سوآلي سوروشدوقلارينا گؤره، قالخيب اونلارا ددي: "آرانيزدا کئم گوناهسيزدير، قويون بئرئنجي داشي او آتسين."</verse>
        <verse osisID='John.8.8'>و گئنه اَيئلئب يره يازي يازماغا باشلادي.</verse>
        <verse osisID='John.8.9'>خالق بو سؤزو اشئدنده آغساقّاللاردان توتموش لاپ کئچئيئنه قدر بئر-بئر اورادان گتدئلر. و عئسا تک قالدي. او آرواد دا اورتادا دورموشدو.</verse>
        <verse osisID='John.8.10'>عئسا قالخيب اوندان سوروشدو: "آرواد، سندن شئکايت ادنلره نه اولدو؟ کئمسه سني محکوم اتمه‌دي؟"</verse>
        <verse osisID='John.8.11'>آرواد ددي: "خير، آغا." </verse>
        <verse osisID='John.8.12'>عئسا گئنه خالقا خئطاب ادئب ددي: "دونيانين نورو منم. منئم داليمجا گلن قارانليقدا گزميه​جک و اوندا حيات نورو اولاجاق."</verse>
        <verse osisID='John.8.13'>او زامان فرئسئلر اونا ددئلر: "سن اؤز حاقّيندا شهادت ورئرسن. بو شهادتئن اعتئباري يوخدور."</verse>
        <verse osisID='John.8.14'>عئسا جاوابيندا اونلارا ددي: "حتّا اگر اؤز حاقّيمدا دا شهادت ورسم، شهادتئم اعتئبارلي‌دير، چونکي هارادان گلدئيئمي و هارايا گده‌جَيئمي بئلئرم. آمّا سئز منئم هارادان گلدئيئمي و هارايا گده​جه‌يئمي بئلمئرسئنئز.</verse>
        <verse osisID='John.8.15'>سئز ائنسان گؤزو ائله حؤکم ادئرسئنئز. آمّا من کئمسه​يه حؤکم اتمئرم.</verse>
        <verse osisID='John.8.16'>لاکئن حؤکم اتسم ده بله، منئم حؤکموم دوغرودور. چونکي تک ديئلم، منم و مني گؤنده‌رن آتا.</verse>
        <verse osisID='John.8.17'>سئزئن شرئعتئنئزده ده ائکي آدامين شهادتئنئن اعتئبارلي اولدوغو يازيليب.</verse>
        <verse osisID='John.8.18'>من اؤز حاقّيمدا شهادت ورئرم و مني گؤنده‌رن آتا دا منئم حاقّيمدا شهادت ورئر."</verse>
        <verse osisID='John.8.19'>او واخت عئسادان سوروشدولار: "سنئن آتان هارادادير؟"  عئسا جاواب وردي: "سئز نه مني تاني‌ييرسينيز نه ده آتامي. اگر مني تانيسايدينيز، منئم آتامي دا تانيياردينيز."</verse>
        <verse osisID='John.8.20'>عئسا بو سؤزلري معبدده، خزانه صانديغي اولان يرده خالقا ددي و هچ کئم اونو توتمادي. چونکي اونون واختي حله يتئشمه‌مئشدي.</verse>
        <verse osisID='John.8.21'>عئسا گئنه اونلارا ددي: "من گدئرم و سئز مني آختاراجاقسينيز و گوناهلارينيزين آلتيندا اؤله​جکسئنئز. من گدن يره سئز گله​بئلمزسئنئز."</verse>
        <verse osisID='John.8.22'>او واخت يهودئلر ددئلر: "مگر اؤزونو اؤلدوره​جک کي، «من گدن يره سئز گله​بئلمزسئنئز» ديئر؟!"</verse>
        <verse osisID='John.8.23'>عئسا اونلارا ددي: "سئز آشاغيدانسينيز، من يوخاريدانام. سئز بو دونيادانسينيز، من بو دونيادان ديئلم.</verse>
        <verse osisID='John.8.24'>بوندان اؤتري سئزه ددئم کي، گوناهلارينيزين آلتيندا اؤله​جکسئنئز. چونکي اگر ددئيئم آدام اولدوغوما ائنانماياسينيز، گوناهلارينيزين آلتيندا اؤله‌جکسئنئز."</verse>
        <verse osisID='John.8.25'>او واخت اوندان سوروشدولار: "سن کئمسن؟"  عئسا اونلارا ددي: "من همئن اويام کي، اوّلدن سئزه ديئرم.</verse>
        <verse osisID='John.8.26'>سئزئن حاقّينيزدا دئيه​جک و حؤکم اده​جک چوخ شيلرئم وار. آمّا مني گؤنده‌رن حاقدير و من اوندان اشئتدئکلرئمي دونيايا ديئرم."</verse>
        <verse osisID='John.8.27'>اونلار آنلاماديلار کي، عئسا بو سؤزلري آتانين باره​سئنده ديئردي.</verse>
        <verse osisID='John.8.28'>اوندان اؤتري عئسا ددي: "ائنسان اوغلونو قالديراندان سونرا بئله​جکسئنئز کي، من اويام و اؤزومدن بئر شي اتمئرم و نجه کي، آتادان اؤيرنمئشم، سئزه ديئرم.</verse>
        <verse osisID='John.8.29'>و مني گؤنده‌رن منئمله‌دئر. او، مني تک قويماييب، چونکي همئشه اونون خوشونا گدن ائشلري گؤرورم."</verse>
        <verse osisID='John.8.30'>بو سؤزلري دئين زامان، چوخ آدام اونا ائمان گتئردي. </verse>
        <verse osisID='John.8.31'>عئسا اونا ائمان گتئرمئش يهودئلره ددي: "اگر سؤزومو ساخلاياسينيز، حقئقتن منئم شاگئردلرئمسئنئز.</verse>
        <verse osisID='John.8.32'>و حقئقتي تانيياجاقسينيز و حقئقت سئزي آزاد اده​جک."</verse>
        <verse osisID='John.8.33'>اونلار عئسايا ددئلر: "بئز ائبراهئم اؤولادي​ييق و کئمسه​نئن نؤکري اولماميشيق. نجه اولور کي، «آزاد اولاجاقسينيز» ديئرسن؟"</verse>
        <verse osisID='John.8.34'>عئسا اونلارا جاواب وردي: "دوغروسونو سئزه ديئرم، گوناه ادن هرکس گوناهين نؤکري‌دئر.</verse>
        <verse osisID='John.8.35'>نؤکر ابده کئمي عايئله​دن بئري ديئل. آمّا اوغول همئشه عايئله​دن بئري‌دئر.</verse>
        <verse osisID='John.8.36'>اونون اوچون اگر اوغول سئزي آزاد اتسه، دوغرودان آزاد اولارسينيز.</verse>
        <verse osisID='John.8.37'>ائبراهئم اؤولادي اولدوغونوزو بئلئرم. آمّا مني اؤلدورمک ائسته‌يئرسئنئز، اوندان اؤتري کي، منئم سؤزومو قبول اتمئرسئنئز.</verse>
        <verse osisID='John.8.38'>من آتامين يانيندا گؤردوکلرئمي ديئرم و سئز آتانيزدان اشئتدئکلرئنئزي ادئرسئنئز."</verse>
        <verse osisID='John.8.39'>اونلار جاوابدا عئسايا ددئلر: "بئزئم آتاميز ائبراهئمدئر."  عئسا اونلارا ددي: "اگر ائبراهئمئن اؤولادلاريسينيز، ائبراهئمئن ائشلرئني يرئنه يتئرئن.</verse>
        <verse osisID='John.8.40'>آمّا ائندي مني اؤلدورمک ائسته‌يئرسئنئز، من کي، تاريدان اشئتدئيئم حقئقتي سئزه دمئشم. ائبراهئم بله ائشلر گؤرمه‌دي.</verse>
        <verse osisID='John.8.41'>سئز آتانيزين ائشلرئني گؤرورسونوز."  اونلار عئسايا ددئلر: "بئز زئنادان دوغولماميشيق. بئر آتاميز وار، او دا تاري‌دير."</verse>
        <verse osisID='John.8.42'>عئسا اونلارا ددي: "اگر تاري آتانيز اولسايدي، مني سِوَردئنئز. چونکي من تارينين طرفئندن گلمئشم و ائندي بورادايام. اؤزومدن گلمه‌مئشم، او، مني گؤنده‌رئب.</verse>
        <verse osisID='John.8.43'>ددئکلرئمي نئيه آنلاميرسينيز؟ چونکي سؤزومه قولاق آسا بئلمئرسئنئز.</verse>
        <verse osisID='John.8.44'>سئز آتانيز ائبلئسدنسئنئز و آتانيزين ائسته‌دئيئني يرئنه يتئرمک ائسته‌يئرسئنئز. او، باشلانيشدان قاتئل ائدي و حقئقت اوستونده دايانمادي، چونکي اوندا هچ دوغرولوق يوخدور. يالان دانيشان زامان ذاتيندان يالان دانيشير. چونکي او، يالانچي‌دير و يالانلارين آتاسي​دير.</verse>
        <verse osisID='John.8.45'>آمّا حقئقتي ددئيئم اوچون سئز منه ائنانميرسينيز.</verse>
        <verse osisID='John.8.46'>سئزدن کئم منئم گوناهکار اولدوغومو ائثبات اده​بئلر؟ اگر من حقئقتي ديئرم، نئيه منه ائنانميرسينيز؟</verse>
        <verse osisID='John.8.47'>تارينينکي اولانلار تارينين سؤزلرئني اشئدرلر. سئز بو سببدن اشئتمئرسئنئز، چونکي تارينينکي ديئلسئنئز."</verse>
        <verse osisID='John.8.48'>يهودئلر جاواب ورئب، عئسايا ددئلر: "سامئره​لي و دلي اولدوغونو دمکده دوغرو دمئردئک؟!"</verse>
        <verse osisID='John.8.49'>عئسا ددي: "من دلي اولماميشام. من آتاما عئزّت ورئرم و سئز منه ذئلّت ورئرسئنئز.</verse>
        <verse osisID='John.8.50'>من اؤزوم، اؤزوم اوچون عئزّت آختارميرام، منئم اوچون عئزّت آختاران وار و حؤکم ادن ده اودور.</verse>
        <verse osisID='John.8.51'>دوغروسونو سئزه ديئرم، منئم سؤزومو ساخلايان آدام اصلا اؤلوم اوزو گؤرمه‌يه​جک."</verse>
        <verse osisID='John.8.52'>يهودئلر اونا ددئلر: "ائندي بئلدئک کي، دلي اولوبسان. ائبراهئم و پيغمبرلر اؤلدولر و سن ديئرسن «منئم سؤزومو ساخلايان آدام اصلا اؤلميه‌جک.»</verse>
        <verse osisID='John.8.53'>مگر سن آتاميز ائبراهئمدن ده اوستونسن؟ ائبراهئم اؤلدو، پيغمبرلر ده اؤلدولر. سن اؤزونو کئم ساييرسان؟"</verse>
        <verse osisID='John.8.54'>عئسا جاواب وردي: "اگر من اؤزومو عئزّتلندئرم، بو عئزّت هچدئر. مني عئزّتلندئرن منئم آتامدير کي، سئز اونا «تاريميز​دير» ديئرسئنئز.</verse>
        <verse osisID='John.8.55'>سئز اونو تانيماييبسينيز. آمّا من اونو تاني‌ييرام. و اگر اونو «تانيميرام» دسم، سئزئن کئمي يالانچينين بئري اولارام. آمّا اونو تاني‌ييرام و اونون سؤزونو ساخلاييرام.</verse>
        <verse osisID='John.8.56'>آتانيز ائبراهئم منئم گونومو گؤره​جه‌يي اوچون شاد اولدو. او، بو گونو گؤردو و سوئندي."</verse>
        <verse osisID='John.8.57'>يهودئلر اونا ددئلر: "سنئن حله الّي ياشين يوخدور، ائبراهئمي گؤروبسن؟!"</verse>
        <verse osisID='John.8.58'>عئسا اونلارا ددي: "دوغروسونو سئزه ديئرم؛ ائبراهئم اولماميشدان من وارام."</verse>
        <verse osisID='John.8.59'>بو سؤزو اشئدن واخت، يهودئلر اونو داشلاماق اوچون داشلار گؤتوردولر، آمّا عئسا گئزله‌نئب معبددن اشئيه چيخدي. </verse>
      </chapter>
      <chapter osisID='John.9'>
        <verse osisID='John.9.1'>عئسا يولدا گِدَرکن، آنادان کور دوغولموش بئر آدام گؤردو.</verse>
        <verse osisID='John.9.2'>اونون شاگئردلري اوندان سوروشدولار: "اوستاد، کئمئن گوناهي اوزوندن بو آدام کور آنادان اولدو؟ اونون اؤزونون؟ يوخسا آتا-آناسينين؟"</verse>
        <verse osisID='John.9.3'>عئسا جاواب وردي: "نه بو آدام گوناه اتدي، نه ده آتا-آناسي. او، آنادان کور اولدو کي، تارينين ائشلري اونون حياتيندا گؤرونسون.</verse>
        <verse osisID='John.9.4'>مادام کي، گوندوزدور، مني گؤنده‌ر​ه‌نئن ائشلرئنه مشغول اولمالي‌يام. گجه گلئر کي، او زامان هچ کس ائشليه بئلمز.</verse>
        <verse osisID='John.9.5'>دونيادا ائکن دونيانين نورويام."</verse>
        <verse osisID='John.9.6'>بو سؤزلري دئيندن سونرا، عئسا يره توپوروب، توپورجکله پالچيق دوزلتدي و کورون گؤزونه سورتدو.</verse>
        <verse osisID='John.9.7'>و اونا ددي: "گت، سئلوآم (يعني گؤنده‌رئلمئش) حوووضوندا يو." کور آدام گدئب يودو و گؤزو آچيلميش گلدي.</verse>
        <verse osisID='John.9.8'>قونشولار و کور آدامين يولچولوق اتدئيئني ائره​لئدن بئلنلر ديئردئلر: "مگر بو اوتوروب يولچولوق ادن همن آدام ديئل؟"</verse>
        <verse osisID='John.9.9'>بعضئلري "اودور" ديئردئلر. بعضئلري ده ديئردئلر: "خير، بو، او کور آداما اوخشايان بئر آدامدير.» آمّا او اؤزو "من اِله او آدامام" ديئردي.</verse>
        <verse osisID='John.9.10'>اونون اوچون کور آدامدان سوروشدولار: "بس نجه گؤزلرئن آچيلدي؟"</verse>
        <verse osisID='John.9.11'>او، جاواب وردي: "عئسا ديئلن آدام پالچيق دوزه‌لدئب گؤزومه سورتدو و منه ددي؛ «گت، سئلوآم حوووضوندا يو.» من ده گدئب يودوم و او زامان گؤزلرئم آچيلدي."</verse>
        <verse osisID='John.9.12'>اونلار اوندان سوروشدولار: "بو آدام هارادير؟"  ددي: "بئلمئرم."</verse>
        <verse osisID='John.9.13'>اوّلجه کور اولان آدامي فرئسئلرئن يانينا آپارديلار.</verse>
        <verse osisID='John.9.14'>عئسا پالچيق دوزه‌‌لدئب کور آدامين گؤزلرئني آچديغي گون، سبّت گونو ائدي.</verse>
        <verse osisID='John.9.15'>اونون اوچون ده فرئسئلر گؤزلرئنئن نجه آچيلديغيني گئنه سوروشدولار. و او دا فرئسئلره ددي: "گؤزلرئمئن اوستونه پالچيق سورتدو و يودوم و ائندي گؤرورَم."</verse>
        <verse osisID='John.9.16'>او واخت فرئسئلردن بعضئلري ددئلر: "بو آدام تاري طرفئندن ديئل، چونکي سبّت گونونو ساخلامير."  آمّا بعضئلري ده ددئلر: "گوناهکار بئر آدام نجه بله مؤجوزه​لر اده ​بئلر؟"</verse>
        <verse osisID='John.9.17'>او واخت کور آداما گئنه ددئلر: "سنئن گؤزلرئني آچان آدامين حاقّيندا اؤزون نه ديئرسن؟"  جاواب وردي: "او آدام بئر پيغمبردئر."</verse>
        <verse osisID='John.9.18'>يهودئلر او آدامين قاباق کور اولدوغونا و ائندي گؤزلرئنئن آچيلديغينا ائنانماديلار. اونون اوچون ده گؤزلري آچيلميش آدامين آتا-آناسيني چاغيريب،</verse>
        <verse osisID='John.9.19'>سوروشدولار: "سئزئن ددئيئنئز آنادان کور دوغولان اوغول بودور؟ بس ائندي نجه گؤرور؟"</verse>
        <verse osisID='John.9.20'>او آدامين آتا-آناسي جاواب وردئلر: "بو آدامين بئزئم اوغلوموز اولدوغونو و آنادان کور دوغولماسيني يقئن بئلئرئک.</verse>
        <verse osisID='John.9.21'>آمّا ائندي بئلمئرئک کي، نجه گؤرور و کئم اونون گؤزلرئني آچيب. اؤزوندن سوروشون. او اؤزو حدّي-بولوغا چاتميش بئر آدامدير. اؤزو حاقّيندا قوي اؤزو دانيشسين."</verse>
        <verse osisID='John.9.22'>او آدامين آتا-آناسي بو سؤزو يهودئلرئن قورخوسوندان ددئلر. چونکي يهودئلرئن ريئسلري بله قرار قويموشدولار کي، عئسانين مسئح اولدوغونا ائنانان هر کس کنئسه​دن قووولسون.</verse>
        <verse osisID='John.9.23'>بو سببدن او آدامين آتا-آناسي "اونون اؤزوندن سوروشون. او اؤزو حدّي-بولوغا چاتميش بئر آدامدير." ددئلر.</verse>
        <verse osisID='John.9.24'>اونون اوچون اوّلجه کور اولان آدامي ائکئنجي دفه چاغيرديلار و اونا ددئلر: "جلالي تارييا ور. بئز بو آدامين گوناهکار اولدوغونو بئلئرئک."</verse>
        <verse osisID='John.9.25'>او واخت او آدام اونلارا ددي: "اونون گوناهکار اولوب اولماديغيني بئلمئرم. آنجاق بئر شي بئلئرم، کور ائدئم، ائندي گؤرورم."</verse>
        <verse osisID='John.9.26'>فرئسئلر اوندان سوروشدولار: "او، سنه نه اتدي؟ گؤزلرئني نجه آچدي؟"</verse>
        <verse osisID='John.9.27'>اونلارا جاواب وردي: "سئزه ائندي ددئم، مگر قولاق آسمادينيز؟! نئيه گئنه اشئتمک ائسته‌يئرسئنئز؟ يوخسا سئز ده اونون شاگئردلري اولماق آرزوسونداسينيز؟!"</verse>
        <verse osisID='John.9.28'>فرئسئلر او آدامي سؤيوب ددئلر: "او آدامين شاگئردي سن​سن. بئز موسانين شاگئردلري​يئک.</verse>
        <verse osisID='John.9.29'>بئز تارينين موسا ائله دانيشديغيني بئلئرئک. آمّا بو آدامين هارادان اولدوغونو بئلمئرئک."</verse>
        <verse osisID='John.9.30'>او آدام جاواب ورئب اونلارا ددي: "اله تعجّوبلوسو ده بودور. سئز بو آدامين هارادان اولدوغونو بئلمئرسئنئز، حال بو کي، بو آدام منئم گؤزلرئمي آچيب.</verse>
        <verse osisID='John.9.31'>ياخشي بئلئرئک کي، تاري گوناهکار آداملارا قولاق آسماز. تاري او آداما قولاق آسار کي، اونا عئبادت ادئر و اونون ائسته‌دئيئني يرئنه يتئرئر.</verse>
        <verse osisID='John.9.32'>عالمئن باشلانيشيندان کئمسه اشئتمه‌يئب کي، آنادان کور دوغولموش بئر آدامين گؤزلري آچيلسين.</verse>
        <verse osisID='John.9.33'>اگر بو آدام تاري طرفئندن اولماسايدي، هچ بئر شي اده​بئلمزدي."</verse>
        <verse osisID='John.9.34'>فرئسئلر اونا جاواب ورئب ددئلر: "ائندي سن بئزه درس ورئرسن، سن کي، تامامن گوناه ائچئنده دوغولوبسان؟!" و اونو اشئيه سالديلار.</verse>
        <verse osisID='John.9.35'>عئسا او آدامين اشئيه سالينديغيني اشئتدي و اونو تاپيب ددي: "آيا تارينين اوغلونا ائمان گتئرئرسن؟"</verse>
        <verse osisID='John.9.36'>او آدام جاواب ورئب ددي: "آغا، او کئمدئر کي، اونا ائمان گتئرئم؟"</verse>
        <verse osisID='John.9.37'>عئسا اونا ددي: "اونو گؤروبسن. سنئنله دانيشان او اؤزودور."</verse>
        <verse osisID='John.9.38'>او آدام ددي: "يارب، ائمان گتئرئرم." و عئسايا پرستئش اتدي.</verse>
        <verse osisID='John.9.39'>و عئسا ددي: "بو دونيايا حؤکم اتمک اوچون گلمئشم، اله کي، گؤرمه‌ينلر گؤرسونلر و گؤرنلر کور اولسونلار."</verse>
        <verse osisID='John.9.40'>يانيندا اولان بعضي فرئسئلر بو سؤزلري اشئدئب اونا ددئلر: "يوخسا بئز ده کوروق؟!"</verse>
        <verse osisID='John.9.41'>عئسا اونلارا ددي: "اگر کور اولسايدينيز، گوناهينيز اولمازدي. آمّا ائندي کي، «گؤروروک» ديئرسئنئز، گوناهينيز اوستونوزده قالير." </verse>
      </chapter>
      <chapter osisID='John.10'>
        <verse osisID='John.10.1'>"دوغروسونو سئزه ديئرم؛ قويون آغيلينا قاپيدان گئرمه‌يئب، آيري بئر يردن آشيب-گئرن آدام، اوغرو و حرامي‌دئر.</verse>
        <verse osisID='John.10.2'>آمّا قاپيدان گئرن قويونلارين چوباني‌دير.</verse>
        <verse osisID='John.10.3'>قاپيچي قاپيني اونا آچار و قويونلار اونون سسئنه قولاق آسارلار. چوبان اؤز قويونلاريني آدلاري ائله چاغيرار و اشئيه چيخاردار.</verse>
        <verse osisID='John.10.4'>بوتون قويونلاريني اشئيه چيخارداندان سونرا، اونلارين قاباغيندا گِدَر و قويونلار اونون دالينجا گدرلر، چونکي اونون سسئني تاني‌ييرلار.</verse>
        <verse osisID='John.10.5'>اونلار ياد آدامين دالينجا گتمزلر. اونون اوچون قاچارلار کي، ياد آدامين سسئني تانيميرلار."</verse>
        <verse osisID='John.10.6'>عئسا بو مثلي اونلارا ددي، آمّا او آداملار اونون ددئيئني آنلاماديلار.</verse>
        <verse osisID='John.10.7'>اونون اوچون عئسا اونلارا گئنه ددي: "دوغروسونو سئزه ديئرم؛ قويونلار اوچون قاپي منم.</verse>
        <verse osisID='John.10.8'>مندن قاباق گلنلرئن هاميسي اوغرو و حرامي ائدي. آمّا قويونلار اونلارين سسئنه قولاق آسماديلار.</verse>
        <verse osisID='John.10.9'>قاپي منم. مندن گئرنلرئن هاميسي نئجات تاپاجاق؛ ائچه‌ري گئره​جکلر، اشئيه چيخاجاقلار و اوتلاق تاپاجاقلار.</verse>
        <verse osisID='John.10.10'>اوغرو گلمز مگر اوغورلاماق، اؤلدورمک و هلاک اتمک اوچون. من گلمئشم کي، اونلار حياتا صاحئب اولسونلار و آرتيقليقلا اونا صاحئب اولسونلار.</verse>
        <verse osisID='John.10.11'>ياخشي چوبان منم. ياخشي چوبان قويونلاردان اؤتري جانيندان کِچَر.</verse>
        <verse osisID='John.10.12'>چوبان اولمايان و اوجرته ائشله‌ين آدام کي، قويونلارين صاحئبي ديئل، قوردون گلدئيئني گؤرونجه، قويونلاري بوراخيب قاچار و قورد اونلاري قاپيب داغيدار.</verse>
        <verse osisID='John.10.13'>اوجرته ائشله‌ين آدام قاچار، چونکي اوجرته ائشله‌يئر و قويونلارين قيدئنه قالمير.</verse>
        <verse osisID='John.10.14'>ياخشي چوبان منم و منئم اولانلاري تاني‌ييرام و منئم اولانلار دا مني تاني‌ييرلار.</verse>
        <verse osisID='John.10.15'>اله کي، آتا مني تاني‌يير و من ده آتاني تاني‌ييرام و قويونلاردان اؤتري جانيمدان کچئرم.</verse>
        <verse osisID='John.10.16'>بو آغيلدان اولمايان اؤزگه قويونلاريم دا وار کي، اونلاري گتئرمه‌لئيم. اونلار سسئمي اشئده​جکلر و بئر چوباني اولان سورو اولاجاقلار.</verse>
        <verse osisID='John.10.17'>بونون اوچون آتا مني سوئر کي، جانيمدان کچئرم، اِله کي، اونو تکرار آليم.</verse>
        <verse osisID='John.10.18'>کئمسه اونو مندن آلمير. من اؤزوم اونو ورئرم. اونو ورمه‌يه ده ائختئياريم وار، اونو گئنه آلماغا دا. بو حؤکمو آتامدان آلميشام."</verse>
        <verse osisID='John.10.19'>عئسانين بو سؤزلرئنه گؤره يهودئلرئن آراسيندا گئنه ده ائختئلاف دوشدو.</verse>
        <verse osisID='John.10.20'>اونلاردان چوخلاري ديئردئلر: "او دلي اولوب. ناپاک روح الئنده اسئردئر. نه اوچون اونا قولاق آسيرسينيز؟"</verse>
        <verse osisID='John.10.21'>اؤزگه​لري ده ديئردئلر: "دلي بئر آدام مگر کور بئر آدامين گؤزلرئني آچا بئلر؟"</verse>
        <verse osisID='John.10.22'>اوندان سونرا، اورشلئمده وقف بايرامي يتئشدي.</verse>
        <verse osisID='John.10.23'>قيش ائدي. عئسا معبدده، سوليمانين ايوانيندا گزئردي.</verse>
        <verse osisID='John.10.24'>يهودئلر عئسانين اطرافينا ييغيليب اونا ددئلر: "نه واختا کئمي بئزي شک ائچئنده ساخلاياجاقسان؟ اگر وعده​سي ورئلمئش مسئح سنسن، آچيقجا بئزه ده."</verse>
        <verse osisID='John.10.25'>عئسا اونلارا جاواب وردي: "سئزه ددئم و سئز ائنانميرسينيز. آتامين آديندا گؤردويوم ائشلر منئم حاقّيمدا شهادت ورئرلر.</verse>
        <verse osisID='John.10.26'>آمّا سئز ائنانميرسينيز، چونکي منئم قويونلاريمدان ديئلسئنئز.</verse>
        <verse osisID='John.10.27'>منئم قويونلاريم منئم سسئمي اشئدئرلر. من اونلاري تاني‌ييرام و اونلار منئم داليمجا گلئرلر.</verse>
        <verse osisID='John.10.28'>و من اونلارا ابدي حيات ورئرم. اونلار هچ واخت هلاک اولمازلار و کئمسه ده اونلاري الئمدن قاپا بئلمز.</verse>
        <verse osisID='John.10.29'>اونلاري منه ورن آتام، هاميدان بؤيوکدور و آتانين الئندن قاپماغا کئمسه قادئر ديئل.</verse>
        <verse osisID='John.10.30'>من و آتا بئرئک."</verse>
        <verse osisID='John.10.31'>يهودئلر اونو داشلاماق اوچون گئنه داش گؤتوردولر.</verse>
        <verse osisID='John.10.32'>عئسا اونلارا ددي: "سئزه آتادان چوخ ياخشي ائشلر گؤرستدئم. بو ائشلرئن هانسيندان اؤتري مني داشلاييرسينيز؟"</verse>
        <verse osisID='John.10.33'>يهودئلر اونا جاواب وردئلر: "سني ياخشي بئر ائش اوچون داشلاميريق، کوفر دانيشديغين اوچون سني داشلاييريق. اونون اوچون کي، بئر ائنسان ائکن اؤزونو تاري ادئرسن."</verse>
        <verse osisID='John.10.34'>عئسا اونلارا جاواب وردي: "مگر «ددئم: سئز تاريلارسينيز» سؤزو شرئعتئنئزده يازيلماييب؟</verse>
        <verse osisID='John.10.35'>تارينين موقدّس کلامي پوزولماز. اگر تاري اونون سؤزلرئني قبول ادن آداملاري «تاريلار» چاغيرير،</verse>
        <verse osisID='John.10.36'>«تارينين اوغلويام» ددئيئم اوچون آتا طرفئندن موقدّس اولونوب دونيايا گؤنده‌رئلمئش آداما نجه «کوفر ديئرسن» دئيه بئلرسئنئز؟</verse>
        <verse osisID='John.10.37'>اگر آتامين ائشلرئني گؤرمورم، منه ائنانمايين.</verse>
        <verse osisID='John.10.38'>آمّا اگر گؤرورم، منه ائنانميرسينيز دا، اتدئيئم ائشلره ائنانين کي، آتانين منده و منئم ده آتادا اولدوغومو بئلئب آنلاسينيز."</verse>
        <verse osisID='John.10.39'>او واخت گئنه اونو توتماغا چاليشديلار، آمّا عئسا اونلارين الئندن چيخدي.</verse>
        <verse osisID='John.10.40'>و گئنه اوردون چايينين او بئري تايينا، يحيانين اوّلده تعمئد وردئيي يره گتدي و اورادا قالدي.</verse>
        <verse osisID='John.10.41'>و چوخ آداملار اونون يانينا گلئب ددئلر: "يحيا حقئقتن هچ بئر مؤجوزه اتمه‌دي، آمّا بو آدامين حاقّيندا ددئيي بوتون سؤزلر دوغرو ائدي."</verse>
        <verse osisID='John.10.42'>و اورادا چوخ آداملار اونا ائمان گتئردئلر.</verse>
      </chapter>
      <chapter osisID='John.11'>
        <verse osisID='John.11.1'>مريم و باجيسي مارتانين کندي بيت‌عنيادان، ائلعازر آديندا بئر کئشي ناخوش ائدي.</verse>
        <verse osisID='John.11.2'>بو اله او مريم ائدي کي، ربّين آياقلارينا ياغ تؤکوب ساچلاري ائله سئلدي. ناخوش اولان ائلعازر اونون قارداشي ائدي.</verse>
        <verse osisID='John.11.3'>اونا گؤره باجي‌لار عئسايا خبر گؤنده‌ردئلر: "آغا، سودئيئن آدام ناخوشدور."</verse>
        <verse osisID='John.11.4'>عئسا بونو اشئدنده ددي: "بو ناخوشلوغون آخيري اؤلوم ديئل، تارينين جلالي اوچوندور کي، تارينين اوغلو اونونلا عئزّت تاپسين."</verse>
        <verse osisID='John.11.5'>عئسا مارتا، باجيسي مريم، و ائلعازري سوئردي.</verse>
        <verse osisID='John.11.6'>ائلعازرئن ناخوشلوغونو اشئدندن سونرا، عئسا قالديغي يرده ائکي گون ده قالدي.</verse>
        <verse osisID='John.11.7'>اوندان سونرا شاگئردلرئنه ددي: "گلئن گئنه يهودئيه دئيارينا گدک."</verse>
        <verse osisID='John.11.8'>شاگئردلري اونا ددئلر: "اوستاد، يهودئلر سني داشلاماق ائسته‌يئردئلر و ائندي سن گئنه اورايا گدئرسن؟!"</verse>
        <verse osisID='John.11.9'>عئسا جاواب وردي: "مگر بئر گون اون‌ائکي ساعات ديئل؟ گوندوزده يرئين آدام سوروشمز. چونکي بو دونيانين ائشيغيندا گؤرور.</verse>
        <verse osisID='John.11.10'>آمّا گجه قارانليغيندا گزن آدامدير کي، ائشيغي اولماديغينا گؤره سوروشر."</verse>
        <verse osisID='John.11.11'>عئسا بو سؤزلري دئيندن سونرا اونلارا ددي: "دوستوموز ائلعازر يوخويا گدئب. گدئرم اونو يوخودان اوياديم."</verse>
        <verse osisID='John.11.12'>شاگئردلر اونا ددئلر: "آغا، اگر يوخويا گتمئشسه، توختاياجاق."</verse>
        <verse osisID='John.11.13'>عئسانين او سؤزدن مقصدي ائلعازرئن اؤلومو ائدي. آمّا اونلار اله گومان اتدئلر کي، يوخودان حاصئل اولان دئنجلمکدن دانيشير.</verse>
        <verse osisID='John.11.14'>اونون اوچون ده عئسا آچيقجا اونلارا ددي: "ائلعازر اؤلوبدور.</verse>
        <verse osisID='John.11.15'>سئزئن ائمان گتئرمه‌يئنئز اوچون اورادا اولماديغيمدان چوخ سوئنئرم. آمّا گلئن اونون يانينا گدک."</verse>
        <verse osisID='John.11.16'>"اکئز" آدلانان توماس او بئري شاگئردلره ددي: "گلئن بئز ده اونونلا گدئب اونونلا بئرلئکده اؤلک."</verse>
        <verse osisID='John.11.17'>عئسا بيت‌عنيايا ياخينلاشاندا، ائلعازرئن قبئره قويولماسيندان دؤرد گون کچئردي.</verse>
        <verse osisID='John.11.18'>بيت عنيانين اورشلئمدن ياريم آغاجدان آز آراسي وار ائدي.</verse>
        <verse osisID='John.11.19'>و يهودئلردن چوخلاري مريم و مارتانين يانينا گلمئشدئلر کي، قارداشلارينين اؤلومو اوچون اونلارا تسلّي ورسئنلر.</verse>
        <verse osisID='John.11.20'>مارتا عئسانين گلدئيئني اشئدن واخت، اونون قاباغينا چيخدي. آمّا مريم اِوده اوتورموشدو.</verse>
        <verse osisID='John.11.21'>مارتا عئسايا ددي: "آغا، اگر بورادا اولسايدين، قارداشيم اؤلمزدي.</verse>
        <verse osisID='John.11.22'>و ائندي ده بئلئرم کي، تاريدان نه ائستيه​سن، تاري سنه وره​جک."</verse>
        <verse osisID='John.11.23'>عئسا اونا ددي: "قارداشين گئنه دئرئله​جک."</verse>
        <verse osisID='John.11.24'>مارتا اونا ددي: "بئلئرم کي، قئيامت گونونده، او آخير گونده گئنه دئرئله​جک."</verse>
        <verse osisID='John.11.25'>عئسا اونا ددي: "«قئيامت و حيات منم. منه ائمان گتئرن اؤلسه ده، ياشايار.</verse>
        <verse osisID='John.11.26'>و ياشايان هر کس منه ائمان گتئرسه، اصلا اؤلمز. آيا بونا ائنانيرسان؟"</verse>
        <verse osisID='John.11.27'>مارتا اونا ددي: "بلي يارب، ائنانميشام کي، مسئح سنسن؛ او تارينين اوغلو کي، اونون بو دونيايا گله​جه‌يي قاباقدان خبر ورئلئب."</verse>
        <verse osisID='John.11.28'>بونو دئيندن سونرا گدئب باجيسي مريمي گئزلئجه چاغيردي و اونا ددي: "اوستاد بورادادير و سني چاغيرير."</verse>
        <verse osisID='John.11.29'>مريم بونو اشئدنده تله‌سئک قالخيب عئسانين يانينا گلدي.</verse>
        <verse osisID='John.11.30'>عئسا حله کنده گئرمه​مئشدي و مارتا ائله راستلاشان يرده ائدي.</verse>
        <verse osisID='John.11.31'>مريمله اِوده اوتوران يهودئلر و اونا تسلّي ورنلر مريمئن تله‌سئک قالخيب گتدئيئني گؤرنده اونون دالينجا گتدئلر و گومان ادئردئلر کي، گدئر قبئرئن اوستونده آغلاسين.</verse>
        <verse osisID='John.11.32'>مريم عئسانين اولدوغو يره گلدي و اونو گؤرنده اونون آياقلارينا دوشوب ددي: "آغا، اگر بورادا اولسايدين، قارداشيم اؤلمزدي."</verse>
        <verse osisID='John.11.33'>عئسا، مريم و اونونلا گلن يهودئلرئن آغلاديغيني گؤرنده روحونو قم باسدي و اوره‌يي سيخيلدي.</verse>
        <verse osisID='John.11.34'>و ددي: "اونو هارايا قويوبسونوز؟"  اونلار عئسايا ددئلر: "آغا، گل اؤزون گؤر."</verse>
        <verse osisID='John.11.35'>عئسا آغلادي.</verse>
        <verse osisID='John.11.36'>بونا گؤره يهودئلر ددئلر: "گؤر ائلعازري نه قدر سوئردي!"</verse>
        <verse osisID='John.11.37'>آمّا اونلاردان بعضئلري ددئلر: "آيا کور آدامين گؤزلرئني آچان بو آدام، او کئشئنئن اؤلومونه مانع اولا بئلمزدي؟"</verse>
        <verse osisID='John.11.38'>عئسانين روحونو گئنه قم باسدي و قبئرئن يانينا گلدي. قبئر بئر ماغارا ائدي و گئرئش آغيزيني بئر داش توتموشدو.</verse>
        <verse osisID='John.11.39'>عئسا ددي: "داشي گؤتورون."  اؤله‌نئن باجيسي مارتا اونا ددي: "آغا، ائندي او قوخويور. اؤلوموندن دؤرد گون کچئر."</verse>
        <verse osisID='John.11.40'>عئسا مارتايا ددي: "دمه‌دئم اگر ائمان گتئره​سن، تارينين جلاليني گؤررسن؟!"</verse>
        <verse osisID='John.11.41'>او واخت ماغارانين آغيزيني توتان داشي گؤتوردولر و عئسا گؤزلرئني گؤيه قالديريب ددي: "آتا، مني اشئتدئيئن اوچون سنه شوکور ادئرم.</verse>
        <verse osisID='John.11.42'>و بئلئردئم کي، سن همئشه مني اشئدئرسن. آمّا بورادا دوران جاماعات اوچون ددئم کي، سنئن مني گؤنده‌ردئيئنه ائمان گتئرسئنلر."</verse>
        <verse osisID='John.11.43'>و بو سؤزلري دئيندن سونرا اوجا بئر سسله چاغيردي: "ائلعازر، اشئيه گل."</verse>
        <verse osisID='John.11.44'>اؤلموش آدام ال-آياغي کفن ائچئنده باغلي و اوزو دسماللا سرئلمئش اشئيه چيخدي. عئسا اونلارا ددي: "اونو آچين. قويون گتسئن." </verse>
        <verse osisID='John.11.45'>او زامان مريمئن يانينا گلمئش يهودئلرئن چوخلاري، عئسانين بو ائشئني گؤره‌نده اونا ائمان گتئردئلر.</verse>
        <verse osisID='John.11.46'>آمّا اونلاردان بعضئلري فرئسئلرئن يانينا گدئب، عئسانين اتدئيي ائشلرئني اونلارا خبر وردئلر.</verse>
        <verse osisID='John.11.47'>بو سببدن باش کاهئنلر و فرئسئلر شورا قوروب ددئلر: "نه ادک؟ بو آدام بئر چوخ علامتلر گؤرسه‌دئر؟</verse>
        <verse osisID='John.11.48'>اگر اونو بله اؤز-باشينا بوراخاق، هامي اونا ائمان گتئره​جک، و روملولار دا گلئب هم موقدّس يرئمئزي، هم ده مئلّتئمئزي يوخ اده​جکلر."</verse>
        <verse osisID='John.11.49'>آمّا اونلاردان بئري قيافا، همئن ائلئن باش کاهئني، اونلارا ددي: "سئز هچ بئر شي بئلمئرسئنئز.</verse>
        <verse osisID='John.11.50'>مگر دوشونمورسونوز کي، خالق يولوندا بئر آدامين اؤلمه‌سي بئزئم اوچون بوتون خالقين محو اولماسيندان داها ياخشي‌دير؟!"</verse>
        <verse osisID='John.11.51'>قيافا بو سؤزو اؤزوندن دمئردي. قيافا همئن ائلئن باش کاهئني اولاراق، نبئلئک ادئب قاباقجادان خبر وردي کي، عئسا، مئلّت يولوندا اؤله​جک.</verse>
        <verse osisID='John.11.52'>و فقط او مئلّت يولوندا يوخ، تارينين داغيلميش اؤولادلاري يولوندا دا کي، اونلاري بئر يره ييغيب هاميسيني بئر اتسئن.</verse>
        <verse osisID='John.11.53'>اله او گوندن اونو اؤلدورمک اوچون مصلحتلشدئلر.</verse>
        <verse osisID='John.11.54'>اونون اوچون عئسا آرتيق يهودئلر آراسيندا آچيقجا گزمئردي و اورادان آيريليب، کؤشنه ياخين اِفرايئم آدلي بئر شهره گتدي و شاگئردلری ائله اورادا قالديلار.</verse>
        <verse osisID='John.11.55'>يهودئلرئن پاسخا بايرامي ياخينلاشيردي. اونون اوچون ده چوخ آداملار اؤزلرئني تطهئر اتمک اوچون بايرامدان قاباق هر يردن، اوزاقدان-ياخيندان اورشلئمه گتدئلر.</verse>
        <verse osisID='John.11.56'>اونلار عئساني آختاريرديلار و معبدده بئربئرلرئنه ديئردئلر: "سئز نه دوشونورسونوز؟ آيا او، بايرام اوچون گله​جک؟"</verse>
        <verse osisID='John.11.57'>چونکي باش کاهئنلر و فرئسئلر امر ورمئشدئلر کي، عئسانين يرئني بئلنلر، اونون ياخالانماسي اوچون گرک هارادا اولدوغونو اونلارا خبر ورسئنلر.</verse>
      </chapter>
      <chapter osisID='John.12'>
        <verse osisID='John.12.1'>عئسا، پاسخا بايراميندان آلتي گون قاباق، بيت عنيايا، اؤلولردن دئرئلتدئيي ائلعازرئن ياشاديغي يره گلدي.</verse>
        <verse osisID='John.12.2'>اورادا اونون اوچون بئر قوناقليق وردئلر. مارتا خئدمت ادئردي و ائلعازر عئسا ائله سوفره باشيندا اوتورانلاردان بئري ائدي.</verse>
        <verse osisID='John.12.3'>مريم بئر شوشه چوخ قئيمتلي خالئص سونبول ياغيني گؤتوروب عئسانين آياقلارينا سورتدو و ساچلاري​ ائله اونون آياقلاريني سئلدي. اِو سونبول ياغينين عطري ائله دولدو.</verse>
        <verse osisID='John.12.4'>ائسکاريوتلو يهودا، عئسانين شاگئردلرئندن بئري کي، اونا خيانت اِتمَک نئيّتئنده ائدي، ددي:</verse>
        <verse osisID='John.12.5'>"نه اوچون بو ياغ اوچ يوز دئنارا ساتيليب، مؤحتاج آداملارا ورئلمه‌دي؟"</verse>
        <verse osisID='John.12.6'>بونو مؤحتاج آداملارين قيدئنه قالديغي اوچون دمئردي. اوغرو اولدوغو اوچون ديئردي. کئسه اونون يانيندا ائدي و اونا قويولانلاردان اؤزونه ده گؤتورَردي.</verse>
        <verse osisID='John.12.7'>عئسا ددي: "اونونلا ائشئن اولماسين. قوي اونو منئم دفنئم اوچون ساخلاسين.</verse>
        <verse osisID='John.12.8'>مؤحتاج آداملار همئشه آرانيزدا وارديرلار. آمّا من همئشه آرانيزدا ديئلم."</verse>
        <verse osisID='John.12.9'>يهودئلردن چوخلاري عئسانين اورادا اولدوغوندان خبردار اولوب فقط عئساني گؤرمک اوچون يوخ، اؤلولردن دئرئلتدئيي ائلعازري گؤرمک اوچون ده اورايا گلدئلر.</verse>
        <verse osisID='John.12.10'>اونون اوچون باش کاهئنلر مصلحتله‌شئب ائلعازري ده اؤلدورمه‌يه قرار قويدولار.</verse>
        <verse osisID='John.12.11'>چونکي اونون اوزوندن يهودئلردن چوخلاري گدئب عئسايا ائمان گتئرئردئلر.</verse>
        <verse osisID='John.12.12'>او گونون صاباحي بايراما گلن بؤيوک بئر جاماعات، عئسانين اورشلئمه گلمکده اولدوغونو اؤيره‌نَنده،</verse>
        <verse osisID='John.12.13'>خورما بوداقلاريني گؤتوروب اونون پئشوازينا چيخديلار و سسله‌نئردئلر: "هوسانّا، ربّئن آديندا گلن ائسرايئلئن پادشاهي موبارک اولسون!"</verse>
        <verse osisID='John.12.14'>عئسا بئر سيپا تاپيب اوستونه مئندي. نجه کي، يازيلميشدير:</verse>
        <verse osisID='John.12.15'>صحيون قيزي، قورخما.باخ، پادشاهين گلئر.بئر سيپايا مئنمئش گلئر.</verse>
        <verse osisID='John.12.16'>شاگئردلر بو شيلري اوّلجه آنلاماديلار. آمّا عئسانين جلال تاپديغيندان سونرا، بو سؤزلرئن اونون حاقّيندا يازيلديغيني و خالقين بو شيلري اونون اوچون اتدئکلرئني خاطيرلاديلار.</verse>
        <verse osisID='John.12.17'>و عئسانين ائلعازري چاغيريب اؤلولردن دئرئلتدئيي زامان اونونلا اولموش خالق، بونا شهادت ورئردئلر.</verse>
        <verse osisID='John.12.18'>اونون اوچون ده خالق اونون پئشوازينا چيخدي. چونکي اونون گؤرستدئيي بو مؤجوزه​ني اشئتدئلر.</verse>
        <verse osisID='John.12.19'>فرئسئلر بئربئرلرئنه ددئلر: "گؤرورسونوز، الئمئزدن هچ بئر شي گلمئر. عالم اونون دالينجا گدئر."</verse>
        <verse osisID='John.12.20'>بايرامدا عئبادت اوچون اورشلئمه گلنلر آراسيندا بعضي يونانئلر ده وار ائدي.</verse>
        <verse osisID='John.12.21'>بو يونانئلر جلئلئن بيت صيدا کندئندن اولان فئلئپوسا ياخينلاشيب اوندان خاهئش اتدئلر: "آغا، عئساني گؤرمک ائسته‌يئرئک."</verse>
        <verse osisID='John.12.22'>فئلئپوس گدئب بو مطلبي آندرياسا ددي. آندرياس و فئلئپوس دا گدئب بونو عئسايا خبر وردئلر.</verse>
        <verse osisID='John.12.23'>عئسا اونلارا ددي: "ائنسان اوغلونون جلال تاپماق واختي يتئشدي.</verse>
        <verse osisID='John.12.24'>دوغروسونو سئزه ديئرم؛ بوغدانين توخومو يره دوشوب اؤلمه‌سه، تک قالار. آمّا اؤلسه، چوخ محصول وِرَر.</verse>
        <verse osisID='John.12.25'>جانيني سون، اونو ائتئرر. آمّا بو دونيادا جانيني سِومه‌ين، اونو ابدي حياتا کئمي حئفظ ادر.</verse>
        <verse osisID='John.12.26'>منه خئدمت ادن آدام گرک منئم داليمجا گلسئن. من هارادا اولسام، منه خئدمت ادن ده اورادا اولاجاق. منه خئدمت ادن هر کس آتا طرفئندن عئزّت تاپاجاق.</verse>
        <verse osisID='John.12.27'>ائندي جانيم سيخيلير. و نه ديئم؛ «آتا، مني بو ساعاتدان قورتار؟!» آمّا من اله بو ساعات اوچون گلدئم.</verse>
        <verse osisID='John.12.28'>آتا اؤز آديني اوجالت."  او زامان گؤيدن بئر سس گلدي: "اوجالتديم، گئنه ده اوجالتاجاغام."</verse>
        <verse osisID='John.12.29'>اورادا دوران و بونو اشئدن خالق ددي: "گؤي گورولدادي." اؤزگه​لري ددئلر: "بئر ملک اونونلا دانيشيب."</verse>
        <verse osisID='John.12.30'>عئسا ددي: "بو سس منئم اوچون گلمه‌دي، سئزئن اوچون گلدي.</verse>
        <verse osisID='John.12.31'>بو دونيا ائندي موحاکئمه اولونور. ائندي بو دونيانين حؤکمداري اشئيه آتيلاجاق.</verse>
        <verse osisID='John.12.32'>آمّا من، يردن قالديريلديغيم زامان، بوتون ائنسانلاري اؤزومه چکه​جه‌يم."</verse>
        <verse osisID='John.12.33'>عئسا بو سؤزو دمکده نجه اؤله​جه‌يئني بئلدئردي.</verse>
        <verse osisID='John.12.34'>خالق اونا ددي: "بئز شرئعتدن اؤيرنمئشئک کي، مسئح ابده کئمي قالاجاق. سن ائندي نجه ديئرسن ائنسان اوغلونون قالديريلماسي لازيمدير؟! بو ائنسان اوغلو کئمدئر؟"</verse>
        <verse osisID='John.12.35'>عئسا اونلارا ددي: "نور آز بئر زامان داها آرانيزدا اولاجاق. نورونوز وار ائکن گزئن، مبادا قارانليق سئزي توتسون. قارانليقدا گزن آدام هارايا گتدئيئني بئلمز.</verse>
        <verse osisID='John.12.36'>نورونوز وار ائکن نورا ائنانين کي، نورون اوغوللاري اولاسينيز." عئسا بو سؤزلري دئيندن سونرا گدئب اونلاردان گئزلندي. </verse>
        <verse osisID='John.12.37'>عئسا گرچي اونلارين گؤزلري قاباغيندا چوخ علامتلر گؤرستدي، اونلار گئنه اونا ائمان گتئرمه‌دئلر کي،</verse>
        <verse osisID='John.12.38'>اشعيا پيغمبرئن خبر وردئيي سؤز يرئنه يتئشسئن؛  يارب، وردئيئمئز خبره کئم ائناندي؟و ربّئن قودرتي کئمه گؤروندو؟</verse>
        <verse osisID='John.12.39'>اونلار اونون اوچون اونا ائمان گتئره بئلمئردئلر چونکي، اشعيا باشقا بئر يرده دمئشدي؛</verse>
        <verse osisID='John.12.40'>تاري اونلارين گؤزلرئني کور اتدي،اورکلرئني داشا دؤنده‌ردي.اونون اوچون ده نه گؤزلری ائله گؤرمه‌يه قادئر اولدولار،نه اورکلری ائله آنلاماغا،نه ده منه طرف دؤنمه‌يه کي،من اونلارا شفا ورئم.</verse>
        <verse osisID='John.12.41'>اشعيا بو سؤزلري ددي، چونکي ربّئن جلاليني گؤردو و اونون حاقّيندا دانيشدي.</verse>
        <verse osisID='John.12.42'>گئنه ده ريئسلردن چوخلاري عئسايا ائمان گتئردئلر، آمّا فرئسئلر اوزوندن ائمان گتئردئکلرئني آچيقجا دمه‌دئلر. چونکي قورخوردولار کنئسه​دن اشئيه سالينسينلار.</verse>
        <verse osisID='John.12.43'>چونکي اونلار ائنساندان گلن عئزّتي تاريدان گلن عئزّتدن داها چوخ سوئردئلر.</verse>
        <verse osisID='John.12.44'>آمّا عئسا اوجا سسله اونلارا ددي: "منه ائمان گتئرن، منه يوخ، مني گؤنده‌ره‌نه ائمان گتئرئر.</verse>
        <verse osisID='John.12.45'>و مني گؤرَن، مني گؤنده‌ره‌ني گؤرور.</verse>
        <verse osisID='John.12.46'>من دونيايا نور اولاراق گلدئم کي، منه ائمان گتئرن هر کس قارانليقدا قالماسين.</verse>
        <verse osisID='John.12.47'>سؤزلرئمي اشئدئب اونلارا ائنانمايان آداما من حؤکم اتمه‌يه​جه‌يم. چونکي دونياني موحاکئمه اتمک اوچون گلمه​مئشم، دونيايا نئجات ورمک اوچون گلمئشم.</verse>
        <verse osisID='John.12.48'>مني ردّ ادن و سؤزلرئمي قبول اتمه‌ين آداما حؤکم ادن بئري وار؛ ددئيئم سؤزلر آخير گونده اونا حؤکم اده​جک.</verse>
        <verse osisID='John.12.49'>چونکي من اؤزومدن دانيشماديم. مني گؤنده‌رن آتا نه دئيه​جه‌يئمي و نه دانيشاجاغيمي منه بويوردو.</verse>
        <verse osisID='John.12.50'>و من بئلئرم کي، اونون بويوردوقلاري ابدي حياتدير. اونون اوچون نه دانيشيرام، آتا منه ددئيي کئمي دانيشيرام."</verse>
      </chapter>
      <chapter osisID='John.13'>
        <verse osisID='John.13.1'>پاسخا بايراميندان قاباق، عئسا بئلئردي کي، بو دونيادان آيريليب آتانين يانينا گده​جه‌يي ساعات يتئشئب. اونون اوچون ده، دونيادا اولان اؤزونونکولري سوه‌رک، اونلاري آخيرا قدر سِودي.</verse>
        <verse osisID='John.13.2'>شام يئينده ائبلئس، ائسکاريوتلو شمعون اوغلو يهودانين اوره‌يئنه عئساني تسلئم اتمک فئکرئني سالميشدي.</verse>
        <verse osisID='John.13.3'>عئسا آتانين هر شيي اونون ائختئياريندا قويدوغونو بئلئردي و تاريدان گلئب اونون يانينا گده​جه‌يئني ده بئلئردي.</verse>
        <verse osisID='John.13.4'>عئسا يمکدن قالخدي و اوست پالتاريني چيخارديب بئر يانا قويدو. و بئر دسمال گؤتوروب بلئنه باغلادي.</verse>
        <verse osisID='John.13.5'>سونرا لَيَنه سو تؤکوب شاگئردلرئن آياقلاريني يوماغا و بلئنه باغلاديغي دسماللا قورولتماغا باشلادي.</verse>
        <verse osisID='John.13.6'>عئسا، شمعون پطروسون يانينا ياخينلاشاندا او، عئسايا ددي: "يارب، منئم آياقلاريمي سن يويورسان؟!"</verse>
        <verse osisID='John.13.7'>عئسا جاواب ورئب اونا ددي: "منئم نه اتدئيئمي سن ائندي بئلمزسن. آمّا سونرا باشا دوشه​جکسن."</verse>
        <verse osisID='John.13.8'>پطروس اونا ددي: "منئم آياقلاريمي اصلا يوماياجاقسان."  عئسا اونا ددي: "اگر سنئن آياقلاريني يوماسام، منئمله پايين اولماز."</verse>
        <verse osisID='John.13.9'>شمعون پطروس اونا ددي: "يارب، فقط آياقلاريمي يوخ، اللرئمي و باشيمي دا يو."</verse>
        <verse osisID='John.13.10'>عئسا اونا ددي: "يويولموش آدامين فقط آياقلاريني يوماق لازيمدير. چونکي تامامن تمئزدئر. سئز ده تمئزسئنئز، آمّا هامينيز يوخ."</verse>
        <verse osisID='John.13.11'>چونکي عئسا اونا خيانت اده‌ني تاني‌ييردي. اونون اوچون ده ددي؛ "هامينيز تمئز ديئلسئنئز."</verse>
        <verse osisID='John.13.12'>عئسا شاگئردلرئن آياقلاريني يويوب اوست پالتاريني گِيَندن سونرا، گئنه سوفره باشيندا اوتوردو و اونلارا ددي: "آيا سئزه نه اتدئيئمي آنلادينيز؟</verse>
        <verse osisID='John.13.13'>سئز مني اوستاد و رب چاغيريرسينيز و دوغرو دا چاغيريرسينيز، چونکي اويام.</verse>
        <verse osisID='John.13.14'>اگر من رب و اوستاد اولدوغوم حالدا سئزئن آياقلارينيزي يودوم، سئز ده گرک بئربئرئزئن آياقلاريني يوياسينيز.</verse>
        <verse osisID='John.13.15'>چونکي سئزه بئر نومونه وردئم کي، سئز ده منئم سئزه اتدئيئم کئمي اِده​سئنئز.</verse>
        <verse osisID='John.13.16'>دوغروسونو سئزه ديئرم، قول آغاسيندان بؤيوک ديئل، الچي ده اونو گؤنده‌ره‌ندن اوستون ديئل.</verse>
        <verse osisID='John.13.17'>ائندي کي، بو شيلري بئلئرسئنئز، اگر اونلارا عمل اده​سئنئز، بختورسئنئز." </verse>
        <verse osisID='John.13.18'>"هامينيزين حاقّيندا دانيشميرام. من سچدئکلرئمي تاني‌ييرام. لاکئن بو اونون اوچوندور کي، موقدّس کئتابين يازديغي سؤز يرئنه يتئشسئن؛ «منئمله چؤرک يئين منه خيانت اتدي.»</verse>
        <verse osisID='John.13.19'>بونو سئزه ائندئدن، حله باش ورمه‌دن ديئرم کي، باش ورن زامان منئم «او» اولدوغوما ائناناسينيز.</verse>
        <verse osisID='John.13.20'>دوغروسونو سئزه ديئرم؛ منئم گؤنده‌ردئيئم آدامي قبول ادن، مني قبول ادئر و مني قبول ادن مني گؤنده‌رني قبول ادئر."</verse>
        <verse osisID='John.13.21'>بو سؤزلري دئيندن سونرا، عئسانين روحو سيخيلدي و شهادت ورئب ددي: "دوغروسونو سئزه ديئرم کي، سئزدن بئري منه خيانت اده​جک."</verse>
        <verse osisID='John.13.22'>شاگئردلر بئربئرلرئنه باخيب حيران قالميشديلار کي، کئمئن حاقّيندا دانيشير.</verse>
        <verse osisID='John.13.23'>شاگئردلردن بئري سوفره باشيندا عئسانين يانيندا اوتوروب اونون سئنه‌سئنه سؤيکنمئشدي. عئسا بو شاگئردي سوئردي.</verse>
        <verse osisID='John.13.24'>شمعون پطروس بو شاگئرده ائشاره ادئب اوندان سوروشدو: "کئمئن حاقّيندا ديئر؟"</verse>
        <verse osisID='John.13.25'>او دا عئسايا آرتيق ياخينلاشيب اوندان سوروشدو: "يارب، او کئمدئر؟"</verse>
        <verse osisID='John.13.26'>عئسا اونا جاواب وردي: "چورک تئکه​سئني باتيريب کئمه ورسم، او اؤزودور." او زامان عئسا، چؤرک تئکه​سئني باتيريب ائسکاريوتلو شمعون اوغلو يهودايا وردي.</verse>
        <verse osisID='John.13.27'>يهودا چؤرک تئکه​سئني آلان زامان، شيطان اونون ائچئنه گئردي. او واخت عئسا اونا ددي: "اده​جه‌يئني تز ات."</verse>
        <verse osisID='John.13.28'>آمّا سوفره باشيندا اوتورانلاردان هچ کئم بو سؤزون نه اوچون ددئيئني آنلامادي.</verse>
        <verse osisID='John.13.29'>کئسه يهودانين يانيندا اولدوغوندان بعضئلري اِله گومان اتدئلر کي، عئسا اونا ديئر: "بايرام اوچون بئزه لازيم اولان شيلري ساتين آل" يا دا "مؤحتاج آداملارا بئر شي ور."</verse>
        <verse osisID='John.13.30'>يهودا تئکه​ني آلاندان سونرا، درحال اشئيه چيخدي. و گجه ائدي.</verse>
        <verse osisID='John.13.31'>يهودانين گتدئيئندن سونرا، عئسا ددي: "ائندي ائنسان اوغلو جلال تاپير و تاري اوغولدا جلال تاپير.</verse>
        <verse osisID='John.13.32'>اگر تاري اوندا جلال تاپسا، تاري دا اوغولو اؤزونده عئزّتلندئره​جک و درحال اونا جلال وره​جک.</verse>
        <verse osisID='John.13.33'>اؤولادلاريم، آرتيق قيسا بئر مودّته کئمي سئزئنله‌يَم. مني آختاراجاقسينيز، آمّا يهودئلره ددئيئم کئمي سئزه ده ائندي ديئرم؛ گده‌جه‌يئم يره سئز گله بئلمزسئنئز.</verse>
        <verse osisID='John.13.34'>سئزه تزه بئر امر ورئرم؛ بئربئرئنئزي سوئن. من سئزي سودئيئم کئمي، سئز ده گرک بئربئرئنئزي سوه​سئنئز.</verse>
        <verse osisID='John.13.35'>اگر بئربئرئنئزي سوه​سئنئز، بوندان بوتون ائنسانلار بئلرلر کي، سئز منئم شاگئردلرئمسئنئز."</verse>
        <verse osisID='John.13.36'>شمعون پطروس اونا ددي: "يارب، سن هارايا گدئرسن؟"  عئسا جاواب وردي: "من گده​جه‌يئم يره، سن ائندي داليمجا گله بئلمزسن. آمّا سونرا گله‌جکسن."</verse>
        <verse osisID='John.13.37'>پطروس اونا ددي: "يارب، نئيه ائندي دالينجا گله بئلمه‌رم؟ من سنئن اوچون جانيمدان کچه‌رم."</verse>
        <verse osisID='John.13.38'>عئسا جاواب وردي: "سن منئم اوچون جانيندان کچرسن؟! دوغروسونو سنه ديئرم، خوروز بانلاماميش سن مني اوچ دفه ائنکار اده‌جکسن. </verse>
      </chapter>
      <chapter osisID='John.14'>
        <verse osisID='John.14.1'>اوره‌يئنئز اوزولمه‌سئن. تارييا ائمان گتئرئن، منه ده ائمان گتئرئن.</verse>
        <verse osisID='John.14.2'>آتامين اوئنده چوخ اوتاق وار. اولماسايدي، سئزه دئيردئم. اونا گؤره گدئرم سئزئن اوچون ير حاضيرلايام.</verse>
        <verse osisID='John.14.3'>و اگر گدئب سئزئن اوچون بئر ير حاضيرلاسام، گئنه گلئب سئزي اؤز يانيما آپارارام کي، من اولان يرده سئز ده اولاسينيز.</verse>
        <verse osisID='John.14.4'>هارايا گده‌جه‌يئمي بئلئرسئنئز، يولو دا تاني‌ييرسينيز."</verse>
        <verse osisID='John.14.5'>توماس اونا ددي: "يارب، هارايا گده​جه‌يئني بئلمئرئک، يولو نجه بئله‌رئک؟"</verse>
        <verse osisID='John.14.6'>عئسا اونا ددي: "يول، حقئقت و حيات منم. هچ کس آتانين يانينا گله بئلمز، مگر من واسئطه اولام.</verse>
        <verse osisID='John.14.7'>اگر مني تانيسايدينيز، آتامي دا تانيياردينيز. ائندئدن اونو تاني‌ييرسينيز و اونو گؤروبسونوز."</verse>
        <verse osisID='John.14.8'>فئلئپوس ددي: "يارب، آتاني بئزه گؤرسد و بو بئزئم اوچون کئفايت ادر."</verse>
        <verse osisID='John.14.9'>عئسا اونا ددي: "فئلئپوس، بو قدر سئزئنله اولاراق مني حله تانيماييبسان؟ مني گؤرن آتاني گؤروب. نجه آتاني بئزه گؤرسد ديئرسن؟</verse>
        <verse osisID='John.14.10'>ائنانميرسان کي، من آتادايام و آتا منده​دئر؟ سئزه ددئيئم سؤزلري اؤزومدن دمئرم. بو، منده اولان آتادير کي، اؤز ائشلرئني گؤرور.</verse>
        <verse osisID='John.14.11'>ائنانين کي، من آتادايام و آتا دا منده​دئر. يوخسا، او ائشلره گؤره ائنانين.</verse>
        <verse osisID='John.14.12'>دوغروسونو سئزه ديئرم، من اتدئيئم ائشلري، منه ائمان گتئرن آدام دا اده​جک. و بونلاردان داها بؤيوک ائشلر ده اده​جک، چونکي من آتانين يانينا گدئرم.</verse>
        <verse osisID='John.14.13'>و منئم آديمدا هر نه ائسته‌يه​سئنئز، اونو اده​جه‌يم کي، آتا اوغولدا عئزّت تاپسين.</verse>
        <verse osisID='John.14.14'>منئم آديمدا مندن هر نه ائسته‌يه​سئنئز، اده​جه‌يم."</verse>
        <verse osisID='John.14.15'>"اگر مني سوئرسئنئز، امر اتدئکلرئمي يرئنه يتئررسئنئز.</verse>
        <verse osisID='John.14.16'>و من آتادان خاهئش اده​جه‌يم و او سئزه باشقا بئر تسلّي ورن وره​جک کي، ابده کئمي سئزئنله قالسين.</verse>
        <verse osisID='John.14.17'>او حقئقت روحودور کي، دونيا اونو قبول اده بئلمز. چونکي نه اونو گؤرر، نه ده اونو تانييار. آمّا سئز اونو تاني‌ييرسينيز، چونکي سئزئنله قالير و سئزده اولاجاق.</verse>
        <verse osisID='John.14.18'>سئزي يتئم بوراخماياجاغام، سئزئن يانينيزا گله​جه‌يم.</verse>
        <verse osisID='John.14.19'>بئر آز مودّت سونرا، دونيا داها مني گؤرمه‌يه​جک. آمّا سئز مني گؤره​جکسئنئز. من ياشاديغيم اوچون سئز ده ياشاياجاقسينيز.</verse>
        <verse osisID='John.14.20'>او گون آنلاياجاقسينيز کي، من آتامدايام و سئز منده​سئنئز، و من سئزده‌يم.</verse>
        <verse osisID='John.14.21'>مني سون او آدامدير کي، امر اتدئکلرئم اوندادير و اونلاري يرئنه يتئرئر. مني سون، آتام طرفئندن سوئله​جک و من اونو سوئب اؤزومو اونا ظاهئر اده​جه‌يم."</verse>
        <verse osisID='John.14.22'>يهودا (نه او ائسکاريوتلو) عئسايا ددي: "يارب، نه اولوب کي، اؤزونو آرتيق دونيايا يوخ، بئزه ظاهئر اده​جکسن؟"</verse>
        <verse osisID='John.14.23'>عئسا جاواب ورئب اونا ددي: "هر کس مني سِوسه، سؤزومو يرئنه يتئرر و آتام اونو سِوَر و بئز اونون يانينا گلئب اونونلا مسکن توتاريق.</verse>
        <verse osisID='John.14.24'>مني سِومه‌ين آدام، سؤزلرئمي يرئنه يتئرمز. و اشئتدئيئنئز سؤزلر منئم اؤزومدن ديئل، مني گؤنده‌رن آتانيندير.</verse>
        <verse osisID='John.14.25'>يانينيزدا اولارکن بونلاري سئزه ددئم.</verse>
        <verse osisID='John.14.26'>لاکئن تسلّي وِرَن، همئن موقدّس روح کي، آتا منئم آديمدا گؤنده‌ره​جک، او، سئزه هر شيي اؤيرده​جک و سئزه دديئم هر شيي سئزه خاطيرلاداجاق.</verse>
        <verse osisID='John.14.27'>سئزئن اوچون باريش قويورام. اؤز باريشيمي سئزه ورئرم. دونيا ورن کئمي يوخ، من سئزه ورئرم. اوره‌يئنئز اوزولمه‌سئن. قورخمايين.</verse>
        <verse osisID='John.14.28'>اشئتدئنئز کي، سئزه دديم: «گدئرم آمّا گئنه يانينيزا گله​جه‌يم.» اگر مني سِوسَيدئنئز، آتامين يانينا گده​جه‌يئمدن سوئنردئنئز. چونکي آتا مندن بؤيوکدور.</verse>
        <verse osisID='John.14.29'>و ائندي بونو، باش ورمه‌دن سئزه ديئرم کي، باش وردئيي زامان ائناناسينيز.</verse>
        <verse osisID='John.14.30'>آرتيق سئزئنله چوخ دانيشماياجاغام، چونکي بو دونيانين حؤکمداري گلئر. اونون منئم اوستومده هچ بئر قودرتي يوخدور.</verse>
        <verse osisID='John.14.31'>آمّا اونون اوچون کي، دونيا بئلسئن من آتاني سوئرم و آتانين منه امر اتدئکلرئني يرئنه يتئرئرم. </verse>
      </chapter>
      <chapter osisID='John.15'>
        <verse osisID='John.15.1'>من حقئقي اوزوم آغاجي‌يام و آتام باغباندير.</verse>
        <verse osisID='John.15.2'>منده اولوب ميوه ورمه‌ين هر بوداغي، او، کسئب آتير و ميوه ورن هر بوداغي تمئزله‌يئر کي، آرتيق ميوه ورسئن.</verse>
        <verse osisID='John.15.3'>ائندي سئز، سئزه ددئيئم سؤزلر اوزوندن تمئزسئنئز.</verse>
        <verse osisID='John.15.4'>منده قالين و من ده سئزده قالاجاغام. نجه کي، بوداق آغاجدا قالمايينجا اؤز-اؤزوندن ميوه وره بئلمز، سئز ده منده قالمايينجا بله‌سئنئز.</verse>
        <verse osisID='John.15.5'>من اوزوم آغاجي‌يام و سئز بوداقلارسينيز. منده قالان و من اوندا قالان آدام چوخ ميوه گتئرر. چونکي منسئز هچ بئر شي اده​بئلمزسئنئز.</verse>
        <verse osisID='John.15.6'>منده قالمايان آدام بوداق کئمي چؤله آتيليب قورويار. ائنسانلار اونلاري ييغيب اودا آتارلار و اونلار يانار.</verse>
        <verse osisID='John.15.7'>اگر سئز منده قالاسينيز و منئم سؤزلرئم سئزده قالسا، نه آرزو ادئرسئنئز، ائسته‌يئن و سئزه ورئله​جک.</verse>
        <verse osisID='John.15.8'>آتام سئزئن چوخ ميوه گتئرمه‌يئنئزله عئزّتله‌نئر و بلجه منئم شاگئردلرئم اولورسونوز.</verse>
        <verse osisID='John.15.9'>نجه کي، آتا مني سِوئب، من ده سئزي اله سومئشم. منئم محبّتئمده قالين.</verse>
        <verse osisID='John.15.10'>اگر منئم امرلرئمي يرئنه يتئره​سئنئز، منئم محبّتئمده قالارسينيز. نجه کي، من آتامين امرلرئني يرئنه يتئرمئشم و اونون محبّتئنده قاليرام.</verse>
        <verse osisID='John.15.11'>بو شيلري اونون اوچون سئزه دمئشم کي، منئم شادليغيم سئزده قالسين و سئزئن شادليغينيز کامئل بئر شادليق اولسون.</verse>
        <verse osisID='John.15.12'>منئم امرئم بودور؛ سئزي سِودئيئم کئمي، سئز ده بئربئرئنئزي سوئن.</verse>
        <verse osisID='John.15.13'>هچ کسده بوندان بؤيوک بئر محبّت اولا بئلمز کي، جانيني دوستلاري يولوندا فدا اتسئن.</verse>
        <verse osisID='John.15.14'>اگر سئزه امر اتدئکلرئمي يرئنه يتئره​سئنئز، منئم دوستلاريمسينيز.</verse>
        <verse osisID='John.15.15'>آرتيق سئزي قول چاغيرميرام، چونکي قول آغاسينين نه اتدئيني بئلمز. سئزي دوست چاغيريرام، چونکي آتامدان اشئتدئيئم بوتون شيلري سئزه بئلدئردئم.</verse>
        <verse osisID='John.15.16'>سئز مني سچمه‌دئنئز، من سئزي سچدئم و تعيئن اتدئم کي، گدئب ميوه گتئره​سئنئز و گتئردئيئنئز ميوه همئشه قالسين کي، منئم آديمدا آتادان ائسته‌دئيئنئزي آتا سئزه ورسئن.</verse>
        <verse osisID='John.15.17'>بو امرلري اونون اوچون سئزه ورئرم کي، بئربئرئنئزي سوه​سئنئز.</verse>
        <verse osisID='John.15.18'>اگر دونيا سئزدن نئفرت اتسه، بئلئن کي، سئزدن اوّل مندن نئفرت ادئب.</verse>
        <verse osisID='John.15.19'>اگر دونيادان اولسايدينيز، دونيا اؤزونونکونو سوردي. آمّا سئز دونيادان ديئلسئنئز و من سئزي بو دونيادان سچمئشم. اونون اوچون ده دونيا سئزدن نئفرت ادئر.</verse>
        <verse osisID='John.15.20'>سئزه ددئيئم سؤزو خاطيرلايين؛ «قول آغاسيندان بؤيوک ديئل.» اگر اونلار منه اذئيّت وردئلر، سئزه ده اذئيّت وره​جکلر. اگر منئم سؤزلرئمي يرئنه يتئردئلر، سئزئن ده سؤزلرئنئزي يرئنه يتئره​جکلر.</verse>
        <verse osisID='John.15.21'>آمّا منئم آديم اوزوندن بوتون بو شيلري سئزه اده​جکلر، چونکي مني گؤنده‌ره‌ني تانيميرلار.</verse>
        <verse osisID='John.15.22'>اگر گلئب اونلارلا دانيشماسايديم، گوناهلاري اولمازدي. آمّا ائندي گوناهلاري اوچون اونلارا هچ بئر عوذر قالماييب.</verse>
        <verse osisID='John.15.23'>مندن نئفرت ادن، منئم آتامدان دا نئفرت ادئر.</verse>
        <verse osisID='John.15.24'>اگر اونلارين آراسيندا آيري آداملارين الئندن گلمه‌ين عمللري اتمه‌سَيدئم، گوناهلاري اولمازدي. آمّا ائندي اونلار هم عمللرئمي گؤروبلر و هم مندن، هم ده آتامدان نئفرت ادئبلر.</verse>
        <verse osisID='John.15.25'>آمّا بو اولدو کي، شرئعتده يازيلميش بو سؤز يرئنه يتئشسئن: «مندن سببسئز نئفرت اتدئلر.»</verse>
        <verse osisID='John.15.26'>آتادان سئزه گؤنده‌ره​جه‌يئم تسلّي ورن گلدئکجه منئم حاقّيمدا شهادت وره​جک. همئن حقئقت روحو کي، آتادان چيخيب گلئر.</verse>
        <verse osisID='John.15.27'>و سئز ده منئم حاقّيمدا شهادت وره​جکسئنئز، چونکي باشلانيشدان منئمله وارسينيز.</verse>
      </chapter>
      <chapter osisID='John.16'>
        <verse osisID='John.16.1'>بو سؤزلري اوندان اؤتري سئزه ددئم کي، ائمانينيز سوستلَشمه‌سئن.</verse>
        <verse osisID='John.16.2'>سئزي کنئسه​لردن قوواجاقلار. بلي، اله واخت گلر کي، سئزي اؤلدورَن هر کس تارييا خئدمت اتدئيئني گومان اِدَر.</verse>
        <verse osisID='John.16.3'>و بو ائشلري اِدَرلر، چونکي نه آتاني تاني‌ييرلار نه ده مني.</verse>
        <verse osisID='John.16.4'>آمّا بو شيلري سئزه ددئم کي، همئن واخت گلنده، بونلاري سئزه ددئيئمي خاطيرلاياسينيز. بو شيلري باشلانيشدان سئزه دمه‌دئم، چونکي سئزئنله ائدئم.</verse>
        <verse osisID='John.16.5'>آمّا ائندي مني گؤنده‌ره‌نئن يانينا گدئرم، و سئزدن هچ بئرئنئز مندن سوروشمور؛ «سن هارايا گدئرسن؟»</verse>
        <verse osisID='John.16.6'>لاکئن بو شيلري سئزه ددئيئم اوچون اوره‌يئنئز قمله دولوب.</verse>
        <verse osisID='John.16.7'>آمّا حقئقتي سئزه ديئرم؛ منئم گتمه‌يئم سئزئن اوچون خيئرلي​دئر. چونکي گتمه‌سم، تسلّي ورن سئزئن يانينيزا گلمز. آمّا اگر گِتسَم، اونو سئزئن يانينيزا گؤنده‌ره​رَم.</verse>
        <verse osisID='John.16.8'>او، گلدئيي زامان، دونيانين آداملارينا گوناهين نه اولدوغونو، صالحلئيئن نه اولدوغونو، و تارينين موحاکئمه​سئنئن نه اولدوغونو بئلدئره‌جک.</verse>
        <verse osisID='John.16.9'>اونلارين گوناهيني گؤرسده​جک کي، منه ائمان گتئرمئرلر.</verse>
        <verse osisID='John.16.10'>حقئقي صالحلئيي اونلارا آشکار اده​جک، چونکي آتانين يانينا ​گدئرم و آرتيق مني گؤرمه‌يه​جکسئنئز.</verse>
        <verse osisID='John.16.11'>و تارينين موحاکئمه​سئنئن نه اولدوغونو دا اونلارا گؤرسده​جک، چونکي بو دونيايا حؤکمدارليق ادن روح محکوم اولونوب.</verse>
        <verse osisID='John.16.12'>سئزه دمه‌لي چوخ سؤزلرئم وار، آمّا ائندي اونلاري درک اده​بئلمزسئنئز.</verse>
        <verse osisID='John.16.13'>لاکئن او، يعني حقئقت روحو گلنده، سئزي بوتون حقئقته هئدايت اده​جک. چونکي اؤزوندن هچ بئر شي دمه‌يه​جک. نه اشئدئر، اونلاري دئيه​جک و گله​جکده اولاجاقلاري سئزه خبر وره​جک.</verse>
        <verse osisID='John.16.14'>او منه عئزّت وره​جک، چونکي منئم اولانلاردان آليب سئزه بئلدئره​جک.</verse>
        <verse osisID='John.16.15'>آتانين هر شيي وار، منئمدئر. اونون اوچون ده ددئم کي، منئم اولانلاردان آليب سئزه بئلدئره​جک.</verse>
        <verse osisID='John.16.16'>آز بئر زاماندان سونرا مني آرتيق گؤرمه‌يه​جکسئنئز و آز بئر زاماندان سونرا مني گئنه گؤره​جکسئنئز."</verse>
        <verse osisID='John.16.17'>شاگئردلردن بعضئلري بئربئرلرئنه ددئلر: "«آز بئر زاماندان سونرا مني آرتيق گؤرمه‌يه​جکسئنئز و آز بئر زاماندان سونرا مني گئنه گؤره​جکسئنئز» و «چونکي آتانين يانينا گدئرم» سؤزدن نه نئيّتي وار؟"</verse>
        <verse osisID='John.16.18'>اونا گؤره ده ديئردئلر: "«آز بئر زامان» دمکدن مقصدي نه‌دئر؟ اونون ددئيئني آنلاميريق."</verse>
        <verse osisID='John.16.19'>عئسا اونلارين سوروشماق ائسته‌دئکلرئني آنلاييب اونلارا ددي: "«آز بئر زاماندان سونرا مني آرتيق گؤرمه‌يه​جکسئنئز» و «آز بئر زاماندان سونرا مني گئنه گؤره​جکسئنئز» ددئيئم اوچون بئربئرلرئنئزدن سوروشورسونوز؟</verse>
        <verse osisID='John.16.20'>دوغروسونو سئزه ديئرم؛ سئز آغلاييب اَلَم چکه​جکسئنئز و دونيا شادليق اده​جک. سئز ماتم توتاجاقسينيز، آمّا سئزئن ماتمئنئز شادليغا دؤنه​جکدئر.</verse>
        <verse osisID='John.16.21'>آرواد، اوشاغينين دوغوم واختي يتئشن زامان، آغري چکر، آمّا اوشاغيني دوغاندان سونرا، بئر ائنسان بو دونيايا گتئرمه‌سئنه گؤره، شادليغيندان آغري ياديندان چيخار.</verse>
        <verse osisID='John.16.22'>ائندي سئز ده دوغرودان قوصّه​له‌نئرسئنئز، آمّا سئزي گئنه گؤره​جه‌يم و اوره‌يئنئز سوئنه​جک و هچ کئم سئزئن شادليغينيزي سئزدن آلماياجاق.</verse>
        <verse osisID='John.16.23'>و او گون مندن هچ بئر شي سوروشماياجاقسينيز. دوغروسونو سئزه ديئرم؛ آتادان هر نه ائستيه​سئنئز، منئم آديمدا سئزه وره​جک.</verse>
        <verse osisID='John.16.24'>ائندئيه کئمي منئم آديمدا هچ بئر شي ائستَمه‌يئبسئنئز. ائسته‌يئن و آلاجاقسينيز کي، شادليغينيز کامئل اولسون.</verse>
        <verse osisID='John.16.25'>بو شيلري مثللر​له سئزه دمئشم. او ساعات گلئر کي، آرتيق سئزه مثللر​له دانيشماياجاغام. آتا حاقّيندا سئزئنله آچيقجا دانيشاجاغام.</verse>
        <verse osisID='John.16.26'>او گون منئم آديمدا ائسته‌يه​جکسئنئز و دمئرم کي، سئزدن اؤتري آتادان خاهئش اده​جه‌يم.</verse>
        <verse osisID='John.16.27'>چونکي آتا اؤزو سئزي سوئر، اونا گؤره کي، مني سوئبسئنئز و اونون يانيندان گلدئيئمه ائنانيبسينيز.</verse>
        <verse osisID='John.16.28'>من آتانين يانيندان چيخيب بو دونيايا گلمئشم. دونياني ترک ادئب گئنه آتانين يانينا گدئرم."</verse>
        <verse osisID='John.16.29'>شاگئردلري ددئلر: "آها! ائندي آچيقجا دانيشيرسان و هچ بئر مثلدن ائستئفاده اتمئرسن.</verse>
        <verse osisID='John.16.30'>ائندي سنئن هر شيي بئلدئيئني آنلاييريق و احتئياجين يوخدور کي، کئمسه سندن سوآل سوروشسون. بوندان ائنانيريق کي، تارينين يانيندان چيخيب گلئبسن."</verse>
        <verse osisID='John.16.31'>عئسا اونلارا ددي: "ائندي ائنانيرسينيز؟!</verse>
        <verse osisID='John.16.32'>او ساعات گلئر و گلئبدئر ده کي، هر بئرئنئز اؤز طرفئنئزه داغيلاجاقسينيز و مني تک‌-‌​تنها بوراخاجاقسينيز. آمّا من تک ديئلم، چونکي آتا دا منئمله‌دئر.</verse>
        <verse osisID='John.16.33'>بو شيلري سئزه ددئم کي، منده باريشينيز اولسون. بو دونيادا زحمت آلتينداسينيز، لاکئن جسور اولون! من دونيايا قالئب گلمئشم."</verse>
      </chapter>
      <chapter osisID='John.17'>
        <verse osisID='John.17.1'>عئسا بو سؤزلري دئيندن سونرا گؤزلرئني گؤيه قالديريب ددي: "آتا، ساعات يتئشئب. اوغلونا عئزّت ور کي، اوغول دا سنه عئزّت ورسئن.</verse>
        <verse osisID='John.17.2'>نجه کي، بوتون ائنسانلار اوستونه سن اونا حاکئمئيّت وردئن کي، اونا وردئيئن ائنسانلارين هاميسينا ابدي حيات ورسئن.</verse>
        <verse osisID='John.17.3'>و ابدي حيات بودور کي، اونلار سني، تک حقئقي تاري و گؤنده‌ردئيئن عئسا مسئحي تانيسينلار.</verse>
        <verse osisID='John.17.4'>من سني ير اوزونده عئزّتلندئردئم؛ يرئنه يتئرمک اوچون منه تاپشيرديغين ائشي تاماملاماقلا.</verse>
        <verse osisID='John.17.5'>و ائندي سن اي آتا، اؤز يانيندا مني عئزّتلندئر. او عئزّتله کي، دونيا يارانماميشدان سنئن يانيندا واريم ائدي.</verse>
        <verse osisID='John.17.6'>من سنئن آديني بو دونيادان منه وردئيئن ائنسانلارا تانيتديرميشام. اونلار سنئن ائدئلر و سن اونلاري منه وردئن. و سنئن ددئکلرئندن ائطاعت ادئبلر.</verse>
        <verse osisID='John.17.7'>ائندي اونلار بئلئبلر کي، منه وردئکلرئنئن هاميسي سندندئر.</verse>
        <verse osisID='John.17.8'>چونکي منه وردئيئن سؤزلري اونلارا وردئم و اونلار قبول اتدئلر. سنئن يانيندان گلدئيئمي حقئقتن آنلاديلار و ائنانديلار کي، مني سن گؤنده‌رئبسن.</verse>
        <verse osisID='John.17.9'>من اونلار اوچون يالواريرام. دونيا اوچون يوخ، منه وردئکلرئن اوچون يالواريرام. چونکي اونلار سنئندئرلر.</verse>
        <verse osisID='John.17.10'>منئم اولان هر شي سنئندئر و سنئن اولانلار دا منئمدئر. و من اونلاردا عئزّتلنمئشم.</verse>
        <verse osisID='John.17.11'>آرتيق من اوزون بئر مودّت اوچون بو دونيادا ديئلم، آمّا اونلار بو دونياداديرلار. و من سنئن يانينا گلئرم. اي موقدّس آتا، منه وردئيئن آدينلا اونلاري حئفظ ات کي، اونلار دا بئزئم کئمي بئر اولسونلار.</verse>
        <verse osisID='John.17.12'>اونلارين يانيندا اولان زامان، منه وردئيئن آدينلا اونلاري حئفظ اتدئم و هلاکت اوغلوندان باشقا، اونلاردان هچ بئري هلاک اولمادي کي، موقدّس کئتابين ددئيي سؤز يرئنه يتئشسئن.</verse>
        <verse osisID='John.17.13'>آمّا ائندي سنه گلئرم و بو سؤزلري بو دونيادا ائکن ديئرم کي، منئم شادليغيم اونلاردا کامئل اولسون.</verse>
        <verse osisID='John.17.14'>سنئن سؤزونو اونلارا وردئم و دونيا اونلاردان نئفرت اتدي. چونکي اونلار بو دونيادان ديئللر، نجه کي، من بو دونيادان ديئلم.</verse>
        <verse osisID='John.17.15'>يالوارميرام کي، اونلاري بو دونيادان گؤتوره​سن. يالواريرام کي، اونلاري شردن قوروياسان.</verse>
        <verse osisID='John.17.16'>نجه کي، من بو دونيادان ديئلم، اونلار دا بو دونيادان ديئللر.</verse>
        <verse osisID='John.17.17'>اونلاري حقئقتله موقدّس ات. حقئقت سنئن سؤزوندور.</verse>
        <verse osisID='John.17.18'>نجه کي، سن مني بو دونيايا گؤنده‌ردئن، من ده اونلاري بو دونيايا گؤنده‌رئرم.</verse>
        <verse osisID='John.17.19'>اونلار اوچون من اؤزومو وقف ادئرم کي، اونلار دا حقئقتن وقف اولونسونلار.</verse>
        <verse osisID='John.17.20'>فقط اونلار اوچون يالوارميرام. اونلارين سؤزو ائله منه ائمان گتئره​جک آداملار اوچون ده يالواريرام کي،</verse>
        <verse osisID='John.17.21'>هاميسي بئر اولسونلار. نجه کي، سن اي آتا منده​سن و من سنده​يم، اونلار دا بئزده اولسونلار کي، دونيا سنئن مني گؤنده‌ردئيئنه ائنانسين.</verse>
        <verse osisID='John.17.22'>منه وردئيئن عئزّتي من اونلارا ورمئشم کي، بئز بئر اولدوغوموز کئمي، اونلار دا بئر اولسونلار.</verse>
        <verse osisID='John.17.23'>من اونلاردايام و سن منده​سن کي، اونلار بئرلئکده کامئل اولسونلار و دونيا سنئن مني گؤنده‌ردئينه و اونلاري سودئيئنه ائنانسين، نجه کي، مني سودئن.</verse>
        <verse osisID='John.17.24'>اي آتا، ائسته‌يئرم کي، منه وردئکلرئن ده من اولان يرده منئمله اولسونلار و سنئن منه وردئيئن عئزّتي گؤرسونلر. چونکي دونيانين يارانماسيندان مني سودئن.</verse>
        <verse osisID='John.17.25'>اي عادئل آتا، دونيا سني دوغرودان تانيمادي، آمّا من سني تانيديم و بونلار دا آنلاديلار کي، سن مني گؤنده‌رئبسن.</verse>
        <verse osisID='John.17.26'>سنئن آديني اونلارا بئلدئردئم و بئلدئره​جه‌يم. اله کي، مني سودئيئن او محبّت اونلاردا اولسون و من ده اونلاردا اولوم."</verse>
      </chapter>
      <chapter osisID='John.18'>
        <verse osisID='John.18.1'>بو دوعاني ادندن سونرا عئسا شاگئردلري ائله چيخيب قِدرون دره​سئنئن او بئري تايينا کچدي. اورادا بئر باغ وار ائدي. عئسا و شاگئردلري بو باغا گئردئلر.</verse>
        <verse osisID='John.18.2'>عئسايا خيانت ادن يهودا دا بو يري تاني‌ييردي. چونکي عئسا تز-تز شاگئردلري ائله اورادا ييغيشيرديلار.</verse>
        <verse osisID='John.18.3'>يهودا بئر دسته عسگر گؤتوروب، باش کاهئنلر و فرئسئلردن آلميش موحافئظلرله اورايا گلدي. اؤزلري ائله فنرلر، مشعللر و سئلاحلار گتئرمئشدئلر.</verse>
        <verse osisID='John.18.4'>عئسا باشينا گله​جک هر شيي بئله‌رک قاباغا گلئب اونلارا ددي: "کئمي آختاريرسينيز؟"</verse>
        <verse osisID='John.18.5'>اونلار جاواب وردئلر: "ناصئره​لي عئساني."  اونا خيانت ادن يهودا دا اونلارلا دورموشدو.</verse>
        <verse osisID='John.18.6'>عئسا "منم" ددئيي واخت، اونلار گري چکئلئب يره ييخيلديلار.</verse>
        <verse osisID='John.18.7'>عئسا گئنه ده اونلاردان سوروشدو: "کئمي آختاريرسينيز؟"  اونلار جاواب وردئلر: "ناصئره​لي عئساني."</verse>
        <verse osisID='John.18.8'>عئسا ددي: "سئزه ددئم کي، منم. اگر مني آختاريرسينيز، قويون بونلار گتسئنلر."</verse>
        <verse osisID='John.18.9'>بله اولدو کي، قاباقجا ددئيي بو سؤز يرئنه يتئشسئن کي، "سنئن منه وردئکلرئنئن هچ بئرئسئني ائتئرمه​مئشم."</verse>
        <verse osisID='John.18.10'>شمعون پطروس يانيندا داشيديغي قيلينجي چکدي و باش کاهئنئن قولونو ووروب اونون صاغ قولاغيني کسدي. او قولون آدي مالخوس ائدي.</verse>
        <verse osisID='John.18.11'>او واخت عئسا پطروسا ددي: "قيلينجيني قينينا قوي. آتانين منه وردئيي پئياله​ني آيا ائچمه‌يئم؟"</verse>
        <verse osisID='John.18.12'>بلجه عسگر دسته​سي، مئن باشي و يهودئلرئن موحافئظلري عئساني توتوب باغلاديلار</verse>
        <verse osisID='John.18.13'>و اونو اوّل حنّانين يانينا آپارديلار. چونکي حنّا، او ائل باش کاهئن اولان قيافانين قايين‌‌آتاسي ائدي.</verse>
        <verse osisID='John.18.14'>قيافا او آدام ائدي کي، خالقين يولوندا بئر تک آدامين اؤلمه‌سئني آرتيق مصلحت بئلئب يهودئلره تؤوصئيه اتمئشدي. </verse>
        <verse osisID='John.18.15'>شمعون پطروس و آيري بئر شاگئرد عئسانين دالينجا گتدئلر. باش کاهئنله تانيش اولان بو شاگئرد عئسا ائله برابر باش کاهئنئن حيطئنه گئردي.</verse>
        <verse osisID='John.18.16'>آمّا پطروس اشئگده، قاپينين يانيندا دورموشدو. اونون اوچون ده باش کاهئنله تانيش اولان او بئري شاگئرد قاپيچي قيزلا دانيشيب، پطروسو ائچه‌ري گتئردي.</verse>
        <verse osisID='John.18.17'>بو آرادا قاپيچي قيز پطروسا ددي: "سن کي، بو آدامين شاگئردلرئندن ديئلسن، اله ديئل؟"  پطروس ددي: "ديئلم."</verse>
        <verse osisID='John.18.18'>هاوانين سويوق اولدوغو اوچون نؤکرلر و موحافئظلر کؤمور يانديرميشديلار و اونون اطرافيندا دوروب قيزيشيرديلار. پطروس دا اونلارين يانيندا دوروب اؤزونو قيزديريردي. </verse>
        <verse osisID='John.18.19'>او زامان باش کاهئن عئساني شاگئردلري و تعلئملري حاقّيندا سورغويا چکدي.</verse>
        <verse osisID='John.18.20'>عئسا اونا جاواب وردي: "من ددئکلرئمي عالمه آچيقجا دمئشم. همئشه يهودئلر ييغيلديغي کنئسه​ده و معبدده تعلئم ورمئشم. من گئزلئجه هچ بئر شي دمه​مئشم.</verse>
        <verse osisID='John.18.21'>نئيه مندن سوروشورسان؟ اونلارا نه ددئکلرئمي، اشئدنلردن سوروش. اونلار منئم نه ددئکلرئمي بئلئرلر."</verse>
        <verse osisID='John.18.22'>عئسانين آغزيندان بو سؤزلر چيخان واخت، يانيندا دوران موحافئظلردن بئري عئسايا شئلّه ووروب ددي: "باش کاهئنه بله جاواب ورئرسن؟!"</verse>
        <verse osisID='John.18.23'>عئسا اونا ددي: "اگر سهو بئر سؤز دانيشديم، سهو اتدئيئمي گؤرسد. آمّا اگر ددئکلرئم دوغرودور، نه اوچون مني وورورسان؟"</verse>
        <verse osisID='John.18.24'>او زامان حنّا عئساني قوللاري باغلي باش کاهئن قيافانين يانينا گؤنده‌ردي.</verse>
        <verse osisID='John.18.25'>شمعون پطروس اورادا دوروب اؤزونو قيزديريردي. اونلار پطروسا ددئلر: "مگر سن ده اونون شاگئردلرئندن ديئلسن؟"  پطروس ائنکار ادئب ددي: "ديئلم."</verse>
        <verse osisID='John.18.26'>باش کاهئنئن قوللاريندان بئري کي، پطروسون طرفئندن وورولوب قولاغي کسئلن قوللا قوحوم ائدي، ددي: "مگر من سني اونونلا باغدا گؤرمه‌دئم؟!"</verse>
        <verse osisID='John.18.27'>پطروس گئنه ده ائنکار اتدي و او آندا خوروز بانلادي. </verse>
        <verse osisID='John.18.28'>سحر ارکن ائدي. يهودئلر عئساني قيافانين يانيندان روم والئسئنئن سارايينا آپارديلار. آمّا اؤزلري سارايا گئرمه‌دئلر کي، مبادا شرئعته اساسن ناپاک ساييليب پاسخا يمه‌يئني يئيه بئلمه‌سئنلر.</verse>
        <verse osisID='John.18.29'>اونا گؤره ده پئلاط سارايدان اونلارين يانينا چيخيب ددي: "بو آدامدان نه شئکايتئنئز وار؟"</verse>
        <verse osisID='John.18.30'>يهودئلر جاواب ورئب اونا ددئلر: "اگر بو آدام تقصئرلي اولماسايدي، اونو گتئرئب سنه تسلئم اتمزدئک."</verse>
        <verse osisID='John.18.31'>پئلاط اونلارا ددي: "اونو سئز گؤتورون و قانونلارينيزا گؤره اؤزونوز اونون حاقّيندا حؤکم ادئن."  يهودئلر اونا ددئلر: "بئزئم هچ کئمي اؤلومه محکوم اتمه‌يه ائختئياريميز يوخدور."</verse>
        <verse osisID='John.18.32'>بونلار اونا گؤره اولدو کي، عئسانين نه‌جور اؤلومله اؤله​جه‌يي حاقّيندا ددئيي سؤز يرئنه يتئشسئن.</verse>
        <verse osisID='John.18.33'>او زامان پئلاط گئنه سارايا قاييديب، عئساني چاغيردي و اونا ددي: "آيا سن يهودئلرئن پادشاهي‌سان؟"</verse>
        <verse osisID='John.18.34'>عئسا جاواب وردي: "سن بونو اؤزوندن ديئرسن، يوخسا اؤزگه آداملار سنه مندن صؤحبت ادئبلر؟"</verse>
        <verse osisID='John.18.35'>پئلاط جاواب وردي: "مگر من يهودئيم؟ سني اؤز مئلّتئن و باش کاهئنلر منه تسلئم ادئبلر. نه ادئبسن؟"</verse>
        <verse osisID='John.18.36'>عئسا جاواب وردي: "منئم پادشاهليغيم بو دونيادان ديئل. اگر پادشاهليغيم بو دونيادان اولسايدي، نؤکرلرئم چاليشارديلار کي، من يهودئلرئن الئنه ورئلمه‌يئم. آمّا ائندي منئم پادشاهليغيم بورادان ديئلدئر."</verse>
        <verse osisID='John.18.37'>او زامان پئلاط اونا ددي: "دمک دوغرودان دا بئر پادشاهسان؟"  عئسا جاواب وردي: "سن ديئرسن کي، من بئر پادشاهام. من بونون اوچون آنادان اولموشام و بونون اوچون بو دونيايا گلمئشم کي، حقئقت حاقّيندا شهادت ورئم. حقئقتئن طرفداري اولان هر کس منئم سسئمي اشئدئر."</verse>
        <verse osisID='John.18.38'>پئلاط اونا ددي: "حقئقت نه‌دئر؟"  و بونو دئينده گئنه اشئيه، يهودئلرئن يانينا چيخيب اونلارا ددي: "من اوندا هچ بئر تقصئر گؤرمورم.</verse>
        <verse osisID='John.18.39'>آمّا سئزئن بئر عادتئنئز وار کي، پاسخا بايراميندا سئزئن اوچون زئنداندان بئرئني آزاد ادئم. ائندي آيا ائسته‌يئرسئنئز کي، يهودئلرئن پادشاهيني سئزئن اوچون آزاد ادئم؟"</verse>
        <verse osisID='John.18.40'>يهودئلر تکرار قيشقيريب ددئلر: "بو آدامي يوخ، باراباسي!" و بو باراباس اوغرو ائدي. </verse>
      </chapter>
      <chapter osisID='John.19'>
        <verse osisID='John.19.1'>او زامان پئلاط عئساني توتوب اونا شالّاق ووردوردو.</verse>
        <verse osisID='John.19.2'>عسگرلر ده تئکانلاردان بئر تاج هؤروب اونون باشينا قويدولار و اونا قيرميزي رنگئنده بئر شئنل گيدئردئلر.</verse>
        <verse osisID='John.19.3'>و اونون يانينا گلئب ددئلر: "سالام، اي يهودئلرئن پادشاهي." و اونا شئلّه ووروردولار.</verse>
        <verse osisID='John.19.4'>پئلاط گئنه اشئيه گدئب يهودئلره ددي: "باخين، اونو سئزئن يانينيزا گتئرئرم کي، اوندا هچ بئر گوناه تاپماديغيمي بئله​سئنئز."</verse>
        <verse osisID='John.19.5'>او واخت عئسا، باشيندا تئکاندان تاج و اَينئنده قيرميزي بئر شئنل، اشئيه چيخدي. پئلاط يهودئلره ددي: "باخين، او آدام!"</verse>
        <verse osisID='John.19.6'>باش کاهئنلر و موحافئظلر عئساني گؤرن زامان چيغيريب ددئلر: "چارميخا چک! چارميخا چک!"  پئلاط اونلارا ددي: "گؤتورون سئز اؤزونوز چارميخا چکئن. من اوندا هچ بئر گوناه گؤرمورَم."</verse>
        <verse osisID='John.19.7'>يهودئلر جاواب وردئلر: "بئزئم بئر قانونوموز وار و او قانونا گؤره بو آدام اؤلملي‌دئر. چونکي اؤزونو تارينين اوغلو ادئب."</verse>
        <verse osisID='John.19.8'>پئلاط بو سؤزو اشئدن واخت داها چوخ قورخدو</verse>
        <verse osisID='John.19.9'>و تکرار سارايا قاييديب عئسايا ددي: "سن هارادانسان؟" آمّا عئسا اونا جاواب ورمه‌دي.</verse>
        <verse osisID='John.19.10'>او واخت پئلاط اونا ددي: "منه جاواب ورمئرسن؟ بئلمئرسن کي، سني هم چارميخا چکمه‌يه قودرتئم وار، هم ده آزاد اتمه‌يه؟"</verse>
        <verse osisID='John.19.11'>عئسا جاواب وردي: "اگر بو قودرت سنه يوخاريدان ورئلمه‌سَيدي، منئم اوستومده هچ بئر قودرتئن اولمازدي. اونا گؤره ده، او آدامين گوناهي کي، مني سنئن الئنه ورئب، داها بؤيوکدور."</verse>
        <verse osisID='John.19.12'>بو زاماندان پئلاط عئساني آزاد اتمه‌يه چاليشدي، آمّا يهودئلر قيشقيريب ديئردئلر: "اگر بو آدامي بوراخاسان، آرتيق قيصرئن دوستو ديئلسن. اؤزونو پادشاه ادن بئر آدام قيصرئن ضئدّئنه قالخيب."</verse>
        <verse osisID='John.19.13'>پئلاط بو سؤزلري اشئدنده عئساني اشئيه گتئردي و "داش دؤشه‌مه" ديئلن يرده حؤکم کورسوسونده اوتوردو. بو يره عئبراني دئلئنده "جابّاتا" ديئلئر.</verse>
        <verse osisID='John.19.14'>او گون پاسخا بايرامينين حاضيرليق گونو ائدي. تقرئبن گونون آلتينجي ساعاتي ائدي. پئلاط يهودئلره ددي: "بودور، سئزئن پادشاهينيز!"</verse>
        <verse osisID='John.19.15'>يهودئلر چيغيرديلار: "محو اولسون، محو اولسون. چارميخا چک!"  باش کاهئنلر جاواب وردئلر: "قيصردن باشقا هچ پادشاهيميز يوخدور."</verse>
        <verse osisID='John.19.16'>او زامان پئلاط عئساني چارميخا چکئلمک اوچون اونلارا تحوئل وردي.  اونلار عئساني آليب گؤتوردولر.</verse>
        <verse osisID='John.19.17'>عئسا چارميخيني داشيياراق کلّه ديئلن بئر يره گتئرئلدي. بو يره عئبراني دئلئنده جولجوتا ديئردئلر.</verse>
        <verse osisID='John.19.18'>اونلار بو يرده عئسا و اونونلا برابر ائکي نفري ده چارميخا چکدئلر. بئرئني اونون بئر طرفئنده و او بئرئسئني اونون او بئري طرفئنده و عئسا اورتادا قالدي.</verse>
        <verse osisID='John.19.19'>پئلاط بئر تخته يازيب اونو چارميخين باشينا ووردو. بو تخته​ده بله يازيلميشدي؛ "ناصئره​لي عئسا، يهودئلرئن پادشاهي"</verse>
        <verse osisID='John.19.20'>يهودئلردن چوخلاري بو يازيني اوخودولار. چونکي عئسانين چارميخا چکئلدئيي ير شهرئن ياخينليغيندا ائدي و بو يازي عئبراني، يوناني، و لاتين دئلئنده يازيلميشدي.</verse>
        <verse osisID='John.19.21'>او واخت يهودئلرئن باش کاهئنلري پئلاطا ددئلر: "يازما؛ يهودئلرئن پادشاهي، ياز؛ بو آدام «يهودئلرئن پادشاهي‌يام» ديئردي."</verse>
        <verse osisID='John.19.22'>پئلاط جاواب وردي: "يازديغيمي يازميشام."</verse>
        <verse osisID='John.19.23'>عسگرلر عئساني چارميخا چکندن سونرا اونون پالتارلاريني دؤرد يره بؤلدولر و هر بئرئسي بئر پاي گؤتوردو. اونون کؤينه‌يئني ده گؤتوردولر، آمّا کؤينک تئکئشسئز و باشدان باشا بئر توخوما ائدي.</verse>
        <verse osisID='John.19.24'>اونا گؤره ده بئربئرلرئنه ددئلر: "بونو ييرتماياق. گلئن اونون کئمئن اولماسينا پوشک آتاق." و بونلار اونا گؤره اولدو کي، موقدّس کئتابين ددئيي سؤز يرئنه يتئشسئن؛ "اونلار پالتارلاريمي اؤز آرالاريندا بؤلدولر و کؤينه‌يئم اوچون پوشک آتديلار." عسگرلر بله اتدئلر.</verse>
        <verse osisID='John.19.25'>عئسانين چارميخي يانيندا اونون آناسي، خالاسي، کلوپاسين آروادي مريم و مجدللي مريم دورموشدولار.</verse>
        <verse osisID='John.19.26'>عئسا آناسي و اونون يانيندا سودئيي شاگئردئن دوردوغونو گؤرنده آناسينا ددي: "آنا، بودور، سنئن اوغلون!"</verse>
        <verse osisID='John.19.27'>سونرا دا او شاگئرده ددي: "بودور، سنئن آنان." و او زاماندان او شاگئرد عئسانين آناسيني اؤز اوئنه آپاردي. </verse>
        <verse osisID='John.19.28'>بوندان سونرا، عئسا بوتون ائشلرئن تامام اولدوغونو بئلدي و موقدّس کئتابدا ديئلن سؤزون يرئنه يتئشمه‌سي اوچون "سوسوزام" ددي.</verse>
        <verse osisID='John.19.29'>اورادا سئرکه دولو بئر قاب قويولموشدو. سئرکه​دن بئر سونگر دولدوروب اونو بئر زوفا بوداغينا تاخيب عئسانين آغزينا اوزاتديلار.</verse>
        <verse osisID='John.19.30'>عئسا سئرکه​ني داددي و سونرا ددي: "هر شي يرئنه يتئشدي."  و باشيني اَيئب جان وردي.</verse>
        <verse osisID='John.19.31'>او گون بايرامين حاضيرليق گونو ائدي و يهودئلر سبّت گونونده جسدلرئن چارميخدا قالماسيني ائسته‌مئردئلر، چونکي او سبّت بؤيوک بئر گون ائدي. اونا گؤره ده پئلاطدان ائسته‌دئلر کي، اونلارين قيچلاري سينديريلسين و چارميخدان گؤتورولسون.</verse>
        <verse osisID='John.19.32'>بو سببدن عسگرلر گلئب بئرئنجي آدامين، سونرا دا عئسانين او بئري يانيندا چارميخا چکئلمئش آدامين قيچلاريني سينديرديلار.</verse>
        <verse osisID='John.19.33'>آمّا عئسانين يانينا گلنده اونون اؤلموش اولدوغونو گؤروب قيچلاريني سينديرماديلار.</verse>
        <verse osisID='John.19.34'>لاکئن، عسگرلردن بئري اونون بؤيرونه نئزه ووردو و او آندا اورادان قان و سو آخدي.</verse>
        <verse osisID='John.19.35'>بونو گؤرن شهادت ورئب و اونون شهادتي دوغرودور. او، حقئقتي ددئيئني بئلئر و شهادت ورئر کي، سئز ده ائمان گتئره​سئنئز.</verse>
        <verse osisID='John.19.36'>بو شيلرئن هاميسي باش وردي کي، موقدّس کئتابين يازديغي بو سؤز يرئنه يتئشسئن: "اونون سوموکلرئندن هچ بئري سينماياجاق."</verse>
        <verse osisID='John.19.37'>و گئنه باشقا بئر يازي ديئر: "نئزه ووردوقلاري آداما باخاجاقلار."</verse>
        <verse osisID='John.19.38'>بو حادئثه​لردن سونرا، آراماتايلي يوسئف پئلاطدان ائجازه ائسته‌دي کي، عئسانين بدنئني گؤتورسون. او، عئسانين شاگئردي ائدي، لاکئن يهودئلرئن قورخوسوندان اؤزونو گئزله​دئردي. پئلاط بو ائشه ائجازه وردي و او دا گلئب عئسانين بدنئني گؤتوردو.</verse>
        <verse osisID='John.19.39'>نئقودئموس دا کي، اوّلجه گجه قارانليغيندا عئسانين يانينا گلمئشدي، يوز لئتراس قاريشميش مور و عؤد آغاجي ائله گلدي.</verse>
        <verse osisID='John.19.40'>او زامان عئسانين بدنئني گؤتوروب عطئرلر​له کفنه بوکدولر. نجه کي، يهودئلرئن دفن عادتي ائدي.</verse>
        <verse osisID='John.19.41'>عئسانين چارميخا چکئلدئيي يرده بئر باغ وار ائدي و بو باغدا تزه بئر مقبره قازيلميشدي کي، اونون ائچئنه بو زامانا قدر کئمسه​ني قويماميشديلار.</verse>
        <verse osisID='John.19.42'>يهودئلرئن بايرامينين حاضيرليق گونو اولدوغونا گؤره، عئسانين بدنئني اورايا قويدولار. چونکي بو مقبره ياخين ائدي.  </verse>
      </chapter>
      <chapter osisID='John.20'>
        <verse osisID='John.20.1'>هفته​نئن ائلک گونو، مجدللي مريم سحر ارکن قبئرئن يانينا گلدي. هاوا حله قارانليق ائدي. آمّا قبئرئن آغزيني اؤرتن ديئرمان داشيني بئر يانا دئيئرلَنمئش گؤردو.</verse>
        <verse osisID='John.20.2'>او واخت قاچيب شمعون پطروس و عئسانين چوخ سودئيي او بئري شاگئردئن يانينا گلدي. و اونلارا ددي: "ربّي قبئردن گؤتوروبلر و بئلمئرئک کي، هارايا آپاريب قويوبلار."</verse>
        <verse osisID='John.20.3'>پطروس و او بئري شاگئرد اودن چيخيب قبئر سمتئنه يولا دوشدولر.</verse>
        <verse osisID='John.20.4'>يولدا برابر قاچيرديلار، لاکئن او بئري شاگئرد پطروسو اؤتوب، اوندان اوّل قبئره يتئشدي.</verse>
        <verse osisID='John.20.5'>باشيني اَيئب قبئرئن ائچئنه باخدي. کتان پارچا اورادا يرده ائدي. آمّا گئنه ده قبئرئن ائچئنه گئرمه‌دي.</verse>
        <verse osisID='John.20.6'>او واخت شمعون پطروس اونون آرخاسيندان اورايا يتئشدي و قبئرئن ائچئنه گئرئب عئسانين کفنئني اورادا يرده گؤردو.</verse>
        <verse osisID='John.20.7'>عئسانين باشيني بورودوکلري دسمال، کفنله ديئلدي و آيري بئر يرده بوکولموش حالدا قويولموشدو.</verse>
        <verse osisID='John.20.8'>بو زامان اوّلجه قبئرئن يانينا يتئشن او بئري شاگئرد ده قبئرئن ائچئنه گئردي. او گؤردو و ائناندي.</verse>
        <verse osisID='John.20.9'>آمّا گئنه ده موقدّس کئتابين يازديغيني بئلمئردئلر کي، عئسا گرک اؤلولردن دئرئلسئن.</verse>
        <verse osisID='John.20.10'>بوندان سونرا شاگئردلر اِوه قاييتديلار،</verse>
        <verse osisID='John.20.11'>آمّا مريم قبئرئن يانيندا دورموشدو و آغلاييردي. آغلايا-آغلايا باشيني ايئب قبئرئن ائچئنه باخدي.</verse>
        <verse osisID='John.20.12'>آغ گيئنمئش ائکي ملک گؤردو. عئسانين بدنئنئن قويولدوغو يرده ملکلردن بئري اونون باشي اولان يرده اوتورموشدو، او بئرئسي ده اونون آياقلاري اولان يرده.</verse>
        <verse osisID='John.20.13'>او واخت ملکلر مريمه ددئلر: "آرواد نه اوچون آغلاييرسان؟"  مريم ددي: "ربّئمي گؤتوروب آپاريبلار و هارايا قويدوقلاريني بئلمئرم."</verse>
        <verse osisID='John.20.14'>بونو دئيندن سونرا آرخايا دؤندو و عئسانين اورادا دوردوغونو گؤردو. لاکئن اونون عئسا اولدوغونو بئلمه‌دي.</verse>
        <verse osisID='John.20.15'>عئسا اونا ددي: "آرواد نه اوچون آغلاييرسان؟ کئمي آختاريرسان؟"  مريم اونو باغبان گومان ادئب اونا ددي: "آغا، اگر سن اونو گؤتوروب آپاريبسان، هارايا قويدوغون يري منه ده. قوي گدئم اونو گؤتوروم."</verse>
        <verse osisID='John.20.16'>عئسا اونا ددي: "مريم!"  مريم دؤنوب عئبراني دئلئنده اونا ددي: "ربّوني" (يعني اوستاد)!</verse>
        <verse osisID='John.20.17'>عئسا اونا ددي: "منه توخونما، چونکي حله آتانين يانينا قالخماميشام. آمّا قارداشلاريمين يانينا گت و اونلارا ده کي، آتامين يانينا و اونلارين آتاسينين يانينا قالخيرام، تاريمين يانينا و اونلارين تاريسينين يانينا."</verse>
        <verse osisID='John.20.18'>مجدللي مريم گدئب شاگئردلره خبر وردي کي، ربّي گؤروب و رب اونا بونو ديئبدئر. </verse>
        <verse osisID='John.20.19'>او گون، هفته​نئن ائلک گونو، آخشام اولاندا، شاگئردلر يهودئلرئن قورخوسوندان قاپيلاري باغلاييب ائچه‌رئده بئر يره ييغيلميشديلار کي، عئسا گلئب اونلارين اورتاسيندا دوردو و اونلارا ددي: "سئزه سالام!"</verse>
        <verse osisID='John.20.20'>بونو دئيندن سونرا اللرئني و بؤيرونو اونلارا گؤرستدي. شاگئردلر ربّي گؤردوکلرئندن چوخ سوئندئلر.</verse>
        <verse osisID='John.20.21'>عئسا اونلارا گئنه ددي: "سئزه سالام. نجه کي، آتا مني گؤنده‌ردي، من ده سئزي گؤنده‌رئرم."</verse>
        <verse osisID='John.20.22'>و بونو دئيندن سونرا نَفَسئني اونلارا اوفوروب ددي: "موقدّس روحو آلين.</verse>
        <verse osisID='John.20.23'>کئمئن گوناهلاريني باغيشلاياسينيز، باغيشلاناجاق. کئمئن ده گوناهلاريني باغيشلاماياسينيز، باغيشلانماياجاق."</verse>
        <verse osisID='John.20.24'>اکئز ديئلن توماس کي، اون‌ائکي شاگئرددن بئري ائدي، عئسا اونلارا گؤرونن واخت، اونلارلا بئر يرده ديئلدي.</verse>
        <verse osisID='John.20.25'>اونون اوچون ده گلدئيي واخت، او بئري شاگئردلر اونا خبر وردئلر: "ربّي گؤردوک!"  آمّا توماس اونلارا ددي: "ميخلارين ياراسيني اونون اللرئنده گؤرمه‌يئنجه، بارماغيمي همن يارايا سوخمايينجا، الئمي اونون يارالي بؤيرونه قويمايينجا ائنانمارام!"</verse>
        <verse osisID='John.20.26'>سکّئز گون سونرا شاگئردلر گئنه اوده بئر يره ييغيشميشديلار و بو زامان توماس دا اونلارلا اورادا ائدي. قاپيلار باغلي ائکن عئسا گلئب، اونلارين اورتاسيندا دوردو و اونلارا ددي: "سئزه سالام!"</verse>
        <verse osisID='John.20.27'>سونرا توماسا ددي: "گل، بارماغيني اوزات، اللرئمه باخ! گل، الئني بؤيرومه قوي. ائمانسيز اولما، ائنان!"</verse>
        <verse osisID='John.20.28'>توماس جاواب ورئب اونا ددي: "ربّئم! تاريم!"</verse>
        <verse osisID='John.20.29'>عئسا اونا ددي: "مني گؤردويون اوچون ائناندين؟ بختور او آداملار کي، مني گؤرمه​مئش ائنانيب ائمان گتئرئرلر."</verse>
        <verse osisID='John.20.30'>عئسا شاگئردلرئنئن گؤزلري قاباغيندا اؤزگه چوخ علامتلر گؤرستدي کي، بو کئتابدا يازيلماييب.</verse>
        <verse osisID='John.20.31'>لاکئن بو قدر يازيليب کي، عئسانين موعود اولان مسئح اولدوغونا و تارينين اوغلو اولدوغونا ائناناسينيز و ائمان گتئرمکله اونون آديندا حياتينيز اولسون!  </verse>
      </chapter>
      <chapter osisID='John.21'>
        <verse osisID='John.21.1'>بو حادئثه​لردن سونرا طئبريا گؤلونون قيراغيندا عئسا گئنه اؤزونو شاگئردلره گؤرستدي و بو ائش بله اولدو:</verse>
        <verse osisID='John.21.2'>شمعون پطروس، اکئز ديئلن توماس، جلئلئن قانا کندئندن اولان نته‌ناعئل، زِبِدِيئن اوغوللاري، و عئسانين شاگئردلرئندن آيري ائکي نفر بئر يرده ائدئلر.</verse>
        <verse osisID='John.21.3'>شمعون پطروس اونلارا ددي: "باليق توتماغا گدئرم."  اشئيه چيخيب قاييغا مئندئلر. آمّا او گجه هچ بئر شي توتا بئلمه‌دئلر.</verse>
        <verse osisID='John.21.4'>سحر آچيلارکن عئسا ساحئلده دورموشدو، لاکئن شاگئردلر اونون عئسا اولدوغونو بئلمه‌دئلر.</verse>
        <verse osisID='John.21.5'>عئسا اونلارا ددي: "اوشاقلار، يمک اوچون بئر شيئنئز وار؟"  اونلار اونا جاواب وردئلر: "خير."</verse>
        <verse osisID='John.21.6'>عئسا اونلارا ددي: "تورو قاييغين صاغ طرفئنه آتين کي، توتارسينيز."  تورو آتديلار و باليقلارين چوخلوغوندان اونو چکه بئلمئردئلر.</verse>
        <verse osisID='John.21.7'>او واخت عئسانين سودئيي شاگئرد پطروسا ددي: "ربدئر!"  شمعون پطروس اونون رب اولدوغونو اشئدن واخت، اينئندن چيخارتديغي پالتارينا سارينيب، اؤزونو گؤله آتدي.</verse>
        <verse osisID='John.21.8'>آمّا او بئري شاگئردلر باليق تورونو چکه‌رک قاييقلا گلدئلر، چونکي ساحئلدن اوزاق ديئلدئلر، آنجاق دوخسان متر اولاردي.</verse>
        <verse osisID='John.21.9'>قورولوغا چيخديقلاري زامان اودون کؤمورون يانديغيني گؤردولر. اودون اوستونده باليق، يانيندا دا چؤرک وار ائدي.</verse>
        <verse osisID='John.21.10'>عئسا اونلارا ددي: "ائندي توتدوغونوز باليقلاردان گتئرئن."</verse>
        <verse osisID='John.21.11'>شمعون پطروس گدئب، تورو قورولوغا چکدي. تور يوز الّي اوچ ائري باليقلا دولموشدو و بو قدر چوخ اولدوغو حالدا تور ييرتيلماميشدي.</verse>
        <verse osisID='John.21.12'>عئسا اونلارا ددي: "گلئن سحر يمه‌يئني ييئن."  شاگئردلردن هچ بئري اوندان "سن کئمسن؟" سوروشماغا جسارت اتمئردي. چونکي اونون رب اولدوغونو بئلئردئلر.</verse>
        <verse osisID='John.21.13'>عئسا گلدي و چؤره‌يي گؤتوروب اونلارا وردي. باليغي دا وردي.</verse>
        <verse osisID='John.21.14'>عئسا اؤلومدن دئرئلندن سونرا، بو اوچونجو دفه ائدي کي، شاگئردلره گؤرونوردو. </verse>
        <verse osisID='John.21.15'>سحر يمه‌يئني يئيندن سونرا، عئسا شمعون پطروسا ددي: "يونا اوغلو شمعون، آيا سن مني بونلاردان داها چوخ سوئرسن؟"  عئسا اونا ددي: "قوزولاريمي اوتار."</verse>
        <verse osisID='John.21.16'>عئسا گئنه ائکئنجي دفه شمعونا ددي: "يونا اوغلو شمعون، آيا مني سوئرسن؟"  عئسا اونا ددي: "قويونلاريما چوبان اول."</verse>
        <verse osisID='John.21.17'>عئسا اوچونجو دفه اونا ددي: "يونا اوغلو شمعون، آيا مني سوئرسن؟"  عئسا اونا ددي: "قويونلاريمي اوتار.</verse>
        <verse osisID='John.21.18'>دوغروسونو سنه ديئرم، جاوان اولدوغون زامان اؤزون اؤز بلئني باغلاييب، ائسته‌دئيئن يره گدَردئن، آمّا قوجاليغيندا اللرئني اوزاداجاقسان و اؤزگه بئري سنئن بلئني باغلاياجاق و ائستمه‌دئيئن يره آپاراجاقلار."</verse>
        <verse osisID='John.21.19'>عئسا بو سؤزو دمکده او اؤلومه ائشاره ادئردي کي، پطروس اونونلا تاريني عئزّتلندئره​جک ائدي. و سونرا اونا ددي: "منئم داليمجا گل."</verse>
        <verse osisID='John.21.20'>پطروس دؤنوب عئسانين سودئيي شاگئردئنئن آرخالاريندا گلمه‌سئني گؤردو، او شاگئردي کي، شام يمه‌يئنده عئسانين سئنه‌سئنه سؤيکه‌نئب، اوندان "يارب سنه خيانت ادن کئمدئر؟" سوروشموشدو.</verse>
        <verse osisID='John.21.21'>پطروس بو شاگئردي گؤروب عئسايا ددي: "يارب، بس بو نه اولاجاق؟"</verse>
        <verse osisID='John.21.22'>عئسا پطروسا ددي: "اگر من گلنه کئمي اونون قالماسيني ائسته‌سم، بوندان سنه نه؟ سن منئم داليمجا گل."</verse>
        <verse osisID='John.21.23'>بلجه "او شاگئرد اؤلمه‌يه​جک" سؤزو قارداشلارين آراسيندا ياييلدي. آمّا عئسا پطروسا "او، اؤلمه‌يه​جک" دمه‌مئشدي. "اگر من گلنه کئمي اونون قالماسيني ائسته‌سم، بوندان سنه نه؟" دمئشدي.</verse>
        <verse osisID='John.21.24'>بو همن او شاگئرددئر کي، بو شيلرئن حاقّيندا شهادت ورئب و يازيبدير و بئلئرئک کي، اونون شهادتي دوغرودور.</verse>
        <verse osisID='John.21.25'>عئسانين اتدئيي اؤزگه چوخ شيلر حله وار کي، اگر تک‌-‌تک يازيلسايدي، گومان ادئرم يازيلان کئتابلار دونيايا بله سيغمازدي.  </verse>
      </chapter>
    </div></osisText>
</osis>