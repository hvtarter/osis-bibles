<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='Azeri' xml:lang='XX'>
    <header>
      <revisionDesc>
        <date>2012-01-07</date>
        <p>initial OSIS 2.1.1 version</p>
      </revisionDesc>
      <work osisWork='Azeri'>
        <title>Description_en=Southern Azeri Translation</title>
        <contributor/>
        <creator>Mod2Zef (6)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-07</date>
        <description>About_en=Southern Azeri Translation</description>
        <publisher/>
        <type type='OSIS'>Bible</type>
        <identifier type='OSIS'>Azeri</identifier>
        <source>no entry TextSource in sword.conf found</source>
        <language type='IETF'>XX</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Josh'>
      <chapter osisID='Josh.1'>
        <verse osisID='Josh.1.1'>ربّئن قولو موسانين اؤلوموندن سونرا، رب موسانين خئدمتچئسي نون اوغلو يوشَعه دانيشيب ددی:</verse>
        <verse osisID='Josh.1.2'>"قولوم موسا اؤلدو. ائندي قالخ، سن و بوتون بو خالق اوردون چاييني کِچئب ائسرايئل اؤولادلارينا وره‌جيئم تورپاغا گدئن.</verse>
        <verse osisID='Josh.1.3'>موسايا ددئيئم کئمي، آياق قوياجاغينيز هر يري سئزه ورمئشم.</verse>
        <verse osisID='Josh.1.4'>صحرا و بو لوبناندان بؤيوک چايا قدر، يعني فَرات چايينا قدر، خئتلی‌لرئن بوتون اؤلکه‌سي بؤيوک دهنزه قدر کي، گونشئن باتديغي طرف اولسون، يِر سئزئن تورپاقلارينيز اولاجاق.</verse>
        <verse osisID='Josh.1.5'>بوتون عؤمرون بويو هچ کس سنه ضئدّ چيخا بئلميه‌جک. موسا ائله اولدوغوم کئمي، سنئنله ده اولاجاغام، سني بوراخماياجاغام، سني ترک اتميه‌جيم.</verse>
        <verse osisID='Josh.1.6'>گوجلو و اورَکلي اول، چونکي آتالارينا ورمک اوچون آند ائچدئيئم بو تورپاغي، سن بو خالقا مولک وره‌جکسن.</verse>
        <verse osisID='Josh.1.7'>آنجاق چوخ گوجلو و اورَکلي اول؛ دئقّت ات کي، قولوم موسانين سنه تاپشيرديغي بوتون قانونا عمل اده‌سن؛ اوندان نه صاغا، نه ده سولا دؤن کي، گده‌جيئن هر ياندا اوغور قازاناسان.</verse>
        <verse osisID='Josh.1.8'>بو شرئعت کئتابينين سؤزلري دئلئندن دوشمه‌سئن، گجه-گوندوز اونون اوستونده دوشون کي، اورادا يازيلان هر شيه دقئق عمل اده‌سن. چونکي او واخت يولون اوغورلو اولاجاق و آماجينا چاتاجاقسان.</verse>
        <verse osisID='Josh.1.9'>مگر سنه امر اتمه‌مئشم؟ گوجلو و اورَکلي اول! قورخما، اوره‌يئن ده اوزولمه‌سئن. چونکي تارين رب گده‌جيئن هر يرده سنئنله‌دئر."</verse>
        <verse osisID='Josh.1.10'>او واخت يوشَع خالقين سرکرده‌لرئنه امر ادئب ددی:</verse>
        <verse osisID='Josh.1.11'>"اوردوگاهي گَزئن و خالقا امر ادئب ديئن: «اؤزونوزه آذوقه حاضيرلايين، چونکي گلن اوچ گونده اوردون چاييني کچه‌جيئک و تارينيز ربّئن سئزه مولک اولاراق وردئيي تورپاغا گئرئب اورايا مالئک اولاجاقسينيز.»"</verse>
        <verse osisID='Josh.1.12'>
          يوشَع رِعوبئنلی‌لره، جادلي‌لارا، و مِنَسّه قبئله‌سئنئن ياريسينا بله ددی:</verse>
        <verse osisID='Josh.1.13'>"يادينيزا سالين کي، ربّئن قولو موسا سئزه بله امراتمئشدي: «تارينيز رب سئزه راحاتليق ورئر و بو تورپاغي سئزه وره‌جک.»</verse>
        <verse osisID='Josh.1.14'>آروادلارينيز، اوشاقلارينيز، و مال-حيوانلارينيز اوردون چايينين بو تاييندا، موسانين سئزه وردئيي تورپاقدا قالسين. لاکئن سئز يعني سئزئن بوتون ائگئد آداملارينيز گرک سئلاحلانيب، قارداشلارينيزين قاباغيندا او تايا کچه‌سئنئز. سئز گرک اونلارا کؤمک اده‌سئنئز.</verse>
        <verse osisID='Josh.1.15'>او زاماناجاق کي، رب، سئزه وردئيي کئمي، سئزئن قارداشلارينيزا دا راحاتليق ورسئن و اونلار دا تارينيز ربّئن اونلارا وره‌جيی تورپاغا مالئک اولسونلار. سونرا اؤز مولکونوزه قاييديب اونا مالئک اولارسينيز، او مولک کي، ربّئن قولو موسا اوردون چايينين شرقئنده سئزه مولک وردی."</verse>
        <verse osisID='Josh.1.16'>اونلار يوشَعه جاواب ورئب ددئلر: "بئزه نه امر ادئبسن، اده‌جيئک و هارايا گؤندره‌سن، گده‌جَيئک.</verse>
        <verse osisID='Josh.1.17'>نجه هر ائشده موسادان ائطاعت ادئردئک، سندن ده اِله ائطاعت اده‌جيئک. آنجاق تارين رب قوي موسا ائله اولدوغو کئمي، سنئنله ده اولسون.</verse>
        <verse osisID='Josh.1.18'>سنئن امرلرئنه ضئدّ چيخان و بويوردوغون سؤزه قولاق آسمايان هر کس اؤلدوروله‌جک. آنجاق سن گوجلو و اورَکلي اول."  </verse>
      </chapter>
      <chapter osisID='Josh.2'>
        <verse osisID='Josh.2.1'>
          نون اوغلو يوشَع شئطّئمدن ائکي کئشئني جاسوسلوق اتمه‌يه گئزلي گؤندرئب ددي: "گدئن اورانين تورپاغيني خوصوصن ده اَرئحاني گؤزدن کچئردئن." اونلار گتدئلر و راخاب آدلي بئر فاحئشه‌نئن اِوئنه گئرئب اورادا قالديلار.</verse>
        <verse osisID='Josh.2.2'>اَرئحا پادشاهينا خبر آپاريلدي: "باخ، بو گجه ائسرايئل اؤولادلاريندان بورايا آداملار گلئب کي، تورپاغيميزي گؤزدن کچئرتسئنلر."</verse>
        <verse osisID='Josh.2.3'>اَرئحا پادشاهي راخابا خبر گؤندرئب ددي: "سنئن يانينا گلن و سنئن اِوئنه گئرن آداملاري چيخارت، چونکي اونلار بوتون تورپاغيميزين جاسوسلوغونا گلئبلر."</verse>
        <verse osisID='Josh.2.4'>لاکئن راخاب او ائکي کئشئني گؤتوروب گئزلَتمئشدي. راخاب ددي: "بلی، آداملار يانيما گلمئشدي، آمّا هارادان اولدوقلاريني بئلمئردئم.</verse>
        <verse osisID='Josh.2.5'>آخشام واختي دروازا باغلاناندا او آداملار چيخديلار؛ بئلمئرم هارايا گتدئلر. تِز داللارينجا گدئن کي، اونلاري توتا بئله‌سئنئز."</verse>
        <verse osisID='Josh.2.6'>لاکئن آرواد اونلاري داما چيخارديب، دامدا سَردئيي کتان لئفلرئن آراسيندا گئزلَتمئشدي.</verse>
        <verse osisID='Josh.2.7'>پادشاهين گؤندردئيي آداملار جاسوسلاري يول بويو اوردون چايينين کچئدئنه قدر تعقئب اتدئلر. تعقئبچئلر باييرا چيخان واخت دروازا باغلاندي.</verse>
        <verse osisID='Josh.2.8'>جاسوسلار ياتماميش آرواد اونلارين يانينا داما چيخدي.</verse>
        <verse osisID='Josh.2.9'>و بو آداملارا ددي: "بئلئرم کي، رب بو تورپاغي سئزه ورئب. سئز بئزي دهشته ساليبسينيز و بو تورپاغين بوتون ساکئنلري سئزئن قاباغينيزدا اَرئيئبلر.</verse>
        <verse osisID='Josh.2.10'>چونکي اشئتمئشئک کي، مئصئردن چيخديغينيز زامان، رب قيرميزي دهنزئن سولاريني نجه قاباغينيزدا قوروتدو و اوردون چايينين او تاييندا محو اتدئيئنئز ائکي اِمور پادشاهي سئخون و عوگا نه اتدئنئز.</verse>
        <verse osisID='Josh.2.11'>بونلاري اشئدنده اوره‌يئمئز اوزولدو و سئزئن قورخونوزدان، هچ کئمئن طاقتي قالمادي، چونکي تارينيز رب يوخاريدا گؤيون و آشاغيدا يِرئن تاريسي‌دير.</verse>
        <verse osisID='Josh.2.12'>ائندي خاهئش ادئرم، منه ربّئن آديندا آند ائچئن کي، سئزه مهرئبانليقلا رفتار اتدئيئم اوچون، سئز ده منه و آتامين عايئله‌سئنه مهرئبان اولاجاقسينيز. منه اعتئبارلي بئر نئشانه ورئن کي،</verse>
        <verse osisID='Josh.2.13'>آتامي، آنامي، قارداشلاريمي، باجيلاريمي، اونلارين يانيندا اولان هر کسي صاغ قوياجاقسينيز و جانيميزي اؤلومدن قورتاراجاقسينيز."</verse>
        <verse osisID='Josh.2.14'>آداملار اونا ددئلر: "اگر بو ائشئمئزئن اوستونو آچماياسينيز، جا‌نيميز سئزه فدا اولسون. رب بو تورپاغي بئزه ورن واخت، سؤزوموزه وفا ادئب سئزه مهرئبان اولاجاغيق."</verse>
        <verse osisID='Josh.2.15'>او واخت آرواد اونلاري ائپل پنجره‌دن آشاغي اِندئردي، چونکي اونون اِوي شهرئن قالا دوواريندا ائدي و او، دووارين ائچئنده ياشاييردي.</verse>
        <verse osisID='Josh.2.16'>آرواد اونلارا ددي: "داغليغا گدئن کي، تعقئبچئلر سئزه چاتماسينلار، اونلار قاييدانا قدر، اوچ گون اورادا گئزله‌نئن. سونرا يولونوزا داوام ورَرسئنئز."</verse>
        <verse osisID='Josh.2.17'>آداملار اونا ددئلر: "سنئن بئزه ائچدئردئيئن بو آندين آلتيندا اولماياجاغيق،</verse>
        <verse osisID='Josh.2.18'>مگر بو تورپاغا گلدئيئمئز واخت، بئزي دوشوردويون پنجره‌يه بو قيرميزي ائپي باغلاياسان. آتاني، آناني، قارداشلاريني و آتانين بوتون قوحوملاريني يانينا، اؤز اِوئنه ييغ.</verse>
        <verse osisID='Josh.2.19'>سنئن اِوئنئن قاپيسيندان کئم باييرا چيخسا، قاني اؤز باشينا اولاجاق و بئز بونا گوناهکار اولماياجاغيق. لاکئن سنئنله بئرلئکده اِوئنده اولان هر کسه توخونولسا، قوي اونون قاني بئزئم باشيميزا اولسون.</verse>
        <verse osisID='Josh.2.20'>آمّا اگر بو ائشئمئزئن اوستونو آچاسان، اوندا سنئن بئزه ائچدئردئيئن بو آنددان آزاد اولاجاغيق."</verse>
        <verse osisID='Josh.2.21'>راخاب ددي: "نجه ديئرسئنئز، اله ده اولسون.» سونرا اونلاري يولا سالدي و اونلار گتدئلر. راخاب قيرميزي ائپي پنجره‌يه باغلادي.</verse>
        <verse osisID='Josh.2.22'>بو آداملار گتدئلر و داغليغا چيغيب، تعقئبچئلر قاييدانا قدر، اوچ گون اورادا قالديلار. تعقئبچئلر بوتون يول بويو اونلاري آختارميشديلار، لاکئن تاپماميشديلار.</verse>
        <verse osisID='Josh.2.23'>سونرا او ائکي کئشي گری دؤنوب داغليق بؤلگه‌دن اِندئلر، و چايي کچئب نون اوغلو يوشَعئن يانينا گلدئلر و باشلارينا گلن هر شيي اونا نقل اتدئلر.</verse>
        <verse osisID='Josh.2.24'>اونلار يوشَعه ددئلر: "حقئقتن، رب بوتون او تورپاغي بئزئم اَلئمئزه ورئب؛ او تورپاغين بوتون ساکئنلري ده قاباغيميزدا قورخودان اَرئيئبلر."  </verse>
      </chapter>
      <chapter osisID='Josh.3'>
        <verse osisID='Josh.3.1'>
          يوشَع سحر اِرکَن قالخدي؛ اونونلا بئرلئکده بوتون ائسرايئل اؤولادلاري شئطّئمدن چيخيب اوردون چايينا گلدئلر. اونلار چايي کِچمَزدن اوّل اورادا قالديلار.</verse>
        <verse osisID='Josh.3.2'>اوچونجو گونون آخيريندا سرکرده‌لر اوردوگاهي گَزدئلر.</verse>
        <verse osisID='Josh.3.3'>و خالقا امر ادئب ددئلر: "تارينيز ربّئن عهد سانديغيني لاوئلی‌لردن اولان کاهئنلرئن داشيديغيني گؤرنده، سئز ده يرئنئزدن قالخيب اونون دالينجا گدئن.</verse>
        <verse osisID='Josh.3.4'>آنجاق سئزئنله اونون آراسيندا ائکي مئن قول‌آچا قدر مسافه اولمالي‌دير. اونا ياخينلاشمايين کي، هانسي يوللا گده‌جيئنئزي بئله‌سئنئز، چونکي سئز قاباق هچ واخت بو يولدان کچمه‌يئبسئنئز."</verse>
        <verse osisID='Josh.3.5'>سونرا يوشَع خالقا ددي: "اؤزونوزو تقدئس ادئن، چونکي صاباح رب آرانيزدا مؤجوزه‌لر گؤرسده‌جک."</verse>
        <verse osisID='Josh.3.6'>کاهئنلره ده بله ددي: "عهد سانديغيني گؤتورون و خالقين قاباغيندا گدئن." اونلار دا عهد سانديغيني گؤتوروب، خالقين قاباغيندا گتدئلر.  </verse>
        <verse osisID='Josh.3.7'>
          رب يوشَعه ددي: "بو گون من سني بوتون ائسرايئللی‌لرئن گؤزونده اوجالتماغا باشلاياجاغام کي، اونلار موسا ائله اولدوغوم کئمي سنئنله ده اولدوغومو بئلسئنلر.</verse>
        <verse osisID='Josh.3.8'>بوندان علاوه، عهد سانديغيني داشييان کاهئنلره امر ادئب دِه: «سئز اوردون چايينين کنارينا چاتاندا اورادا دايانين.»"  </verse>
        <verse osisID='Josh.3.9'>
          يوشَع ائسرايئل اؤولادلارينا ددي: "بورايا ياخينلاشين و تارينيز ربّئن سؤزلرئني اشئدئن."</verse>
        <verse osisID='Josh.3.10'>يوشَع ددي: "وار اولان تارينين آرانيزدا اولماسيني بوندان بئله‌جکسئنئز کي، او سئزئن قاباغينيزدان کَنَعانليلاري، خئتلئلري، خئولی‌لري، پِرئزلی‌لري، گئرگاشلي‌لاري، اِمورلولاري و يِبوسلولاري حتمن قوواجاق.</verse>
        <verse osisID='Josh.3.11'>باخ، بوتون يِر اوزونون صاحئبئنئن عهد سانديغي سئزدن قاباق کچئب اوردون چايينا گئره‌جک.</verse>
        <verse osisID='Josh.3.12'>ائندي اؤزونوزه ائسرايئل قبئله‌لرئندن اون‌ائکي کئشي گؤتورون، يعني هر قبئله‌دن بئر نفر.</verse>
        <verse osisID='Josh.3.13'>بوتون يِر اوزونون صاحئبي ربّئن سانديغيني داشييان کاهئنلرئن آياقلاري اوردون چايينين سولارينا دَيَن واخت، چايين سولاري کسئله‌جک. يوخاريدان آخان سولار، ييغين حاليندا داياناجاق."  </verse>
        <verse osisID='Josh.3.14'>
          بلجه خالق اوردون چاييني کچمک اوچون چاديرلاريندان چيخاندا، عهد سانديغيني داشييان کاهئنلر خالقين قاباغيندا گدئردئلر.</verse>
        <verse osisID='Josh.3.15'>محصول واختي عرضئنده، اوردون چايينين سولاري داشيب بوتون ساحئل‌لرئني باسيردي. سانديغي داشييان کاهئنلر اوردونا گئرنده و اونلارين آياقلاري چايين سولارينا دَيَنده،</verse>
        <verse osisID='Josh.3.16'>يوخاريدان آخان سولار چوخ اوزاقدا، صارِتان يانيندا اولان آدام شهرئنده، ييغين حاليندا دايانيب قالخدي؛ عَرابا گؤلونه، يعني دوز گؤلونه آخان سولار کامئل کسئلدي. بلجه خالق چايي اَرئحانين موقابئلئنده کچدي.</verse>
        <verse osisID='Josh.3.17'>ربّئن عهد سانديغيني داشييان کاهئنلر ده اوردون چايينين اورتاسيندا قورولوق يرده مؤحکم دوردولار. بوتون ائسرايئللی‌لر اوردون چاييني کامئل کچنه قدر قورولوق يرده گدئردئلر.  </verse>
      </chapter>
      <chapter osisID='Josh.4'>
        <verse osisID='Josh.4.1'>
          بوتون مئلّت کامئل اوردون چاييني کچندن سونرا، رب يوشَعه ددي:</verse>
        <verse osisID='Josh.4.2'>"خالق آراسيندان اؤزونه اون‌ائکي کئشي گؤتور، يعني هر قبئله‌دن بئر نفر.</verse>
        <verse osisID='Josh.4.3'>اونلارا امر ادئب ده: «بورادان، اوردون چايينين اورتاسيندان، کاهئنلرئن آياقلارينين مؤحکم دوردوغو يردن اون ائکي داش گؤتورون. بو داشلاري آپاريب بو گجه قالديغينيز يرده قويون.»"  </verse>
        <verse osisID='Josh.4.4'>
          يوشَع ائسرايئل اؤولادلارينين آراسيندان سچدئيي اون ائکي کئشئني چاغيردي، هر قبئله‌دن بئر نفري.</verse>
        <verse osisID='Josh.4.5'>يوشَع اونلارا ددي: "تارينيز ربّئن سانديغي قاباغيندان، اوردون چايينين اورتاسينا کچئب، ائسرايئل قبئله‌لرئنئن سايينا گؤره هر بئرئنئز چئينئنئزه بئر داش گؤتورون.</verse>
        <verse osisID='Josh.4.6'>قوي بو سئزئن آرانيزدا بئر علامت اولسون. سئزدن سونرا اؤولادلارينيز «بو داشلار ندئر؟» سوروشاندا،</verse>
        <verse osisID='Josh.4.7'>اونلارا بله دئيَرسئنئز: «اونا گؤره دئر کي، اوردون چايينين سولاري ربّئن عهد سانديغينين قاباغيندا کسئلدي؛ عهد سانديغيني اوردون چاييندان کچئردنده، اوردون چايينين سولاري کسئلمئشدي.» بلجه بو داشلار ائسرايئل اؤولادلارينا ابدی بئر يادئگار اولاجاق."</verse>
        <verse osisID='Josh.4.8'>ائسرايئللی‌لر يوشَعئن امر اتدئيي کئمي اتدئلر و ربّئن يوشَعه ددئيي کئمي، ائسرايئل قبئله‌لرئنئن سايينا گؤره اوردون چايينين اورتاسيندان اون‌ائکي داش گؤتوردولر. داشلاري اؤزلري ائله گجه قالاجاقلاري يِره آپاريب، اونلاري اورادا يِره قويدولار.</verse>
        <verse osisID='Josh.4.9'>سونرا يوشَع اوردون چايينين اورتاسيندا، عهد سانديغيني داشييان کاهئنلرئن آياقلارينين مؤحکم دوردوغو يِره، اون ائکي داش قويدو. اونلار بو گونه قدر اوراداديرلار.  </verse>
        <verse osisID='Josh.4.10'>
          سانديغي داشييان کاهئنلر اوردون چايينين اورتاسيندا دايانميشديلار، اِله کي، خالقا دمک اوچون ربّئن يوشَعه امر اتدئيي شيلر قورتاردي. نجه کي، موسا يوشَعه امراتمئشدي. خالق تَله‌سئک چايي کچدئلر.</verse>
        <verse osisID='Josh.4.11'>خالق چايي کچئب قورتاراندان سونرا، ربّئن سانديغي و کاهئنلر خالقين قاباغينا کچدئلر.</verse>
        <verse osisID='Josh.4.12'>رِعوبئنلی‌لر، جادلي‌لار و مِنَسّه قبئله‌سئنئن ياريسي موسانين اونلارا ددئيي کئمي سئلاحلانيب، ائسرايئل اؤولادلارينين قاباغيندا چايي کچدئلر.</verse>
        <verse osisID='Josh.4.13'>دؤيوش اوچون سئلاحلانميش قيرخ مئن قدر آدام ربّئن قاباغيندا اَرئحا اووالارينا کچدئلر.  </verse>
        <verse osisID='Josh.4.14'/>
        <verse osisID='Josh.4.15'>
          رب يوشَعه ددي:</verse>
        <verse osisID='Josh.4.16'>"شهادت سانديغيني داشييان کاهئنلره امر ات کي، اوردون چاييندان چيخسينلار."</verse>
        <verse osisID='Josh.4.17'>يوشَع ده کاهئنلره امر ادئب ددي: "اوردون چاييندان چيخين!"</verse>
        <verse osisID='Josh.4.18'>ربّئن عهد سانديغيني داشييان کاهئنلر اوردون چايينين اورتاسيندان چيخاندا، کاهئنلرئن آياقلاري قورولوق تورپاغا دَيَن واخت، اوردون چايينين سولاري اؤز يرئنه قاييتدي. گئنه اوّلکي کئمي سولار داشيب بوتون ساحئل‌لري باسدي.  </verse>
        <verse osisID='Josh.4.19'>
          بئرئنجي آيين اونونجو گونونده، خالق اوردون چاييندان چيخيب، اَرئحانين شرق سرحدئنده اولان گئلگالدا اوردوگاه قوردولار.</verse>
        <verse osisID='Josh.4.20'>يوشَع اوردون چاييندان گؤتورولموش همئن اون‌ائکي داشي گئلگالدا قوردو.</verse>
        <verse osisID='Josh.4.21'>او، ائسرايئل اؤولادلارينا ددي: "سونرا اؤولادلارينيز آتالاريندان «بو داشلار نَيه گؤره‌دئر؟» سوروشاندا،</verse>
        <verse osisID='Josh.4.22'>اؤولادلارينيزا ديئن: «ائسرايئللی‌لر اوردون چاييني قورولوق يِر اوستونده کچدئلر.»</verse>
        <verse osisID='Josh.4.23'>چونکي تارينيز رب اوردون چايينين سولاريني سئز کچنه قدر قوروتدو، نجه کي، تارينيز رب قيرميزي دهنزه اتمئشدي و بئز کچنه قدر اونون سويونو قاباغيميزدا قوروتدو.</verse>
        <verse osisID='Josh.4.24'>اله کي، ير اوزونون بوتون خالقلاري ربّئن اَلئنئن قودرتلي اولدوغونو بئلسئن و سئز ده تارينيز ربدن ابده کئمي قورخاسينيز."  </verse>
      </chapter>
      <chapter osisID='Josh.5'>
        <verse osisID='Josh.5.1'/>
        <verse osisID='Josh.5.2'>
          او زامان رب يوشَعه ددي: "اؤزون اوچون چاخماق داشيندان بيچاقلار دوزلت و ائسرايئل اؤولادلاريني قاباقکي دفه کئمي ختنه ات."</verse>
        <verse osisID='Josh.5.3'>يوشَع اؤزو اوچون چاخماق داشيندان بيچاقلار دوزَلدئب، گئبعَت‌‌حاعَرالوتدا ائسرايئل اؤولادلاريني ختنه اتدي.</verse>
        <verse osisID='Josh.5.4'>يوشَعئن ختنه اتمه‌سئنئن سببي بودور: بوتون دؤيوش قابئلئيّتي اولان اِرکَکلر، مئصئردن چيخاندان سونرا يول بويو صحرادا اؤلدولر.</verse>
        <verse osisID='Josh.5.5'>اورادان چيخان خالقين هاميسي ختنه‌لي ائدي، آمّا مئصئردن چيخاندان سونرا يول بويو صحرادا دوغولانلارين هچ بئري ختنه اولونماميشدي.</verse>
        <verse osisID='Josh.5.6'>ائسرايئل اؤولادلاري قيرخ ائل صحرادا گَزدئلر، اله کي، مئصئردن چيخان دؤيوش قابئلئيّتي اولان آداملارين هاميسي اؤلدولر. چونکي اونلار ربّئن سؤزونه قولاق آسماديلار. رب آند ائچمئشدي کي، بئزه ورمک اوچون آتالاريميزا آند ائچدئيي سود و بال آخان تورپاغي ائطاعت اتمه‌يَنلره گؤرسدميه‌جک.</verse>
        <verse osisID='Josh.5.7'>بونون عوضئنه رب اونلارين اؤولادلاريني يتئشدئردي و يوشَع اونلاري ختنه اتدي. چونکي اونلار ختنه‌سئز ائدئلر و يولدا اونلاري هچ کئم ختنه اتمه‌مئشدي.</verse>
        <verse osisID='Josh.5.8'>بوتون ائسرايئللی‌لرئن ختنه اولونماسي قورتارديقدان سونرا، اونلار صاغالانا قدر اوردوگاهدا اؤز يرلرئنده قالديلار.</verse>
        <verse osisID='Josh.5.9'>سونرا رب يوشَعه ددي: "مئصئر روسوايچيليغيني بو گون اوستوزدن هِل‌له‌دئب آتديم." اونا گؤره ده بو گونه قدر او يرئن آدينا گئلگال ديئلئر.</verse>
        <verse osisID='Josh.5.10'>ائسرايئل اؤولادلاري گئلگالدا اوردوگاه قوردولار. آيين اون دؤردونجو گونو، آخشام واختي اَرئحا اوواسيندا پاسخا بايراميني توتدولار.</verse>
        <verse osisID='Josh.5.11'>پاسخانين صاباحيسي، اِله همئن گون بو تورپاغين بَهره‌سئندن اولان ماياسيز چؤرک و قووورولموش باشاق يدئلر.</verse>
        <verse osisID='Josh.5.12'>اونلار او تورپاغين بَهره‌سئندن يِدئکلري گونون سحري مانّانين تؤکولمه‌سي کسئلدي. آرتيق ائسرايئل اؤولادلارينين مانّاسي يوخ ائدي و او ائل کَنَعان تورپاغينين محصوللاري ائله دولانديلار.  </verse>
        <verse osisID='Josh.5.13'>
          يوشَع اَرئحانين ياخينليغيندا اولاندا، باشيني قالديريب باخدي و اَلئنده سئيرئلمئش قيلينج اولان بئر شخص گؤردو کي، قاباغيندا دايانيب. يوشَع اونون يانينا گلئب اوندان سوروشدو: "سن بئزئم طرفئمئزدنسن، يوخسا دوشمنلرئمئز طرفئندن؟"</verse>
        <verse osisID='Josh.5.14'>او ددي: "خير، من کي، ائندي گلمئشم، ربّئن قوشونونون باشچيسي‌يام." يوشَع اوزو اوسته يره ييخيلدي و اونا سجده ادئب ددي: "آغامين بو قولونا نه سؤزو وار؟"</verse>
        <verse osisID='Josh.5.15'>ربّئن قوشونونون باشچيسي يوشَعه ددي: "چاريغيني آياغيندان چيخارت، چونکي اوستونده دوردوغون ير موقدّسدئر." و يوشَع بله اتدي.  </verse>
      </chapter>
      <chapter osisID='Josh.6'>
        <verse osisID='Josh.6.1'>
          ائسرايئل اؤولادلارينين اوزوندن اَرئحا برک باغلانميشدي. اورايا گئرئب-چيخان يوخ ائدي.</verse>
        <verse osisID='Josh.6.2'>رب يوشَعه ددي: "باخ اَرئحاني، اونون پادشاهي ائله ائگئد آداملاريني سنه تسلئم اتمئشم.</verse>
        <verse osisID='Josh.6.3'>سئز، يعني بوتون دؤيوشچولر شهرئن اطرافينا بئر دفه دولانين؛ آلتي گون بله ادئن.</verse>
        <verse osisID='Josh.6.4'>عهد سانديغينين قاباغيندا، يدّي کاهئن، قوچ بوينوزوندان اولان يدّي کَره‌ناي داشيسين. يدّئنجی گون شهري يدّي دفه دولانين و کاهئنلر کَره‌نايلاري چالسينلار.</verse>
        <verse osisID='Josh.6.5'>او زامان کي، اونلار قوچ بوينوزوندان اولان کَره‌نايي اوزون بئر شکئلده چاليرلار و سئز اونو اشئدئرسئنئز، بوتون خالق گور سَسله باغيرسين. او واخت شهرئن قالا دووارلاري يره ييخلار و خالقين هر بئري دايانديغي يردن شهره قالخار."</verse>
        <verse osisID='Josh.6.6'>نون اوغلو يوشَع کاهئنلري چاغيريب اونلارا ددي: "عهد سانديغيني گؤتورون. ربّئن سانديغي قاباغيندا يدّي کاهئن قوچ بوينوزوندان اولان يدّي کَره‌ناي داشيسين."</verse>
        <verse osisID='Josh.6.7'>خالقا دا ددي: "قاباغا گدئن، و شهري دولانين. قويون سئلاحلي آداملار ربّئن سانديغي قاباغيندا گتسئنلر."  </verse>
        <verse osisID='Josh.6.8'>
          يوشَع بونو خالقا ددئيئنده، يدّي کاهئن قوچ بوينوزوندان اولان يدّي کَره‌نايي گؤتوردولر و ربّئن قاباغيندا کچئب کَره‌نايلاري چالديلار؛ ربّئن عهد سانديغي دا اونلارين دالينجا آپاريلدي.</verse>
        <verse osisID='Josh.6.9'>سئلاحلي آداملار کَره‌نايلاري چالان کاهئنلرئن قاباغيندا گدئردئلر. کاهئنلر کَره‌نايلاري چالا-چالا گِدَرکن، آرخادا اولان دسته سانديغين دالينجا گدئردي.</verse>
        <verse osisID='Josh.6.10'>لاکئن يوشَع خالقا امر ادئب ددي: "سئزه «چيغيرين» دئيه‌جيئم گونه قدر چيغيرمايين، سَسئزي اشئتدئرمه‌يئن، آغزينيزدان هچ بئر سؤز چيخماسين. آنجاق من دئيَن واخت چيغيرين."</verse>
        <verse osisID='Josh.6.11'>بلجه ربّئن عهد سانديغيني شهرئن اطرافينا بئر دفه دولانديردي؛ سونرا اوردوگاها گلدئلر و اورادا گِجَله‌دئلر.  </verse>
        <verse osisID='Josh.6.12'>
          يوشَع سحر اِرکَن قالخدي. کاهئنلر ده ربّئن سانديغيني گؤتوردولر.</verse>
        <verse osisID='Josh.6.13'>يدّي کاهئن کي، قوچ بوينوزوندان اولان يدّي کَره‌نايي داشي‌ييرديلار، ربّئن سانديغي قاباغيندا گدئردئلر و کَره‌نايلاري چاليرديلار؛ سئلاحلي آداملار اونلارين قاباغيندا گدئردي. آرخا دسته ده، کاهئنلر شيپورلاري چالارکَن اونلارين دالينجا گدئردي.</verse>
        <verse osisID='Josh.6.14'>بلجه اونلار ائکئنجي گون ده شهري بئر دفه دولانديلار و اوردوگاها قاييتديلار؛ آلتي گون بله اتدئلر.  </verse>
        <verse osisID='Josh.6.15'>
          يدّئنجی گون تزدن سحر آچيلاندا قالخديلار و شهري يدّي دفه بو قايدا ائله دولانديلار؛ آنجاق او يدّئنجی گون، شهري يدّي دفه دولانديلار.</verse>
        <verse osisID='Josh.6.16'>يدّئنجی دفه دولانان زامان، کاهئنلر کَره‌نايلاري چالاندا، يوشَع خالقا ددي: "چيغيرين! چونکي رب شهري سئزه ورئب.</verse>
        <verse osisID='Josh.6.17'>شهر بئزه حارامدير، شهر و اوندا اولان هر شي ربّه عاييددير؛ آنجاق فاحئشه راخاب و اونونلا بئرلئکده اِوده اولانلارين هاميسي گرک صاغ قالسين. چونکي او، گؤندردئيئمئز اِلچئلري گئزلَتدي.</verse>
        <verse osisID='Josh.6.18'>لاکئن سئز، حارام اولموش شيلردن اوزاق دورون، اله کي، طاماحلانماييب حارام اولان شيلردن هچ نه گؤتورمَيه‌سئنئز. و ائسرايئل اوردوگاهيني لعنت آلتينا سالماييب باشينا بلا گتئرمَيه‌سئنئز.</verse>
        <verse osisID='Josh.6.19'>آنجاق بوتون قيزيل و گوموش، بورونج و دمئر اشيالار ربّه مخصوصدور؛ اونلار گرک ربّئن خزئنه‌سئنه ورئلسئن."  </verse>
        <verse osisID='Josh.6.20'>
          خالق چيغيردي و کاهئنلر کَره‌نايلاري چالديلار. خالق کَره‌ناي سَسئني اشئدنده اوجادان چيغيردي. او واخت قالا دووارلاري ييخيليب يرله بئر اولدو و خالقين هر بئري ائره‌لي گدئب شهري آلديلار.</verse>
        <verse osisID='Josh.6.21'>اونلار شهرده اولانلارين هاميسيني حارام اولاراق قيلينجدان کچئردئب کامئل محو اتدئلر؛ کئشئني، آروادي، جاواني، قوجاني، اؤکوزو، قويونو، اِششه‌يي.  </verse>
        <verse osisID='Josh.6.22'>
          يوشَع اؤلکه‌ني گؤزدن کچئردن او ائکي نفر جاسوسا ددي: "فاحئشه آروادين اِوئنه گدئن، اونا آند ائچدئيئنئز کئمي آروادي و اونون يانينداکيلارين هاميسيني اِودن چيخاردين."</verse>
        <verse osisID='Josh.6.23'>بلجه بو جاوان جاسوسلار گدئب راخابي، آتاسيني، آناسيني، قارداشلاريني، و بوتون وار-يوخونو گتئردئلر؛ اونلار حتّا اونون بوتون قوحوملاريني دا گتئردئلر و اونلاري ائسرايئل اوردوگاهينين کناريندا قويدولار.</verse>
        <verse osisID='Josh.6.24'>شهره و اورادا اولان هر شيه اود ووروب يانديرديلار. آنجاق قيزيل و گوموشو، بورونج و دمئر اشيالاري ربّئن خَزئنه‌سئنه قويدولار.</verse>
        <verse osisID='Josh.6.25'>لاکئن يوشَع فاحئشه راخابي، اونون آتاسينين عايئله‌سئني و اونون بوتون وار-يوخونو حئفظ اتدي؛ آرواد بو گونه قدر ائسرايئللی‌لرئن آراسيندا ياشاييب، چونکي اَرئحاني گؤزدن کچئرتمَک اوچون يوشَعئن گؤندردئيي اِلچئلري يانيندا گئزلَتدي.  </verse>
        <verse osisID='Josh.6.26'>
          يوشَع او واخت خالقا آند ائچدئرئب اونلارا ددي: "ربّئن حوضوروندا ملعون اولسون او آدام کي، بو اَرئحا شهرئني برپا ادئر؛ بونو ادن آدام اونون بونؤوره‌سئني ائلک اوغلونون حياتي باهاسينا قوياجاق، اونون دروازالاريني دا کئچئک اوغلونون حياتي باهاسينا برپا اده‌جک."</verse>
        <verse osisID='Josh.6.27'>بلجه رب يوشَعله و اونون شؤهرتي بوتون اؤلکه‌يه ياييلدي.  </verse>
      </chapter>
      <chapter osisID='Josh.7'>
        <verse osisID='Josh.7.1'/>
        <verse osisID='Josh.7.2'>
          يوشَع اَرئحادان بِيت‌آوِنئن يانيندا اولان عاي شهرئنه کي، بِيت ائلئن شرقئنده ائدي، آداملار گؤندرئب اونلارا ددي: "گدئن، اؤلکه‌ني گؤزدن کچئردئن." آداملار چيخيب عاي شهرئني گؤزدن کچئرتدئلر.</verse>
        <verse osisID='Josh.7.3'>اونلار يوشَعئن يانينا قاييديب ددئلر: "بوتون خالق گتمه‌سئن، عايي وورماق اوچون آنجاق ائکي يا اوچ مئن نفر آداما احتياج وار؛ بوتون خالقي اورايا گؤندرئب يورما، چونکي اونلار آزديرلار."</verse>
        <verse osisID='Josh.7.4'>بلجه، اورايا خالقدان اوچ مئن نفره قدر گتدئلر، لاکئن اونلار عاي ساکئنلرئنئن قاباغيندان قاچديلار.</verse>
        <verse osisID='Josh.7.5'>عايلي‌لار اونلاردان اوتوز آلتي نفر اؤلدوردولر و ائسرايئللی‌لري شهرئن دروازاسي قاباغيندان شِبارئمه قدر قوودولار و باييردان آشاغي قاچانلاري قيرديلار. اونا گؤره خالقين اوره‌يي قورخودان اَرئيئب سو کئمي اولدو.  </verse>
        <verse osisID='Josh.7.6'>
          يوشَع پالتاريني جيردي، اؤزو و ائسرايئلئن آغساقّاللاري ربّئن سانديغي قاباغيندا اوزو اوسته آخشاما کئمي يره سَرئردئلر؛ و باشلارينا تورپاق تؤکدولر.</verse>
        <verse osisID='Josh.7.7'>يوشَع ددي: "آه، ای پروردئگار رب، آيا بئزي اِمورلولارا تسلئم اتمک اوچون، بئزي محو اتمک اوچوندور کي، بو خالقي اوردون چاييندان کچئرتدئن؟ کاشکي اوردون چايينين او تاييندا ياشاماغا راضي اولايديق.</verse>
        <verse osisID='Josh.7.8'>ای پروردئگار، ائسرايئللی‌لر دوشمنلرئنه آرخا چِوئردئکدن سونرا، من نه دئيه بئله‌رم؟</verse>
        <verse osisID='Josh.7.9'>کَنَعانليلار و بو اؤلکه‌ده ياشايان بوتون خالقلار بونو اشئده‌جکلر، بئزي موحاصئره‌يه آليب، آديميزي ير اوزوندن سئله‌جکلر. بس سن اؤز بؤيوک آدين اوچون نه اده‌جکسن؟"  </verse>
        <verse osisID='Josh.7.10'>
          رب يوشَعه ددي: "قالخ، نه اوچون بله اوزو اوسته ييخيليبسان؟"</verse>
        <verse osisID='Josh.7.11'>ائسرايئللی‌لر گوناه ادئبلر و اونلارا امر اتدئيئم عهدئمي پوزوبلار. حتّا حارام اولونموش شيلردن گؤتوروبلر، اونلاردان هم اوغورلاييب هم ده مَکر ادئبلر. بوندان علاوه اونلاري اؤز اشيالاري آراسيندا گئزلَدئبلر.</verse>
        <verse osisID='Josh.7.12'>بونا گؤره ده ائسرايئل اؤولادلاري دوشمن قاباغيندا دورا بئلمئرلر؛ دوشمنه آرخا چِوئرئرلر. چونکي اونلار لعنته دوچار اولوبلار. اگر حارام شيلري آرانيزدان يوخ اتميه‌سئنئز، بئر داها سئزئنله اولماياجاغام.</verse>
        <verse osisID='Josh.7.13'>قالخ! خالقي تقدئس ات و دِه: «صاباحکي گون اوچون اؤزونوزو تقدئس ادئن، چونکي ائسرايئلئن تاريسي رب بله ديئر: ای ائسرايئللی‌لر، آرانيزدا حارام شي وار. اونو آرانيزدان گؤتورميه‌سئنئز، دوشمنلرئنئز قاباغيندا دورا بئلمزسئنئز.</verse>
        <verse osisID='Josh.7.14'>صاباح سحر قبئله‌به‌قبئله ربّئن حوضورونا چيخارسينيز و اونون پوشکله سچدئيي قبئله نسئل‌به‌نسئل ائره‌لي گلر. ربّئن سچدئيي نسئل، عايئله‌به‌عايئله ائره‌لي چيخار. و ربّئن گؤرستدئيي عايئله کئشي‌به‌کئشي قاباغا گلر.</verse>
        <verse osisID='Josh.7.15'>حارام اولونموش شيلردن گؤتورن آدام و اونا عاييد اولانلارين هاميسي اوددا يانديريلاجاق، چونکي او، ربّئن عهدئني پوزوب و ائسرايئلده روسوايچيليق ادئبدئر.»"  </verse>
        <verse osisID='Josh.7.16'>
          يوشَع سحر تزدن قالخدي و ائسرايئللی‌لري، قبئله‌‌به‌قبئله ربّئن حوضورونا گتئردي و يهودا قبئله‌سي گؤتورولدو.</verse>
        <verse osisID='Josh.7.17'>يهودا قبئله‌سئنئن نسئل‌لرئني ائره‌لي چيخارتدي و زِراخ نسلئني گؤتوردو؛ زِراخ نسلئني عايئله‌به‌عايئله گؤره ائره‌لي چيخارتدي و زَبدي عايئله‌سي گؤتورولدو.</verse>
        <verse osisID='Josh.7.18'>زَبدي عايئله‌سئني کئشي‌به‌کئشي ائره‌لي چيخارتدي؛ زِراخ اوغلو، زَبدي اوغلو، کَرمي اوغلو آکان کي، يهودا قبئله‌سئندن ائدي، گؤتورولدو.</verse>
        <verse osisID='Josh.7.19'>يوشَع آکانا ددي: "اوغلوم، سنه يالواريرام، ائسرايئلئن تاريسي ربّی عئزّتلَندئر، و اونو حمد ات؛ ائندي منه دِه گؤروم نه ادئبسن؟ مندن گئزلَتمه."</verse>
        <verse osisID='Josh.7.20'>آکان يوشَعه جاواب وردی: "حقئقتن، من ائسرايئلئن تاريسي ربّئن ضئدّئنه گوناه اتمئشم. اتدئيئم بودور:</verse>
        <verse osisID='Josh.7.21'>او زامان کي، تالان مالي آراسيندا شئنعار مالي اولان گؤزل بئر پالتار، ائکي يوز شِکِل گوموش، و آغيرليغي اَلي شِکِل اولان بئر قيزيل تئکه‌سي گؤردوم، اونلارا طاماح ساليب گؤتوردوم. باخ، هاميسي چاديريمين اورتاسيندا تورپاغا باسديريليب، گوموش ده اونلارين آلتيندادير."  </verse>
        <verse osisID='Josh.7.22'>
          يوشَع آداملار گؤندردي و اونلار چاديرا قاچديلار. باخ، شيلر اونون چاديريندا گئزلَدئلمئشدي، گوموش ده آلتيندا ائدي.</verse>
        <verse osisID='Josh.7.23'>اونلاري چاديرين ائچئندن گؤتوروب يوشَعئن و بوتون ائسرايئل اؤولادلارينين يانينا گتئردئلر و ربّئن قاباغيندا يره قويدولار.</verse>
        <verse osisID='Josh.7.24'>يوشَع و اونونلا بئرلئکده بوتون ائسرايئللی‌لر، زِراخ اوغلو آکاني، گوموشو، پالتاري، قيزيل تئکه‌ني، اوغوللاريني، قيزلاريني، اؤکوزلرئني، اِششَکلرئني، قويونلاريني، چاديريني و بوتون ماليني گؤتوروب، آکور دره‌سئنه چيخارتديلار.</verse>
        <verse osisID='Josh.7.25'>يوشَع ددي: "نه اوچون بئزي بلايا سالدين؟ رب بو گون سني بلايا سالاجاق." بوتون ائسرايئللی‌لر اونلاري داشا باسديلار؛ سونرا دا اوددا يانديرديلار.</verse>
        <verse osisID='Josh.7.26'>اونلارين اوستونه بؤيوک داش قالاغي ييغديلار کي، بو گونه قدر دورور. بوندان سونرا ربّئن قضب آلووو سؤندو. بونون اوچون بو گونه قدر او يرئن آدينا آکور دره‌سي ديئلئر.  </verse>
      </chapter>
      <chapter osisID='Josh.8'>
        <verse osisID='Josh.8.1'>
          رب يوشَعه ددي: "قورخما، اوره‌يئن ده اوزولمه‌سئن. بوتون دؤيوشچولرئني اؤزونله گؤتور و عاي شهرئنه هوجوم ات. باخ، من عاي شهرئنئن پادشاهيني، خالقيني، شهرئني و تورپاغيني سنه تسلئم اتمئشم.</verse>
        <verse osisID='Josh.8.2'>اَرئحانين و اورانين پادشاهينين باشينا نه گتئردئن، عاي شهرئنئن و اونون پادشاهينين باشينا دا اِله گتئر؛ آنجاق ماللاريني و حيوانلاريني اؤزونوز اوچون قارت ادئن. شهرئن ضئدّئنه آرخا طرفدن کمئن قورون."  </verse>
        <verse osisID='Josh.8.3'>
          يوشَعله بوتون دؤيوشچولر عاي شهرئنه گتمک اوچون قالخديلار؛ يوشَع اوتوز مئن ائگئد آدام سچئب، اونلاري گجه ائکن اورايا گؤندردي.</verse>
        <verse osisID='Josh.8.4'>و اونلارا بله امر اتدي: "قولاق آسين، شهرئن ضئدّئنه آرخا طرفدن کمئن قوراجاقسينيز، شهردن چوخ اوزاغا گتمه‌يئن، لاکئن هامينيز حاضير دورون.</verse>
        <verse osisID='Josh.8.5'>من و يانيمدا اولان بوتون خالق شهره ياخينلاشاجاغيق. اوّلکي کئمي شهرئنئن ساکئنلري بئزئم ضئدّئمئزه چيخاندا، بئز ده اونلارين قاباغيندان قاچاجاغيق.</verse>
        <verse osisID='Josh.8.6'>آرخاميزجا او قدر آپاراجاغيق کي، شهردن اوزاق دوشسونلر. چونکي «اوّلکي کئمي قاباغيميزدان قاچيرلار» دئيه‌جکلر. بلجه اونلارين قاباغيندان قاچاجاغيق.</verse>
        <verse osisID='Josh.8.7'>او واخت سئز کمئندن قالخيب شهري آلين، چونکي تارينيز رب اوراني سئزه تسلئم اده‌جک.</verse>
        <verse osisID='Josh.8.8'>شهري اَله کچئرتدئيئنئز زامان، شهره اود وورون. بونو ربّئن سؤزونه گؤره ادئن. گؤرون، سئزه بله امر اتدئم."</verse>
        <verse osisID='Josh.8.9'>بلجه، يوشَع اونلاري گؤندردي. اونلار کمئن يرئنه گتدئلر و بِيت ائلله عاي شهري آراسيندا کمئنده، عاي شهرئنئن قرب طرفئنده گؤزله‌دئلر. آمّا يوشَع گجه‌ني جاماعاتين آراسيندا کچئرتدي.  </verse>
        <verse osisID='Josh.8.10'>
          يوشَع سحر تزدن دوردو، خالقا نئظام وردی، اؤزو و خالقين آغساقّاللاري خالقين قاباغيندا عاي شهرئنئن طرفئنه گتدئلر.</verse>
        <verse osisID='Josh.8.11'>بوتون دؤيوشچولر ده اونونلا بئرلئکده گتدئلر و ياخينلاشيب شهرئن قاباغينا گلدئلر و عاي شهرئنئن شئمال طرفئنده ييغيلديلار. ائندي يوشَعله عاي شهري آراسيندا آنجاق بئر دره وار ائدي.</verse>
        <verse osisID='Josh.8.12'>يوشَع بش مئنه قدر آدام گؤتوردو، اونلاري بِيت‌ ائلله عاي شهري آراسيندا، شهرئن قرب طرفئنده کمئنه قويدو.</verse>
        <verse osisID='Josh.8.13'>شهرئن شئماليندا اولان بوتون قوشون و شهرئن قربئنده کمئنده دورانلار دؤيوش اوچون يِرلَشدئرئلدي. يوشَع او گجه‌ني دره‌نين اورتاسينا کچئرتدي.  </verse>
        <verse osisID='Josh.8.14'>
          عاي شهرئنئن پادشاهي بونو گؤردوکده، سحر تزدن شهرئن آداملاري ائله بئرلئکده تَله‌سئک قالخدي و بوتون جاماعات موعيّن يرده ائسرايئللی‌لرئن ضئدّئنه عَرابا دره‌سئنئن قاباغيندا دؤيوشه چيخديلار. لاکئن پادشاه بئلمئردي کي، شهر آرخاسيندا اونون ضئدّئنه کمئن قورولوب.</verse>
        <verse osisID='Josh.8.15'>يوشَعله بوتون ائسرايئللی‌لر اؤزلرئني اونلارين قاباغيندا مغلوب اولموش کئمي گؤرسدئب چؤله طرف قاچديلار.</verse>
        <verse osisID='Josh.8.16'>شهرده اولان بوتون جاماعات چاغيريلدي کي، اونلاري تعقئب اتسئنلر. اونلار يوشَعي تعقئب ادئب شهردن اوزاقلاشديلار.</verse>
        <verse osisID='Josh.8.17'>عاي و بِيت ائل شهرلرئنده بئر نفر ده قالمادي کي، ائسرايئللی‌لرئن دالينجا گتمه‌سئن. اونلار شهري آچيق قويوب ائسرايئللی‌لري تعقئب اتدئلر.  </verse>
        <verse osisID='Josh.8.18'>
          او واخت رب يوشَعه ددي: "اَلئنده‌کي نئزه‌ني عاي شهرئنه طرف اوزات، چونکي اوراني سنه تسلئم اده‌جيم." يوشَع اَلئنده‌کي نئزه‌ني عاي شهرئنه طرف اوزاتدي.</verse>
        <verse osisID='Josh.8.19'>يوشَع اَلئني شهره طرف اوزاتديقدا، کمئنده دورانلار جَلد يرلرئندن قالخديلار. قاچيب شهره گئردئلر و اوراني آلديلار. و تزلئکله شهره اود ووردولار.</verse>
        <verse osisID='Josh.8.20'>عاي شهرئنئن اهالئسي آرخايا دؤنوب باخاندا، گؤردولر کي، شهردن گؤيه توستو قالخير و اونلارين او يان بو يانا قاچماغا دا يرلري يوخ ائدي. چونکي چؤله طرف قاچان ائسرايئللی‌لر ده اونلاري تعقئب ادنلره طرف دؤندولر.</verse>
        <verse osisID='Josh.8.21'>يوشَع و بوتون ائسرايئللي‌لر او واخت کي، گؤردولر کمئنده اولان آداملار شهري آليبلار و شهردن توستو گؤيه قالخير، دؤنوب عاي شهرئنئن آداملارينا هوجوم اتدئلر.</verse>
        <verse osisID='Josh.8.22'>او بئري ائسرايئللی‌لر ده شهردن اونلارا طرف چيخديلار. او واخت اونلار ائکي طرفدن گلن ائسرايئللی‌لرئن آراسيندا تله‌يه دوشدولر. اونلاري او قدر قيرديلار کي، اونلاردان هچ کس دئري و يا قاچميش اولمادي.</verse>
        <verse osisID='Josh.8.23'>آمّا عاي شهرئنئن پادشاهيني دئري توتوب يوشَعئن يانينا گتئردئلر.  </verse>
        <verse osisID='Josh.8.24'>
          ائسرايئللی‌لر عاي شهرئنئن اهالئسئنئن هاميسيني اؤلدوروب قورتارانا قدر، اونلاري زَمئده و تعقئب اتدئکلري چؤلده قيلينجدان کچئرتدئلر. سونرا بوتون ائسرايئللی‌لر عاي شهرئنه قاييديب، اورادا قالانلاري دا قيلينجدان کچئرتدئلر.</verse>
        <verse osisID='Josh.8.25'>او گون قيريلان کئشئلر و آروادلارين ساييسي، اون ائکي مئن نفر ائدي؛ يعني عاي شهرئنئن بوتون اهالئسئني.</verse>
        <verse osisID='Josh.8.26'>چونکي يوشَع بوتون عاي شهرئنئن اهالئسئني کامئل قيريب قورتارانا قدر، نئزه اوزادان اَلئني گری چکمه‌دي.</verse>
        <verse osisID='Josh.8.27'>آنجاق ربّئن يوشَعه بويوردوغو سؤزه گؤره، ائسرايئللی‌لر او شهرئن حيوانلاريني و اشيالاريني تالان ادئب اؤزلرئنه گؤتوردولر.</verse>
        <verse osisID='Josh.8.28'>بلجه يوشَع عاي شهرئني يانديردي. اوراني ابدی بئر داش قالاغينا دؤندَردي، يعني بئر وئرانه‌يه کي، بو گونه قدر قالير.</verse>
        <verse osisID='Josh.8.29'>او، عاي شهرئنئن پادشاهيني آغاجدان آسيب آخشاما قدر ساخلادي. گون باتاندا يوشَع امر وردی و اونون جسدئني آغاجدان دوشورتدولر. اونو شهر دروازاسينين گئره‌جيئنه آتديلار. اوستونه اِله بؤيوک داش قالاغي ييغديلار کي، بو گونه کئمي قالير.  </verse>
        <verse osisID='Josh.8.30'>
          او زامان يوشَع عِيبال داغيندا ائسرايئلئن تاريسي ربّه بئر قوربانگاه قوردو.</verse>
        <verse osisID='Josh.8.31'>او، اوستونه هچ کئمئن دمئر وورماديغي، يونولماميش داشلاردان بئر قوربانگاه دوزلتدي، نجه کي، ربّئن قولو موسا ائسرايئل اؤولادلارينا امراتمئشدي و موسانين شرئعت کئتابيندا يازيلميشدي؛ اونون اوستونده ربّه يانديرما قوربانلاري و باريش قوربانلاري تقدئم اتدئلر.</verse>
        <verse osisID='Josh.8.32'>يوشَع اورادا، موسانين ائسرايئل اؤولادلاري حوضوروندا يازديغي شرئعتئن بئر نوسخه‌سئني داشلار اوستونه يازدي.</verse>
        <verse osisID='Josh.8.33'>بوتون ائسرايئللی‌لر، آغساقّاللار، سرکرده‌لر، حاکئملر، و حتّا قرئبلر ربّئن عهد سانديغينين ائکي طرفئنده، سانديغي داشييان لاوئلي کاهئنلرئن قاباغيندا دايانديلار. خالقين ياريسي گِرِزئم داغينين، او بئري ياريسي دا عِيبال داغينين قاباغيندا دوردو. نجه کي، ربّئن قولو موسا ائسرايئل خالقينا برکت ورمک اوچون اوّللر بو جور دايانماغي بويورموشدو.</verse>
        <verse osisID='Josh.8.34'>اوندان سونرا يوشَع شرئعتئن بوتون سؤزلرئني، برکت و لعنتي، يعني شرئعت کئتابيندا يازيلانلارين هاميسيني اوخودو.</verse>
        <verse osisID='Josh.8.35'>بوتون ائسرايئل جاماعاتينين، آروادلارين، اوشاقلارين و آرالاريندا اولان قرئبلرئن حوضوروندا موسانين بوتون بويوردوقلاريندان هچ بئر سؤز قالمادي کي يوشَع اونو اوخوماميش اولسون.  </verse>
      </chapter>
      <chapter osisID='Josh.9'>
        <verse osisID='Josh.9.1'>
          اوردون چايينين قرب طرفئنده، داغليقدا، هامار بؤلگه‌ده، لوبنانا قدر اوزانان بؤيوک دهنزئن ساحئلئنده ياشايان خئتلئلر، اِمورلولار، کَنَعانليلار، پِرئزلئلر، خئولئلر و يِبوسلولارين بوتون پادشاهلاري بونو اشئتدئلر</verse>
        <verse osisID='Josh.9.2'>و بئر يره ييغيلديلار کي، يوشَع و ائسرايئللی‌لرئن ضئدّئنه بئرلئکده دؤيوشسونلر.  </verse>
        <verse osisID='Josh.9.3'>
          لاکئن گئبعون اهالئسي يوشَعئن اَرئحا و عاي شهرئنئن باشينا نه گتئردئکلرئني اشئتدئکده،</verse>
        <verse osisID='Josh.9.4'>حئيله ائله رفتار اتدئلر؛ گدئب اؤزلرئني اِلچي کئمي گؤرستدئلر و کؤهنه‌لنمئش توربالار، کؤهنه، ييرتيق و باغلانميش شراب تولوقلاريني اِششَکلرئنه يوکله‌دئلر.</verse>
        <verse osisID='Josh.9.5'>آياقلاريندا جيريق و ياماقلي چاريقلاري، اَيئنلرئنده کؤهنه پالتارلاري وار ائدي. يمکلري اولان بوتون چؤرکلر قوروموش و کوفسه‌مئشدي.</verse>
        <verse osisID='Josh.9.6'>اونلار گئلگالدا اولان اوردوگاها، يوشَعئن يانينا گتدئلر، اونا و ائسرايئللی‌لره ددئلر: "بئز اوزاق بئر اؤلکه‌دن گلمئشئک، ائندي بئزئمله عهد باغلايين."</verse>
        <verse osisID='Josh.9.7'>ائسرايئللی‌لر خئولئلره ددئلر: "بلکه سئز بئزئم آراميزدا ياشايارسينيز. بئز سئزئنله نجه عهد باغلاياق؟"</verse>
        <verse osisID='Josh.9.8'>اونلار يوشَعه ددئلر: "بئز سنئن قوللارينيق." آمّا يوشَع اونلارا ددي: "سئز کئمسئنئز و هارادان گلئرسئنئز؟"</verse>
        <verse osisID='Josh.9.9'>اونا ددئلر: "بئز قوللارين، سنئن تارين ربّئن شؤهرتلي آدينا گؤره چوخ اوزاق اؤلکه‌دن گلمئشئک. چونکي ربّئن خبرئني، و اونون مئصئرده اتدئيي بوتون شيلري اشئتمئشئک.</verse>
        <verse osisID='Josh.9.10'>اشئتمئشئک کي، اوردون چايينين او طرفئنده اولان اِمورلولارين ائکي پادشاهي يعني خِشبون پادشاهي سئخونون و عَشتاروتداکي باشان پادشاهي عوگون باشينا نه گتئردي.</verse>
        <verse osisID='Josh.9.11'>اونا گؤره آغساقّاللاريميز و اؤلکه‌مئزئن بوتون اهالئسي بئزه بله ددئلر: «يول اوچون ارزاق گؤتوروب اونلارين گؤروشويونه گدئن و ديئن: ‹بئز سئزئن قوللاريزيق، ائندي بئزئمله عهد باغلايين.›»</verse>
        <verse osisID='Josh.9.12'>يانينيزا گلمک اوچون چيخديغيميز گون بو چؤره‌يئمئزي ارزاق اولاراق اِولرئمئزدن ائستي-ائستي گؤتورموشدوک، باخ، آمّا ائندي قورويوب و کوفسه‌يئب.</verse>
        <verse osisID='Josh.9.13'>دولدوردوغوموز بو شراب تولوقلاري تزه ائدي، باخ، آمّا ائندي ييرتيليب. يولون چوخ اوزونلوغوندان پالتارلاريميز و چاريقلاريميز دا کؤهنه‌لَنئب."</verse>
        <verse osisID='Josh.9.14'>بلجه ائسرايئللی‌لر اونلارين ارزاقلارينين بئر آزيني گؤتوردولر و ربدن مصلحت آلماديلار.</verse>
        <verse osisID='Josh.9.15'>يوشَع اونلارلا صولح ادئب، عهد باغلادي کي، اونلاري صاغ بوراخسين؛ جاماعاتين رهبرلري ده بونون اوچون آند ائچدئلر.</verse>
        <verse osisID='Josh.9.16'>اونلارلا عهد باغلاديقدان اوچ گون سونرا اشئتدئلر کي، بو آداملار ائسرايئللی‌لرله قونشولوقدا، اِله اؤز آرالاريندا ياشاييرلار.</verse>
        <verse osisID='Josh.9.17'>ائسرايئللی‌لر چيخيب اوچونجو گون اونلارين شهرلرئنه گلدئلر. اونلارين شهرلري گئبعون، کِفئرا، بِعِروت و قئريَت‌يِعه‌رئم ائدي.</verse>
        <verse osisID='Josh.9.18'>ائسرايئللی‌لر اونلارا هوجوم اتمه‌دئلر، چونکي جاماعات رهبرلري اونلار اوچون ائسرايئلئن تاريسي ربّه آند ائچمئشدئلر. بوتون جاماعات رهبرلرئن ضئدّئنه ديئندئلر.</verse>
        <verse osisID='Josh.9.19'>آمّا رهبرلرئن هاميسي جاماعاتا ددئلر: "بئز اونلار اوچون ائسرايئلئن تاريسي ربّه آند ائچمئشئک و اونلارا توخونا بئلمه‌رئک.</verse>
        <verse osisID='Josh.9.20'>اونا گؤره ده بله ادک: اونلاري صاغ بوراخاق، يوخسا ائچدئيئمئز آندا گؤره اوستوموزه قضب گلر."</verse>
        <verse osisID='Josh.9.21'>رهبرلر خالقا ددئلر: "قوي اونلار صاغ قالسينلار."  بلجه اونلار رهبرلرئن سؤزلري کئمي بوتون جاماعات اوچون اودون کَسن و سو داشييان اولدولار.</verse>
        <verse osisID='Josh.9.22'>سونرا يوشَع اونلاري چاغيريب بله ددي: "آراميزدا ياشاديغينيز حالدا، نه اوچون بئزي آلداديب دِدئنئز: «بئز سئزدن چوخ اوزاغيق؟»</verse>
        <verse osisID='Josh.9.23'>ائندي لعنت اولوبسونوز. دائم نؤکر اولاجاقسينيز. تاريميزين اِوي اوچون اودون کَسئب سو داشيياجاقسينيز."</verse>
        <verse osisID='Josh.9.24'>اونلار يوشَعه جاواب ورئب ددئلر: "بئز سنئن نؤکرلرئن اشئتمئشدئک کي، سنئن تارين رب اؤز قولو موسايا امر ادئب کي، بوتون اؤلکه‌ني سئزه ورسئن و اؤلکه‌نئن بوتون ساکئنلرئني سئزئن قاباغينيزدان محو اتسئن. بونا گؤره ده سئزئن اوزونوزدن جا‌نيميز اوچون چوخ قورخوب بله اتدئک.</verse>
        <verse osisID='Josh.9.25'>آرتيق سنئن اَلئنده‌يئک. سنئن گؤزونه نه خوش و دوز گلئر، بئزه ات."</verse>
        <verse osisID='Josh.9.26'>يوشَع اونلارلا بله رفتار اتدي و اونلاري ائسرايئل اؤولادلارينين اَلئندن قورتاردي و اونلاري اؤلدورمه‌دئلر.</verse>
        <verse osisID='Josh.9.27'>او گون يوشَع جاماعات اوچون و ربّئن سچه‌جيی يرده‌کي اؤز قوربانگاهي اوچون، اونلاري اودون کَسن و سو داشيماق ائشئنه تعيئن اتدي و بو گونه قدر ده بله‌دئر.  </verse>
      </chapter>
      <chapter osisID='Josh.10'>
        <verse osisID='Josh.10.1'>
          او زامان کي، اورشلئم پادشاهي اَدوني‌صِدِق اشئتدي کي، يوشَع عاي شهرئني آليب و اونو کامئل محو ادئب (نجه کي، هم اَرئحا ائله پادشاهينين، هم ده عاي شهري ائله پادشاهينين باشينا گتئرمئشدي)، گئبعون اهالئسي ده ائسرايئللی‌لرله صولح باغلاييب اونلارين آراسينداديرلار،</verse>
        <verse osisID='Josh.10.2'>چوخ قورخويا دوشدو، چونکي گئبعون شهري شاه‌نئشئن شهرلردن بئري کئمي بؤيوک بئر شهر ائدي. گئبعون عاي شهرئندن ده بؤيوک ائدي و اورانين بوتون آداملاري ائگئد ائدئلر.</verse>
        <verse osisID='Josh.10.3'>بونون اوچون اورشلئم پادشاهي اَدوني‌صِدِق، خِبرون پادشاهي هوهاما، يَرموت پادشاهي پئراما، لاکئش پادشاهي يافئعه، عِگلون پادشاهي دِبئره خبر گؤندرئب ددي:</verse>
        <verse osisID='Josh.10.4'>"يانيما گلئب گئبعونلولاري قيرماقدا منه کؤمک ادئن، چونکي اونلار يوشَع و ائسرايئل اؤولادلاري ائله صولح ادئبلر."</verse>
        <verse osisID='Josh.10.5'>بلجه بش اِمور پادشاهي يعني اورشلئم پادشاهي، خِبرون پادشاهي، يَرموت پادشاهي، لاکئش پادشاهي، عِگلون پادشاهي، بوتون قوشونلاري بئرلَشدئرئب چيخديلار و گئبعون قاباغيندا اوردوگاه قوروب اونونلا ووروشدولار.  </verse>
        <verse osisID='Josh.10.6'>
          گئبعون آداملاري گئلگالداکي اوردوگاها، يوشَعه خبر گؤندرئب ددئلر: "اَلئني قوللارينين اوستوندن چکمه، تز يانيميزا گل، بئزي قورتار و بئزه کؤمک ات. چونکي داغليقدا ياشايان بوتون اِمور پادشاهلاري بئزئم ضئدّئمئزه بئرلَشئبلر."</verse>
        <verse osisID='Josh.10.7'>يوشَع، اونونلا بئرلئکده بوتون دؤيوشچولر و بوتون ائگئد آداملار گئلگالدان چيخديلار.  </verse>
        <verse osisID='Josh.10.8'>
          رب يوشَعه ددي: "اونلاردان قورخما، چونکي اونلاري سنه تسلئم اتمئشم؛ اونلاردان هچ کئم سنئن قاباغيندا دورا بئلميه‌جک."</verse>
        <verse osisID='Josh.10.9'>يوشَع گئلگالدان بوتون گجه‌ني يول گدئب قَفلَتَن اونلارين اوستونه گلدي.</verse>
        <verse osisID='Josh.10.10'>رب اونلاري ائسرايئللی‌لرئن قاباغيندا گئجَلتدي، و ائسرايئللی‌لر اونلاري گئبعوندا بؤيوک بئر شکئلده قيرديلار و اونلاري بِيت ‌خورونا چيخان يول بويونجا تعقئب ادئب عَزِقا و مَقّدايا قدر قيرديلار.</verse>
        <verse osisID='Josh.10.11'>اِمورلولار ائسرايئللی‌لرئن قاباغيندان قاچديقلاري زامان، بِيت‌ خورون اِنئشئنده ائکن، رب اونلارين اوستونه عَزِقايا قدر گؤيدن بؤيوک داشلار آتدي و اونلار اؤلدولر؛ داش دولوسو ائله اؤلَنلر ائسرايئل اؤولادلارينين قيلينجلا اؤلدوردوکلرئندن داها چوخ ائدي.  </verse>
        <verse osisID='Josh.10.12'/>
        <verse osisID='Josh.10.13'>
          ائسرايئل خالقي دوشمنلرئندن قئصاص آلانا قدر گونش اورادا داياندي و آي يرئنده قالدي. مگر بو، ياشار کئتابيندا يازيلماييبدير؟ گونش گؤيون اورتاسيندا دوردو و گِجئدئب تخمئنن بوتون گون باتمادي.</verse>
        <verse osisID='Josh.10.14'>ربّئن ائنسان سَسئني اشئتدئيي او گون کئمي بئر گون، نه اوندان اوّل، نه ده اوندان سونرا اولدو؛ چونکي رب ائسرايئل اوچون ووروشدو.  </verse>
        <verse osisID='Josh.10.15'/>
        <verse osisID='Josh.10.16'>
          بو بش پادشاه قاچيب مَقّدادا اولان ماغارادا گئزلَندئلر.</verse>
        <verse osisID='Josh.10.17'>يوشَعه خبر وردئلر: "بش پادشاه تاپيليب. اونلار مَقّداداکي ماغارادا گئزلَنئبلر."</verse>
        <verse osisID='Josh.10.18'>يوشَع ددي: "ماغارانين آغزينا بؤيوک داشلار يووارلادين و يانينا آداملار قويون کي، اونو گؤز آلتيندا ساخلاسينلار.</verse>
        <verse osisID='Josh.10.19'>لاکئن سئز اؤزونوز دايانمايين؛ دوشمنلرئنئزي تعقئب ادئن و اونلارا آرخادان هوجوم گتئرئن. اونلاري قويمايين کي، شهرلرئنه گئرسئن. چونکي تارينيز رب اونلاري سئزه تسلئم ادئب."</verse>
        <verse osisID='Josh.10.20'>يوشَع و ائسرايئل اؤولادلاري دوشمنی، محو اولاناجاق، چوخ آغير بئر شکئلده قيرديلار. صاغ قالانلار قالالي شهرلرده پناه توتدولار.</verse>
        <verse osisID='Josh.10.21'>بوتون خالق مَقّدادا‌کي اوردوگاها، يوشَعئن يانينا سالامات قاييتدي و بوندان سونرا ائسرايئل اؤولادلارينين ضئدّئنه هچ کئم بئر سؤز دئيه بئلمه‌دي.  </verse>
        <verse osisID='Josh.10.22'>
          او واخت يوشَع ددي: "ماغارانين آغزيني آچين، بو بش پادشاهي منئم يانيما گتئرئن."</verse>
        <verse osisID='Josh.10.23'>اِله ده اتدئلر، ماغارادان بو بش پادشاهي يعني اورشلئم پادشاهيني، خِبرون پادشاهيني، يَرموت پادشاهيني، لاکئش پادشاهيني و عِگلون پادشاهيني اونون يانينا گتئردئلر.</verse>
        <verse osisID='Josh.10.24'>بو پادشاهلاري يوشَعئن يانينا گتئرن زامان، او بوتون ائسرايئل آداملاريني چاغيردي. اونونلا گدن دؤيوشچولرئن باشچيلارينا ددي: "ياخينلاشين، آياقلارينيزي بو پادشاهلارين بوينونا قويون." اونلار ياخينلاشيب آياقلاريني اونلارين بوينونا قويدولار.</verse>
        <verse osisID='Josh.10.25'>يوشَع اونلارا ددي: "قورخمايين، اوره‌يئنئز اوزولمه‌سئن. گوجلو و جسارتلي اولون. چونکي رب ووروشاجاغينيز بوتون دوشمنلرئنئزئن باشينا بله اده‌جک."</verse>
        <verse osisID='Josh.10.26'>اوندان سونرا يوشَع اونلاري ووروب اؤلدوردو. اونلاري بش آغاجدان آسدي و آخشاما کئمي آغاجدان آسيلي قالديلار.</verse>
        <verse osisID='Josh.10.27'>گون باتاندا يوشَع امر اتدي کي، اونلاري آغاجدان اِندئرسئنلر و اونلاري گئزلَندئکلري ماغارايا آتديلار. ماغارانين آغزينا دا بؤيوک داشلار قويدولار و بو داشلار بو گونه قدر ده اورادادير.  </verse>
        <verse osisID='Josh.10.28'/>
        <verse osisID='Josh.10.29'>
          يوشَع و اونونلا بئرلئکده بوتون ائسرايئللی‌لر، مَقّدادان لئبنايا کچدئلر و لئبنانين ضئدّئنه ووروشدولار.</verse>
        <verse osisID='Josh.10.30'>رب هم شهري، هم ده اونون پادشاهيني ائسرايئللی‌لره تسلئم اتدي. يوشَع پادشاهي و اورادا اولان بوتون آداملاري قيلينجدان کچئردئب بئر آدامي بِله، صاغ بوراخمادي. اَرئحا پادشاهينين باشينا گتئردئيئني، اورانين پادشاهينين دا باشينا گتئردي.  </verse>
        <verse osisID='Josh.10.31'>
          يوشَع و اونونلا بئرلئکده بوتون ائسرايئللی‌لر لئبنادان لاکئشه کچدئلر و اونلارين قاباغيندا اوردوگاه قوروب لاکئشلئلرله ووروشدولار.</verse>
        <verse osisID='Josh.10.32'>رب لاکئشي ائسرايئللی‌لره تسلئم اتدي؛ يوشَع اوراني ائکئنجي گون آلدي. لئبنادا اتدئکلري کئمي، لاکئش و اوراداکي بوتون آداملاري دا قيلينجدان کچئرتدئلر.</verse>
        <verse osisID='Josh.10.33'>او زامان گِزِر پادشاهي خورام، لاکئشه کؤمک اتمک اوچون گلدي. يوشَع او و اونون خالقيني دا قيردي و هچ کسي صاغ بوراخمادي.  </verse>
        <verse osisID='Josh.10.34'>
          يوشَع و اونونلا بئرلئکده بوتون ائسرايئللی‌لر لاکئشدن عِگلونا کِچدئلر، و اوردوگاه قوروب عِگلونلولارلا ووروشدولار.</verse>
        <verse osisID='Josh.10.35'>اِله همئن گون اوراني آلديلار و قيلينجدان کچئرتدئلر؛ لاکئشده اتدئکلري کئمي، عِگلونداکي بوتون آداملاري او گون کامئل محو اتدئلر.  </verse>
        <verse osisID='Josh.10.36'>
          سونرا يوشَع و اونونلا بئرلئکده بوتون ائسرايئللی‌لر، عِگلوندان خِبرونا کِچدئلر و اوراداکيلارلا ووروشدولار.</verse>
        <verse osisID='Josh.10.37'>اوراني دا آليب پادشاهيني، بوتون کَندلري و بوتون اهالئسئني قيلينجدان کچئرتدئلر. يوشَع عِگلوندا اتدئکلري کئمي، خِبروندا دا دئري بئر آدام قويمادي؛ اوراني و اوراداکي بوتون آداملاري کامئل محو اتدي.  </verse>
        <verse osisID='Josh.10.38'>
          يوشَع و اونونلا بئرلئکده بوتون ائسرايئللی‌لر، دِبئره قاييتديلار و اوراداکيلارلا ووروشدولار.</verse>
        <verse osisID='Josh.10.39'>يوشَع دِبئري، پادشاهيني و بوتون کَندلرئني آليب اهالئسئني قيلينجدان کچئرتدي. اورادا اولان بوتون آداملاري کامئل محو اتدي. بئر آدام بِله، صاغ قويمادي. يوشَع خِبرونون، لئبنانين و اونون پادشاهينين باشينا گتئردئيئني، دِبئرئن و اونون پادشاهينين دا باشينا گتئردي.  </verse>
        <verse osisID='Josh.10.40'>
          بلجه يوشَع بوتون اؤلکه‌ني يعني داغليق يرلري، نِگِبي، هامار بؤلگه‌ني و داغ ياماجلاريني توتدو و بوتون او يرلرئن پادشاهلاريني قيردي. ائسرايئلئن تاريسي ربّئن امر اتدئيي کئمي، بئر آدامي بِله، صاغ بوراخمادي، نَفَس آلان هر آدامي کامئل محو اتدي.</verse>
        <verse osisID='Josh.10.41'>يوشَع قِدِش‌بَرنِعه‌دن غَزّه‌يه قدر، بوتون گوشِن دئياريندا ياشايانلاري حتّا گئبعونا قدر مغلوب اتدي.</verse>
        <verse osisID='Josh.10.42'>يوشَع بوتون بو پادشاهلاري و اونلارين اؤلکه‌لرئني بئر موحارئبه‌ده آلدي، چونکي ائسرايئلئن تاريسي رب، ائسرايئل اوچون ووروشدو.</verse>
        <verse osisID='Josh.10.43'>بلجه يوشَع و اونونلا بئرلئکده بوتون ائسرايئللی‌لر گئلگالداکي اوردوگاها قاييتديلار.  </verse>
      </chapter>
      <chapter osisID='Josh.11'>
        <verse osisID='Josh.11.1'>
          خاصور پادشاهي يابئن، بونو اشئدنده، مادون پادشاهي يوبابا، شئمرون پادشاهينا، اَکشاف پادشاهينا،</verse>
        <verse osisID='Josh.11.2'>شئمالدا، داغليق يرلرده‌کي کئنّروت دهنزئنئن جنوبوندا اولان عَراباداکي هامار بؤلگه‌ده‌کي و قربده يِرلَشن نافوت دورداکي پادشاهلارا،</verse>
        <verse osisID='Josh.11.3'>شرقده و قربده ياشايان کَنَعانليلارا و اِمورلولارا، خئتلئلره، پِرِزلی‌لره، داغليقدا ياشايان يِبوسلولارا، خِرمون داغينين آشاغيسينداکي مئصپا دئياريندا ياشايان خئولی‌لره خبر گؤندردي.</verse>
        <verse osisID='Josh.11.4'>بونلار بوتون قوشونلاري ائله دهنز ساحئلئنده‌کي قوم قدر بؤيوک بئر قوشون و چوخلو آت و دؤيوش عارابالاري ائله گلدئلر.</verse>
        <verse osisID='Josh.11.5'>بوتون بو پادشاهلار بئرلَشدئلر و ائسرايئللی‌لرله ووروشماق اوچون گلئب مِروم سولاري يانيندا بئرلئکده اوردوگاه قوردولار.  </verse>
        <verse osisID='Josh.11.6'>
          رب يوشَعه ددي: "اونلاردان قورخما، چونکي صاباح بو واخت هاميسيني ائسرايئللی‌لره اؤلو تسلئم اده‌جيم؛ اونلارين آتلارينين آياق وَتَرئني کسه‌جکسن، دؤيوش عارابالارينا اود ووروب يانديراجاقسان."</verse>
        <verse osisID='Josh.11.7'>يوشَع و اونونلا بئرلئکده بوتون دؤيوشچولر، مِروم سولاري يانيندا قَفلَتَن دوشمنلرئن اوستونه گلدئلر و اونلارا هوجوم اتدئلر.</verse>
        <verse osisID='Josh.11.8'>رب اونلاري ائسرايئللی‌لره تسلئم اتدي. بلجه اونلارا قالئب گلئب بؤيوک صئدونا و مئسرِفوت‌مه‌يئمه قدر، شرق طرفده‌کي مئصپا دره‌سئنه قدر دوشمنلري قوودولار و بئر نفر صاغ قالمايانا قدر هاميسيني قيرديلار.</verse>
        <verse osisID='Josh.11.9'>يوشَع ربّئن اونا ددئيي کئمي اونلارلا رفتار اتدي؛ آتلارينين آياق وَتَرئني کسدي و دؤيوش عارابالارينا اود ووروب يانديردي.  </verse>
        <verse osisID='Josh.11.10'>
          او واخت يوشَع گری قاييديب، خاصورو آلدي و اونون پادشاهيني قيلينجلا اؤلدوردو. خاصور اوّلجه بوتون بو اؤلکه‌لرئن باشي ائدي.</verse>
        <verse osisID='Josh.11.11'>اورادا اولان بوتون آداملاري قيلينجدان کچئردئب، کامئل محو اتدئلر. نفس چکن بئر نفر ده بله قالمادي. سونرا خاصورا اود ووردو.</verse>
        <verse osisID='Josh.11.12'>يوشَع بو سلطنتلرئن بوتون شهرلرئني و بوتون پادشاهلاريني توتدو و هاميسيني قيلينجدان کچئردئب کامئل محو اتدي، نجه کي، رب قولو موسايا امر اتمئشدي.</verse>
        <verse osisID='Josh.11.13'>ائسرايئللی‌لر يوشَع يانديرديغي خاصوردان باشقا، تپه‌جئکلر اوستونده اولان شهرلردن هچ بئرئني يانديرماديلار.</verse>
        <verse osisID='Josh.11.14'>ائسرايئل اؤولادلاري بو شهرلرئن بوتون شيلرئني و حيوانلاريني تالان اتدئلر. هاميسيني هلاک ادنه‌جک قيلينجدان کچئردئب محو اتدئلر. نفس چکن بئر آدام بِله، قالمادي.</verse>
        <verse osisID='Josh.11.15'>رب هر نه کي، قولو موسايا امر اتمئشدي، موسا دا يوشَعه امر اتدي و يوشَع ده اله اتدي. رب موسايا نه امراتمئشدي، هاميسيني يرئنه يتئردي.  </verse>
        <verse osisID='Josh.11.16'>
          بلجه يوشَع بوتون اؤلکه‌ني آلدي؛ داغليق بؤلگه‌ني، بوتون نِگِبي، بوتون گوشِن بؤلگه‌سئني، هامار بؤلگه‌ني، عَراباني، داغليق بؤلگه‌سئنده اولان ائسرايئلي و اونون هامار بؤلگه‌سئني،</verse>
        <verse osisID='Josh.11.17'>خالاق داغيندان کي، سِعئره طرف اوزانير، حتّا خِرمون داغينين اَته‌يئنده لوبنان دره‌سئنده اولان بَعَل‌گادا قدر. يوشَع اونلارين بوتون پادشاهلاريني توتدو و ووروب اؤلدوردو.</verse>
        <verse osisID='Josh.11.18'>يوشَع اوزون مودّت بو پادشاهلارلا ووروشدو.</verse>
        <verse osisID='Josh.11.19'>گئبعونون اهالئسي اولان خئولئلردن باشقا، ائسرايئل اؤولادلاري ائله صولح باغلايان آيري بئر شهر يوخ ائدي؛ بوتون يرلري دؤيوشله آلديلار.</verse>
        <verse osisID='Josh.11.20'>چونکي رب اونلارين اورَکلرئني بَرک اتمئشدي، اله کي، دؤيوش اوچون ائسرايئللی‌لرئن قاباغينا چيخسينلار و يوشَع اونلاري کامئل محو اتسئن. اونلارا هچ رحم اولونماسين و يوشَع اونلاري آرادان آپارسين؛ نجه کي، رب موسايا امراتمئشدي.</verse>
        <verse osisID='Josh.11.21'>او واخت يوشَع گدئب داغليق خِبروندا، دِبئرده، عَنابدا، بوتون يهودانين داغليق بؤلگه‌سئنده و بوتون ائسرايئلئن داغليق بؤلگه‌سئنده اولان عَناقلي‌لاري قيريب محو اتدي. يوشَع اونلاري شهرلري ائله بئرلئکده کامئل يرله يکسان اتدي.</verse>
        <verse osisID='Josh.11.22'>ائسرايئل اؤولادلارينين تورپاغيندا عَناقلي‌لاردان قالمادي، لاکئن اونلاردان بعضئلري غَزّه‌ده، گَتده و اَشدوددا قالديلار.</verse>
        <verse osisID='Josh.11.23'>ربّئن موسايا ددئيي کئمي يوشَع بوتون اؤلکه‌ني آلدي. يوشَع اوراني ائسرايئللی‌لره، هر قبئله‌يه ائرث اولاراق اؤز پاييني وردی. اؤلکه موحارئبه‌دن اَمئن-آمانليغا چيخدي.  </verse>
      </chapter>
      <chapter osisID='Josh.12'>
        <verse osisID='Josh.12.1'>
          ائسرايئل اؤولادلاري بو پادشاهلارا قالئب گلدئلر و اونلارين تورپاقلاريني–اوردون چايينين شرقئنده‌کي بوتون عَرابا ائله اَرنون دره‌سئندن خِرمون داغينا قدر اولان يري ضبط ادئب اؤزلرئنه مولک اتدئلر.</verse>
        <verse osisID='Josh.12.2'>خِشبوندا ياشايان اِمورلولارين پادشاهي سئخون بو تورپاقلاردا حؤکمرانليق اتمئشدي: اَرنون دره‌سي ساحئلئنده‌کي عَروعِردن- دره‌نئن اورتاسيندان باشلاييب عَمّونلولارين سرحدي اولان يَبّوق چايينا قدر اوزانيردي و گئلعادين ياريسينا شامئل اولوردو،</verse>
        <verse osisID='Josh.12.3'>عَرابا بؤلگه‌سئنئن شرقي ده اونا عاييد ائدي. بوراسي کئنّروت دهنزئندن عَرابا دهنزئنه، يعني دوز دهنزئنه قدر اوزانيردي. شرقده بِيت‌يِشئموتا، جنوبدا دا پئسگاه داغينين ياماجلارينا ياپيشيردي.</verse>
        <verse osisID='Josh.12.4'>باشان پادشاهي عوگ کی، صاغ قالان رِفالي‌لاردان بئري ائدی، عَشتاروتدا و اِدره‌عي‌ده ياشاييردي.</verse>
        <verse osisID='Josh.12.5'>او، خِرمون داغيندا، سالکادا، گِشورلولار و مَعَکاتليلار سرحدئنه قدر بوتون باشاندا، خِشبون پادشاهي سئخونون سرحدئنه قدر گئلعادين ياريسيندا حؤکمرانليق ادئردي.</verse>
        <verse osisID='Josh.12.6'>ربّئن قولو موسا و ائسرايئل اؤولادلاري اونلارا قالئب گلدئلر. سونرا ربّئن قولو موسا اونلارين تورپاقلاريني ائرث اولاراق رِعوبئنلی‌لره، جادلي‌لارا، مِنَسّه قبئله‌سئنئن ياريسينا وردی.  </verse>
        <verse osisID='Josh.12.7'>
          لوبنان دره‌سئنده اولان بَعَل‌گاددان سِعئره چيخان خالاق داغينا قدر، اوردون چايينين قرب طرفئنده اولان تورپاقلاردا يوشَعله ائسرايئل اؤولادلارينين قالئب گلدئکلري پادشاهلار بونلاردير:</verse>
        <verse osisID='Josh.12.8'>يوشَع داغليق بؤلگه‌ده، هامار بؤلگه‌ده، عَرابادا، ياماجلاردا، چؤللوکده، نِگِبده يِرلَشن بو تورپاقلاري، يعني خئتلئلر، اِمورلولار، کَنَعانليلار، پِرئزلئلر، خئولئلر و يِبوسلولار اؤلکه‌سئني، ائسرايئل قبئله‌لرئنه اونلارين بؤلوملرئنه موطابئق ائرث پايي کئمي مولک وردي؛</verse>
        <verse osisID='Josh.12.9'>اَرئحا پادشاهي؛ بِيت‌ائلئن يانينداکي عاي شهرئنئن پادشاهي؛</verse>
        <verse osisID='Josh.12.10'>اورشلئم پادشاهي؛ خِبرون پادشاهي؛</verse>
        <verse osisID='Josh.12.11'>يَرموت پادشاهي؛ لاکئش پادشاهي؛</verse>
        <verse osisID='Josh.12.12'>عِگلون پادشاهي؛ گِزِر پادشاهي؛</verse>
        <verse osisID='Josh.12.13'>دِبئر پادشاهي؛ جادِر پادشاهي؛</verse>
        <verse osisID='Josh.12.14'>خورما پادشاهي؛ اَراد پادشاهي؛</verse>
        <verse osisID='Josh.12.15'>لئبنا پادشاهي؛ عَدولّام پادشاهي؛</verse>
        <verse osisID='Josh.12.16'>مَقّدا پادشاهي؛ بِيت‌ائل پادشاهي؛</verse>
        <verse osisID='Josh.12.17'>تَپّواَخ پادشاهي؛ خِفِر پادشاهي؛</verse>
        <verse osisID='Josh.12.18'>عَفِق پادشاهي؛ لَشارون پادشاهي؛</verse>
        <verse osisID='Josh.12.19'>مادون پادشاهي؛ خاصور پادشاهي؛</verse>
        <verse osisID='Josh.12.20'>شئمرون‌مِرون پادشاهي؛ اَکشاف پادشاهي؛</verse>
        <verse osisID='Josh.12.21'>تَعنَک پادشاهي؛ مِگئدّو پادشاهي؛</verse>
        <verse osisID='Josh.12.22'>قِدِش پادشاهي؛ کَرمِلده‌کي يوقنِعام پادشاهي؛</verse>
        <verse osisID='Josh.12.23'>نافوت دورداکي دور پادشاهي؛ گئلگالداکي گويئم پادشاهي؛</verse>
        <verse osisID='Josh.12.24'>تئرسا پادشاهي. </verse>
      </chapter>
      <chapter osisID='Josh.13'>
        <verse osisID='Josh.13.1'/>
        <verse osisID='Josh.13.2'>
          قالان يرلر بونلاردير: فئلئسطلی‌لرئن بوتون بؤلگه‌لري، گِشورلولارين بوتون تورپاقلاري؛</verse>
        <verse osisID='Josh.13.3'>مئصئر قاباغيندا اولان شئخور چاييندان شئمالا طرف کَنَعانليلارين تورپاغي ساييلان عِقرون سرحدئنه قدر تورپاقلار؛ فئلئسطلی‌لرئن بش آغاسينا عاييد، غَزّه‌لئلرئن، اَشدودلولارين، اِشقِلونلولارين، گَتلی‌لرئن تورپاقلاري و عِقرونلولارين آغالارينا عاييد، تورپاقلار؛ عَوّئلرئن تورپاغي؛</verse>
        <verse osisID='Josh.13.4'>جنوبدا بوتون کَنَعان تورپاغي، صئدونلولارا مخصوص، ماغارادان اَفِقه يعني اِمورلولارين سرحدلرئنه قدر اولان تورپاقلار؛</verse>
        <verse osisID='Josh.13.5'>گِباللي‌لارين تورپاغي، خِرمون داغي اَته‌يئنده اولان بَعَل‌گاددان خَمات کِچئدئنه قدر شرقه طرف بوتون لوبنان؛</verse>
        <verse osisID='Josh.13.6'>لوبناندان مِسرِفوت‌مه‌يئمه قدر بوتون داغليق اهالئسي و بوتون صئدونلولاري دا ائسرايئل اؤولادلارينين قاباغيندان من اؤزوم قوواجاغام. لاکئن بو تورپاقلاري سنه امر اتدئيئم کئمي ائسرايئللی‌لره ائرث اولاراق بؤل.</verse>
        <verse osisID='Josh.13.7'>ائندي بو يرلري دوقّوز قبئله ائله مِنَسّه قبئله‌سئنئن ياريسينا ائرث اولاراق بؤل."  </verse>
        <verse osisID='Josh.13.8'>
          مِنَسّه قبئله‌سئنئن ياريسي ائله بئرلئکده رِعوبئنلئلر و جادليلار موسانين اوردون چايينين شرق طرفئنده اونلارا وردئيي ائرث تورپاقلاري آلميشديلار، نجه کي، ربّئن قولو موسا اونلارا ورمئشدي؛</verse>
        <verse osisID='Josh.13.9'>اَرنون دره‌سئنئن کناريندا اولان عَروعِردن دره‌نئن اورتاسيندا اولان شهر، دئبونا قدر بوتون مِدِبا يايلاسي؛</verse>
        <verse osisID='Josh.13.10'>عَمّونلولارين سرحدئنه قدر خِشبوندا حؤکمرانليق ادن اِمورلولارين پادشاهي سئخونون بوتون شهرلري؛</verse>
        <verse osisID='Josh.13.11'>گئلعاد، گِشورلولار و مَعَکاتلي‌لارين تورپاقلاري، بوتون خِرمون داغي، سَلکايا قدر بوتون باشان؛</verse>
        <verse osisID='Josh.13.12'>عوگون بوتون تورپاقلاري کي، عَشتاروت و اِدرِ‌عي‌ده حؤکمرانليق ادئردي. رِفالي‌لاردان آنجاق تَک او اورادا قالميشدي، چونکي موسا اونلاري ووروب قووموشدو.</verse>
        <verse osisID='Josh.13.13'>لاکئن ائسرايئللی‌لر گِشورلولاري و مَعَکاتلي‌لاري قووماديلار. گِشورلولارلا مَعَکاتليلار بو گونه قدر ائسرايئللی‌لر آراسيندا ياشاييرلار.</verse>
        <verse osisID='Josh.13.14'>آمّا لاوي قبئله‌سئنه ائرث اولاراق تورپاق ورئلمه‌دي، چونکي ربّئن موسايا ددئيي کئمي، اونلارين ائرثي ائسرايئلئن تاريسي ربّه گتئرئلَن اود تقدئملردئر.  </verse>
        <verse osisID='Josh.13.15'>
          موسا رِعوبئن اؤولادلارينين قبئله‌سئنه نسئللرئنه گؤره پاي وردی.</verse>
        <verse osisID='Josh.13.16'>اونلارين سرحدي بله ائدي: اَرنون دره‌سي کنارينداکي عَروعِردن، بو دره‌نئن اورتاسينداکي شهر و مِدِبا يانيندا اولان بوتون يايلا؛</verse>
        <verse osisID='Josh.13.17'>خِشبون و يايلادا يِرلَشن شهرلرئن هاميسي يعني دئوون، باموت‌بَعَل، بِيت‌بَعَل‌مِعون،</verse>
        <verse osisID='Josh.13.18'>يَهصا، قِدِموت، مِپاعَت،</verse>
        <verse osisID='Josh.13.19'>قئرياته‌يئم، سئبما، دره داغيندا اولان صِرِت‌شَخَر،</verse>
        <verse osisID='Josh.13.20'>بِيت‌پِعور، پئسگاه ياماجلاري، بِيت-يِشئموت،</verse>
        <verse osisID='Josh.13.21'>حتّا بو يايلانين بوتون شهرلري و خِشبوندا حؤکمرانليق ادن اِمورلولار پادشاهي سئخونون بوتون اؤلکه‌سي کي، موسا سئخونو و مئديان باشچيلاري اولان اِوي، رِقِمي، صورو، خورو، و رِبه‌عي ووردو. بو آغالار سئخونون اؤلکه‌سئنده ياشاييرديلار.</verse>
        <verse osisID='Josh.13.22'>ائسرايئل اؤولادلاري اؤلدوردوکلري آداملارلا بئرلئکده بِعور اوغلو فالچي بَلعامي دا قيلينجدان کچئرتدئلر.</verse>
        <verse osisID='Josh.13.23'>رِعوبئن اؤولادلارينين سرحدي اوردون چايي ائدي. بو رِعوبئن اؤولادلارينين نسئللرئنه گؤره ائرثي اولان شهرلر و کَندلري ائدي.  </verse>
        <verse osisID='Josh.13.24'>
          موسا جاد قبئله‌سئنه، جاد اؤولادلارينا نسئللرئنه گؤره تورپاق وردی.</verse>
        <verse osisID='Josh.13.25'>اونلارين سرحدي بله ائدي: يَعزِر، گئلعادين بوتون شهرلري و عَمّون اؤولادلاري اؤلکه‌سئنئن ياريسي کي، رَبّا موقابئلئنده اولان عَروعِره قدر اوزانميشدي.</verse>
        <verse osisID='Josh.13.26'>خِشبوندان رامَت‌مئصپِه و بِطونئمه قدر؛ مَحَنه‌يئمدن دِبئر سرحدئنه قدر؛</verse>
        <verse osisID='Josh.13.27'>دره‌ده بِيت‌هارام، بِيت‌نئمرا، سوکّوت، صافون، خِشبون پادشاهي سئخونون اؤلکه‌سئنئن قالان حئصّه‌سي، اوردون چايي ائله اونون ساحئل تورپاقلاري، اوردون چايينين شرق طرفئندن کئنّروت گؤلونون جنوب ساحئلئنه قدر ائدي.</verse>
        <verse osisID='Josh.13.28'>جاد اؤولادلارينين نسئللرئنه گؤره تورپاق ائرثي اولان شهرلر و اونلارين کَندلري بونلار ائدي.  </verse>
        <verse osisID='Josh.13.29'>
          موسا مِنَسّه قبئله‌سئنئن ياريسينا دا تورپاق وردی کي، بو دا مِنَسّه اؤولادلاري قبئله‌سئنئن ياريسي اوچون نسئللرئنه گؤره ائدي.</verse>
        <verse osisID='Josh.13.30'>اونلارين تورپاغي مَحنايِمدن، بوتون باشان دئياري، باشان پادشاهي عوگون بوتون اؤلکه‌سي و باشاندا اولان ياعئرئن بوتون قصبه‌لر ائدي کي، آلتميش شهر اولسون.</verse>
        <verse osisID='Josh.13.31'>گئلعادين ياريسي باشان پادشاهي عوگون اؤلکه‌سئنده‌کي عَشتاروت و اِدرَعي شهرلرئني ده اَحاطه ادئردي. بونلار مِنَسّه اوغلو ماکئر اؤولادلارينا نسئللرئنه گؤره، ماکئر اؤولادلارينين ياريسينا ورئلمَک اوچون ائدي.  </verse>
        <verse osisID='Josh.13.32'>
          بونلار او تورپاقلار ائدي کي، اَرئحا شهرئنئن موقابئلئنده، اوردون چايينين شرق طرفئنده‌کي موآب اووالاريندا موسا ائرث اولاراق بؤلموشدو.</verse>
        <verse osisID='Josh.13.33'>آنجاق موسا لاوي قبئله‌سئنه ائرث اولاراق تورپاق ورمه‌دي؛ اونلارين ائرثي ائسرايئلئن تاريسي ربدئر. نجه کي، اونلارا وعده ورمئشدي.  </verse>
      </chapter>
      <chapter osisID='Josh.14'>
        <verse osisID='Josh.14.1'>
          بونلاردير او تورپاقلار کي، ائسرايئل اؤولادلاري کَنَعان تورپاغيندان ائرث آلديلار؛ بو تورپاقلاري کاهئن اِلعازار، نون اوغلو يوشَع و ائسرايئل اؤولادلاري قبئله‌لرئنئن نسئل باشچيلاري،</verse>
        <verse osisID='Josh.14.2'>ربّئن موسا واسئطه‌سئله بويوردوغو کئمي دوقّوز قبئله و بئر قبئله‌نئن ياريسي اوچون ائرث اولاراق پوشکله بؤلدولر.</verse>
        <verse osisID='Josh.14.3'>چونکي موسا ائکي قبئله ائله ياريم قبئله‌نئن ائرث اولان تورپاغيني اوردونون شرق طرفئنده اونلارا ورمئشدي، لاکئن اونلارين آراسيندا لاوئلی‌لره ائرث اولاراق تورپاق ورمه‌مئشدي.</verse>
        <verse osisID='Josh.14.4'>چونکي يوسئف اؤولادلاري مِنَسّه و اِفرايئم ائکي قبئله ائدئلر. بوندان سونرا لاوئلی‌لره ياشاماقدان اؤتري شهرلردن، سورولري و ناخيرلاري اوچون اوتلاقلاردان آيري هچ بئر تورپاق حئصّه‌سي ورئلمه‌دي.</verse>
        <verse osisID='Josh.14.5'>ائسرايئل اؤولادلاري ربّئن موسايا بويوردوغو کئمي اتدئلر و تورپاغي بؤلوشدولر.  </verse>
        <verse osisID='Josh.14.6'>
          بله بئر زاماندا يهودا اؤولادلاري گئلگالا، يوشَعئن يانينا گلدئلر. قِنئزلي يِفونّه اوغلو کالئب يوشَعه ددي: "سن اؤزون بئلئرسن کي، قِدِش‌بَرنِعه‌ده رب سنئنله منئم حاقّيمدا تاري آدامي موسايا نه ددی.</verse>
        <verse osisID='Josh.14.7'>قيرخ ياشيندا ائدئم کي، ربّئن قولو موسا منی اؤلکه‌ني گؤزدن کچئرتمک اوچون قِدِش‌بَرنِعه‌دن گؤندردي و من گؤردوکلرئمي اوره‌يئمده حئسّ اتدئيئم کئمي اونا خبر وردئم.</verse>
        <verse osisID='Josh.14.8'>لاکئن منئمله بئرلئکده گدن هموطنلرئم، خالقين اوره‌يئني اوزدولر. آمّا بوتون اورَکله تاريم ربّئن دالينجا گتدئم.</verse>
        <verse osisID='Josh.14.9'>او گون موسا آند ائچئب ددي: «قدم باسديغين تورپاق حتمن سنه و سنئن اؤولادلارينا ابدئلئک ائرث ورئله‌جک، چونکي سن تاريم ربّئن دالينجا بوتون اورَکله گدئبسن.»</verse>
        <verse osisID='Josh.14.10'>ائندي باخ، رب وردئيي سؤزه عمل اتدي و منی داها قيرخ بش ائل ياشاتدي. رب بو سؤزو موسايا ائسرايئللی‌لرئن صحرادا گَزدئکلري واخت ِمئشدي. من بو گون هشتاد بش ياشيندايام.</verse>
        <verse osisID='Josh.14.11'>موسانين منی گؤندردئيي واختدا اولدوغوم کئمي، بو گون ده قووّتلئيَم. او زامان قووّتئم نجه ائدي، ائندي ده گئرئب-چيخماق و دؤيوشمک اوچون اله قووّتئم وار.</verse>
        <verse osisID='Josh.14.12'>بونا گؤره ده ربّئن او زامان ددئيي بو داغليق يري سن ائندي منه ور. او گون سن ده اشئتدئن کي، بو داغليق يرده عَناقلي‌لار و بؤيوک و قالا دووارلي شهرلرئن وار. بلکه رب منئمله اولار و من ده ربّئن ددئيي کئمي اونلاري قووارام."</verse>
        <verse osisID='Josh.14.13'>يوشَع اونا برکت وردی. خِبرونو يِفونّه اوغلو کالئبه ائرث اولاراق وردی.</verse>
        <verse osisID='Josh.14.14'>بونون اوچون خِبرون بو گونه قدر قِنئزلي يِفونّه اوغلو کالئبئن ائرث تورپاغي‌دير. چونکي او بوتون اورَکله ائسرايئلئن تاريسي ربّئن دالينجا گتمئشدي.</verse>
        <verse osisID='Josh.14.15'>خِبرونون آدي اوّلجه قئريَت‌اَربَع ائدي. عَناقلي‌لار آراسيندا اَربَع لاپ بؤيوک آدام اولموشدو. </verse>
      </chapter>
      <chapter osisID='Josh.15'>
        <verse osisID='Josh.15.1'>
          يهودا اؤولادلاري قبئله‌سئنه دوشَن تورپاق، نسئل‌لرئنه گؤره، اِدوم سرحدئنه، جنوبا طرف و اورانين لاپ جنوبوندا يِرلَشَن سئن صحراسينا قدر چاتيردي.</verse>
        <verse osisID='Josh.15.2'>اونلارين جنوب سرحدي دوز دهنزي قورتاران يردن يعني جنوبدا يِرلَشن خلئجدن باشلاييردي.</verse>
        <verse osisID='Josh.15.3'>سونرا عَقرَبّئم کچئدئنئن جنوبوندان کچئب، سئنه يتئشئردي و اورادان قِدِش‌بَرنِعه‌نئن جنوبوندان قالخيب خِصرونا چاتيردي. بورادان اَدّارا قالخيب قَرقاعا دؤنوردو.</verse>
        <verse osisID='Josh.15.4'>سونرا دا عَصموندن کچئب، مئصئر دره‌سئنه چيخيردي و بو سرحدئن آخيري دهنزده قورتاريردي. جنوب سرحدلري بو ائدي.</verse>
        <verse osisID='Josh.15.5'>شرق سرحدي دوز دهنزئندن اوردون چايينين آغزينا قدر ائدي. شئمال طرفدن ده بو سرحد اوردون چاييندا يِرلَشن دهنز خلئجئندن باشلاييردي.</verse>
        <verse osisID='Josh.15.6'>سونرا بو سرحد بِيت‌حوگلايا قالخيب، بِيت‌عَرابانين شئماليندان کچئردي و رِعوبئن اوغلو بوهه‌نئن قاياسينا چاتيردي.</verse>
        <verse osisID='Josh.15.7'>سونرا دا آکور دره‌سئندن دِبئره چيخيب، شئمالا، گئلگالا طرف دونوردو کي، اَدومّئمئن يوخاري بؤلگه‌سئنئن موقابئلئنده ائدي؛ سرحد بورادان عِين‌شِمِش سولارينا کچئردي و اونون آخيري عِين‌روگِلئن يانيندا ائدي.</verse>
        <verse osisID='Josh.15.8'>سونرا سرحد بِن‌هئنّوم دره‌سئندن کچه‌رک، يِبوسلولارين شهرئنئن، يعني اورشلئمئن جنوب سمتئندن کچئردي. بورادان داغين تپه‌سئنه قالخيردي کي، قربده هئنّوم دره‌سئنئن موقابئلئنده‌دئر، يعني رِفاعئم دره‌سئنئن شئمال سمتئنده.</verse>
        <verse osisID='Josh.15.9'>بو داغين تپه‌سئندن ده نِفتواَخ سولارينين منبعئنه طرف اوزانيب، عِفرون داغينداکي شهرلره چيخيردي و اورادان بَعَله، يعني قئريَت‌يِعه‌رئمه طرف اوزانيردي.</verse>
        <verse osisID='Josh.15.10'>بَعَله‌دن قربه طرف، سِعئر داغينا قدر دؤنَندن سونرا، يِعه‌رئم داغينين، يعني کِسالونون شئمال طرفئندن کِچئب، بِيت‌شِمِش اِنئردي و تئمنايا چاتيردي.</verse>
        <verse osisID='Josh.15.11'>سونرا دا عِقرونون يانيندان شئمالا طرف چيخيردي. سونرا سرحد شئکّرونا اوزانيب، بَعَله داغينا کچئردي و يَبنِعِله قالخيردي. بورادا سرحدئن آخيري دهنزده قورتاريردي.</verse>
        <verse osisID='Josh.15.12'>قرب سرحدي بؤيوک دهنزئن ساحئلي ائدي. يهودا اؤولادلارينين نسئل‌لرئنه گؤره ورئلَن تورپاغين اطراف سرحدي بله ائدي.  </verse>
        <verse osisID='Josh.15.13'>
          يوشَع يهودالي‌لارين تورپاغيندا اولان قئريَت‌اَربَعه‌ني، يعني خِبرونو، ربّئن امرئنه گؤره ائرث اولاراق يِفونّه اوغلو کالئبه وردی. اَربَع عَناقين آتاسي ائدي.</verse>
        <verse osisID='Josh.15.14'>کالئب اورادان عَناقين اوچ اوغلونو قوودو؛ شِشه‌يي، اَخئمنی و تَلمه‌يي کي، عَناقين اوغلوللاري ائدئلر.</verse>
        <verse osisID='Josh.15.15'>سونرا دِبئر اهالئسئنئن ضئدّئنه چيخدي؛ دِبئرئن اوّلکي آدي قئريَت‌سِفِر ائدي.</verse>
        <verse osisID='Josh.15.16'>کالئب ددي: "کئم قئريَت‌سِفِرلی‌لري قيريب اوراني آلسا، قيزيم عَکساني اونا اَره وره‌جيم."</verse>
        <verse osisID='Josh.15.17'>اوراني کالئبئن قارداشي قِنَزئن اوغلو عوتني‌اِل آلدي. کالئب ده قيزي عَکساني اونا اَره وردی.</verse>
        <verse osisID='Josh.15.18'>عَکسا عوتني‌اِلئن يانينا گلدئکده اونو راضي اتدي کي، کالئبدن بئر زَمي ائسته‌سئن. قيز اِششه‌يئندن دوشَنده کالئب اونا ددي: "نه ائسته‌يئرسن؟"</verse>
        <verse osisID='Josh.15.19'>عَکسا ددي: "منه بئر برکت ور. ائندي کي نِگِب تورپاغيني منه ورئبسن، اوندا سو قايناقلاريني دا منه ور." کالئب اونا يوخاريداکي و آشاغيداکي سو قايناقلاريني وردی.  </verse>
        <verse osisID='Josh.15.20'>
          يهودا اؤولادلارينين قبئله‌سئنئن ائرث تورپاغي، نسئل‌لرئنه گؤره، بودور:</verse>
        <verse osisID='Josh.15.21'>يهودا اؤولادلاري قبئله‌سئنئن اِدوم سرحدئنه طرف لاپ جنوبدا يِرلَشن شهرلري بونلاردير: قَبصِه‌اِل، عِدِر، ياگور،</verse>
        <verse osisID='Josh.15.22'>قئنا، دئمونا، عَدعادا،</verse>
        <verse osisID='Josh.15.23'>قِدِش، خاصور، يئتنان،</verse>
        <verse osisID='Josh.15.24'>زئف، طِلِم، بِعَلوت،</verse>
        <verse osisID='Josh.15.25'>خاصورخَده‌تا، قِرئيوت‌خِصرون، يعني خاصور</verse>
        <verse osisID='Josh.15.26'>اَمام، شِمَع، مولادا،</verse>
        <verse osisID='Josh.15.27'>خَصَرگَدّا، خِشمون، بِيت‌پِلِط،</verse>
        <verse osisID='Josh.15.28'>خَصَر‌شوعال، بئرشئباع، بئزيوتِيا،</verse>
        <verse osisID='Josh.15.29'>بَعَله، عئيئم، عاصِم،</verse>
        <verse osisID='Josh.15.30'>اِلتولَد، کِسئل، خورما،</verse>
        <verse osisID='Josh.15.31'>صئقلَگ، مَدمَنّا، سنسنّا،</verse>
        <verse osisID='Josh.15.32'>لِباوت، سئلخئم، عَيئن و رئمّون. بو شهرلرئن هاميسي کَندلري ائله بئرلئکده ائيئرمي دوقّوز شهر ائدي.  </verse>
        <verse osisID='Josh.15.33'>
          هامار بؤلگه‌ده يِرلَشن شهرلر ده بونلاردير: اِشتاول، صورعا، اَشنا،</verse>
        <verse osisID='Josh.15.34'>زانواَخ، عِين‌گَنّئم، تَپّواَخ، عِينام،</verse>
        <verse osisID='Josh.15.35'>يَرموت، عَدولّام، سوکو، عَزئقه،</verse>
        <verse osisID='Josh.15.36'>شَعه‌ره‌يئم، عَدئته‌يئم، گِدِرا و گِدِروته‌يئم. بونلار دا کَندلري ائله بئرلئکده اون دؤرد شهر ائدي.  </verse>
        <verse osisID='Josh.15.37'>
          صِنان، خَداشا، مئگدَل‌گاد،</verse>
        <verse osisID='Josh.15.38'>دئلعان، مئصپِه، يوقتِه‌اِل،</verse>
        <verse osisID='Josh.15.39'>لاکئش، بوصقَت، عِگلون،</verse>
        <verse osisID='Josh.15.40'>کَبّون، لَخماس، کئتلئش،</verse>
        <verse osisID='Josh.15.41'>گِدِروت، بِيت‌داگون، نَعَما و مَقّدا. بونلار دا کَندلري ائله بئرلئکده اون آلتي شهر ائدي.  </verse>
        <verse osisID='Josh.15.42'>
          لئبنا، عِتِر، عاشان،</verse>
        <verse osisID='Josh.15.43'>يئفتاخ، اَشنا، نِصئب،</verse>
        <verse osisID='Josh.15.44'>قِعئلا، اَکزئب و مارِشا. بونلار دا کَندلري ائله بئرلئکده دوقّوز شهر ائدي.  </verse>
        <verse osisID='Josh.15.45'>
          قصبه‌لري و کَندلري ائله بئرلئکده عِقرون،</verse>
        <verse osisID='Josh.15.46'>عِقروندان دهنزه قدر کَندلري ائله بئرلئکده بوتون اَشدود اطرافيندا يِرلَشنلر،</verse>
        <verse osisID='Josh.15.47'>اَشدود و اونون قصبه‌لري ائله کَندلري، مئصئر دره‌سئنه و بؤيوک دهنزئن ساحئلئنه قدر اولان غَزّا و اونون قصبه‌لري ائله کَندلري.  </verse>
        <verse osisID='Josh.15.48'>
          داغليق بؤلگه‌سئنده يِرلَشن شهرلر ده بونلاردير: شامئر، يَتّئر، سوکو،</verse>
        <verse osisID='Josh.15.49'>دنّا، قئريَت‌سنّا يعني دِبئر،</verse>
        <verse osisID='Josh.15.50'>عَناب، اِشتِمو، عانئم،</verse>
        <verse osisID='Josh.15.51'>گوشِن، خولون و گئلو. بونلار دا کَندلري ائله بئرلئکده اون بئر شهر ائدي.  </verse>
        <verse osisID='Josh.15.52'>
          اَرَب، دوما، اِشعان،</verse>
        <verse osisID='Josh.15.53'>يانوم، بِيت‌تَپّواَخ، اَفِقا،</verse>
        <verse osisID='Josh.15.54'>خومطا، قئريَت‌اَربَع يعني خِبرون، صئعور. بونلار دا کَندلري ائله بئرلئکده دوقّوز شهر ائدي.  </verse>
        <verse osisID='Josh.15.55'>
          ماعون، کَرمِل، زئف، يوطّا،</verse>
        <verse osisID='Josh.15.56'>يئزرِعِل، يوقدِعام، زانواَخ،</verse>
        <verse osisID='Josh.15.57'>قه‌يئن، گئبعا، تئمنا. بونلار دا کَندلري ائله بئرلئکده اون شهر ائدي.  </verse>
        <verse osisID='Josh.15.58'>
          خَلخول، بِيت‌صور، گِدور،</verse>
        <verse osisID='Josh.15.59'>مَعه‌رات، بِيت‌عَنوت، اِلتِقون. بونلار دا کَندلري ائله بئرلئکده آلتي شهر ائدي.  </verse>
        <verse osisID='Josh.15.60'/>
        <verse osisID='Josh.15.61'>
          چؤللوکده يِرلَشَن شهرلر ده بونلاردير: بِيت‌عَرابا، مئدّئن، سِکاکا،</verse>
        <verse osisID='Josh.15.62'>نئبشان، دوز شهري، عِين‌گِدي. بونلار دا کَندلري ائله بئرلئکده آلتي شهر ائدي.  </verse>
        <verse osisID='Josh.15.63'/>
      </chapter>
      <chapter osisID='Josh.16'>
        <verse osisID='Josh.16.1'>
          يوسئف اؤولادلارينا پوشکله دوشَن تورپاقلارين سرحدي اَرئحانين اوردونوندان، اَرئحا سولارينين شرقئندن باشلاييب چؤللويه، اَرئحادان داغليق بؤلگه‌سئنده اولان بِيت ائله قالخيردي.</verse>
        <verse osisID='Josh.16.2'>بِيت ائلدن ده لوزا چيخيب، اَرکلئلر بؤلگه‌سئنه، عطاروتا کچئردي.</verse>
        <verse osisID='Josh.16.3'>سونرا قربه طرف يَفلِطلی‌لر بؤلگه‌سئنه، آشاغي بِيت‌خورونا قدر اِنئردي، حتّا گِزِره قدر چاتيردي. بو سرحدئن آخيري دهنزده قورتاريردي.</verse>
        <verse osisID='Josh.16.4'>يوسئفئن اؤولادلاري مِنَسّه و اِفرايئم ائرث تورپاقلاريني آلديلار.  </verse>
        <verse osisID='Josh.16.5'>
          اِفرايئم اؤولادلارينين نسئللرئنه گؤره ائرث تورپاغينين سرحدي بله ائدي: شرقه طرف عَطِروت‌اَدّار، يوخاري بِيت‌خورونا قدر.</verse>
        <verse osisID='Josh.16.6'>سونرا سرحد قربه طرف دؤنوردو و شئمالدا اولان مئکمِتادا شرقه طرف دؤنوب، تَعَنَت‌شئلو شهرئندن دؤنه‌رک يانوخانين شرقئنه چيخيردي.</verse>
        <verse osisID='Josh.16.7'>يانوخانين ده عطاروتا و نَعه‌رايا اِنئب، اورادان اَرئحايا چاتيردي و آخيري اوردون چاييندا قورتاريردي.</verse>
        <verse osisID='Josh.16.8'>بو سرحد تَپّواَخدن قربه طرف قانا دره‌سئنه گدئب، آخيري دهنزده قورتاريردي. اِفرايئم اؤولادلاري قبئله‌سئنئن نسئل‌لرئنه گؤره ائرث تورپاغي بونلاردير.</verse>
        <verse osisID='Josh.16.9'>بوندان علاوه مِنَسّه اؤولادلارينا دوشَن تورپاقلاردا دا اِفرايئم اؤولادلاري اوچون آيريلان شهر و کَندلر وار ائدي.  </verse>
        <verse osisID='Josh.16.10'/>
      </chapter>
      <chapter osisID='Josh.17'>
        <verse osisID='Josh.17.1'>
          مِنَسّه قبئله‌سئنئن پوشکونه بو تورپاقلار دوشدو، چونکي مِنَسّه يوسئفئن ائلک اوغلو ائدي. گئلعادين آتاسي ماکئر مِنَسّه‌نئن ائلک اوغلو ائدي. ماکئره گئلعاد و باشان تورپاغي ورئلدي، چونکي دؤيوشچو ائدي.</verse>
        <verse osisID='Josh.17.2'>مِنَسّه‌نئن او بئري اوغوللاري اوچون يعني اَبئعِزِرئن، خِلِقئن، اَسري‌الئن، شِکِمئن، خِفِرئن و شِمئداعين اوغوللاري اوچون ده نسئللرئنه گؤره پوشک دوشدو. بونلار نسئللرئنه گؤره يوسئف اوغلو مِنَسّه‌نئن کئشي نسلی ائدي.  </verse>
        <verse osisID='Josh.17.3'>
          لاکئن مِنَسّه اوغلو ماکئر اوغلو گئلعاد اوغلو خِفِر اوغلو صِلوفخادين اوغلانلاري يوخ ائدي. آمّا قيزلاري وار ائدي. قيزلارينين آدلاري بله ائدي: مَخلا، نوعا، حوگلا، مئلکا، تئرصا.</verse>
        <verse osisID='Josh.17.4'>اونلار کاهئن اِلعازارين، نون اوغلو يوشَعئن و رهبرلرئن قاباغينا گلئب ددئلر: "رب موسايا امر اتدي کي، هموطنلرئمئزئن يانيندا بئزه ائرث تورپاق ورسئن." بلجه يوشَع ربّئن امرئنه گؤره آتالارينين کئشي قوحوملاري آراسيندا اونلارا ائرث تورپاغي وردی.</verse>
        <verse osisID='Josh.17.5'>مِنَسّه‌يه اوردون چايينين او تاييندا اولان گئلعاد و باشان تورپاغيندان آيري، اون حئصّه تورپاق دا دوشدو.</verse>
        <verse osisID='Josh.17.6'>چونکي مِنَسّه قيزلاري دا اونون اوغوللاري آراسيندان ائرث تورپاغي آلديلار. گئلعاد دئياري مِنَسّه‌نئن قالان اوغوللارينا عاييد ائدي.</verse>
        <verse osisID='Josh.17.7'>مِنَسّه‌نئن سرحدي آشِردن شِکِمئن شرقئنده اولان مئکمِته اوزانيب، جنوبا طرف عِين‌تَپّواَخ اَهالئسئنئن يرلرئنه گلئب چاتيردي.</verse>
        <verse osisID='Josh.17.8'>تَپّواَخ تورپاغي مِنَسّه‌نئن ائدي، آمّا مِنَسّه سرحدئنده اولان تَپّواَخ شهري اِفرايئم اوغوللارينا عاييد ائدي.</verse>
        <verse osisID='Josh.17.9'>سرحد قانا دره‌سئنه اِنئردي. بو دره‌نئن جنوبوندا اولان شهرلر مِنَسّه‌نئن شهرلري آراسيندا اولسا دا، اِفرايئمئن ائدي. مِنَسّه‌نئن سرحدي دره‌نئن شئمال طرفئنده ائدي، آخيري دا دهنزده قورتاريردي.</verse>
        <verse osisID='Josh.17.10'>جنوب سمتي اِفرايئمئن، شئمال سمتي ده مِنَسّه‌نئن ائدي. دهنز اونلارين سرحدي ائدي؛ سرحد شئمالدان آشِره، شرقدن يئسّاکارا گدئب چاتيردي.</verse>
        <verse osisID='Josh.17.11'>يئسّاکار و آشِر تورپاقلارينين داخئلئنده اولان بو شهرلر مِنَسّه‌نئن ائدي: بِيت‌شِه‌آن و اونون قصبه‌لري، يئبلِعام و اونون قصبه‌لري، دور اهالئسي ائله قصبه‌لرئنئن اهالئسي، عِين‌دور اهالئسي ائله قصبه‌لرئنئن اهالئسي، تَعنَک اهالئسي ائله قصبه‌لرئنئن اهالئسي، مِگئدّو اهالئسي ائله قصبه‌لرئنئن اهالئسي. بونلار بئرلئکده اوچ بؤلگه‌دن عئبارت ائدي.</verse>
        <verse osisID='Josh.17.12'>لاکئن مِنَسّه اؤولادلاري بو شهرلرده ياشايانلاري قووا بئلمه‌دئلر چونکي کَنَعانليلار دا بو تورپاقدا قالماغا قَرارلي ائدئلر.</verse>
        <verse osisID='Josh.17.13'>ائسرايئللی‌لر قووّتلَنَنده کَنَعانليلاري اؤزلرئنه زورلا خئدمتچي اتدئلر، آمّا اونلاري کامئل قووماديلار.  </verse>
        <verse osisID='Josh.17.14'>
          سونرا يوسئف اؤولادلاري يوشَعه بله ددئلر: "ائرث تورپاق آلماق اوچون نئيه بئزه تک پوشکله بئر پاي وردئن؟ بئز بؤيوک خالقيق و ائندئيه قدر رب بئزه برکت ورئب."</verse>
        <verse osisID='Josh.17.15'>يوشَع اونلارا ددي: "اگر سئز بؤيوک خالقسينيز و اِفرايئمئن داغليق بؤلگه‌سي سئزه دارليق ادئر، مِشه‌لئيه چيخين، اورادا پِرئزلئلر و رِفالي‌لار تورپاغيندا اؤزونوزه ير آچين."</verse>
        <verse osisID='Josh.17.16'>يوسئف اؤولادلاري ددئلر: "داغليق بؤلگه‌سي بئزه بس ديئل. لاکئن دره‌ده اولان تورپاقدا ياشايان بوتون کَنَعانليلارين، هم بِيت‌شِه‌آن و اونون قصبه‌لرئنده، هم ده يئزرِعِل دره‌سئنده ياشايانلارين دمئر دؤيوش عارابالاري وار."</verse>
        <verse osisID='Josh.17.17'>او واخت يوشَع يوسئف نسلئنه يعني اِفرايئملی‌لره و مِنَسّه‌لئلره بله ددي: "سئز بؤيوک سايلي خالقسينيز، قووّتئنئز ده بؤيوکدور، اونا گؤره سئزه بئر پوشک کئفايت ديئل.</verse>
        <verse osisID='Josh.17.18'>داغليق بؤلگه ده سئزئن اولاجاق. او ير مِشه‌لئکدئر، آمّا سئز اوراني تمئزلَيه‌جکسئنئز و لاپ اوزاق يرلرئنه‌جک سئزئن اولاجاق. کَنَعانليلار قووّتلي اولسا دا، اونلارين دمئر دؤيوش عارابالاري اولسا دا، سئز اونلاري قوواجاقسينيز."  </verse>
      </chapter>
      <chapter osisID='Josh.18'>
        <verse osisID='Josh.18.1'>
          بوتون ائسرايئل اؤولادلارينين جاماعاتي شئلويا ييغيشيب، اورادا حوضور چاديريني قوردولار؛ بو تورپاق اونلارين حؤکمرانليغي آلتيندا ائدي.</verse>
        <verse osisID='Josh.18.2'>ائسرايئل اؤولادلارينين آراسيندا يدّي قبئله‌ قالميشدي کي، اونلارين آراسيندا ائرث اولان تورپاقلاري حله بؤلونمه‌مئشدي.</verse>
        <verse osisID='Josh.18.3'>يوشَع ائسرايئل اؤولادلارينا ددي: "نه قدر يوباداجاقسينيز و آتالارينيزين تاريسي ربّئن سئزه وردئيي بو تورپاغا گئرمه‌يئب اونا مالئک اولماياجاقسينيز؟</verse>
        <verse osisID='Josh.18.4'>هر قبئله‌دن اؤزونوزه اوچ آدام سچئن. اونلاري گؤندره‌جيم کي، چيخيب اؤلکه‌ني دولانسينلار و آلاجاقلاري ائرث تورپاقلارا گؤره اوراني توصيف ادئب منئم يانيما گلسئنلر.</verse>
        <verse osisID='Josh.18.5'>اونلار اوراني يدّي حئصّه‌يه بؤلسونلر؛ يهودا جنوبدا اولان اؤز تورپاغيندا قالسين، يوسئفئن نسلی ده شئمالدا اولان تورپاغيندا قالسين.</verse>
        <verse osisID='Josh.18.6'>سئز اؤلکه‌ني يدّي حئصّه‌ده توصيف ادئن و اونو بورايا منه گتئرئن. بورادا تاريميز ربّئن حوضوروندا سئزئن اوچون پوشک آتاجاغام.</verse>
        <verse osisID='Josh.18.7'>آمّا آرانيزدا لاوئلی‌لرئن پايي يوخدور، چونکي اونلارين ائرثي ربّئن کاهئنلئيي‌دئر. جاد و رِعوبئن قبئله‌لري و مِنَسّه قبئله‌سئنئن ياريسي اوردون چايينين شرق طرفئنده ربّئن قولو موسانين اونلارا وردئيي ائرث تورپاقلاريني آليبلار."  </verse>
        <verse osisID='Josh.18.8'>
          آداملار قالخيب گتدئلر و يوشَع اؤلکه‌ني توصيف اتمه‌يه گدنلره امر ادئب ددي: "گدئن، اؤلکه‌ني گَزئب اوراني توصيف ادئن و يانيما قاييدين. من ده بورادا، شئلودا، ربّئن حوضوروندا سئزئن اوچون پوشک آتاجاغام."</verse>
        <verse osisID='Josh.18.9'>آداملار گدئب اؤلکه‌ني دولانديلار. اوراني شهرلرئنه گؤره يدّي حئصّه‌يه آييريب کئتابا يازديلار؛ و شئلوداکي اوردوگاها، يوشَعئن يانينا قاييتديلار.</verse>
        <verse osisID='Josh.18.10'>يوشَع شئلودا ربّئن حوضوروندا اونلار اوچون پوشک آتدي و اورادا ائسرايئل اؤولادلارينين بؤلوکلرئنه گؤره تورپاغي پايلادي.  </verse>
        <verse osisID='Josh.18.11'>
          ائلک پوشک نسئللرئنه گؤره بِنيامئن اؤولادلاري قبئله‌سئنه دوشدو. اونلارا دوشَن حئصّه يهودا اؤولادلاري ائله يوسئف اؤولادلارينين تورپاغي آراسيندا ائدي.</verse>
        <verse osisID='Josh.18.12'>شئمال طرفدن اونلارين سرحدي اوردون چاييندان باشلاييردي. سرحد اَرئحانين شئمال طرفئنده‌کي ياماجينا قالخيب، سونرا قربه طرف داغليغا چاتيردي، آخيري دا بِيت آوِن چؤلونده قورتاريردي.</verse>
        <verse osisID='Josh.18.13'>سرحد اورادان لوزا، يعني بِيت ‌ائله، لوزون جنوب ياماجلارينا چاتيردي. سونرا سرحد آشاغي بِيت‌خورونون جنوبوندا اولان داغليقدان عَطِروت‌اَدّارا اِنئردي.</verse>
        <verse osisID='Josh.18.14'>سرحد اورادان اوزانيب قرب طرفدن جنوبا طرف، بِيت‌خورونون موقابئلئنده اولان داغدان جنوبا طرف دؤنوردو. اونون آخيري يهودا اؤولادلارينين شهري اولان قئريَت‌بَعَلده، يعني قئريَت‌يِعه‌رئمده قورتاريردي؛ قرب سرحدي بو ائدي.</verse>
        <verse osisID='Josh.18.15'>جنوب طرفي قئريَت‌يِعه‌رئمئن کَناريندان باشلاييردي و قربه چاتيب نِفتواَخ سولارينين چِشمه‌سئنه اوزانيردي.</verse>
        <verse osisID='Josh.18.16'>اوندان سونرا سرحد رِفاعئم دره‌سئنئن شئماليندا بِن‌هئنّوم دره‌سئنئن موقابئلئنده‌کي داغين لاپ آخير حئصّه‌سئنه اِنئردي؛ بورادان دا هئنّوم دره‌سئنه، يِبوسون جنوب ياماجينا اِنئب عِين‌روگِله چاتيردي.</verse>
        <verse osisID='Josh.18.17'>سونرا سرحد شئمالا طرف اوزانيب عِين‌شِمِشه چيخيردي، اَدومّئمه قالخان يولون موقابئلئنده اولان گِلئلوتا چاتيردي؛ اورادان دا رِعوبئن اوغلو بوهه‌نئن قاياسينا اِنئردي.</verse>
        <verse osisID='Josh.18.18'>سونرا شئمالا طرف عَرابانين ضئدّئنه طرفئنه کچئب عَرابايا اِنئردي.</verse>
        <verse osisID='Josh.18.19'>سرحد شئمالا طرف بِيت‌حوگلايا کچئب، سرحدئن آخيري دوز گؤلونون شئمال خلئجئنده، اوردون چايينين جنوبوندا قورتاريردي. بو، جنوب سرحدي ائدي.</verse>
        <verse osisID='Josh.18.20'>اونون شرق طرفدن سرحدي اوردون چايي ائدي. بو بِنيامئن اوغوللارينين نسئل‌لرئنه گؤره ائرث تورپاقلارينين اراضئسي ائدي.  </verse>
        <verse osisID='Josh.18.21'>
          بِنيامئن اؤولادلاري قبئله‌سئنئن نسئل‌لرئنه گؤره شهرلري بونلار ائدي: اَرئحا، بِيت‌حوگله، عِمِق‌قِصئص،</verse>
        <verse osisID='Josh.18.22'>بِيت‌عَرابا، صِماره‌يئم، بِيت ائل،</verse>
        <verse osisID='Josh.18.23'>عَوّئم، پارا، عوفرا،</verse>
        <verse osisID='Josh.18.24'>کِفَر‌عَمّوني، عوفني، گِبَع، يعني کَندلري ائله بئرلئکده اون ائکي شهر؛</verse>
        <verse osisID='Josh.18.25'>گئبعون، راما، بِعِروت،</verse>
        <verse osisID='Josh.18.26'>مئصپه، کَفئرا، موصا،</verse>
        <verse osisID='Josh.18.27'>رِقِم، يئرپِه‌اِل، تَره‌لا،</verse>
        <verse osisID='Josh.18.28'>صِله، هااِلِف، يِبوس يعني اورشلئم، گئبعَت، قئريَت، يعني کَندلري ائله بئرلئکده اون دؤرد شهر. نسئل‌لرئنه گؤره بِنيامئن اؤولادلارينين ائرث تورپاقلاري بونلاردير.  </verse>
      </chapter>
      <chapter osisID='Josh.19'>
        <verse osisID='Josh.19.1'>
          ائکئنجي پوشک، نسئللرئنه گؤره، شَمعونا، شَمعون اؤولادلارينين قبئله‌سئنه دوشدو. اونلارين ائرث تورپاغي يهودا اؤولادلارينين ائرث تورپاغي آراسيندا ائدي.</verse>
        <verse osisID='Josh.19.2'>اونلارين ائرث تورپاقلاري بونلار ائدي: بئرشئباع، شِبَع، مولادا،</verse>
        <verse osisID='Josh.19.3'>خَصَرشوعال، بالا، عاصِم،</verse>
        <verse osisID='Josh.19.4'>اِلتولَد، بِتول، خورما،</verse>
        <verse osisID='Josh.19.5'>صئقلَگ، بِيت‌مارکابوت، خَصَر‌سوسا،</verse>
        <verse osisID='Josh.19.6'>بِيت لِباعوت، شاروخِن؛ يعني کَندلري ائله بئرلئکده اون اوچ شهر؛</verse>
        <verse osisID='Josh.19.7'>عَيئن، رئمّون، عِتِر، عاشان؛ يعني کَندلري ائله بئرلئکده دؤرد شهر؛</verse>
        <verse osisID='Josh.19.8'>بو شهرلرئن اطرافينداکي بوتون کَندلر بَعَلَت‌بِعِره قدر، يعني جنوبدا رامايا قدر اونلارين ائرث اولان تورپاغي ائدي. بونلار نسئللرئنه گؤره شَمعون اؤولادلاري قبئله‌سئنئن ائرث اولان تورپاقلاري‌دير.</verse>
        <verse osisID='Josh.19.9'>شَمعون اؤولادلارينين ائرث اولان تورپاغي يهودا اؤولادلارينين پاييندان آليندي، چونکي يهودا اؤولادلارينين پايي اونلار اوچون چوخ ائدي؛ بونا گؤره ده شَمعون اؤولادلاري اونلارين تورپاقلاري آراسيندا تورپاق ائرث آلديلار.  </verse>
        <verse osisID='Josh.19.10'>
          اوچونجو پوشک، نسئللرئنه گؤره، زِبولون اؤولادلارينا دوشدو. اونلارين ائرث اولان تورپاغينين سرحدي سارئده قدر ائدي.</verse>
        <verse osisID='Josh.19.11'>سونرا سرحدي مَرعه‌لايا قدر، قربه طرف قالخيردي و دَبّشِتدن کِچئب يوقنِعام موقابئلئنده اولان دره‌يه چاتيردي.</verse>
        <verse osisID='Josh.19.12'>سارئددن شرقه، گون دوغانا طرف کئسلوت‌تابور سرحدئنه دؤنوب، دابِرَته يتئشئردي و يافئعه‌يه چاتيردي.</verse>
        <verse osisID='Josh.19.13'>اورادان شرقه طرف گَت‌خِفِره، عِت قاصئنه کچئردي و نِعايا دؤنَن رئمّونا قالخيردي.</verse>
        <verse osisID='Josh.19.14'>سرحد شئمالا طرف، خَنّاتونا دؤنوب، آخيري يئفته‌خِل دره‌سئنده ائدي.</verse>
        <verse osisID='Josh.19.15'>قَطّات، نَهَلال، شئمرون، يئده‌لا، بِيت‌لِخِم؛ يعني کَندلري ائله بئرلئکده اون ائکي شهر ائدي.</verse>
        <verse osisID='Josh.19.16'>نسئل‌لرئنه گؤره زِبولون اؤولادلارينين ائرثي اولان تورپاق کَندلري ائله بئرلئکده بو شهرلر ائدي.  </verse>
        <verse osisID='Josh.19.17'>
          دؤردونجو پوشک، نسئللرئنه گؤره، يئسّاکارا، يئسّاکار اؤولادلارينا دوشدو.</verse>
        <verse osisID='Josh.19.18'>اونلارين تورپاغي يئزرِعِل، کِسولوت، شونِم،</verse>
        <verse osisID='Josh.19.19'>خَفاره‌يئم، شي‌اون، اَناخَرَت،</verse>
        <verse osisID='Josh.19.20'>رَبّئت، قئشيون، آبِص،</verse>
        <verse osisID='Josh.19.21'>رِمِت، عِين‌گَنّئم، عِين‌خَدّا، بِيت‌پَصّص ائدي.</verse>
        <verse osisID='Josh.19.22'>سرحد تابورا، شَخه‌سئمايا، بيت‌شِمِشه چاتيردي. سرحدلرئنئن آخيري اوردون چاييندا ائدي. بونلار کَندلري ائله بئرلئکده اون آلتي شهر ائدي.</verse>
        <verse osisID='Josh.19.23'>نسئل‌لرئنه گؤره يئسّاکار اؤولادلاري قبئله‌سئنئن ائرثي اولان کَندلري ائله بئرلئکده بو شهرلر ائدي.  </verse>
        <verse osisID='Josh.19.24'>
          بشئنجي پوشک، نسئللرئنه گؤره، آشِر اؤولادلاري قبئله‌سئنه دوشدو.</verse>
        <verse osisID='Josh.19.25'>اونلارين تورپاغي خِلقَت، خَلي، بِطِن، اَکشاف،</verse>
        <verse osisID='Josh.19.26'>اَلَم‌مِلِک، عَمعاد و مئشال ائدي. سرحد قربه طرف کَرمِله، شئخورلئبناتا چاتيردي،</verse>
        <verse osisID='Josh.19.27'>گون دوغانا طرف بِيت‌داگونا دؤنوردو. سونرا شئمالا طرف زِبولونا، يئفته‌خِل دره‌سئنه، اورادان بِيت‌عِمِقه، نِعي‌اِله چاتيردي، سونرا شئمالا طرف کابولا،</verse>
        <verse osisID='Josh.19.28'>خِبرونا، رِحوبا، خَمّونا، قانايا، بؤيوک صئدونا قدر چاتيردي.</verse>
        <verse osisID='Josh.19.29'>او واخت سرحد رامايا، قالالي صور شهرئنه دؤنوردو؛ سونرا سرحد خوشايا دؤنوردو، آخيري اَکزئب،</verse>
        <verse osisID='Josh.19.30'>عوما، عَفِق، رِخوب تورپاغيندا دهنزده قورتاريردي. بونلار کَندلري ائله بئرلئکده ائيئرمي ائکي شهر ائدي.</verse>
        <verse osisID='Josh.19.31'>نسئل‌لرئنه گؤره آشِر اؤولادلاري قبئله‌سئنئن ائرث اولان تورپاقلاري کَندلري ائله بئرلئکده بو شهرلر ائدي.  </verse>
        <verse osisID='Josh.19.32'>
          آلتينجي پوشک، نَفتالي اؤولادلاري اوچون، نسئللرئنه گؤره نَفتالي اؤولادلارينا دوشدو.</verse>
        <verse osisID='Josh.19.33'>اونلارين سرحدي خِلِفدن شَعَنَن‌نئمده‌کي پاليد آغاجيندان باشلاييب اَدامي نِگِب و يَبنِه‌اِلي کِچئب، لَقّوما چاتيردي، آخيري دا اوردون چاييندا بئتئردي.</verse>
        <verse osisID='Josh.19.34'>سرحد قربه طرف اَزنوت تابورا دؤنوب، اورادان خوقوقا قالخيردي؛ جنوبدا زِبولونا، قربده آشِره، گون دوغان طرفده اوردون چاييندان يهودايا چاتيردي.</verse>
        <verse osisID='Josh.19.35'>قالالي شهرلر بونلار ائدي: صئدّئم، صِر، خَمّت، رَقّت، کئنّرِت،</verse>
        <verse osisID='Josh.19.36'>اَداما، راما، خاصور،</verse>
        <verse osisID='Josh.19.37'>قِدِش، اِدرِعي، عِين‌خاصور،</verse>
        <verse osisID='Josh.19.38'>يئرون، مَجدَل‌اِل، خورِم، بِيت‌عَنات، بِيت‌شِمِش. بونلار کَندلري ائله بئرلئکده اون دوقّوز شهر ائدئلر.</verse>
        <verse osisID='Josh.19.39'>نسئل‌لرئنه گؤره نَفتالي اؤولادلاري قبئله‌سئنئن ائرث اولان تورپاقلاري کَندلري ائله بئرلئکده بو شهرلر ائدي.  </verse>
        <verse osisID='Josh.19.40'>
          يدّئنجی پوشک، نسئللرئنه گؤره، دان اؤولادلاري قبئله‌سئنه دوشدو.</verse>
        <verse osisID='Josh.19.41'>ائرث تورپاقلاري بونلار ائدي: صورعا، اِشتاول، عئرشِمِش،</verse>
        <verse osisID='Josh.19.42'>شَعَله‌بّئن، اَيّالون، يئتلا،</verse>
        <verse osisID='Josh.19.43'>اِيلون، تئمنا، عِقرون،</verse>
        <verse osisID='Josh.19.44'>اِلتِقا، گئبّتون، بَعَلَت،</verse>
        <verse osisID='Josh.19.45'>يِهود، بِنِه‌بِرَق، گَت‌رئمّون،</verse>
        <verse osisID='Josh.19.46'>مِه‌يَرقون، يافا موقابئلئنده اولان سرحدي ائله رَقّون.</verse>
        <verse osisID='Josh.19.47'>آمّا دان اؤولادلارينين تورپاغي اونلارين اَلئندن چيخدي. اونا گؤره ده دان اؤولادلاري لِشِم اوستونه دؤيوشه گتدئلر. اوراني آليب اهالئسئني قيلينجدان کچئرتدئلر و اورايا صاحئب اولوب مسکن سالديلار. اونلار آتالاري دانين شَرَفئنه گؤره لِشِمه دان آدي وردئلر.</verse>
        <verse osisID='Josh.19.48'>نسئل‌لرئنه گؤره دان اؤولادلاري قبئله‌سئنئن ائرث اولان کَندلري ائله بئرلئکده بو شهرلر ائدي.  </verse>
        <verse osisID='Josh.19.49'>
          اؤلکه‌ني تورپاق پايلارينا گؤره ائرث اولاراق بؤلوشدوروب قورتاراندان سونرا، ائسرايئل اؤولادلاري نون اوغلو يوشَعه آرالاريندا ائرث تورپاق وردئلر.</verse>
        <verse osisID='Josh.19.50'>ربّئن امرئنه گؤره ائسته‌دئيي شهري يعني اِفرايئمئن داغليق بؤلگه‌سئنده تئمنَت‌سَره‌خي اونا وردئلر. او دا بو شهري تئکئب اورادا ياشادي.  </verse>
        <verse osisID='Josh.19.51'/>
      </chapter>
      <chapter osisID='Josh.20'>
        <verse osisID='Josh.20.1'>
          سونرا رب يوشَعله دانيشيب اونا ددي:</verse>
        <verse osisID='Josh.20.2'>"ائسرايئل اؤولادلارينا دِه: «اؤزونوز اوچون موسا واسئطه‌سئله ددئيئم سيغيناجاق شهرلري سچئن کي،</verse>
        <verse osisID='Josh.20.3'>بئلمه‌دن، سهون بئر آدامي اؤلدورن قاتئل اورايا قاچسين. اورا سئزئن اوچون قان قئصاصيني آلان آدامدان سيغيناجاق يري اولسون.</verse>
        <verse osisID='Josh.20.4'>قوي قاتئل بو شهرلردن بئرئنه قاچسين، شهر قاپيسينين گئره‌جيئنده دورسون. اورادا او شهرئن آغساقّاللارينا اؤز عملئني دانيشسين. اونلار دا اونو شهره، يانلارينا آپارسينلار و اونا ير ورسئنلر کي، اونلارلا ياشاسين.</verse>
        <verse osisID='Josh.20.5'>اگر قان قئصاصي آلان اونو تعقئب اتسه، او زامان قاتئلي اونا تسلئم اتمه‌سئنلر، چونکي قونشوسونو بئلمه‌دن اؤلدوروب، اوّلدن اونونلا عداوتي يوخ ائدي.</verse>
        <verse osisID='Josh.20.6'>بو آدام جاماعات موقابئلئنده موحاکئمه اولانا قدر و او دؤورده اولان باش کاهئنئن اؤلومونه قدر بو شهرده ياشاسين. بوندان سونرا قاتئل اؤز شهرئنه، اؤز اِوئنه، اوندان قاچديغي شهره قاييدا بئلر.»"  </verse>
        <verse osisID='Josh.20.7'>
          سيغيناجاق شهر اوچون جَلئلدن، نَفتالئنئن داغليق بؤلگه‌سئنده قِدِشي، اِفرايئمئن داغليق بؤلگه‌سئنده شِکِمي و يهودانين داغليق بؤلگه‌سئنده قئريَت‌اَربَعي، يعني خِبرونو آييرديلار.</verse>
        <verse osisID='Josh.20.8'>اوردون چايينين او بئري طرفي اَرئحانين شرقئنده ده رِعوبئن قبئله‌سئنئن تورپاغيندان يايلادا يِرلَشن صحراداکي بِصِري، جاد قبئله‌سئنئن تورپاغيندان اولان گئلعادداکي راموتو، مِنَسّه قبئله‌سئندن اولان باشاندا گولاني آييرديلار.</verse>
        <verse osisID='Josh.20.9'>بونلار بوتون ائسرايئللی‌لر اوچون و آرالاريندا ياشايان ياد اِللی‌لر اوچون تعيئن اولونان شهرلر ائدي کي، سهون قتل ادن هر بئر کس اورايا قاچا بئلردي و جاماعات قاباغيندا موحاکئمه اولوناجاق قان قئصاصيني آلانين اَلي ائله اؤلدورولمَزدي.  </verse>
      </chapter>
      <chapter osisID='Josh.21'>
        <verse osisID='Josh.21.1'>
          او زامان لاوئلی‌لرئن نسئل باشچيلاري کاهئن اِلعازارا، نون اوغلو يوشَعه و ائسرايئل اؤولادلاري قبئله‌لرئنئن نسئل باشچيلارينا ياخينلاشديلار.</verse>
        <verse osisID='Josh.21.2'>کَنَعان تورپاغيندا يِرلَشن شئلودا اونلارلا دانيشيب بله ددئلر: "رب موسا واسئطه‌سئله امر اتدي کي، بئزه ياشاماق اوچون شهرلر، حيوانلاريميز اوچون ده اونلارين اوتلاقلاري ورئلسئن."</verse>
        <verse osisID='Josh.21.3'>بلجه ائسرايئل اؤولادلاري ربّئن امرئنه گؤره اؤز ائرث تورپاقلاريندان بو شهرلري و اورانين اوتلاقلاريني لاوئلی‌لره وردئلر.</verse>
        <verse osisID='Josh.21.4'>پوشک قوحاتدان اولان نسئل‌لره دوشدو. لاوئلی‌لردن اولان کاهئن هارون اؤولادلارينا يهودا، شَمعون و بِنيامئن قبئله‌لرئندن پوشکله اون اوچ شهر ورئلدي.</verse>
        <verse osisID='Josh.21.5'>آيري قوحات اؤولادلارينا دا اِفرايئم قبئله‌سئنئن نسئل‌لرئندن، دان قبئله‌سئندن و مِنَسّه قبئله‌سئنئن ياريسيندان پوشکله اون شهر ورئلدي.</verse>
        <verse osisID='Josh.21.6'>گِرشون اؤولادلارينا يئسّاکار قبئله‌سي نسئل‌لرئندن، آشِر و نَفتالي قبئله‌لرئندن، باشاندا مِنَسّه قبئله‌سئنئن ياريسيندان پوشکله اون اوچ شهر ورئلدي.</verse>
        <verse osisID='Josh.21.7'>مِراري اؤولادلارينا نسئل‌لرئنه گؤره رِعوبئن، جاد، و زِبولون قبئله‌لرئندن اون ائکي شهر ورئلدي.</verse>
        <verse osisID='Josh.21.8'>ائسرايئل اؤولادلاري، ربّئن موسا واسئطه‌سئله اتدئيي امره گؤره، بو شهرلري و اونلارين اوتلاقلاريني پوشکله لاوئلی‌لره وردئلر.</verse>
        <verse osisID='Josh.21.9'>اونلارا يهودا و شَمعون اؤولادلارينين قبئله‌لرئندن آدلاري آپاريلان بو شهرلري وردئلر.</verse>
        <verse osisID='Josh.21.10'>بونلار هارون اؤولادلاري اوچون ائدي کي، لاوئلی‌لردن اولان قوحات اؤولادلارينين نسئلئندن ائدئلر. چونکي ائلک پوشک اونلارين ائدي.</verse>
        <verse osisID='Josh.21.11'>بونا گؤره يهودانين داغليق بؤلگه‌سئنده‌کي قئريَت‌اَربَع شهرئني يعني خِبرونو و اطرافيندا اولان اوتلاقلاري اونلارا وردئلر. اَربَع عَناق آتاسي ائدي.</verse>
        <verse osisID='Josh.21.12'>آمّا شهرئن زَمئلري ائله کَندلرئني يِفونّه اوغلو کالئبه مولک ورمئشدئلر.</verse>
        <verse osisID='Josh.21.13'>خِبرونلا يعني سهون آدام اؤلدورنلر اوچون سيغيناجاق شهري ائله اوتلاقلاريني، لئبنا ائله اوتلاقلاريني،</verse>
        <verse osisID='Josh.21.14'>يَتّئرله اوتلاقلاريني، اِشتِموعَعله اوتلاقلاريني،</verse>
        <verse osisID='Josh.21.15'>خولونلا اوتلاقلاريني، دِبئرله اوتلاقلاريني،</verse>
        <verse osisID='Josh.21.16'>عَيئن، يوطّا، بِيت‌شِمِش شهرلري ائله اوتلاقلاريني؛ بو ائکي قبئله‌دن جَمي دوقّوز شهر.</verse>
        <verse osisID='Josh.21.17'>بِنيامئن قبئله‌سئندن ده بو شهرلري وردئلر: جِبِعونلا اوتلاقلاريني، گِبَعله اوتلاقلاريني،</verse>
        <verse osisID='Josh.21.18'>عَناتوتلا اوتلاقلاريني، عَلمونلا اوتلاقلاريني؛ دؤرد شهر.</verse>
        <verse osisID='Josh.21.19'>هارون اؤولادلارينين، يعني کاهئنلرئن بوتون شهرلري اوتلاقلاري ائله بئرلئکده اون اوچ شهر ائدي.</verse>
        <verse osisID='Josh.21.20'>لاوئلی‌لردن اولان دئگر قوحات اؤولادلارينا نسئللرئنه گؤره او شهرلري وردئلر کي، پوشکله اِفرايئم قبئله‌سئنه عاييد ائدي.</verse>
        <verse osisID='Josh.21.21'>اونلارا شِکِمله يعني اِفرايئمئن داغليق بؤلگه‌سئنده سهون آدام اؤلدورنلر اوچون سيغيناجاق شهري ائله اوتلاقلاريني، گِزِرله اوتلاقلاريني،</verse>
        <verse osisID='Josh.21.22'>قئبصه‌يئمله اوتلاقلاريني، بِيت‌خورونلا اوتلاقلاريني وردئلر؛ دؤرد شهر.</verse>
        <verse osisID='Josh.21.23'>دان قبئله‌سئندن بو شهرلري وردئلر: اِلتِقِه ائله اوتلاقلاريني، جِبِتونلا اوتلاقلاريني،</verse>
        <verse osisID='Josh.21.24'>اَيّالونلا اوتلاقلاريني، گَت‌رئمّونلا اوتلاقلاريني؛ دؤرد شهر.</verse>
        <verse osisID='Josh.21.25'>مِنَسّه قبئله‌سئنئن ياريسيندان دا بو شهرلري وردئلر: تَعَنَکله اوتلاقلاريني، گَت‌رئمّونلا اوتلاقلاريني؛ ائکي شهر.</verse>
        <verse osisID='Josh.21.26'>آيري قوحات اؤولادلارينا نسئللرئنه گؤره ورئلَن بوتون شهرلر، اوتلاقلاري ائله بئرلئکده، اون شهر ائدي.</verse>
        <verse osisID='Josh.21.27'>لاوئلی‌لر نسئل‌لرئندن گِرشون اؤولادلارينا مِنَسّه قبئله‌سئنئن ياريسيندان باشاندا اولان گولانلا يعني سهون آدام اؤلدورن اوچون سيغيناجاق بو شهرله اوتلاقلاريني، بَعَشتِرا ائله اوتلاقلاريني وردئلر؛ ائکي شهر.</verse>
        <verse osisID='Josh.21.28'>يئسّاکار قبئله‌سئندن قئشيونلا اوتلاقلاريني، دابِرَتله اوتلاقلاريني،</verse>
        <verse osisID='Josh.21.29'>يَرموتلا اوتلاقلاريني، عِين‌گَنّئمله اوتلاقلاريني وردئلر؛ دؤرد شهر.</verse>
        <verse osisID='Josh.21.30'>آشِر قبئله‌سئندن مئشاللا اوتلاقلاريني، عَبدونلا اوتلاقلاريني،</verse>
        <verse osisID='Josh.21.31'>خِلقاتلا اوتلاقلاريني، رِخوبلا اوتلاقلاريني وردئلر؛ يعني دؤرد شهر.</verse>
        <verse osisID='Josh.21.32'>نَفتالي قبئله‌سئندن جَلئلده‌کي قِدِشله يعني سهون آدام اؤلدورنلر اوچون سيغيناجاق بو شهرله اوتلاقلاريني، خَمّوت‌دورلا اوتلاقلاريني و قَرتانلا اوتلاقلاريني وردئلر؛ اوچ شهر.</verse>
        <verse osisID='Josh.21.33'>نسئل‌لرئنه گؤره گِرشونلولارين بوتون شهرلري، اوتلاقلاري ائله بئرلئکده، اون اوچ شهر ائدي.</verse>
        <verse osisID='Josh.21.34'>لاوئلی‌لردن اولان مِراري اؤولادلارينين نسئللرئنه بو شهرلري وردئلر: زِبولون قبئله‌سئندن يوقنِعاملا اوتلاقلاريني، قَرتا ائله اوتلاقلاريني،</verse>
        <verse osisID='Josh.21.35'>دئمنا ائله اوتلاقلاريني، نَحه‌لاللا اوتلاقلاريني؛ دؤرد شهر.</verse>
        <verse osisID='Josh.21.36'>اونلارا رِعوبئن قبئله‌سئندن بِصِرله اوتلاقلاريني، يَهصا ائله اوتلاقلاريني،</verse>
        <verse osisID='Josh.21.37'>قِدِموتلا اوتلاقلاريني، مِفاعَتله اوتلاقلاريني وردئلر؛ دؤرد شهر.</verse>
        <verse osisID='Josh.21.38'>جاد قبئله‌سئندن گئلعادداکي راموتلا، يعني سهون آدام اؤلدورنلر اوچون سيغيناجاق بو شهرله اوتلاقلاريني، مَخَنه‌يئمله اوتلاقلاريني،</verse>
        <verse osisID='Josh.21.39'>خِشبونلا اوتلاقلاريني، يَعزِرله اوتلاقلاريني وردئلر؛ هاميسي دؤرد شهر.</verse>
        <verse osisID='Josh.21.40'>بونلارين هاميسي مِراري اؤولادلارينين، يعني لاوئلی‌لردن قالان نسئللرئن شهرلري ائدي؛ اونلارين پوشکو اون ائکي شهره دوشموشدو.</verse>
        <verse osisID='Josh.21.41'>ائسرايئل اؤولادلارينين مولکو آراسيندا، لاوئلی‌لرئن بوتون شهرلري، اوتلاقلاري ائله بئرلئکده، قيرخ سکّئز شهر ائدي.</verse>
        <verse osisID='Josh.21.42'>بو شهرلرئن هر بئرئنئن اطرافيندا اوتلاقلاري وار ائدي. شهرلرئن هاميسي بله ائدي.  </verse>
        <verse osisID='Josh.21.43'>
          بلجه رب آتالارينا ائچدئيي آندا گؤره، وعده وردئيي بوتون تورپاغي ائسرايئللی‌لره وردی. اونلار بو تورپاغا مالئک اولدولار و اورادا مسکن سالديلار.</verse>
        <verse osisID='Josh.21.44'>رب آتالارينا ائچدئيي آندا گؤره، هر شيده اونلارا هر طرفدن دئنجلئک وردی و بوتون دوشمنلرئندن هچ بئري اونلارين موقابئلئنده دورا بئلمه‌دي؛ رب بوتون دوشمنلرئني اونلارا تسلئم اتدي.</verse>
        <verse osisID='Josh.21.45'>ربّئن ائسرايئل نسلئنه وردئيي بوتون ياخشي وعده‌لردن هچ بئري بوشا چيخمادي؛ هاميسي يرئنه يتئشدي.  </verse>
      </chapter>
      <chapter osisID='Josh.22'>
        <verse osisID='Josh.22.1'>
          او زامان يوشَع رِعوبئنلی‌لري، جادلي‌لاري، مِنَسّه قبئله‌سئنئن ياريسيني چاغيريب،</verse>
        <verse osisID='Josh.22.2'>اونلارا ددي: "سئز ربّئن قولو موسانين امر اتدئيي هر شيه عمل اتدئنئز و منئم سئزه امر اتدئيئم هر شيده سؤزومه قولاق آسدينيز.</verse>
        <verse osisID='Josh.22.3'>بو گونه قدر کچن اوزون مودّتده هموطنلرئنئزي ترک اتمه‌دئنئز و تارينيز ربّئن سئزه بويوردوغو ائشلره عمل اتدئنئز.</verse>
        <verse osisID='Josh.22.4'>اونا گؤره ده تارينيز رب هموطنلرئنئزه وعده وردئيي کئمي دئنجلئک ورئب. ائندي دؤنون و چاديرلارينيزا، ربّئن قولو موسانين اوردون چايينين او طرفئنده سئزه مولک وردئيي تورپاغا قاييدين.</verse>
        <verse osisID='Josh.22.5'>آنجاق دئقّت ادئن کي، ربّئن قولو موسانين سئزه بويوردوغو امره و قانونا عمل اده‌سئنئز. تارينيز ربّی سِوه‌سئنئز، تارينين بوتون يوللاري ائله گده‌سئنئز و امرلرئني يرئنه يتئره‌سئنئز، اونا باغلي قالاسينيز و بوتون قَلبئنئزله، بوتون جانينيزلا اونا قوللوق اده‌سئنئز."</verse>
        <verse osisID='Josh.22.6'>بلجه يوشَع اونلارا برکت ورئب اونلاري يولا سالدي و اونلار چاديرلارينا قاييتديلار.</verse>
        <verse osisID='Josh.22.7'>موسا باشاندا مِنَسّه قبئله‌سئنئن ياريسينا ائرث تورپاغي ورمئشدي. لاکئن يوشَع بو قبئله‌نئن او بئري ياريسينا، اوردون چايينين قرب طرفئنده، هموطنلري آراسيندا ائرث تورپاغي وردی. يوشَع اونلاري چاديرلارينا گؤندرن زامان اونلارا برکت وردی.</verse>
        <verse osisID='Josh.22.8'>اونلارا بله ددي: "ائندي اؤز چاديرلارينيزا چوخلو وار دؤولتله و چوخلو حيوان، قيزيل-گوموش، بورونج، دمئر و چوخلو پالتارلا قاييدين. دوشمنلرئنئزدن تالان اتدئيئنئز بو مالي هموطنلرئنئزله پايلاشين."</verse>
        <verse osisID='Josh.22.9'>رِعوبئن اؤولادلاري، جاد اؤولادلاري، مِنَسّه قبئله‌سئنئن ياريسي کَنَعان تورپاغينداکي شئلودان، ائسرايئل اؤولادلارينين يانيندان قاييتديلار. اونلار ربّئن امرئنه گؤره موسا واسئطه‌سئله صاحئب اولدوقلاري گئلعاد تورپاغينا يعني اونلارا مولک ورئلن تورپاغا يولا دوشدولر.  </verse>
        <verse osisID='Josh.22.10'>
          اونلار کَنَعان تورپاغيندا اولان گِلئلوتا چاتديلار کي، اوردون چايينين يانيندا ائدي. اورادا، اوردون چايينين يانيندا، رِعوبئن اؤولادلاري، جاد اؤولادلاري و مِنَسّه قبئله‌سئنئن ياريسي مؤحتشم گؤرونوشلو بئر قوربانگاه دوزلتدئلر.</verse>
        <verse osisID='Josh.22.11'>ائسرايئل اؤولادلاري بونون خبرئني اشئتدئلر: "باخ، رِعوبئن اؤولادلاري، جاد اؤولادلاري و مِنَسّه قبئله‌سئنئن ياريسي کَنَعان تورپاغينين سرحدئنده، اوردون چايينين يانينداکي گِلئلوتدا، ائسرايئل اؤولادلارينا عاييد اولان طرفده بئر قوربانگاه قوروبلار."</verse>
        <verse osisID='Josh.22.12'>ائسرايئل اؤولادلاري بونو اشئدن واخت، بوتون ائسرايئل اؤولادلارينين ائجماعسيني شئلويا چاغيرديلار کي، اونلارين ضئدّئنه دؤيوشه چيخسينلار.  </verse>
        <verse osisID='Josh.22.13'>
          ائسرايئل اؤولادلاري گئلعاد تورپاغينا، رِعوبئن اؤولادلارينين، جاد اؤولادلارينين و مِنَسّه قبئله‌سئنئن ياريسينين يانينا کاهئن اِلعازار اوغلو پئنِخاسي،</verse>
        <verse osisID='Josh.22.14'>اونونلا بئرلئکده اون رهبر ده گؤندردئلر کي، هر بئري بئر قبئله‌نئن باشچيسي ائدي. اونلارين هر بئري ائسرايئل طايفالاري آراسيندا نسئل باشچيلاري ائدئلر.</verse>
        <verse osisID='Josh.22.15'>اونلار گئلعاد تورپاغينا، رِعوبئن اؤولادلارينين، جاد اؤولادلارينين و مِنَسّه قبئله‌سئنئن ياريسينين يانينا گلئب اونلارا بله ددئلر:</verse>
        <verse osisID='Josh.22.16'>"ربّئن جاماعاتي هاميليقلا بله ديئر: "بو خيانت عملي ندئر کي، سئز ائسرايئلئن تاريسينين ضئدّئنه ادئبسئنئز؟ نئيه بو گون اونون يولوندان اوز دؤندَرئبسئنئز و اؤزونوز اوچون باشقا قوربانگاه دوزلتمکله ربّئن ضئدّئنه عوصيان ادئبسئنئز؟</verse>
        <verse osisID='Josh.22.17'>مگر پِعور تقصئري بئزه بس ديئل کي، اوندان حله بو گونه کئمي تمئزلَنمه‌مئشئک، گرچي اونون اوزوندن ربّئن جاماعاتي اوستونه بلا دا گلدي؟</verse>
        <verse osisID='Josh.22.18'>بو گون ربّئن يولوندان دؤنورسونوز؟ اگر سئز بو گون ربّئن ضئدّئنه قالخاسينيز، او دا صاباح بوتون ائسرايئل جاماعاتينا قضبلَنه‌جک.</verse>
        <verse osisID='Josh.22.19'>اگر صاحئب اولدوغونوز تورپاق نجئسدئر، ربّئن خيمه‌سئنئن يِرلَشدئيي يره، ربّئن مولکو اولان تورپاغا کچئن. قوي تورپاق پايينيز بئزئم آراميزدا اولسون. تاريميز ربّئن قوربانگاهيندان باشقا اؤزونوزه قوربانگاه قورماقلا ربّئن و بئزئم ضئدّئمئزه چيخمايين.</verse>
        <verse osisID='Josh.22.20'>مگر زِرَخ اوغلو آکان حارام اولان شيلردن گؤتورمکله خيانت اتمه‌دي؟ مگر اونا گؤره بوتون ائسرايئل جاماعاتي اوستونه قضب گلمه‌دي؟ بو گوناهدان اؤتري او آدام تک اؤزو محو اولمادي.»"</verse>
        <verse osisID='Josh.22.21'>رِعوبئن اؤولادلاري، جاد اؤولادلاري، مِنَسّه قبئله‌سئنئن ياريسي ائسرايئل طايفالارينين باشچيلارينا جاواب وردئلر:</verse>
        <verse osisID='Josh.22.22'>"قادئر تاري رب! قادئر تاري رب! او بئلئر، قوي ائسرايئل اؤزو ده بئلسئن. اگر بو ائشئمئز عوصيان اوزوندندئر، و يا اگر ربّئن ضئدّئنه خيانت عملي ادئرئک، قوي بو گونوموز آخيرا گلمه‌سئن!</verse>
        <verse osisID='Josh.22.23'>اگر بو قوربانگاهي قورموشوق کي، ربّئن يولوندان دؤنک و اوستونده يانديرما قوربانلاري، تاخيل تقدئملري، باريش قوربانلاري تقدئم ادک، قوي رب اؤزو بونون جاوابيني بئزدن ائسته‌سئن.</verse>
        <verse osisID='Josh.22.24'>حقئقتن ده بونو بو مقصدله اتدئک کي، صاباح سئزئن اؤولادلارينيز اؤولادلاريميزا دِمه‌سئنلر: «ائسرايئلئن تاريسي ربدن سئزه نه؟</verse>
        <verse osisID='Josh.22.25'>ای رِعوبئن اؤولادلاري، ای جاد اؤولادلاري! رب سئزئنله بئزئم آراميزدا اوردون چاييني سرحد قويوب. ربده سئزئن پايينيز يوخدور.» و بلجه سئزئن اؤولادلارينيز بئزئم اؤولادلاريميزي رب قورخوسوندان دؤندره بئلرلر.</verse>
        <verse osisID='Josh.22.26'>اونا گؤره بله ددئک: «گلئن اؤزوموزه بئر قوربانگاه دوزَلدَک. بو قوربانگاه يانديرما قورباني و آيري قوربانلار اوچون ديئل،</verse>
        <verse osisID='Josh.22.27'>بئزئمله سئزئن آرانيزدا و سونراکي نسئل‌لرئمئز آراسيندا شاهئد اولماق اوچوندور. تا کي بئز ده يانديرما قوربانلاريميزلا، آيري قوربانلاريميزلا و باريش قوربانلاريميزلا ربّئن حوضوروندا اونا خئدمت ادک. صاباح سئزئن اؤولادلارينيز دا بئزئم اؤولادلاريميزا دمه‌سئنلر کي، «ربده سئزئن پايينيز يوخدور.»</verse>
        <verse osisID='Josh.22.28'>بئز ددئک: «صاباح بئزه و يا نسئل‌لرئمئزه بله دسه‌لر، بئز ده بله جاواب وره‌رئک کي، آتالاريميزين قوردوغو ربّئن قوربانگاهينين صورتئنه باخين. بو يانديرما قوربانلاري و آيري قوربانلار اوچون ديئل، فقط سئزئنله بئزئم آراميزدا شاهئد اولماق اوچوندور.»</verse>
        <verse osisID='Josh.22.29'>قوي بئزدن ايراق اولسون کي، ربّئن ضئدّئنه چيخاق، بو گون ربّئن يولوندان دؤنک، يانديرما قورباني، تاخيل تقدئملري، آيري قوربانلار اوچون تاريميز ربّئن خيمه‌سي قاباغيندا اولان اؤز قوربانگاهيندان آيري قوربانگاه دوزَلدَک."</verse>
        <verse osisID='Josh.22.30'>کاهئن پئنِخاس، اونونلا بئرلئکده اولان جاماعات رهبرلري، يعني ائسرايئل طايفالارينين باشچيلاري رِعوبئن اؤولادلارينين، جاد اؤولادلارينين و مِنَسّه اؤولادلارينين ددئکلرئني اشئدنده بو سؤزلري بَيَندئلر.</verse>
        <verse osisID='Josh.22.31'>کاهئن اِلعازار اوغلو پئنِخاس رِعوبئن اؤولادلارينا، جاد اؤولادلارينا و مِنَسّه اؤولادلارينا ددي: "بو گون بئلدئک کي، رب آراميزدادير، چونکي اونون ضئدّئنه بو خيانتي اتمه‌دئنئز؛ ائندي ائسرايئل اؤولادلاريني ربّئن اَلئندن قورتاردينيز."</verse>
        <verse osisID='Josh.22.32'>کاهئن اِلعازار اوغلو پئنِخاس و رهبرلر رِعوبئن اؤولادلاري و جاد اؤولادلارينين يانيندان، گئلعاد تورپاغيندان کَنَعان تورپاغينا ائسرايئل اؤولادلارينين يانينا قاييديب اونلارا خبر گتئردئلر.</verse>
        <verse osisID='Josh.22.33'>بو ائشي ائسرايئل اؤولادلاري دا بَيَندئلر. اونلار تارييا شوکور اتدئلر و رِعوبئن اؤولادلارينين، جاد اؤولادلارينين ضئدّئنه موحارئبه اتمک و اونلارين ياشاديقلاري اؤلکه‌ني وئران اتمک فئکرئندن دؤندولر.</verse>
        <verse osisID='Josh.22.34'>رِعوبئن اؤولادلاري و جاد اؤولادلاري قوربانگاهين آديني "شاهئد" قويدولار. چونکي اونلار ددئلر: "بو قوربانگاه بئزئم آراميزدا شاهئددئر کي، رب تاريدير."  </verse>
      </chapter>
      <chapter osisID='Josh.23'>
        <verse osisID='Josh.23.1'>
          رب ائسرايئللی‌لره هر طرفدن دوشمنلرئندن دئنجلئک ورندن سونرا، اوزون مودّت کچدي. آرتيق يوشَع قوجاليب ياشي چوخالميشدي.</verse>
        <verse osisID='Josh.23.2'>او بوتون ائسرايئلي، آغساقّاللاري، باشچيلاري، حاکئملري و سرکرده‌لري چاغيردي و اونلارا ددي: "من قوجالميشام، ياشيم چوخدور.</verse>
        <verse osisID='Josh.23.3'>تارينيز ربّئن سئزئن حاقّينيزدا بوتون بو مئلّتلره نه اتدئيئني گؤردونوز، چونکي تارينيز رب اؤزو سئزئن اوچون دؤيوشدو.</verse>
        <verse osisID='Josh.23.4'>باخ، اوردون چاييندان گونشئن باتديغي طرفه، بؤيوک دهنزه قدر قيرديغيم بوتون مئلّتلرئن تورپاقلاري ائله برابر قالان بو مئلّتلرئن ده تورپاقلاريني قبئله‌لرئنئز اوچون ائرث پايلاديم.</verse>
        <verse osisID='Josh.23.5'>تارينيز رب اؤزو اونلاري قاباغينيزدان سئلئب آتاجاق و اونلاري گؤزونوزون قاباغيندان قوواجاق. و سئز اونلارين تورپاغينا مالئک اولاجاقسينيز، نجه کي، تارينيز رب سئزه وعده ورئب.</verse>
        <verse osisID='Josh.23.6'>اونا گؤره ده چوخ دئقّتلي اولون کي، موسانين شرئعت کئتابيندا يازيلان هر شيي ساخلاياسينيز. اله کي، اوندان نه صاغا، نه ده سولا دؤنه‌سئنئز.</verse>
        <verse osisID='Josh.23.7'>سئزئنله قالان بو مئلّتلره قاريشمايين، آللاهلارينين آديني چکمه‌يئن، اونلارا آند ائچمه‌يئن، اونلارا قوللوق اتمه‌يئن، اونلارا سجده قيلمايين.</verse>
        <verse osisID='Josh.23.8'>فقط بو گونه قدر اتدئيئنئز کئمي ربّه باغلي قالين.</verse>
        <verse osisID='Josh.23.9'>چونکي رب قاباغينيزدان بؤيوک و قووّتلي مئلّتلري قوووب؛ بو گونه قدر سئزئن قاباغينيزدا هچ کئم دورا بئلمه‌يئب.</verse>
        <verse osisID='Josh.23.10'>سئزدن بئر آدام مئن آدامي قووا بئلدي، چونکي تارينيز رب سئزه ددئيي کئمي سئزئن اوچون اؤزو دؤيوشدو.</verse>
        <verse osisID='Josh.23.11'>بونون اوچون دئقّت ادئن کي، تارينيز ربّی سِوه‌سئنئز.</verse>
        <verse osisID='Josh.23.12'>اگر گری دؤنه‌سئنئز، سئزئن آرانيزدا ياشايان بو مئلّتلردن قالانلارا باغلاناسينيز، اونلارلا قوحوم اولاسينيز، اونلارلا اوتوروب دوراسينيز،</verse>
        <verse osisID='Josh.23.13'>يَقئن بئلئن کي، تارينيز رب بو مئلّتلري گؤزونوز قاباغيندان بئر داها قووماياجاق. تارينيز ربّئن وردئيي بو نعمتلي تورپاق اوستوندن يوخ اولانا قدر، اونلار سئزئن اوچون کمند، تله، بؤيورلرئنئزه قامچي و گؤزلرئنئزه تئکان اولاجاقلار.</verse>
        <verse osisID='Josh.23.14'>باخ، بو گون من ده هامي کئمي دونيادان کؤچه‌جيم. بوتون قلبئنئزله، بوتون جانينيزلا بئلئرسئنئز کي، تارينيز ربّئن حاقّينيزدا ددئيي بوتون ياخشي شيلردن هچ بئري بوشا چيخمادي. هاميسي سئزئن اوچون يرئنه يتئشدي. اونون سؤزلرئندن هچ بئري بوشا چيخمادي.</verse>
        <verse osisID='Josh.23.15'>تارينيز ربّئن سئزه وعده وردئيي بوتون نعمتلي شيلر نجه يرئنه يتئشدي، بوتون پئس شيلري ده رب بلجه سئزئن باشينيزا گتئره‌جک، او زاماناجاق کي، وردئيي بو ياخشي تورپاق اوستوندن سئزي هلاک اتسئن.</verse>
        <verse osisID='Josh.23.16'>اگر تارينيز ربّئن سئزه بويوردوغو عهدي پوزاسينيز، گدئب آيري آللاهلارا قوللوق اده‌سئنئز، اونلارا سجده اده‌سئنئز، ربّئن قضبي سئزئن ضئدّئنئزه آلوولاناجاق و سئزه وردئيي نعمتلي تورپاق اوستوندن تزلئکله يوخ اولاجاقسينيز."  </verse>
      </chapter>
      <chapter osisID='Josh.24'>
        <verse osisID='Josh.24.1'>
          يوشَع ائسرايئلئن بوتون قبئله‌لرئني شِکِمه ييغدي و ائسرايئلئن آغساقّال‌لاريني، باشچيلاريني، حاکئملرئني و سرکرده‌لرئني چاغيردي. اونلار تارينين حوضوروندا دوردولار.</verse>
        <verse osisID='Josh.24.2'>يوشَع بوتون خالقا ددي: "ائسرايئلئن تاريسي رب بله ديئر: "آتالارينيز يعني ائبراهئم و ناخورون آتاسي تِرَخ، کِچمئشَدن چايين او بئري تاييندا ياشاييرديلار و باشقا آللاهلارا قوللوق ادئردئلر.</verse>
        <verse osisID='Josh.24.3'>آتانيز ائبراهئمي چايينين او بئري تاييندان گؤتوروب، بوتون کَنَعان تورپاغيندا گَزدئردئم و نسلئني چوخالديب اونا ائسحاقي وردئم.</verse>
        <verse osisID='Josh.24.4'>ائسحاقا يعقوب و عئسونو وردئم. عئسويا سِعئر داغيني وردئم کي، اونا مالئک اولسون؛ لاکئن يعقوبلا اؤولادلاري مئصئره گتدئلر.</verse>
        <verse osisID='Josh.24.5'>سونرا موسا و هارونو گؤندرئب، اورادا اتدئکلرئمله مئصئري بلالارا دوچار اتدئم و سونراسي سئزي اورادان چيخارتديم.</verse>
        <verse osisID='Josh.24.6'>آتالارينيزي مئصئردن چيخارتديم و سئز دهنزه طرف گلدئنئز. مئصئرلی‌لر دؤيوش عارابالار و آتلي‌لارلا، آتالارينيزي قيرميزي دهنزه قدر تعقئب اتدئلر.</verse>
        <verse osisID='Josh.24.7'>لاکئن آتالارينيز ربّه فرياد ادنده او، مئصئرلی‌لرله سئزئن آرانيزدا قارانليق ياراتدي، اونلارين اوستونه دهنزي گتئردي و اونلار سولارين آلتيندا قالديلار؛ مئصئرده اتدئيئم شيلري گؤزونوزله گؤردونوز و اوزون مودّت صحرادا ياشادينيز.</verse>
        <verse osisID='Josh.24.8'>سونرا سئزي اوردون چايينين شرق طرفئنده ياشايان اِمورلولار تورپاغينا گتئردئم، اونلار سئزئنله ووروشدولار؛ اونلاري سئزه تسلئم اتدئم، اونلاري قاباغينيزدان يوخ اتدئيئم زامان، سئز اونلارين تورپاقلارينا مالئک اولدونوز.</verse>
        <verse osisID='Josh.24.9'>موآب پادشاهي صئپّور اوغلو بالاق قالخيب، ائسرايئللی‌لرله ووروشدو و خبر گؤندرئب بِعور اوغلو بَلعامي چاغيردي کي، سئزه لعنت اتسئن.</verse>
        <verse osisID='Josh.24.10'>لاکئن بَلعامي اشئتمک ائستمه‌دئم. بلجه مجبور قالدي کي، سئزه برکت ورسئن و سئزي اونون الئندن قورتارديم.</verse>
        <verse osisID='Josh.24.11'>اوردون چاييندان کچئب اَرئحايا گلدئنئز. اَرئحا اهالئسي، اِمورلولار، پِرئزلئلر، کَنَعانليلار، خئتلئلر، گئرگاشلي‌لار، خئولئلر، يِبوسلولار سئزئن ضئدّئنئزه ووروشدولار، لاکئن اونلاري سئزه تسلئم اتدئم.</verse>
        <verse osisID='Josh.24.12'>سئزئن قاباغينيزجا اِششَک‌چئبئني چيخارديب اونونلا اِمورلولارين ائکي پادشاهيني قاباغينيزدان قوودوم. بو ائش سئزئن قيلينجينيزلا و اوخ-کامانينيزلا اولمادي.</verse>
        <verse osisID='Josh.24.13'>اوستونده ائشلَمه‌دئيئنئز بئر تورپاغي، تئکمه‌دئيئنئز شهرلري سئزه وردئم کي، اورادا ياشاياسينيز؛ سالماديغينيز باغلاردان و زيتونلوقلاردان يِيئرسئنئز.»</verse>
        <verse osisID='Josh.24.14'>اونا گؤره ده ائندي رَبدن قورخون، صداقت و حقئقتله اونا قوللوق ادئن؛ چايين او بئري تاييندا و مئصئرده آتالارينيزين قوللوق اتدئيي آللاهلاري آتين و فقط ربّه قوللوق ادئن.</verse>
        <verse osisID='Josh.24.15'>اگر ربّه قوللوق اتمه‌يي بَيَنمئرسئنئز، بو گون کئمه قوللوق اده‌جيئنئزي اؤزونوز سچئن: مگر آتالارينيزين چايين او تاييندا قوللوق اتدئکلري آللاهلارا يا دا تورپاقلاريندا ياشاديغينيز اِمورلولارين آللاهلارينا قوللوق اده‌جکسئنئز؟ آمّا من و منئم اِوئمده‌کئلر ربّه قوللوق اده‌جک."</verse>
        <verse osisID='Josh.24.16'>خالق جاواب ورئب ددئلر: "ايراق اولسون کي، ربّی ترک ادئب آيري آللاهلارا قوللوق ادک!</verse>
        <verse osisID='Josh.24.17'>چونکي بئزي و آتالاريميزي مئصئر تورپاغيندان يعني نؤکرچئلئک دئياريندان چيخاردان تاريميز ربدئر کي، گؤزوموزون قاباغيندا بو بؤيوک علامتلري گؤرستدي و گتدئيئمئز هر يولدا، آراسيندان کِچدئيئمئز بوتون خالقلار آراسيندا بئزي حئفظ اتدي.</verse>
        <verse osisID='Josh.24.18'>رب بوتون خالقلاري، يعني بو تورپاقدا ياشايان اِمورلولاري قاباغيميزدان قوودو. بئز ده ربّه قوللوق اده‌جيئک، چونکي تاريميز اودور."</verse>
        <verse osisID='Josh.24.19'>يوشَع خالقا ددي: "ربّه قوللوق اده بئلمزسئنئز، چونکي او، موقدّس تاري‌دير. او، قيرتلي تاري‌دير؛ تقصئرلرئنئزي و گوناهلارينيزي باغيشلاماياجاق.</verse>
        <verse osisID='Josh.24.20'>اگر ربّی ترک ادئب اؤزگه بوت آللاهلارينا قوللوق اده‌سئنئز، سئزه ياخشيليق ادن رب ضئدّئنئزه دؤنوب، سئزي ووراجاق و سئزي محو اده‌جک."</verse>
        <verse osisID='Josh.24.21'>خالق يوشَعه ددي: "خير، آنجاق ربّه قوللوق اده‌جيئک."</verse>
        <verse osisID='Josh.24.22'>يوشَع خالقا ددي: "سئز اؤزونوز، اؤزونوزون ضئدّئنه شاهئدسئنئز کي، قوللوق اتمک اوچون اؤزونوزه ربّی سِچدئنئز." و اونلار ددئلر: "بئز شاهئدئک."</verse>
        <verse osisID='Josh.24.23'>يوشَع ددي: "اِله ده ائندي آرانيزدا اولان ياد آللاهلاري آتين، اوره‌يئنئزي ائسرايئلئن تاريسي ربّه دؤندرئن."</verse>
        <verse osisID='Josh.24.24'>خالق يوشَعه ددي: "تاريميز ربّه قوللوق اده‌جيئک و فقط اونون سؤزونه قولاق آساجاغيق."</verse>
        <verse osisID='Josh.24.25'>يوشَع او گون خالق آدينا عهد باغلادي. اونلار اوچون شِکِمده قانون و حؤکم قويدو.</verse>
        <verse osisID='Josh.24.26'>يوشَع بو سؤزلري تارينين شرئعت کئتابينا يازدي؛ سونرا بؤيوک بئر داش گؤتوروب ربّئن موقدّس مکانينين يانيندا اولان چؤل بوتا‌سي آلتيندا يِرلَشدئردي.</verse>
        <verse osisID='Josh.24.27'>يوشَع بوتون خالقا ددي: "باخين، بو داش بئزئم ضئدّئمئزه شاهئددئر، چونکي ربّئن بئزه ددئيي بوتون سؤزلري او اشئتدي؛ قوي بو داش سئزئن ضئدّئنئزه شاهئد اولسون کي، تارينيزي ائنکار اتميه‌سئنئز."</verse>
        <verse osisID='Josh.24.28'>بوندان سونرا بوتون خالقي ائرث آلديغي تورپاقلارا گؤندردي.  </verse>
        <verse osisID='Josh.24.29'>
          بئر مودّت سونرا ربّئن قولو نون اوغلو يوشَع يوز اون ياشيندا وفات اتدي.</verse>
        <verse osisID='Josh.24.30'>اونو گاعَش داغينين شئماليندا، اِفرايئمئن داغليق بؤلگه‌سئنده‌کي تئمنَت‌سِرَخده ائرث اولان تورپاغينين ساحه‌سئنده دفن اتدئلر.</verse>
        <verse osisID='Josh.24.31'>يوشَع ياشاديقجا و يوشَعدن سونرا ياشايان و ربّئن ائسرايئل اوچون اتدئيي هر شيي بئلَن آغساقّاللار ياشاديقجا، ائسرايئل خالقي ربّه قوللوق اتدي.  </verse>
        <verse osisID='Josh.24.32'>
          ائسرايئللی‌لر مئصئردن چيخاندا يوسئفئن سوموکلرئني اؤزلري ائله گؤتورموشدولر. بونلاري يعقوبون شِکِمده‌کي زَمئسئنده باسديرديلار. يعقوب بو زَمئني شِکِمئن آتاسي خَمورون اؤولادلاريندان يوز پارچا گوموشه ساتين آلميشدي؛ و بو تورپاق يوسئف اؤولادلارينين ائرثي اولدو.</verse>
        <verse osisID='Josh.24.33'>بوندان سونرا هارون اوغلو اِلعازار اؤلدو. اونو اِفرايئمئن داغليق بؤلگه‌سئنده اولان گئبعَتده کي، اوغلو پئنِخاسا ورئلمئشدي، دفن اتدئلر.  </verse>
      </chapter>
    </div></osisText>
</osis>