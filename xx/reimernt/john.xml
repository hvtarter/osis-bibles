<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='XX' osisIDWork='ReimerNT' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='ReimerNT'>
        <title>Reimer NT 2001</title>
        <contributor>Elmer Reimer</contributor>
        <creator>Martin Link</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-20</date>
        <description>Bei diesem Plattdeutsch handelt es sich nicht um das Plattdeutsch das im Norden Deutschlands gesprochen wird. Es hat Ähnlichkeiten, aber es ist das Plattdeutsch, welches in vielen Menonitenkolonien Südamerikas und Kanadas gesprochen wird.
Plattdeutsche christliche Radiosendungen kann man auch unter www.andenstimme.org anhören.</description>
        <publisher>FBSG</publisher>
        <type type='OSIS'>Bible</type>
        <identifier type='OSIS'>ReimerNT</identifier>
        <source>http://www.bibelgateway.com</source>
        <language type='IETF'>XX</language>
        <relation/>
        <coverage/>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='John'>
      <chapter osisID='John.1'>
        <verse osisID='John.1.1'>Em Aunfank wea daut Wuaat, en daut Wuat wea bie Gott, en Gott wea daut Wuat.</verse>
        <verse osisID='John.1.2'>Daut selwje wea em Aunfank bie Gott.</verse>
        <verse osisID='John.1.3'>Derch am es aules jemoakt, en oone am es nuscht jemoakt daut jemoakt es.</verse>
        <verse osisID='John.1.4'>En am wea Laewe, en daut Laewe wea daut Licht fa de Mensche.</verse>
        <verse osisID='John.1.5'>En daut Licht schient enne Diestanes, oba de Diestanes haft daut nich bejraepa.</verse>
        <verse osisID='John.1.6'>Doa wea en Maun fonn Gott jeschekjt, dee heet Jehaun.</verse>
        <verse osisID='John.1.7'>Disa kjeem fonn daut Licht Zeichnes to jaewe, daut dee Mensche derch am aula sulle tom Gloowe kome.</verse>
        <verse osisID='John.1.8'>Hee wea nich daut Licht, oba wea jeschekjt fonn daut licht to zeije.</verse>
        <verse osisID='John.1.9'>Daut wea daut woarhauftje Licht, daut fa aule Mensche schient dee enn dise Welt enenn kome.</verse>
        <verse osisID='John.1.10'>Hee wea enn dise Welt, en de Welt wea derch am jemoakt; oba de Welt kjand am nich.</verse>
        <verse osisID='John.1.11'>He kjeem no daut Sienje; oba siene eajne Mensche neeme am nich aun.</verse>
        <verse osisID='John.1.12'>Oba aul dee, dee am aunneema, jeef he daut Racht Gott siene Kjinja to heete,</verse>
        <verse osisID='John.1.13'>dee nich fonn Bloot uk nich ut fleeshlichet Felange uk nich ut en Maun sien Wele, oba fonn Gott jebuare sent.</verse>
        <verse osisID='John.1.14'>En daut Wuat wort Fleesch - en Mensch - en wond unja onns, en wie sage siene Harrlichkjeit soo aus en Foda sien eentsja Saen, foll Jnod en Woarheit.</verse>
        <verse osisID='John.1.15'>Jehaun jeef Zeichnes fonn am, en saed: "Dit es dee, fonn waem ekj saed: No mie kjemt dee, dee aul fer mie wea, dan hee wea eaha aus ekj."</verse>
        <verse osisID='John.1.16'>Ut siene folle Mot ha wie aule genome Jnod, en wada Jnod.</verse>
        <verse osisID='John.1.17'>Dan daut Jesats wea derch Mooses jejaeft, oba Jnod en Woarheit kjeeme derch Jesus Christus.</verse>
        <verse osisID='John.1.18'>Kjeen Mensch haft jemools Gott jeseene; oba sien eentsja Saen, dee biem Foda enne Schoot es, haft onns aules fonn am fetalt.</verse>
        <verse osisID='John.1.19'>Dit es Jehaun sien Zeichnes daut he jeef aus dee Jude de Priesta en Lewieta fonn Jerusalem schekjte am to froage waea hee wea.</verse>
        <verse osisID='John.1.20'>Hee bekjand en festreet daut nich, oba bekjand daut hee nich dee Christus wea.</verse>
        <verse osisID='John.1.21'>En see fruage am: "Waut dan? Best du Elia?" Hee saed: "Nae, ekj sie nich." "Best du dee Profeet?" En hee saed: "Nae."</verse>
        <verse osisID='John.1.22'>Donn saede see to am: "Waea best du? daut wie daen ne Auntwuut jaewe kjenne dee onns jeschekjt habe. Waut sachst du fonn die selfst?"</verse>
        <verse osisID='John.1.23'>He saed: "Ekj sie eenem siene Stem dee enne Wiltness schricht: Moakt daen Wajch jlik fa onns Herr! so aus dee Profeet Jesaja saed."</verse>
        <verse osisID='John.1.24'>Dee waut jschekjt weara, weara fonne Farisaea.</verse>
        <verse osisID='John.1.25'>En see fruuge am: "Wuaromm deepst du dan, wan du nich Christus, uk nich Elia, uk nich dee Profeet best?</verse>
        <verse osisID='John.1.26'>Jehaun saed to an: "Ekj deep ju met Wota: oba mank ju steit eena daen jie nich kjanne;</verse>
        <verse osisID='John.1.27'>dee waut no mie kome woat, oba aul fer mie wea, jaeajen daem ekj nich weat sie daut ekj am de schoo oplees."</verse>
        <verse osisID='John.1.28'>Dit pasead aula enn Betabara aun jantsied Jordan, wua Jehaun deepe deed.</verse>
        <verse osisID='John.1.29'>De naeakjste Dach sach Jehaun Jesus no sikj opptoo kome en saed: "Kjikjt! daut es Gott sien Laum, waut de Welt aeare Sinde wajch nemt!</verse>
        <verse osisID='John.1.30'>Dit es dee, fonn dem ekj saed: No mie kjemt en Maun waut mea Ea haft aus ekj, wiel hee aul doa wea eaha ekj gebuare wea.</verse>
        <verse osisID='John.1.31'>Ekj kjand am nich, oba ekj kjeem doaromm enn Wota to deepe daut hee to Iesrael sull oppenboa woare."</verse>
        <verse osisID='John.1.32'>Donn jeef Jehaun Zeichnes en saed: "Ekj sach daen Jeist soo aus ne Duw fomm Himel rauf kome en opp am bliewe.</verse>
        <verse osisID='John.1.33'>Kjanne deed ekj am nich, oba dee, dee mie schekjt enn Wota to deepe saed to mie: "Opp daen du daen Jeist sitst erauf kome, en opp am bliewe, es dee, dee met daem Heilje Jeist deepe woat.</verse>
        <verse osisID='John.1.34'>En ekj sach daut, en hab Zeichnes jejaeft, daut dit Gott sien Saen es."</verse>
        <verse osisID='John.1.35'>De naeakjsta Dach stunnt Jehaun doa met twee fon siene Jinja.</verse>
        <verse osisID='John.1.36'>Aus hee Jesus sach gone saed hee: "Kjikjt, daut es Gottes Laum!"</verse>
        <verse osisID='John.1.37'>Aus dee twee Jinja daut heade, jinje see Jesus hinjaraun.</verse>
        <verse osisID='John.1.38'>Jesus dreid sikj eromm en sach daut see am hinjaraun jinje, en saed to an: "Waut siek jie?" See saede to am: "Meista (daut meent, Leara) wua wonst du?"</verse>
        <verse osisID='John.1.39'>He saed to an: "Komt, dan woa jie seene". See jinja en sage wua hee bleef, en bleewe daen Dach bie am. Daut wea klok feeha Nomedach.</verse>
        <verse osisID='John.1.40'>Eena fonn dee beid waut Jehaun haud raede heat, en met am metjinge, wea Aundrees, Siemoon Peta sien Brooda.</verse>
        <verse osisID='John.1.41'>He funk eascht sien eajne Brooda Siemoon en saed to am: "Wie habe daen Mesias jefunje." Daut meent: daen Christus;</verse>
        <verse osisID='John.1.42'>En brocht am no Jesus. Aus Jesus am aunkjikjt saed hee: "Du best Siemoon, Joona sien Saen; du saust Peeta heete;" daut meent: en Steen.</verse>
        <verse osisID='John.1.43'>De naeakjste Dach wull Jesus no Gailaea gone, en funk Filip, en saed to am: "Folj mie no!"</verse>
        <verse osisID='John.1.44'>Filip wea fonn Betseeda, dee Staut wua uk Aundrees en Peeta haea kaume.</verse>
        <verse osisID='John.1.45'>Filip funk Natanael en saed to am: "Wie ha daen gefunge fonn daem Mooses em Jesats, uk de Profeete jeschraewe habe, Jesus fonn Natsaret, Joosef sien Saen."</verse>
        <verse osisID='John.1.46'>En Natanael saed to am: "Kaun doa fonn Natsaret irjent waut Goodet kome?" Filip saed to am: "Komm en see."</verse>
        <verse osisID='John.1.47'>Jesus sach Natanael no am kome, en saed fonn am: "Kjikjt! en woarhauftje Iesraeliet, enn daem kjeen Faulschet es!"</verse>
        <verse osisID='John.1.48'>Natanael saed to am: "Fonn wua kjanst du mie?" Jesus saed to am: "Eeha Filip die roopt, sach ekj die es du unja daen Fiejeboom weascht."</verse>
        <verse osisID='John.1.49'>Natanael saed to am: "Meista, du best de Gottes Saen, du best Israels Kjeenich!"</verse>
        <verse osisID='John.1.50'>Jesus auntwuud am en saed: "Du jleefst wiel ekj saed daut ekj die unja daen Fiejeboom sach? Du saust jratra Dinje aus daut seene."</verse>
        <verse osisID='John.1.51'>En hee saed to am: "Enn Woarheit, enn Woarheit saj ekj die, jie woare fonn nu aun dem Himel seene op stone, en Gott siene Enjel erauf en enopp foare opp daen Menschesaen."</verse>
      </chapter>
      <chapter osisID='John.2'>
        <verse osisID='John.2.1'>Aum dredde Dach wea enn Kana enn Gailiaea ne Kjast, en Jesus siene Mutta wea uk doa.</verse>
        <verse osisID='John.2.2'>En Jesus en siene Jinja weare uk to de Kjast ennjeloda.</verse>
        <verse osisID='John.2.3'>En aus doa nich mea Wien wea, saed Jesus siene Mutta to am: "Dee ha nich Wien."</verse>
        <verse osisID='John.2.4'>Jesus saed to aea: "Fru, waut haft daut met die en mie to doona? Miene Tiet es noch nich hea."</verse>
        <verse osisID='John.2.5'>Siene Mutta saed to de Deena: "Doot wautema hee to ju sajcht."</verse>
        <verse osisID='John.2.6'>Doa weare sas steenane Wotakrucke dee de Jude bruckte to aeare reinjunks Tsermoonja, en hilde bie twintich ooda dartich Galoon jieda.</verse>
        <verse osisID='John.2.7'>Jesus saed to an: "Felt dee Krucke Foll Wota!" En see felda dea gauns opp bottem Raunt.</verse>
        <verse osisID='John.2.8'>"Donn saed hee to an: "Nu schapt waut erut en brinjt daem FastMeista!" En see deede daut.</verse>
        <verse osisID='John.2.9'>Aus de FastMeista daut Wota, daut nu Wien wea, jeschmakjt haud, en nich wist wua daut haea kjeem, (oba de Deena dee daut Wota jeschapt haude wiste), roopt de FastMeista daen Briegaum,</verse>
        <verse osisID='John.2.10'>En saed to am: "Aulemaun sat daem basta Wien faea emm Aunfank, en dan wan de Jast eascht goot jedrunke habe, dan daut waut bilja es; oba du hast de baste bott nu jehoole."</verse>
        <verse osisID='John.2.11'>Dit Aunfank fonn siene Wundateakjen deed Jesus enn Kana enn Galilaea, en oppenboad siene Harrlijchkjeit, en siene Jinja jleewde aun am.</verse>
        <verse osisID='John.2.12'>Nodaem jinkj hee, siene Mutta en siene Jinja no Kapernaum, en bleewa bloos en poa Doag.</verse>
        <verse osisID='John.2.13'>En dee Jude aea Pasafast wea dichtbie, en Jesus jinkj no Jerusalem.</verse>
        <verse osisID='John.2.14'>Doa funk hee emm Tempel dee, dee Osse en Shop en Duwe fekoffte, uk dee Jeltwakjsle sette.</verse>
        <verse osisID='John.2.15'>He muak sikj ne Pitsch fonn Strenj en juach daen aule utem Tempel rut, met de Osse en Schop; en sched de Jeltwakjsla aea Jelt ut, en schmeet aeare Desche omm.</verse>
        <verse osisID='John.2.16'>En saed to de Duwehaundla: "Naemt dise Dinje hia wach; moakt ut mien Foda sien Hus nich en Haundelsplauts!"</verse>
        <verse osisID='John.2.17'>Donn dochta de Jinga doaraun daut jeschraewe stunnt: "Dee Iewa omm dien Hus haft mie fetaeat!"</verse>
        <verse osisID='John.2.18'>De Jude jeewe am auntwuat en saede to am: "Waut jefst du onns fa en Teakjen daut du daut Racht hast dit to doone?"</verse>
        <verse osisID='John.2.19'>Jesus auntwuad an en saed: "Braekjt dis Temple dol, en ekj woa daen enn dree Doag wada uppbuhe."</verse>
        <verse osisID='John.2.20'>Donn saede de Jude: "Daut neem sasefeatich Joa dis Tempel to buhe, en du west daem enn dree Doag upbuhe?"</verse>
        <verse osisID='John.2.21'>He raed oba fonn sien Lief aus en Tempel.</verse>
        <verse osisID='John.2.22'>Aus hee donn nohaea fomm Doot oppjestone wea, dochte siene Jinja doaraun, daut hee dit to an jesajcht haud, en see jleewde dee Schreft, en daut Wuat waut Jesus an jesajcht haud.</verse>
        <verse osisID='John.2.23'>Aus Jesus donn enn Jerusalem oppem Pasafast wea, jleewda fael aun sien Nome aus see aul de Teakjens sage waut hee deed.</verse>
        <verse osisID='John.2.24'>Oba Jesus aewajeef sikj an nich, wiel hee kjand aulamaun,</verse>
        <verse osisID='John.2.25'>en haud daut nich needich daut am irjentwaea en Jeteakjnes fonn en Mensch jeef, wiel he wist waut enn Mensche benne wea.</verse>
      </chapter>
      <chapter osisID='John.3'>
        <verse osisID='John.3.1'>Doa wea en Maun dee heet Nikodeemus, en Farisaea, waut utem huage Rot wea.</verse>
        <verse osisID='John.3.2'>Disa kjeem no Jesus enne Nacht en saed: "Meista, wie weete daut du en Leara best fonn Gott, dan kjeena kaun dee Teakjens doone dee du deist, bueta Gott es met am."</verse>
        <verse osisID='John.3.3'>Jesus auntwuad en saed to am: "Enn Woarheit, enn Woarheit saj ekj die: Waea nich wadajebuare es fonn Bowe, kaun Gott sien Rikj nich seene."</verse>
        <verse osisID='John.3.4'>Nikodeemus saed to am: "Woo kaun en Mensch noch eemol jebuare woara wan hee oolt es? Kaun he tom tweeda mol em Muttalief enenn gone en wada jebuare woare?"</verse>
        <verse osisID='John.3.5'>Jesus auntwuad: "En Woarheit, en Woarheit, saj ekj die: Wea nich ut Wota en Jeist jebuare es, kaun nich enn Gott sien Rikj ennen kome.</verse>
        <verse osisID='John.3.6'>Daut waut fomm Fleesch jebuare es, es Fleesch; en daut waut fomm Jeist jebuare es, es Jeist.</verse>
        <verse osisID='John.3.7'>Doo die nich wunndre daut ekj die saj: Jie motte fonn bowe wadajebuare senne.</verse>
        <verse osisID='John.3.8'>De Wint blost wua he wel, en du kaust daen heare, oba du weetst nich wua he haea kjemt, oda wua he han jeit. Soo es en jiedre dee fom Jeist jebuare es."</verse>
        <verse osisID='John.3.9'>Nikodeemus auntwuad en saed to am: "Woo kaun sowaut paseare?"</verse>
        <verse osisID='John.3.10'>Jesus auntwuad en saed to am: "Du best en Leara enn Iesrael en weetst daut nich?</verse>
        <verse osisID='John.3.11'>Enn Woarheit, enn Woarheit saj ekj die: Wie raede daut waut wie weete, en jaeawe Zeichnes fonn daut waut wie jeseene ha, en jie naeme onns Zeichnes nich aun.</verse>
        <verse osisID='John.3.12'>Wann ekj ju fonn irdische Dinje saj, en jie nich jleewe, woo wudd jie jleewe wan ekj ju fonn himlische Dinje fetal?</verse>
        <verse osisID='John.3.13'>Noch es kjeena nom Himel gefoare bueta dee, dee fom Himel erauf kaum, - dee Menschesaen.</verse>
        <verse osisID='John.3.14'>En soo aus Moses dee Schlang enne Wiltnes nehecht hoof, jrod soo mott de Menschesaen uk nehecht jehowa woare.</verse>
        <verse osisID='John.3.15'>Daut aul dee, dee aun am jleewe, daut eewje laewe habe.</verse>
        <verse osisID='John.3.16'>Dan Gott haft dise Welt so Leef jehaut, daut hee sien eentsje Saen jeef, daut aula, dee aun am jleewe, nich feloare gone, oba daut eewje Laewe habe.</verse>
        <verse osisID='John.3.17'>Dan Gott schekjt sien Saen nich enn dise Welt enenn omm dee to rechte, oba daut dee Welt derch am kunn seelich woare.</verse>
        <verse osisID='John.3.18'>Waea aun am jleeft es nich jerecht; waea oba nich jleeft es aul jerecht, wiel hee nich aun daen eenstje Gottes Saen sien Nome jleeft.</verse>
        <verse osisID='John.3.19'>En dit es daut Rechta-uadeel: daut Licht es en dise Welt ennen gekome, oba de Mensche leewda Diestennes leewa es daut Licht, wiel aeare Woakje bees weare.</verse>
        <verse osisID='John.3.20'>Dan waea sikj enn beese Woakje eeft, haust daut Licht en kjemt nich tom Licht, daut siene Woakje nich saele ferndach kome.</verse>
        <verse osisID='John.3.21'>Oba dee waut Woarheit deit, kjemt tom Licht, daut siene Woakje ferndach kome, daut dee fonn Gott jedone sent."</verse>
        <verse osisID='John.3.22'>No dit kjeeme Jesus en siene Jinja em judaeasche Launt enenn, en bleef doa met an en deept uk.</verse>
        <verse osisID='John.3.23'>Jehaun deept doa uk bie Aenoon, dichtbie Salim, wiel doa fael Wota wea, en dee Mensche kjeeme en leete sikj deepe.</verse>
        <verse osisID='John.3.24'>Dann Jehaun wea noch nich em Jefenkjnes jestoppt.</verse>
        <verse osisID='John.3.25'>Donn unjahilde Jehaun siene Jinja sikj met en Jud aewa reinjunks Faeaschrefte,</verse>
        <verse osisID='John.3.26'>En kjeeme no Jehaun en saede to am: "Meista, dee, dee aun jantsied Jordan bie die wea, fonn daem du zeije deetst, kjikj emol: dee deept doa, en aulamaun jeit no am."</verse>
        <verse osisID='John.3.27'>Jehaun auntwuad en saed: "En Mensch kaun nuscht naeme waut am nich fom Himel jejaeft es.</verse>
        <verse osisID='John.3.28'>Jie selfst jaewe mie Zeichnes daut ekj saed, daut ekj nich dee Christus sie, oba daut ekj fer am jeschekjt sie.</verse>
        <verse osisID='John.3.29'>Dee waut de Brut haft es de Briegaum: oba daen Briegaum sien Frint, dee doa steit en am heat, freit sikj seeha daen Briegaum siene Stem to heare. Dise miene Freid es nu follkome.</verse>
        <verse osisID='John.3.30'>He mott toonaeme, ekj oba mott aufnaeme.</verse>
        <verse osisID='John.3.31'>Dee waut fonn Bowe kjemt es aewa aulem; dee waut fonne Ead kjemt es irdisch, en raet fonne Ead. Dee waut fomm Himel kjemt es aewa aules.</verse>
        <verse osisID='John.3.32'>En waut hee jeseene en jeheat haft, doa fonn jeft hee Zeichnes, oba kjeena nemt sien Zeichnes aun.</verse>
        <verse osisID='John.3.33'>Wea sien Zeichnes aun nemt, bewiest doamet daut Gott woarhauftich es.</verse>
        <verse osisID='John.3.34'>Dan dee waem Gott jeschekjt haft, raet Gott siene Wead, dan Gott deit sien Jeist nich toomaete.</verse>
        <verse osisID='John.3.35'>Gott haft sien Saen leef, en haft aules enn siene Henj gefaeft.</verse>
        <verse osisID='John.3.36'>Waea aun daen Saen jleeft, haft daut eewje Laewe, en waea daen Saen nich jehuarsaum es, saul daut Laewe nich seene, oba blift unja Gott sien Oaja."</verse>
      </chapter>
      <chapter osisID='John.4'>
        <verse osisID='John.4.1'>Aus donn de Herr daut eascht wist daut dee Farisaea jeheat haude daut Jesus meeha Jinga kjreajch en deept aus Jehaun,</verse>
        <verse osisID='John.4.2'>Wan Jesus selfst uk nich deept, dee Jinja deede,</verse>
        <verse osisID='John.4.3'>feleet hee Judaea en jinjk wada no Galilaea.</verse>
        <verse osisID='John.4.4'>Hee musst oba derch Samaria reise.</verse>
        <verse osisID='John.4.5'>Donn kjeem hee no ne Staut enn Samaria dee heet Siekar, dichtbie daut biet Launt waut Joakopp sien Saen Joosaf jejaeft haud.</verse>
        <verse osisID='John.4.6'>Doa wea dee Joakoppsborm. Jesus wea meed fonn de Reis, en saut doa biem Borm, wiel daut wea Medach.</verse>
        <verse osisID='John.4.7'>Donn kjeem doa ne Fru fonn Samaria Wota to hole. Jesus saed to aea: "Jeff me to drinkje."</verse>
        <verse osisID='John.4.8'>Siene Jinga oba weare no dee Staut jegone Aete to kjeepe.</verse>
        <verse osisID='John.4.9'>Dee Samarietische Fru saed donn to am: "Wu kjemt daut, daut du, en Jud, mie, ne samarietische Fru, no en Drunk Wota frajchst?" Dan de Jude habe nuscht met de Samarieta to doone.</verse>
        <verse osisID='John.4.10'>Jesus auntwuad en saed to aea: "Wan du de Gottesgow kjansd, en waea dit es dee die frajcht: 'jef mie to drinkje!' dan wusscht du am jefroagt habe, en hee wudd die laewendjet Wota jejaeft habe".</verse>
        <verse osisID='John.4.11'>Dee Fru saed to am: "Herr, du hast hea nuscht wuamet du schappe kaunst, en dee Borm es deep; fonn wua hast du daut laewendje Wota?</verse>
        <verse osisID='John.4.12'>Du best doch nich jrata, best du, aus uns Foda Joakopp de onns dis Borm jeef, ut daen he selfst, uk siene Saens en sien Fee jedrunke ha?"</verse>
        <verse osisID='John.4.13'>Jesus auntwuad en saed to aea: "Waea fonn dit Wota drinkjt, daem woat wada darschte;</verse>
        <verse osisID='John.4.14'>Oba waea fonn daut Wota drinkjt waut ekj jaewe woa, woat niemols wada darschte; oba daut Wota waut ekj jaeawe woa, woat en daem ne aewaranende Kjwal, waut nehecht kjwalt enn daut eewjet Laewe."</verse>
        <verse osisID='John.4.15'>Dee Fru saed to am: "Herr, jef mie daut Wota, daut mie nich meeha darschte woat, en ekj nich meeha bruck kome en schape!"</verse>
        <verse osisID='John.4.16'>Jesus saed to aea: "Go roop dien Maun, en komm haea."</verse>
        <verse osisID='John.4.17'>De Fru saed to am: "Ekj hab kjeen Maun." Jesus saed to aea: "Daut hast du Rajcht wan du sajchst, Ekj hab kjeen Maun.</verse>
        <verse osisID='John.4.18'>Dan du hast fief Manne jehaut, en daen du nu hast es nich dien Maun. En daem hast du de Woarheit jeraet."</verse>
        <verse osisID='John.4.19'>De Fru saed to am: "Herr, ekj woa enn daut du en Profeet best.</verse>
        <verse osisID='John.4.20'>Onnse Fodasch habe up disen Boajch aunjebaet, en jie saje daut enn Jerusalem es de Staed wua Mensche sulle aunbaede."</verse>
        <verse osisID='John.4.21'>Jesus saed to aea: "Fru, jleew mie, de Tiet woat kome wan jie nich opp disen Boajch, uk nich enn Jerusalem daem Foda woare aunbaede.</verse>
        <verse osisID='John.4.22'>Jie weete nich waut jie aunbaede; wie weete waut wie aunbaede, dan daut Heil kjemt fonne Jude.</verse>
        <verse osisID='John.4.23'>Oba doa woat ne Stund kome, en es nu aul, wan dee woarhauftje Aunbaeda daem Foda em Jeist en enne Woarheit woare aunbaede; dan de Foda seakjt no soone Aunbaeda.</verse>
        <verse osisID='John.4.24'>Gott es Jeist, en dee am aunbaede, motte aunbaede em Jeist en enne Woarhiet."</verse>
        <verse osisID='John.4.25'>De Fru saed to am: "Ekj weet daut dee Mesias kjemt, dee doa Christus heet. Wan dee kome woat, dee woat onns aules dietlich moake."</verse>
        <verse osisID='John.4.26'>Jesus saed to aea: "Ekj, dee met die raed, sie dee Mesias."</verse>
        <verse osisID='John.4.27'>En doaraewe kjeeme siene Jinja en fewunndade sikj daut he met de Fru raed, oba kjeena saed, "Waut seakjst du? oda: woaromm raetst du met aea?"</verse>
        <verse osisID='John.4.28'>Dee Fru leet aeare Wotakruck stone en jinjk aea Wajch enne Staut ennen en saed to de Maunslied:</verse>
        <verse osisID='John.4.29'>"Komt, seet en Maun dee mie aules jesajcht haft waut ekj jemols jedone hab! Kunn dit dee Christus senne?"</verse>
        <verse osisID='John.4.30'>Donn jinje see ute Staut erut en kjeeme no am.</verse>
        <verse osisID='John.4.31'>Enntwesche saede siene Jinja to am: "Meista, at doch!."</verse>
        <verse osisID='John.4.32'>Oba hee saed to an: "Ekj hab aete to aete wua jie nusscht fonn weete."</verse>
        <verse osisID='John.4.33'>Dee Jinja saede eena tom aundra: "Haft irjentwaea am waut to aete jebrocht?"</verse>
        <verse osisID='John.4.34'>Jesus saed to an: "Mien Aete es daem sien Wele to doone dee mie jeschekjt haft, en sien Woakj foadich to moake.</verse>
        <verse osisID='John.4.35'>Saj jie nich doa sent noch feeha Moonat en dann kjemt de Eifst? Oba ekj saj ju: Kjikjt emol, en seet de Arnt, dee es aul Riep en reed toom arnte.</verse>
        <verse osisID='John.4.36'>en waea doa arnte deit, kjricht Loon, en saumelt Frucht fa daut eewjet Laewe, soo daut dee waut doa seit, en dee waut doa arnte deit, sikj beid toop freie kjenne.</verse>
        <verse osisID='John.4.37'>Dan hia es dee Spruch woa: Eena seit, en sestwea arnt.</verse>
        <verse osisID='John.4.38'>Ekj schekjt ju daut to arnte wuafaea jie nich jeoabeit haude; aundre ha jeoabeit en jie sent enn aeare Oabeit ennen jekome."</verse>
        <verse osisID='John.4.39'>En fael fonn dee Samarieta en dee Staut jleewda aun am, wiel dee Fru to an jesajcht haud: "Hee saed mie aules waut ekj jedoone hab."</verse>
        <verse osisID='John.4.40'>Aus dee Samarieta donn no am kjeeme, prachade see am daut hee bie an bliewe sull; en hee bleef doa twee Doag.</verse>
        <verse osisID='John.4.41'>En fael mea jleewde aun am weajen siene Wead,</verse>
        <verse osisID='John.4.42'>en saede to de Fru: "Nu jleew wie nich meeha bloos waeajen diene raed, wie habe selfst jeheat, en weete daut dit werkjlich Christus, de Welt aea Heilaunt es."</verse>
        <verse osisID='John.4.43'>Omm twee Doag jinkj he fonn doa no Galilaea,</verse>
        <verse osisID='John.4.44'>Dann Jesus selfst saed, daut en Profeet haft enn sien eajen Launt kjeene Ea.</verse>
        <verse osisID='John.4.45'>Aus he donn no Galilaea jekome wea, neeme de Galilaea am opp, wiel see haude aules jeseene waut hee enn Jerusalem jedone haud: see jinje uk no daut Fast.</verse>
        <verse osisID='John.4.46'>Jesus kjeem donn wada no Kana enn Galilaea wua hee daut Wota to Wien jemoakt haud. En doa wea enn Rejearunks-be-aumte fonn Kapernaum, daem sien Saen wea Krank.</verse>
        <verse osisID='John.4.47'>Aus dee head daut Jesus fonn Galilaea jekome wea, jinkj hee han en prachad am tom kome en sien Saen to heele, wiel dee wea doodes krank.</verse>
        <verse osisID='John.4.48'>Donn saed Jesus to am: "Wan jie nich Teakjens en Wuunda seene, wel jie nich jleewe.</verse>
        <verse osisID='John.4.49'>De Rejearungs-be-aumta saed to am: "Herr, komm eeha mien Kjint stoaft!"</verse>
        <verse osisID='John.4.50'>Jesus saed to am: "Go dien Wajch, dien Saen laeft!" Dee Maun jleewd daut Wuat waut Jesus to am jesajcht haud, en jinkj sien Wajch.</verse>
        <verse osisID='John.4.51'>En aus he oppem Trigwajch wea, kjeeme siene Deena en saede to am: "Dien Saen laeft!"</verse>
        <verse osisID='John.4.52'>Donn fruach hee an omm woone Tiet daut met am wea baeta jeworde, en see saede: "Jistre, klok eent no Medach feleet am daut Feeba."</verse>
        <verse osisID='John.4.53'>Donn wist dee Foda daut daut krakjt dee Teit wea aus Jesus to am jesajcht haud: "Dien Saen laeft." En hee selfst en siene gaunse Famielje jleewde.</verse>
        <verse osisID='John.4.54'>Dit es nu daut tweede Teakjen daut Jesus deed aus hee fonn Judaea no Galilaea jekome wea.</verse>
      </chapter>
      <chapter osisID='John.5'>
        <verse osisID='John.5.1'>No daem hauda de Juda en Fast, en Jesus jinjk uk no Jerusalem.</verse>
        <verse osisID='John.5.2'>Doa es oba en Jerusalem biem Schops Puat en puddel Wota, daut enn hebraeasch Betesda jenant woat. Romm daut Wota weare fief jedakjte Faealew.</verse>
        <verse osisID='John.5.3'>Hia lage en nat deal kranke, blinje, lome en jelaemde, dee luade daut daut Wota sikj bewaeje sull,</verse>
        <verse osisID='John.5.4'>wiels en Engel kjeem to ne jewesse Tiet en bewaeajd daut Wota, en waea dan daut easchte enenn steach, wan daut Wota sikj bewaeajd, wort jesunnt fonn wautemma siene Krankheit wea.</verse>
        <verse osisID='John.5.5'>Doa wea oba en Maun, dee doa aul achtendartich Joa krank jelaeaja haud.</verse>
        <verse osisID='John.5.6'>Aus Jesus am doa ligje sach en enn wort daut hee doa aul so lang jelaeaje haud, fruach hee am: "West du jesunt woare?"</verse>
        <verse osisID='John.5.7'>Dee Kranke auntwuud am: "Herr, ekj hab kjeen Mensch waut mie enn daut Wota enenn halpt wann sikj daut bewaeacht; en waerent ekj kom, sticht en aundra fer mie enenn."</verse>
        <verse osisID='John.5.8'>Jesus saed to am: "Sto opp, nemm dien Bad en go!"</verse>
        <verse osisID='John.5.9'>Dee Maun wea platslich jesunt, neem sien Bad en jinkj. En dis Dach wea de Saubat.</verse>
        <verse osisID='John.5.10'>Donn saede dee Jude to daem dee jesunt jeworde wea: "Dit es de Saubat' daut es nich rajcht daut du dien Bad drajchst."</verse>
        <verse osisID='John.5.11'>He saed to an: "Dee waut mie jesunt muak saed to mie: Nem dien Bad en go!"</verse>
        <verse osisID='John.5.12'>Donn fruage sie am: "Waea es dee Maun dee to die saed: Nem dien Bad en go?"</verse>
        <verse osisID='John.5.13'>Oba dee waut jeheelt wea wist nich waea daut wea, wiel Jesus haud sikj wajch jebrocht, - doa wiere seeha fael Mensche en dem Plauts.</verse>
        <verse osisID='John.5.14'>Nohaea funk Jesus am em Tempel en saed to am: "Kjikj emol, du best jesunt jeworde; dann sindj nich meeha, daut die nich waut Oajret paseeat."</verse>
        <verse osisID='John.5.15'>Dee Maun feleet en saed to de Jude, dautet Jesus wea waut am jesunt jemoakt haud.</verse>
        <verse osisID='John.5.16'>En doawaejen deede de Jude Jesus fefolje, en proowde am doot to moake wiel hee dit aum Saubat jedone haud.</verse>
        <verse osisID='John.5.17'>Jesus oba saed to an: "Mien Foda deit noch emma oabeide en ekj oabeid uk."</verse>
        <verse osisID='John.5.18'>Doaromm fesochte de Jude noch sofael meeha am dootomuoke, nich bloos daut hee daen Saubat jebroake haud, oba uk wiel he saed daut Gott sien Foda wea, en sikj met Gott jlikjstald.</verse>
        <verse osisID='John.5.19'>Jesus auntwuad en saed to an: "Enn Woarheit, enn Woarheit saj ekj ju, De Saen kaun ut sikj selfst nusscht doone, buete duat waut hee sit sien Foda doone. Wautemme de Foda deit, daut deit de Saen uk.</verse>
        <verse osisID='John.5.20'>Dan de Foda es daen Saen goot, en wiest am aules waut Hee deit. En hee woat am noch jratre Woakje wiese daut jie ju erstaune woare.</verse>
        <verse osisID='John.5.21'>Dan so aus de Foda dee Doodes upwakjt en daen Laewe jeft, so deit de Saen uk daut Laewe jaewe waem hee wel.</verse>
        <verse osisID='John.5.22'>Dan de Foda recht tjeenem; oba haft daut Rechte aula daem Saen aewajaeft,</verse>
        <verse osisID='John.5.23'>daut aule daen Saen eare sele, jrod so aus see daem Foda eare. Waea daen Saen nich eat, eat uk nich daen Foda dee daen Saen jeschekjt haft.</verse>
        <verse osisID='John.5.24'>Enn Woarheit, enn Woarheit saj ekj ju, Waea mien Wuat heat en daem jleeft dee mie jeschekjt haft, haft daut eewje Laewe en kjemt nich enn Jerecht, oba es fomm Doot tom Laewe jekome.</verse>
        <verse osisID='John.5.25'>Enn Woarheit, enn Woarheit saj ekj ju, dee Tiet kjemt, es nu aul hia, daut dee Doodes woare daen Gottes Saen siene Stem heare, en dee, dee heare, woare laewe.</verse>
        <verse osisID='John.5.26'>Dan soo aus dee Foda laewe en sikj selfst haft, haft hee daen Saen daut jejaeft daut hee uk Laewe en sikj selfst haft.</verse>
        <verse osisID='John.5.27'>En hee haft daen Saen Follmacht jejaeft to rechte wiel hee de Menschesaen es.</verse>
        <verse osisID='John.5.28'>Lot ju daut nich wundre. Dan dee Tiet kejmt daut aul dee waut en Jraewa ligje woare siene Stem heare,</verse>
        <verse osisID='John.5.29'>en woare oppstone, dee doa Goot jedone habe stone opp tom Laewe, en dee, waut beeset jedone habe woare oppstone tom jerecht.</verse>
        <verse osisID='John.5.30'>Ekj kaun ut mie selfst nuscht doone. Ek recht doano es ekj hea, en mien rechte es rajcht wiel ekj nich mien eajne Wele seakj, oba daem sien Wele dee mie jeschekjt haft.</verse>
        <verse osisID='John.5.31'>Wan ekj fonn mie selfst zeije doo, dan es mien zeije nich woa.</verse>
        <verse osisID='John.5.32'>Doa es een aundra dee fonn mie Zeichnes jeft, en ekj weet daut daut Zeichnes waut hee fonn mie zeijt es woa.</verse>
        <verse osisID='John.5.33'>Jie schekjte no Jehaun, en hee zeijd fonn de Woarheit.</verse>
        <verse osisID='John.5.34'>Oba ekj naem nich Zeichnes fonn Mensche; oba ekj saj dit daut jie kjenne seelich woare.</verse>
        <verse osisID='John.5.35'>Hee wea ne Laump dee brennd en schiend, en jie weare welich ne Tietlank enn sien Licht froo to sene.</verse>
        <verse osisID='John.5.36'>Ekj hab oba en jratret Zeichnes aus Jehaun haud; dan dee Woakje waut de Foda mie jejaeft haft foadich to moake, dee Woakje waut ekj uk doo, dee jaewe Zeichnes fonn mie daut de Foda mie jeschekjt haft.</verse>
        <verse osisID='John.5.37'>En dee Foda, dee mie jeschekjt haft, haft selfst Zeichnes fonn mie jejaeft. Jie habe siene Stem niemols jeheat, en siene Jestault niemols jeseene,</verse>
        <verse osisID='John.5.38'>en sien Wuat blift nich en ju; dan jie jleewe nich aun daem, daen hee jeschekt haft.</verse>
        <verse osisID='John.5.39'>Seakjt de Schreft no: dan jie meene jie ha doabenne daut eewje Laewe; en de Schreft es jrod waut fonn mie Zeichnes jeft.</verse>
        <verse osisID='John.5.40'>Jie wele oba nich no mie kome daut jie daut eewje Laewe kjenne habe.</verse>
        <verse osisID='John.5.41'>Ekj seakj nich fonn Mensche je-eat to woare.</verse>
        <verse osisID='John.5.42'>Oba ekj kjan ju, daut jie Gott siene Leew nich en ju ha.</verse>
        <verse osisID='John.5.43'>Ekj sie jekome en mien Foda sien Nome, en jie naeme mie nich opp. Wan en aundra en sien eejne Nome woat kome, daem woa jie oppnaeme.</verse>
        <verse osisID='John.5.44'>Woo kje jie jleewe wan jie de Ea eena fomm aundre naeme, en nich dee Ea seakje dee fonn daem eentsje Gott kjemt?</verse>
        <verse osisID='John.5.45'>Denkjt nich daut ekj ju biem Foda fekloage woa; doa es eena dee ju fekloagt, en daut es Mooses en daem jie hope.</verse>
        <verse osisID='John.5.46'>Dan wan jie Mooses jleewde, wudd jie mie uk jleewe; dan hee schreef fonn mie.</verse>
        <verse osisID='John.5.47'>Oba wan jie siene Schrefte nich jleewe, woo woa jie dan miene Wead jleewe?"</verse>
      </chapter>
      <chapter osisID='John.6'>
        <verse osisID='John.6.1'>No daem fua Jesus aewarem galilaeasche Maea no Tiberias.</verse>
        <verse osisID='John.6.2'>En groot deel Menschen kjeeme hinjaraun, wiel see dee Wuundateakjens sage waut hee deed aun dee Kranke.</verse>
        <verse osisID='John.6.3'>En Jesus jinkj opp en Boajch enopp, en sad sich doa met siene Jinja toop dol.</verse>
        <verse osisID='John.6.4'>De Jude eaea Pasafast wea dicht bie.</verse>
        <verse osisID='John.6.5'>Aus Jesus oppkjikjt sach hee fael Mensche no sikj kome, en saed to Filip: "Wua kje wie Broot kjeepe daut dise aete kjaene?"</verse>
        <verse osisID='John.6.6'>Hee saed dit omm am to proowe, dan hee selfst wist waut hee doone wudd.</verse>
        <verse osisID='John.6.7'>Filip saed to am: "Achtmoonat loon wudd nich jenuach Broot kjeepe fa jiedrem en Biet to ha."</verse>
        <verse osisID='John.6.8'>Eena fonn dee Jinja, Siemoon Peeta sien Brooda Aundrees, saed to am:</verse>
        <verse osisID='John.6.9'>"Hia es en Jung dee haft fief Joaschtebrood en twee Fesch; oba waut es daut mank so fael?"</verse>
        <verse osisID='John.6.10'>Jesus saed: "Moakt de Mensche sikj dolsate." Doa wea fael Graus opp dee Staed. Donn sade dee Mensche sikj dol, onnjefaea fief Dusent.</verse>
        <verse osisID='John.6.11'>En Jesus neemm daut Brot, en aus hee jedankt haud, deeld hee siene Jinja daut ut, en de Jinja daen, dee sikj doljesat haude, en so uk de Fesch so fael es see wulle.</verse>
        <verse osisID='John.6.12'>Aus see eascht aule saut weare, saed hee to siene Jinja; "Saumelt dee aewrije Brocke daut nusscht ommkjemt."</verse>
        <verse osisID='John.6.13'>Donn saumelde see dee opp en kjreaje twalf Kjarw foll Joaschte Brot Brocke waut dee haude aewajelote waut doa je-aete haude.</verse>
        <verse osisID='John.6.14'>Aus de Mensche daut Wunndateakjen sage, waut hee jedone haud, saede see: "Dit es enn Woarheit dee Profeet dee enne Welt kome sull!"</verse>
        <verse osisID='John.6.15'>En aus Jesus wist daut de Mensche bott doa weare daut see am met Jewault wulle tom Kjeenich moake, feleet hee en jinkj auleen no en Boajch.</verse>
        <verse osisID='John.6.16'>En auset eascht Owent wea, jinje sien Jinja nom Maea,</verse>
        <verse osisID='John.6.17'>steaje enn ne Lomm enenn, en fuare aewa no Kapernaum opptoo.</verse>
        <verse osisID='John.6.18'>Donn kjeem en groota Storm opp soo daut de Wale huechhaea rollde.</verse>
        <verse osisID='John.6.19'>Aus see onnjafaea feeha oda fief Kilomeetasch jeroodelt haude, sage see Jesus oppem Wota gone en noda no aea Lomm kome; en an wort angst.</verse>
        <verse osisID='John.6.20'>Oba hee saed to an: "Engst ju nich; dit sie ekj!"</verse>
        <verse osisID='John.6.21'>Donn neeme see am jearen enne Lomm ennen, en platslich weare see donn aum Launt, wua see hanwulle.</verse>
        <verse osisID='John.6.22'>De naeakjste Dach, aus dee Mensche aun dee aundre Sied fomm Maea sage daut doa kjeen aundret Lomm wea, buta daut waut dee Jinja jebruckt haude, en daut Jesus nich wea met siene Jinja en aera Lomm met jefoare, daut dee Jinja oone am weare jefoare; -</verse>
        <verse osisID='John.6.23'>Doa weare aundre Lomme fonn Tiberias, dee doa dichtbie weare wua see je-aete haude no daem daut de Herr doafaea haud jedankt -</verse>
        <verse osisID='John.6.24'>aus de Lied utfunge daut Jesus en siene Jinja nich doa weare, steaje see en dee Lomme enenn en fuare no Kapernaum doa Jesus to seakje.</verse>
        <verse osisID='John.6.25'>Aus see am aune aundre sied funge, saede see to am: "Meista, waneeha best du haea jekome?"</verse>
        <verse osisID='John.6.26'>Jesus auntwuad an en saed: "Enn Woarheit, enn Woarheit saj ekj ju: jie seakje mie nich wiel jie Wunndateakjens sage, oba wiel jie fonn daut Brot aute en saut worde.</verse>
        <verse osisID='John.6.27'>Oabeit nich fa daut Aeta waut fejenklich es, oba fa daut waut bott daut eewje Laewe blift daut de Mensche Saen ju jaewe woat; wiels daem haft Gott de Foda bestaedicht."</verse>
        <verse osisID='John.6.28'>Donn saede see to am: "Waut sael wie doone omm Gott siene Woakje to wirkje?"</verse>
        <verse osisID='John.6.29'>Jesus auntwuad en saed to an: "Dit es Gott sien Woakj daut jie aun daem jleewe daem hee jeschekjt haft."</verse>
        <verse osisID='John.6.30'>Donn saede see to am: "Waut fonn Wunndateakjen deist du wiese daut wie kjenne seene en die jleewe? Waut deist du follbrinje?</verse>
        <verse osisID='John.6.31'>Onnse Fodasch aute enne Wiltnes daut Mana, soo aus jeschraewe steit: 'Hee jeef an Broot fomm Himel to aeta'".</verse>
        <verse osisID='John.6.32'>Donn saed Jesus to an: "Enn Woarheit, enn Woarheit saj ekj ju: Mooses jeef ju nich daut Broot fom Himel, oba mien Foda jeft ju daut woare Broot fom Himel.</verse>
        <verse osisID='John.6.33'>Dan daut Brot fonn Gott es dee waut fom Himel erauf kjemt, en de Welt daut Laewe jeft."</verse>
        <verse osisID='John.6.34'>Donn saede see to am: "Herr, jef ons emma dit Brot."</verse>
        <verse osisID='John.6.35'>En Jesus saed to an: "Ekj sie daut Laewesbrot. Waea no mie kjemt, daem woat niemols meeha hungre; en waea aun mie jleeft woat niemols meeha darschte.</verse>
        <verse osisID='John.6.36'>Oba ekj saed to ju daut jie mie jeseene habe en doch nich aun mie jleewe.</verse>
        <verse osisID='John.6.37'>Aules waut mie de Foda jeft, kjemt no mie; en waea no mie kjemt woa ekj nich erut steete.</verse>
        <verse osisID='John.6.38'>Dan ekj sie fomm Himel erauf jekome nich mien Wele to doone, oba daem sien Wele dee mie jeschekjt haft.</verse>
        <verse osisID='John.6.39'>En dit es daem Foda sien Wele dee mie jeschekjt haft, daut ekj kjeenem felea fonn dee waut hee mie jejaeft haft, oba daut ekj dee aum laste Dach sul oppwakje.</verse>
        <verse osisID='John.6.40'>En dit es daem sien Wele dee mie jeschekjt haft, daut waeaema daen Saen sit en aum am jleeft, woat daut eewje Laewe habe, en daem woa ekj aum latse Dach oppwakje.</verse>
        <verse osisID='John.6.41'>Donn murrde de Jude aewa am wiel hee jesajcht haud: "Ekj sie daut Brot daut fomm himel erauf jekome es."</verse>
        <verse osisID='John.6.42'>En see saeda: "Es dit nich Jesus, Joosaf sien Saen, daem sien Foda en Mutta wie kjanne? Woo sajcht hee nu: 'Ekj sie fomm Himel erauf jekome?'"</verse>
        <verse osisID='John.6.43'>Doawaeajen saed Jesus to an: "Doot nich mank ju murre.</verse>
        <verse osisID='John.6.44'>Kjeene kaun no mie kome buta wan de Foda dee mie jeschekjt haft am trakje deit, en ekj woa am aum latse Dach oppwakje.</verse>
        <verse osisID='John.6.45'>Enne Profeete steit jeschraewe: 'See woare aule fonn Gott jeleat woare'. Doaromm woare aul dee, dee fomm Foda jeheat en jeleat habe no mie kome.</verse>
        <verse osisID='John.6.46'>Nich daut irjentwea daem Foda jeseene haft, buta dee, dee fonn Gott es - dee haft daem Foda jeseene.</verse>
        <verse osisID='John.6.47'>Enn Woarheit, enn Woarheit saj ekj ju: Waea aun mie jleewt haft eewjet Laewe.</verse>
        <verse osisID='John.6.48'>Ekj sie daut Laewesbroot.</verse>
        <verse osisID='John.6.49'>June Fodasch aute Mana enne Wiltnes en storwe.</verse>
        <verse osisID='John.6.50'>Dit es daut Broot waut fomm Himel erauf kjemt so daut en Mensch doafonn aete kaun en nich stoawe.</verse>
        <verse osisID='John.6.51'>Ekj sie daut laewendje Broot daut fomm Himel erauf kaum. Waea fonn dit Broot aeta woat, woat eewich laewe. En daut Broot waut ekj jaewe woa es mien Fleesch, daut ekj jaewe woa daut de Welt laewe kaun."</verse>
        <verse osisID='John.6.52'>Donn streede de Jude sikj unjarenaunda, en saede: "Woo kaun dis Mensch onns sien Fleesch to aete jaewe?"</verse>
        <verse osisID='John.6.53'>Donn saed Jesus to an: "Enn Woarheit, enn Woarheit saj ek ju: Wan jie nich daen Menschesaen sien Fleesch aete en sien Bloot nich drinkje, ha jie nich Laewe en ju.</verse>
        <verse osisID='John.6.54'>Dee waut mien Fleesch at en drinkjt mien Bloot haft daut eewje Laewe en ekj woa am aum latse Dach oppwakje.</verse>
        <verse osisID='John.6.55'>Dan mien Fleesch es woare Noarunk en mien Bloot es woare Drunk.</verse>
        <verse osisID='John.6.56'>Waea mien Fleesch at en mien Bloot drinkjt, blift enn mie en ekj enn am.</verse>
        <verse osisID='John.6.57'>So aus de laewendje Foda mie jeschekjt haft, en ekj weajen daem Foda laew, so waea mie at woat waejen mie uk laewe.</verse>
        <verse osisID='John.6.58'>Dit es daut Broot daut fomm Himel erauf kjeem, nich so aus daut Broot daut june Fodasch aute en storwe; waea dit Broot at woat eewich laewe."</verse>
        <verse osisID='John.6.59'>Dit saed hee aus hee enn Kapernaum enne Sienagoog leare deed.</verse>
        <verse osisID='John.6.60'>Donn saede fael fonn siene Jinja aus see daut heade: "Dit sent hoade Wead; waea kaun daut fedroage to heare?"</verse>
        <verse osisID='John.6.61'>Aus Jesus wist daut siene Jinja doaraewa murde, fruach hee an auf see doawejen beleidicht weare.</verse>
        <verse osisID='John.6.62'>"Waut woa jie dann doone wan jie woare daen Menschesaen seene trig doahan foare wua hee eascht wea?</verse>
        <verse osisID='John.6.63'>De Jeist es dee waut Laewe jeft; daut Fleesch halpt nuscht. Dee Wead dee ekj ju jesajcht hab, sent Jeist en sent Laewe.</verse>
        <verse osisID='John.6.64'>Oba doa sent walkje fonn ju waut nich jleewe." Jesus wist fonn Aunfank woont dee weare waut nich jleewde, en waea am ferode wudd.</verse>
        <verse osisID='John.6.65'>En hee saed: "Doaromm saed ekj to ju, daut kjeena kaun no mie kome wan am daut nich fomm Foda jejaeft es."</verse>
        <verse osisID='John.6.66'>Fonn donn aun jinje fael fonn sien Jinja trig, en jinje nich meeha met am met.</verse>
        <verse osisID='John.6.67'>Donn saed Jesus to de Twalw: "Wel jie uk wajch gone?"</verse>
        <verse osisID='John.6.68'>Siemon Peeta auntwuad am en saed: "Herr, no waem sull wie gone? Du hast de Wead waut eewjet Laewe brinje.</verse>
        <verse osisID='John.6.69'>En wie ha jejleeft en sent onns secha daut du Christus, daen laewendje Gott sien Saen best."</verse>
        <verse osisID='John.6.70'>Jesus auntwuad an: "Ha ekj nich ju Twalw jewaelt, en eena fonn ju es en Diewel?"</verse>
        <verse osisID='John.6.71'>He raed fonn Judas Iescharijot, Siemon sien Saen, dan daut wea dee, dee am ferode wudd, en wea eena fonn dee Twalw.</verse>
      </chapter>
      <chapter osisID='John.7'>
        <verse osisID='John.7.1'>Nohaea jinkj Jesus enn Galilaea eromm; wiel hee wul nich lenga enn Judaea eromm gone wiel de Jude sochte am ommtobringe.</verse>
        <verse osisID='John.7.2'>Nu wea de Jude aea Loofboodefast dicht bie.</verse>
        <verse osisID='John.7.3'>Siene Breedea saede donn to am: "Go no Judaea daut diene Jinja uk diene Woakje seene dee du deist.</verse>
        <verse osisID='John.7.4'>Dan kjeena deit waut emm Jeheema en wel oba doch em opne senne. Wan du soowaut deist, dan lot de Welt die seene."</verse>
        <verse osisID='John.7.5'>Oba siene Breeda jleewde uk nich aum am.</verse>
        <verse osisID='John.7.6'>Donn saed Jesus to an: "Miene Tiet es noch nich jekome, oba june Tiet es emma reed.</verse>
        <verse osisID='John.7.7'>De Welt kaun junt nich hausse, oba mie hausst de Welt wiel ekj fonn de Welt zeije doo daut aeare Woakje bees sent.</verse>
        <verse osisID='John.7.8'>Got jie nom Fast! Ekj wel noch nich nom Fast gone, dan miene Tiet es noch nich gauns erfelt."</verse>
        <verse osisID='John.7.9'>Aus hee an dit jesajt haud, bleef hee en Galilaea.</verse>
        <verse osisID='John.7.10'>Oba es siene Breeda jegone weare, jinkj hee uk nom Fast, nich em opne, oba heemlich.</verse>
        <verse osisID='John.7.11'>Donn sochte de Jude am oppem Fast, en saede: "Wua es dee Maun?"</verse>
        <verse osisID='John.7.12'>Doa wea fael murre unja daut Folkj weajen am. Eensje saede: "Hee es en gooda Maun," aundre saede: "Nae, hee schmaeat de Mensche aun!"</verse>
        <verse osisID='John.7.13'>Oba kjeena raed frie fonn am, ut Angst fa de Jude.</verse>
        <verse osisID='John.7.14'>Nu medel em Fast jinkj Jesus emm Tempel en deed unjarechte.</verse>
        <verse osisID='John.7.15'>En de Jude fawunndade sikj en saede: "Woo weet disa Latre wan hee nich jeleat haft?"</verse>
        <verse osisID='John.7.16'>Jesus auntwuad an: "Dise Lea es nich miene, oba daem siene dee mie jeschekjt haft.</verse>
        <verse osisID='John.7.17'>En waea sien Wele doone wel, woat weete auf dise Lea fonn Gott es oda auf ekj ut mie selfst raed.</verse>
        <verse osisID='John.7.18'>Waea ut sikj selfst raet, seakjt siene eajne Ea; waea oba daem siene Ea seakjt dee am jeschekjt haft, dee es woarhauftich, en es kjeene Onnjerajchtichkjeit en am.</verse>
        <verse osisID='John.7.19'>Haft Mooses ju nich daut Jesats jejaeft? Doch kjeene fonn ju helt daut Jesats. Wuaromm feseakj jie mie doot to moake?"</verse>
        <verse osisID='John.7.20'>Daut Follkj auntwuad en saed: "Du hast en beesa Jeist; waea feseakjt die doot to moake?"</verse>
        <verse osisID='John.7.21'>Jesus auntwuad en saed to an: "Ekj ha een Woakj jedone, en jie wuundre ju aule.</verse>
        <verse osisID='John.7.22'>Mooses jef ju de Beschiedunk, [nich dautet fonn Mooses wea, oba fonn de Fodasch] en jie beschniede en Mensch aum Saubat.</verse>
        <verse osisID='John.7.23'>Wann en Maun aum Saubat de Beschiedunk kjrijcht daut daut Jesats nich sull jebroake woare; sent jie doll met mie daut ekj en Mensch ha gauns jesunt jemoakt aum Saubat?</verse>
        <verse osisID='John.7.24'>Recht nich no Uagescheen, oba lot jun Uadeel en Jerajchtet senne."</verse>
        <verse osisID='John.7.25'>Donn saede eenje fonn dee fonn Jerusalem: "Es dit nich dee waem see feaseakje doot to moake?</verse>
        <verse osisID='John.7.26'>en kjikjt! hee raet gauns frie en kjeene sajcht waut to am. Weete dee Aewaschte feleicht werklich daut dit de Chrisus es?</verse>
        <verse osisID='John.7.27'>Oba wie weete wua disa haea es; oba wan dee Christus koma woat, woat kjeena weete fonn wua hee kjemt."</verse>
        <verse osisID='John.7.28'>Jesus schrieech lud em Tempel aus hee lead en saed: "Jie kjanne mie en weete uk fonn wua ekj sie; ekj sie nich ut mie selfst jekome, oba dee waut mie jeschekjt haft es woarhauftich; daem kjan jie nich.</verse>
        <verse osisID='John.7.29'>Ekj oba kjan am; wiel ekj sie fonn am, en hee haft mie jeschekjt."</verse>
        <verse osisID='John.7.30'>Donn fesochte see am faust to naeme, ob kjeena laed ne Haunt opp am, dan siene Stund wea noch nich jekome.</verse>
        <verse osisID='John.7.31'>Oba faele fomm Folkj jleewde aun am en saede: "Dee Christus, wan hee kjemt, woat hee mea Teakjens doone aus disa jedone haft?"</verse>
        <verse osisID='John.7.32'>De Farisaea heade daut Folkj soone Dinje aewa am murre. Donn schekjte de Farisaea en Huugepriesta Tempelwajchta am faust tonaeme.</verse>
        <verse osisID='John.7.33'>Donn saed Jesus to an: "Noch ne kjleene Tiet sie ekj met ju, en dann woa ekj trig gone no daem dee mie jeschekjt haft.</verse>
        <verse osisID='John.7.34'>Jie woare mie seakje en woare mie nich finje; en wua ekj sie kje jie nich hankome."</verse>
        <verse osisID='John.7.35'>Donn saede de Jude eena tom aundre: "Wua raeakjent hee han to gone, daut wie am nich finje wudde? Wel hee meteenst no dee gone dee mank dee Jrieche festreit sent, en de Jrieche leare?</verse>
        <verse osisID='John.7.36'>Waut es dit fa en Wuat waut hee sajt, "Jie woare mie seakje oba nich finje, en wua ekj sie doa kje jie nich hankome?"</verse>
        <verse osisID='John.7.37'>De latste Dach, de jratste, stunnt Jesus en schrieech: "Wan waem darscht, lot am no mie kome en drinkje!</verse>
        <verse osisID='John.7.38'>Waea aun mie jleeft so aus dee Schreft sajcht, daem woat en laewendja Wotastrom utem Hoat rane."</verse>
        <verse osisID='John.7.39'>Hee saed dit oba fomm Jeist, daem dee, dee aun am jleewde, boolt kjriehe sulle; wiel dee Jeist wea noch nich doa wiel Jesus wea noch nich feharlicht worde.</verse>
        <verse osisID='John.7.40'>Walkje em Folkj, aus see daut heade, saede: "Dis Maun es werklich dee Profeet!."</verse>
        <verse osisID='John.7.41'>Aundre saede: "Dit es dee Christ." Oba aundre saede: "De Christus woat doch nich ut Galilaea kome, woat hee?</verse>
        <verse osisID='John.7.42'>Steit et nich jeschraewe daut dee Christus ut Doft sien Some kjemt, en ut dee Staut Betlehem, wua Doft wond?"</verse>
        <verse osisID='John.7.43'>Aulso wea doa ne onneenichkjeit tweeschen de Mensche aewa am.</verse>
        <verse osisID='John.7.44'>Doa weare soone dee am wulle faustnaeme; oba kjeena laed de Henj opp am.</verse>
        <verse osisID='John.7.45'>Donn kjeeme dee Tempelwajchta no de Huagepriestas en Farisaea; dee saede to an: "Wuaromm ha jie am nich jebrocht?"</verse>
        <verse osisID='John.7.46'>Dee Tempelwajchta saede to an: "Noch nie haft en Mensch so jeraet aus dis Mensch."</verse>
        <verse osisID='John.7.47'>Donn auntwuade de Farisaea: "Se jie uk fefeat?</verse>
        <verse osisID='John.7.48'>Jleeft irjent en Faeaschta oda Farisaea aun am?</verse>
        <verse osisID='John.7.49'>Oba dit Folkj daut nuscht fom Jesats weet es feflucht!"</verse>
        <verse osisID='John.7.50'>Nikodeemus saed to an: (eena fonn an dee eara wea enne Nacht no Jesus jekome)</verse>
        <verse osisID='John.7.51'>"Deit onns Jesats en Maun fedaume oone daut am eascht utjeheat woat, omm utofinge waut hee deit?"</verse>
        <verse osisID='John.7.52'>See auntwuade am en saede: "Best du uk fonn Galilaea? Forsch, en see, ut Galilaea kjemt kjeen Profeet." Donn jinkj en Jieda nohus.</verse>
      </chapter>
      <chapter osisID='John.8'>
        <verse osisID='John.8.1'>Oba Jesus jinkj nom Eeljboach.</verse>
        <verse osisID='John.8.2'>Tiedich tsemorjenst kaum hee em Tempel enenn, en aulet Folkj kjeem no am; en hee sad sikj dol en deed an unjarechte.</verse>
        <verse osisID='John.8.3'>Donn brochte de Schreftjeleade en Farisaea ne Fru no am daea see biem Eehebruch betroffe haude. En aus see aea haude enne med hanjestalt,</verse>
        <verse osisID='John.8.4'>saede see to am: "Meista, dise Fru es em Eehebruch jejraepe, jrod aus see daut dreef.</verse>
        <verse osisID='John.8.5'>Nu Mooses em Jesats haft onns befoole daut soone saul jesteenicht woare, oba waut sajchst du doatoo?"</verse>
        <verse osisID='John.8.6'>Oba see saede daut am to feseakje, daut see ne Uasoak haude am to beschuldje. Oba Jesus bekjt sikj dol en schreef oppe Ead, en deed aus wan hee an nich head.</verse>
        <verse osisID='John.8.7'>Oba aus see aunhilde am to froage, recht hee sikj opp en saed to an: "Waea unja ju oone Sind es, daem lot daen easchte Steen opp aea schmiete."</verse>
        <verse osisID='John.8.8'>Donn bekjt hee sikj wada dol en schreef oppe Ead.</verse>
        <verse osisID='John.8.9'>Aus see daut heade, funje see biem elste aun, en jinje eena nom aundre rut; en leete Jesus doa auleen, en de Fru enne med.</verse>
        <verse osisID='John.8.10'>Aus Jesus sikj wada oppjerecht haud, saed hee to dee Fru: "Fru, wua sent dee? haft die kjeena fedaumt?"</verse>
        <verse osisID='John.8.11'>See saed: "Herr, nich eena." Donn saed Jesus: "En ekj fedaum die uk nich: go, en doo nich meehe sindje."</verse>
        <verse osisID='John.8.12'>Donn raed Jesus wada to an: "Ekj sie daut Licht fa de Welt: dee waut mie nofoljcht woat, woat nich em Diestra gone, oba woat daut Laeweslicht habe."</verse>
        <verse osisID='John.8.13'>Donn saede dee Farisaea to am: "Du jefst Zeichnes fonn die selfst, dien Zeichnes es nich Woa."</verse>
        <verse osisID='John.8.14'>Jesus auntwuad en saed to an: "Wan ekj uk fonn mie selfts zeije doo, es mien Zeichnes doch Woa, wiel ekj weet fonn wua ekj kom en weet uk wua ekj han go; oba jie weete nich fonn wua ekj kom, uk nich wua ekj han go.</verse>
        <verse osisID='John.8.15'>Jie rechte no Mensche Jedanke, ekj recht kjeenem.</verse>
        <verse osisID='John.8.16'>En doch, wan ekj rechte doo, es mien Uadeel rajcht; wiel ekj sie nich auleen - mien Foda dee mie jeschekjt haft en ekj sent toop.</verse>
        <verse osisID='John.8.17'>Sogoa en jun Jesats steit jeswchraewe daut wan twee Mensche Zeichnes jaewe es et Woarheit.</verse>
        <verse osisID='John.8.18'>Ekj sie eena dee fonn mie Zeichnes jeft, en de Foda dee mie jeschekjt haft, jeft uk Zeichnes fonn mie.</verse>
        <verse osisID='John.8.19'>Donn saede see to am: "Wua es dien Foda?" Jesus auntwuad: "Jie kjanne mie nich, uk nich mien Foda. Wan jie mie kjannde dan wudd jie mien Foda uk jekjannt habe."</verse>
        <verse osisID='John.8.20'>Dise wead raed hee biem Gotteskauste aus hee em Tempel leare deed; en kjeena laed Henj opp am wiel siene Stund wea noch nich jekome.</verse>
        <verse osisID='John.8.21'>Donn saed Jesus wada to an: "Ekj go nu, en jie woare no mie seakje en woare enn june Sind stoawe. Wua ekj han go, kje jie nich hankome."</verse>
        <verse osisID='John.8.22'>Donn saede de Jude: "Woat hee sikj daut Laewe nehme? wiel hee sajcht, wua ekj han go, kje jie nich hankome?"</verse>
        <verse osisID='John.8.23'>En hee saed to an: "Jie sent fonn daut waut unja es; ekj sie fonn daut waut bowe es. Jie sent fonn dise Welt; ekj sie nich fonn dise Welt.</verse>
        <verse osisID='John.8.24'>Doaromm saed ekj to ju, daut jie woare en june Sinde stoawe, dan wan jie nich jleewe daut ekj dee sie, woa jie en june Sinde stoawe."</verse>
        <verse osisID='John.8.25'>Donn saede see to am: "Waea best du?" Jesus saed to an: "Daut waut ekj ju fonn Aunfank aun jesacht hab.</verse>
        <verse osisID='John.8.26'>Ekj ha fael fonn ju to saje en to rechte; oba dee, dee mie jeschekjt haft es Woarhauftich, en waut ekj fonn am jeheat ha, saj ekj enne Welt."</verse>
        <verse osisID='John.8.27'>See wiste nich daut hee to an fomm Foda raed.</verse>
        <verse osisID='John.8.28'>Donn saed Jesus to an: "Wan jie woare daen Menschesaen nehecht haewe, dan woa jie weete daut ekj dee sie, en daut ekj nuscht ut mie selfst doo; oba daut ekj raed so es de Foda mie jeleat haft.</verse>
        <verse osisID='John.8.29'>En dee mie jeschekjt haft es met mie. Hee haft mie nich auleen jelote wiel ekj doo emma daut waut am jefelt."</verse>
        <verse osisID='John.8.30'>Aus hee dit saed, jleewde faele aun am.</verse>
        <verse osisID='John.8.31'>Donn saed Jesus to dee Jude dee aun am jleewde: "Wan jie bie mien Wuat biebliewe, dan se jie woarhauftijch miene Jinja.</verse>
        <verse osisID='John.8.32'>Dan woa jie de Woarheit weete, en de Woarheit woat ju frie moake."</verse>
        <verse osisID='John.8.33'>See auntwuade am: "Wie staume fonn Obraum, en sent niemols sklowe jewast to irjentwaem, woo sajchst du wie sele friejemoakt woare?"</verse>
        <verse osisID='John.8.34'>Jesus auntwuad an: "Enn Woarheit, enn Woarhiet saj ekj ju: Waea enn Sinde laeft es aun de Sind en Sklow.</verse>
        <verse osisID='John.8.35'>En en Sklow blift nich eewich em Hus; de Saen oba blift eewich.</verse>
        <verse osisID='John.8.36'>Doaromm wan dee Saen ju friemoakt, se jie werklich frie.</verse>
        <verse osisID='John.8.37'>Ekj weet daut jie Obraum sien Aufstaum sent: Oba jie seakje mie doot to moake, wiel mien Wuat bie ju kjeen Rum haft.</verse>
        <verse osisID='John.8.38'>Ekj raed fonn daut waut ekj bie mien Foda jeseene hab; en jie doone daut waut jie fonn jun Foda jeseene ha."</verse>
        <verse osisID='John.8.39'>See auntwuade en saede to am: "Obraum es uns Foda." Jesus saed to an: "Wan jie Obraum siene Kjinja weare dan wudd jie Obraum siene Woakje doone.</verse>
        <verse osisID='John.8.40'>Oba nu feseakj jie mie doot to moake, en Maun waut ju de Woarhiet jesajcht haft, dee ekj fonn Gott hab. Daut deed Obraum nich.</verse>
        <verse osisID='John.8.41'>Jie doone jun Foda siene Woakje." See saede to am: "Wie sent nich Huarekjinja; wie habe een Foda: Gott."</verse>
        <verse osisID='John.8.42'>Jesus saed to an: "Wan Gott jun Foda wea, wudd jie mie goot sene; dan ekj kjeem fonn Gott en sie nu hia; ekj kjeem nich ut mie selfst - hee schekjt mie.</verse>
        <verse osisID='John.8.43'>Wuaromm kje jie miene Sproak nich festone? Daut es wiel jie miene Wead nich fedroagen kjenne!</verse>
        <verse osisID='John.8.44'>Jie staume fonn jun Foda de Diewel, en jun Foda sien felange wel jie nogone. Hee wea en Merda fom Aunfank, en bleef nich enne Woarheit, wiel doa kjeene Woarheit enn am es. Wan hee leaje deit, raet hee fonn siene eajne Dinje, wiel hee en Laeajna es, en de Foda fonn Laeajes.</verse>
        <verse osisID='John.8.45'>Oba wiel ekj de Woarheit raed, jleew jie mie nich.</verse>
        <verse osisID='John.8.46'>Waea fonn ju kaun mie eene Sind feaschmeete? En wan ekj de Woarheit raed, wuaromm jleew jie mie nich?</verse>
        <verse osisID='John.8.47'>Waea fonn Gott es heat uk Gott siene Wead; doaromm hea jie nich, wiel jie nich fonn Gott sent."</verse>
        <verse osisID='John.8.48'>Donn auntwuade de Jude am en saede: "Saj wie nich Rajcht wan wie saje daut du en Samarita best en hast en Diewel?"</verse>
        <verse osisID='John.8.49'>Jesus auntwuad: "Ekj ha nich en Diewel; ekj ea mien Foda, en jie moake mie to Schaunde.</verse>
        <verse osisID='John.8.50'>Oba ekj seakj nich miene eajne Ea; doa es eena waut doa seakjt en uk Rechta deit.</verse>
        <verse osisID='John.8.51'>Enn Woarheit, enn Woarheit saj ekj ju: Wan irjendwaea miene Wead helt, dee woat niemols daen Doot seene."</verse>
        <verse osisID='John.8.52'>De Jude saede to am: "Nu weet wie jewess daut du en beese Jeist hast. Obraum es doot, uk de Profeete; en du sajst: Waea mien Wuat helt, woat niemols daen Doot schmakje.</verse>
        <verse osisID='John.8.53'>Du best doch nich jrate aus onns Foda Obraum, dee jestorwe es? uk dee Profeete sent jestorwe; waut moakst du ut die selfst?"</verse>
        <verse osisID='John.8.54'>Jesus auntwuad: "Wan ekj mie selfst feharliche doo, es miene Harlichkjeit nuscht. De Foda es dee waut mie feharliche deit, fonn waem jie saje daut hee jun Gott es,</verse>
        <verse osisID='John.8.55'>en jie ha am nich jekjannt, oba ekj kjann am. Wan ekj wudd saeje daut ekj am nich kjannd wudd ekj en laeajna senne so aus jie. Oba ekj kjann am en hool sien Wuut.</verse>
        <verse osisID='John.8.56'>Jun Foda Obraum freid sikj daut hee mien Dach seene sull, en hee sach daen en freid sikj."</verse>
        <verse osisID='John.8.57'>Donn saede de Jude to am: "Du best noch nich feftich Yoa oolt en hast Obraum jeseene?"</verse>
        <verse osisID='John.8.58'>Jesus saed to an: "Enn Woarheit, enn Woarheit sakj ekj ju: Ekj wea, eeha Obraum jebuare wort."</verse>
        <verse osisID='John.8.59'>Donn neeme dee Jude Steena, no am to schmiete. Jesus oba festuak sikj en feleet daem Tempel.</verse>
      </chapter>
      <chapter osisID='John.9'>
        <verse osisID='John.9.1'>Aus hee delengd jinkj sach hee en Maun dee blint jebuare wea.</verse>
        <verse osisID='John.9.2'>Siene Jinja fruage am: Meista, waea haft jesindicht, dis Maun oda siene Elre daut hee blint jebuare es?</verse>
        <verse osisID='John.9.3'>Jesus auntwuad: "Dis Maun is nich blint doawaegen daut hee oda siene Elre jesindicht habe, oba daut Gott siene Woakje enn am muchte ferndach kome.</verse>
        <verse osisID='John.9.4'>Wie motte daem siene Woakje ferechte dee mie jeschekjt haft wielet noch Dach es; Nacht kjemt wan kjeena oabeide kaun.</verse>
        <verse osisID='John.9.5'>Soo lang aus ekj en dise Welt sie, sie ekj daut Licht fa dise Welt."</verse>
        <verse osisID='John.9.6'>Aus hee dit jesajcht haud, speach hee oppe Ead en muak en Schmaeasel doarut, en laed daut opp daem Maun siene Uage,</verse>
        <verse osisID='John.9.7'>en saed to am: "Go wausch die em Puddel waut Sielooha heet:" [fedolmatscht meent daut jeschekjt]. En hee jinkj en wossch, en kaum seenent trig.</verse>
        <verse osisID='John.9.8'>Donn saede siene Nobasch en dee, dee am ferhaea haude seene prachre: "Es dit nich dee, dee hia saut en prachad?"</verse>
        <verse osisID='John.9.9'>Walkje saede: "Dit es hee!" Aundre saede: "Nae, daem sitet blos soo." Hee saed: "Ekj sie dee."</verse>
        <verse osisID='John.9.10'>Donn saede see to am: "Woo sent diene Uage opjegone?"</verse>
        <verse osisID='John.9.11'>Hee auntwuad: "Dee Maun waut Jesus heet muak en Schmaeasel en laed daut opp miene Uage en saed to mie: Go no Sielooha en wausch. Ekj jinkj en wossch en kaun seene."</verse>
        <verse osisID='John.9.12'>See saede to am: "Wua es hee?" He saed: "Ekj weet nich."</verse>
        <verse osisID='John.9.13'>Donn brochte see daem, dee eascht blint wea no de Farisaea.</verse>
        <verse osisID='John.9.14'>Nu wea daut aum Saubat daut Jesus daut Schmaeasel muak en daem Blinge de Uage op muak.</verse>
        <verse osisID='John.9.15'>Donn fruage de Farisaea am wada woo daut kjeem doat hee seene kunn. Hee saed to an: "Hee laed mie Leem oppe Uuge, ekj wossch mie, en ekj kaun seene."</verse>
        <verse osisID='John.9.16'>Eenje fonn dee Farisaea saede donn: "Dis Maun es nich fonn Gott wiel hee daen Saubat nich helt." Oba aundre saede: "Woo kaun en sindje Maun soone Wunndateakjen doone?" En doaderch wea ne Spoolinj unja an.</verse>
        <verse osisID='John.9.17'>Donn saede see noch emol to daen blinge Maun: "Waut sajchst du fonn am, wiel hee diene Uage op jemoakt haft?" Hee saed: "Daut es en Profeet."</verse>
        <verse osisID='John.9.18'>Oba dee Jude jleewde daut noch nich daut dit dee wea waut doa wea Blint jewast bott see siene Elre roopte,</verse>
        <verse osisID='John.9.19'>en fruage an: "Es dit jun Saen fonn daem jie saje daut hee blint jebuare wea? En woo kjemt daut daut hee nu seene kaun?"</verse>
        <verse osisID='John.9.20'>Dee Elre auntwuade an en saede: "Wie weete daut dit onns Saen es en daut hee blint jebuare wea;</verse>
        <verse osisID='John.9.21'>Oba woo daut kjemt daut hee nu seene kaun weet wie nich, oda waea am de Uage haft opjemoakt, weet wie nich; hee es oolt jenuach, froagt am, hee woat fe sikj selfst raede."</verse>
        <verse osisID='John.9.22'>Dit saede siene Elre wiel see sikj engste deede fa de Jude; wiel dee Jude weare sikj aul eenich jeworde daut wan irjendwaea bekjanne wudd daut Jesus dee Christus wea, dee wudd ute Sienagoog rut jestopt woare.</verse>
        <verse osisID='John.9.23'>Doaweajen saede siene Elre: "Hee is oolt jenuach, froacht am."</verse>
        <verse osisID='John.9.24'>Donn roopte see tom tweede mol daem Maun dee Blint wea jewast, en saede to am: "Jeff Gott de Ea! Wie weete daut dis Maun en Sinda es."</verse>
        <verse osisID='John.9.25'>Donn auntwuad hee: Auf hee en Sinda es oda nich, weet ekj nich: oba eent weet ekj; ekj wea Blint, nu kaun ekj seene."</verse>
        <verse osisID='John.9.26'>Donn saede see wada to am: "Waut deed hee to die? Woo muak hee diene Uage op?</verse>
        <verse osisID='John.9.27'>Hee auntwuad an: "Ekj ha ju daut aul jesajcht, en jie horchte nich! Wuaromm wel jie daut wada heare? Wel jie uk siene Jinja woare?"</verse>
        <verse osisID='John.9.28'>Donn schempte see am ut en saede: "Du best daem Maun sien Jinja; wie sent Mooses siene Jinja!</verse>
        <verse osisID='John.9.29'>Wie weete daut Gott to Mooses jeraet haft; oba disa - wie weeta nich wua hee haea kjemt."</verse>
        <verse osisID='John.9.30'>Dee Maun auntwuad en saed to an: "Na, hia es en besondret Dinkj, daut jie nich weete wua hee haea kjemt!</verse>
        <verse osisID='John.9.31'>Wie weete daut Gott nich no Sinda horcht. Hee horcht no soone dee gottesferchtich sent en sien Wele doone.</verse>
        <verse osisID='John.9.32'>Seit de Welt aunfung haft noch niemols eena jeheat daut en Blintjebuarne de Uage sent opjemoakt worde.</verse>
        <verse osisID='John.9.33'>Wan dis Maun nich fonn Gott wea, kunn hee nuscht doone."</verse>
        <verse osisID='John.9.34'>See auntwuade en saede to am: "Du best gauns enn Sinde jebuare, en west onns unjarechte?" En see schmeete am erut.</verse>
        <verse osisID='John.9.35'>Jesus head daut see am erut jeschmaete haude, en funk am en saed: "Jleewst du aun daen Gottes Saen?"</verse>
        <verse osisID='John.9.36'>Dee auntwuad en saed: "Herr, en waea es hee, daut ekj aun am jleewe kaun?"</verse>
        <verse osisID='John.9.37'>Jesus saed to am: "Du hast am jeseene, en daut es dee waut nu met die raet."</verse>
        <verse osisID='John.9.38'>Hee saed: "Ekj jleew, Herr;" en baed am aun.</verse>
        <verse osisID='John.9.39'>En Jesus saed: "Tom rechte sie ekj en dise Welt jekome, daut dee Blinje seene muchte, en dee waut seene, muchte Blint woare."</verse>
        <verse osisID='John.9.40'>Eenje fonn dee Farisaea dee bie am weare heade dee Wead, en saede to am: "Se wie uk Blint?"</verse>
        <verse osisID='John.9.41'>Jesus saed to an: "Wan jie blint weare, wudd jie nich Sind habe, oba nu saj jie, "Wie seene," doaromm blift june Sind.</verse>
      </chapter>
      <chapter osisID='John.10'>
        <verse osisID='John.10.1'>"Enn Woarheit, enn Woarheit saj ekj ju: Waea nich derch dee Daea em Schopstaul enenn jeit, oba irjent aundawaeaje aewaklautat, es en Deef en en Merda.</verse>
        <verse osisID='John.10.2'>Waea derch de Daea enenn jeit es de Schophoad.</verse>
        <verse osisID='John.10.3'>Fa daem moakt de Daearewajchta op, en de Schop heare siene Stem; hee roopt siene eajne Schop biem Nome en leit daen rut.</verse>
        <verse osisID='John.10.4'>En wan hee aul siene eajne Schop eascht buta haft, jeit hee feropp en dee Schop folje am no, wiel see kjanne siene stem.</verse>
        <verse osisID='John.10.5'>Oba en Framda wudde see niemols folje, oba wudde wajch ranne wiel see daem Framda sienne Stem nich kjanne.</verse>
        <verse osisID='John.10.6'>Jesus bruckt dit Biespel; oba see festunnde nich waut hee an doamet saje wull.</verse>
        <verse osisID='John.10.7'>Donn saed Jesus wada to an: "Enn Woarheit, enn Woarheit saj ekj ju: Ekj sie de Daea fa de Schop.</verse>
        <verse osisID='John.10.8'>Aul dee waut jeemols fer mie jekome sent, sent Deew en Reiba, oba dee Schop horchte daen nich.</verse>
        <verse osisID='John.10.9'>Ekj sie de Daea; waeaemma derch mie ennen jeit, woat seelich woare, en woat ennen en rut gone, en woat Weid finje.</verse>
        <verse osisID='John.10.10'>Dee Deef kjemt bloos tom staele, doottomoake, en to fenichte. Ekj sie jekome daut dee Mensche muchte laewe habe, en daut see Aewafluss kjaene habe.</verse>
        <verse osisID='John.10.11'>Ekj sie de goode Hoad. Dee goode Hoad jeft sien laewe fa de Schop.</verse>
        <verse osisID='John.10.12'>De Kjnacht rant wach, wiel hee en Kjnacht es, en nich de Hoad, en dee Schop nich eajent; hee sit daen Wulf kome en felat de Schop en stakjt ut; en de Wulf festreit dee Schop.</verse>
        <verse osisID='John.10.13'>Dee Kjnacht rant wajch wiel hee en Kjnacht es en jeft nich waut dromm um dee Schop.</verse>
        <verse osisID='John.10.14'>Ekj sie dee goode Hoad en kjann miene Schop, en dee mienje kjanne mie.</verse>
        <verse osisID='John.10.15'>Soo aus de Foda mie kjannt, soo kjann ekj uk daem Foda, en ekj laj mien laewe dol fa de Schop.</verse>
        <verse osisID='John.10.16'>En ekj hab uk noch aundre Schop waut nich fonn dise Haead sent, dee mott ekj uk brinje, en dee woare miene Stem heare, en doa woat eene Haead senne en een Hoad.</verse>
        <verse osisID='John.10.17'>Doaromm haft mien Foda mie leef, wiel ekj mien Laewe han laj daut ekj et wada opp naem.</verse>
        <verse osisID='John.10.18'>Kjeena nemt daut fonn mie wajch, oba ekj laj daut ut mie selfst dol. Ekj ha dee Follmacht daut han to laje, en ekj ha dee Follmacht daut wada opp to naeme. Dis Befael hab ekj jekjraeaje fonn mien Foda."</verse>
        <verse osisID='John.10.19'>Doawaejen wea doa wada ne onneenichkjeit mank de Jude waeajen siene Raed.</verse>
        <verse osisID='John.10.20'>En faele fonn an saede: "Hee haft enn beese Jeist en es rosent; wuaromm horch jie no am?"</verse>
        <verse osisID='John.10.21'>Aundre saede: "Dit sent nich Wead dee soone raet dee fonn en beese Jeist besaete es. Kaun en beese Jeist enn Blinja siene Uage opmoake?"</verse>
        <verse osisID='John.10.22'>Daut wea Winta, en dee Ennweiunksfast Tiet.</verse>
        <verse osisID='John.10.23'>En Jesus jinkj en Salomo siene Fealeew.</verse>
        <verse osisID='John.10.24'>Donn fesaumelde de Jude sikj romm am en saede: Woo lang helst du onns em Twiewel? Wan du de Christus best, dan saj onns daut kloa en Dietlich."</verse>
        <verse osisID='John.10.25'>Jesus auntwuad an: "Ekj saed ju, en jie jleewe nich. Dee Woakje dee ekj en daem Foda sien Noma doo zeije fonn mie;</verse>
        <verse osisID='John.10.26'>oba jie jleewe nich wiel jie nich fonn miene Schop sent.</verse>
        <verse osisID='John.10.27'>Miene Schop heare miene Stemm, en ekj kjann an; en see folje mie no;</verse>
        <verse osisID='John.10.28'>en ekj jaew an daut eewjet Laewe, en see woare niemols ommkome, en kjeena kaun dee ut miene Haunt riete.</verse>
        <verse osisID='John.10.29'>Mien Foda, dee mie dee jejaeft haft, es jrata aus aules, en kjeena kaun dee ut mien Foda siene Haunt riete.</verse>
        <verse osisID='John.10.30'>Ekj en de Foda sent eent."</verse>
        <verse osisID='John.10.31'>Donn hoowe de Juda wada Steena opp am to steenje.</verse>
        <verse osisID='John.10.32'>Jesus auntwuad an: "Ekj hab ju fael goode Woakje jewaese fom Foda; waeajen woone fonn dee Woakje wel jie mie steenje?"</verse>
        <verse osisID='John.10.33'>De Jude saede to am: "Wie steenje die nich waeajen en goodet Woakj, oba waejen daut Lastre, wiel du, en Mensch, die to Gott moakst."</verse>
        <verse osisID='John.10.34'>Jesus auntwuad an: "Steitet enn jun Jestas nich jeschraewe: Ekj saed, jie sent Jeta?</verse>
        <verse osisID='John.10.35'>Wan hee dee Jeta nannd no daen daut Gotteswuat kjeem, en dee Schreft kaun nich jebroake woare;</verse>
        <verse osisID='John.10.36'>saj jie fonn daem, daen de Foda jeheilicht haft en enne Welt jeschekjt haft: 'Du deist lastre' wiel ekj saed daut ekj Gottes Saen sie?</verse>
        <verse osisID='John.10.37'>Wan ekj nich mien Foda siene Woakje doo, dann jleewft mie nich.</verse>
        <verse osisID='John.10.38'>Oba wan ekj doo, wan jie mie uk nich jleewe, jleeft waens dee Woakje daut jie daut seene en jleewe daut de Foda en mie es, en ekj enn am sie."</verse>
        <verse osisID='John.10.39'>Doaromm fesochte see wada am faust to naeme. Oba hee jleppt an derche Haenj.</verse>
        <verse osisID='John.10.40'>Hee jinkj donn wada wajch aewa daen Jordan no dee Staed wua Jehaun eascht jedeept haud, en bleef doa.</verse>
        <verse osisID='John.10.41'>Donn kjeeme faele no am en saede: "Jehaun deed kjeene Wunndateakjens, oba aules waut Jehaun fonn dis Maun jesajcht haft es soo."</verse>
        <verse osisID='John.10.42'>En faele jleewde doa aun am.</verse>
      </chapter>
      <chapter osisID='John.11'>
        <verse osisID='John.11.1'>Nu, en jewessa Maun wea Krank met nome Latsarus fonn Betanean, de Staut wua Marie en aere Sesta Marta wonde.</verse>
        <verse osisID='John.11.2'>Dit wea dee Marie dee daem Herr daen deare Perfum aeware Feet jegote haud en donn met aeare Hoa aufdreajd - aea Broda wea dee waut Krank wea.</verse>
        <verse osisID='John.11.3'>Dee Sestra schekjte am Norecht en saede: "Herr, Kjikj, dee daem du goot best, es krank."</verse>
        <verse osisID='John.11.4'>Aus Jesus daut head, saed hee: "Dise Krankheit es nich toom Doot, oba omm Gott to feharliche, daut dee Gottes Saen doaderch mucht feharlicht woare."</verse>
        <verse osisID='John.11.5'>Oba Jesus wea Marta en aere Sesta, en Latsarus goot.</verse>
        <verse osisID='John.11.6'>En doch, aus hee daut head daut hee Krank wea, bleef hee noch twee Doag enne naemelje Staed.</verse>
        <verse osisID='John.11.7'>Donn no daem saed hee to siene Jinja: "Nu wel wie wada no Judaea gone."</verse>
        <verse osisID='John.11.8'>De Jinja saede to am: "Meista, nich lang trigj fesochte de Jude die to steenje, en nu west du doa wada hangone?"</verse>
        <verse osisID='John.11.9'>Jesus auntwuad: "Sent doa nich Twalf Stund en een Dach? Wan en Mensch em Dache jeit dann stolpet hee nich wiel hee sit daut Licht fa dise Welt.</verse>
        <verse osisID='John.11.10'>Waea oba enne Nacht jeit, stolpet, wiel doa kjeen Licht en am es."</verse>
        <verse osisID='John.11.11'>Aus hee dit jesajcht haud, saed hee: "Onns Frint Latsarus es enjeschlope, oba ekj go han am upptowakje."</verse>
        <verse osisID='John.11.12'>Donn saede dee Jinja to am: "Herr, wan hee schlapt dan woat hee Jesunt woare."</verse>
        <verse osisID='John.11.13'>Oba Jesus haud jeraet fonn sien Doot; see oba dochte daut hee meend daut hee ruhe deed em Schlop.</verse>
        <verse osisID='John.11.14'>Donn saed Jesus kloa en dietlich: "Latsarus es jestorwe;</verse>
        <verse osisID='John.11.15'>En ekj frei mie um junet haulwe daut ekj nich doa wea. Oba wel wie nu han gone."</verse>
        <verse osisID='John.11.16'>Donn saed Toomas, waut uk Tweelinj jenant wort, to dee aundre Jinja: "Wel wie uk gone daut wie met am stoawe."</verse>
        <verse osisID='John.11.17'>Aus see han kjeeme funje see daut hee aul feeha Doag wea em Grauf jewast.</verse>
        <verse osisID='John.11.18'>Nu Betanean wea dicht bie Jerusalem, bie Dree Kilomeetasch.</verse>
        <verse osisID='John.11.19'>Fael fonn dee Jude weare no Marta en Marie jekome daen to treeste waeajen aea Brooda.</verse>
        <verse osisID='John.11.20'>Aus Marta donn head daut Jesus kjeem, jinkj see am entjaejen: oba Marie blef emm Hus sete.</verse>
        <verse osisID='John.11.21'>Donn saed Marta to Jesus: "Herr, wan du weascht hia jewast wea mien Brooda nich jestorwe.</verse>
        <verse osisID='John.11.22'>En nu weet ekj daut no wautemma du Gott froage woascht, daut woat Gott die jaewe."</verse>
        <verse osisID='John.11.23'>Jesus saed to aea: "Dien Broda woat oppstone."</verse>
        <verse osisID='John.11.24'>Marta saed to am: "Ekj weet daut hee woat oppstone aum Jingste Dach."</verse>
        <verse osisID='John.11.25'>Jesus saed to aea: "Ekj sie dee Oppperstoninj, en ekj sie daut Laewe; Dee waut enn mie jleeft, wan hee uk noch stoaft, woat hee doch laewe.</verse>
        <verse osisID='John.11.26'>En Jiedre waut laeft en enn mie jleeft woat niemols stoawe: jleefst du daut?"</verse>
        <verse osisID='John.11.27'>See saed to am: "Jo, Herr, ekj jleew daut du dee Christus, dee Gottes Saen best dee enne Welt kome sull."</verse>
        <verse osisID='John.11.28'>Aus see dit jesajcht haud, jinkj see en roopt heemlich aere Sesta Marie en saed: "Dee Leare es hia en lat die roope."</verse>
        <verse osisID='John.11.29'>Soboolt aus see daut head, stunnt see schwind opp en kajeem no am.</verse>
        <verse osisID='John.11.30'>Jesus wea noch nich bott enne Staut jekome, oba wea noch doa wua Marta am bejaeajent haud.</verse>
        <verse osisID='John.11.31'>En dee Jude dee bie aea em Hus weare aea to treeste, aus see sage daut Marie haustich oppstunt en erut jinkj, jinje see aea hinjaraun en saede: "See jeit nom Grauf omm doa to hiele."</verse>
        <verse osisID='John.11.32'>Aus Marie btt doa kjeem wua Jesus wea en am sach, foll see am fere Feet en saed: "Herr, wan du weascht hia jewast, wea mien Broda nich jestorwe."</verse>
        <verse osisID='John.11.33'>Aus Jesus aea donn hiele sach, en dee Jude dee met aea jekome weare uk hielde, staend hee em Jeist en wea besorcht,</verse>
        <verse osisID='John.11.34'>en saed: "Wua ha jie am hanjelacht?" See saede to am: "Herr, komm en kjikj!"</verse>
        <verse osisID='John.11.35'>Jesus hield.</verse>
        <verse osisID='John.11.36'>Donn saede de Jude: "Kjikj woo goot hee am wea!"</verse>
        <verse osisID='John.11.37'>Eenje fonn an saede: "Haud dis Maun dee daem Blinje siene Uage opmuak, daut nich erschaufe kunt daut dis Maun nich jestorwe wea?"</verse>
        <verse osisID='John.11.38'>En Jesus staend wada em Jeist, en kjeem nom Grauf. Daut wea ne Heel, en doa wea en Steen fer dee Opninj.</verse>
        <verse osisID='John.11.39'>Jesus saed: "Naemt daen Steen wajch!" Marta, daem Doodje siene Sesta saed to am: "Herr, dee stinjkt aul; dit es de feada Dag!"</verse>
        <verse osisID='John.11.40'>Jesus saed to aea: "Saed ekj die nich daut wan du jleewe wusscht, dan susst du Gott siene Harlichkjeit seene?"</verse>
        <verse osisID='John.11.41'>Donn neeme see daen Steen wajch. En Jesus kjikjt nehecht en saed: "Foda, ekj dank die daut du mie jeheat hast.</verse>
        <verse osisID='John.11.42'>En ekj weet daut du mie emma heascht; oba ekj saj dit waeajen dee Mensche waut hea romm stone, daut see jleewe kjenne daut du mie jeschekjt hast."</verse>
        <verse osisID='John.11.43'>Aus Jesus dit saed, roopt hee met ne luda Stem: "Latsarus, komm rut!"</verse>
        <verse osisID='John.11.44'>En dee waut jestorwe wea kjeem rut, Henj en Feet bewekjelt met Graufkjleeda, en daut Jesecht met en Schnoppelduak bebunge. Jesus saed to an: "Leest am loos en lot am gone!"</verse>
        <verse osisID='John.11.45'>Fael fonn dee Jude waut no Marie jekome weare, en jeseene haude waut hee jedone haud, jleewda aun am.</verse>
        <verse osisID='John.11.46'>Oba eenje jinje no de Farisaea en fetalde daen waut Jesus jedone haud.</verse>
        <verse osisID='John.11.47'>Donn saumelde de Huugeprieste en Farisaea aearen Rot en saede: "Waut wel wie doone? Dis Maun deit fael Wuundateakjens.</verse>
        <verse osisID='John.11.48'>Wan wie am so tochlote, woare aule aun am jleewe, en dan woare de Reema kome en naeme onns Launt uk onnse Natsjoon wajch."</verse>
        <verse osisID='John.11.49'>Oba Kaifas, eena fonn an, dee daut Joa Huagapriesta wea, saed to an: "Jie weete rajcht nusscht,</verse>
        <verse osisID='John.11.50'>raeakjne uk nich doamet dautet fa onns baeta wea daut een Maun fa daut Folkj stoawe sull, soo daut nich de gaunse Natsjoon ommkjemt."</verse>
        <verse osisID='John.11.51'>Hee saed dit nich ut sikj selfst, oba wiel hee daut Joa Huagapriesta wea, profetseid hee doamet daut Jesus fa dee Natsjoon stoawe wudd,</verse>
        <verse osisID='John.11.52'>en nich bloos fa dee Natsjoon, oba daut hee de Gottes kjinja dee aewa de gaunse Welt festreit weare, toopbrinje wudd, eent to sene.</verse>
        <verse osisID='John.11.53'>Fonn daem Dach aun plonde see aule toop am doot to moake.</verse>
        <verse osisID='John.11.54'>Doaromm jinkj Jesus nich meeha emm Opne mank de Jude, oba jinkj wajch no ne Jaeajent dicht aune Wiltnes, no ne Staut, Eefrem jenant, en bleef doa met siene Jinja.</verse>
        <verse osisID='John.11.55'>Daut judsche Pasafast wea dichtbie; en faele fonn dee Omjaeajent jinje no Jerusalem ferem Pasafast omm sikj to reinje.</verse>
        <verse osisID='John.11.56'>Donn sochte see no Jesus, en saede eena tom aundre aus see em Tempel rommstunde: "Waut meen jie? Woat hee aum enj nich nom Fast kome?"</verse>
        <verse osisID='John.11.57'>Nu haude dee Huagaspriesta en dee Farisaea beid daut Follkj befoole daut wan irjentwaea wist wua Jesus wea, dann sulle see an weete lota, daut see am kunne faustnaeme.</verse>
      </chapter>
      <chapter osisID='John.12'>
        <verse osisID='John.12.1'>Donn sas Doag fer Pasa kjeem Jesus no Betanean, wua Latsarus wea, daem hee haud fomm Doot oppjewakjt.</verse>
        <verse osisID='John.12.2'>Doa muake see am en Owentkost, en Marta bedeend; oba Latsarus wea eena fonn dee, dee bie am aum Desch saut.</verse>
        <verse osisID='John.12.3'>Donn neemm Marie een Punt seeha dearet, reinet Nardeneelj en goot daut aewa Jesus siene Feet, en dreajd am de Feet met aere Hoa; en daut gaunse Hus wea foll fonn daem Jeruech.</verse>
        <verse osisID='John.12.4'>Donn saed eena fonn sien Jinja, Judas Iescharijot, dee am nohaea ferode deed;</verse>
        <verse osisID='John.12.5'>"Wuaromm wort dise Saulweelj nich fa dartich Punnt fekofft, en daut Jelt dee Oame jejaeft?"</verse>
        <verse osisID='John.12.6'>Dit saed hee nich daut hee omm dee Oame waut drommjeef, oba wiel hee en Deef wea, en druach de Jelttausch, en neem fa sikj selfst fonn daut waut doa enenn jelajcht wort.</verse>
        <verse osisID='John.12.7'>Donn saed Jesus, "Lot aea tofraed! Dit haft see to mien Bejrafnesdach jedone.</verse>
        <verse osisID='John.12.8'>Dan dee Oame ha jie emma bie ju; oba mie woa jie nich emma habe."</verse>
        <verse osisID='John.12.9'>Doa weare fael Jude waut daut wiste daut hee doa wea, en see kjeeme nich bloos waeajen Jesus, oba uk Latsarus to seene daem hee fomm Doot oppjewakjt haud.</verse>
        <verse osisID='John.12.10'>Oba dee Huagapriesta worde sikj eenich see wudde Latsarus uk doot moake;</verse>
        <verse osisID='John.12.11'>wiel waeajen am feleete fael Jude en jleewde aun Jesus.</verse>
        <verse osisID='John.12.12'>De naeakjste Dach, es fael Follkj dee tom Fast jekome weare, heade daut Jesus no Jeruslaem kjeem,</verse>
        <verse osisID='John.12.13'>neeme see Palmasta en jinje am entjaeajen en schrieeje: "Hoosauna! Jesaeajent es dee, dee emm Herr sien Nome kjemt! Iesrael aea Kjeenich!"</verse>
        <verse osisID='John.12.14'>En Jesus funk en Aeseljoalinkj en sad sikj doa enopp; soo auset jeschraewe steit:</verse>
        <verse osisID='John.12.15'>"Fercht die nich, du Dochta Tsions! Kjikj! dien Kjeenich kjemt no die jeraede opp en Aeseljoalinkj!"</verse>
        <verse osisID='John.12.16'>Dee Jinja festunnde dit nich emm aunfank, oba aus hee eascht feharlicht wea, dochte see doaraun daut soont fonn am jeschraewe wea, en daut see daut to am jedone haude.</verse>
        <verse osisID='John.12.17'>Daut Follkj oba daut bie am wea aus hee Latsarus fomm Grauf rut roopt en am oppwakjt fom Doot jeewe am Zeichnes.</verse>
        <verse osisID='John.12.18'>Doaromm jinkj daut Folkj am to trafe, wiel see haude jeheat daut hee dit Wunndateakjen jedone haud.</verse>
        <verse osisID='John.12.19'>Donn saede de Farisaea eena tom aundre: "Jie seene daut jie nusscht jewenne; Kjikt; de Welt es am hinjaraun jegone!"</verse>
        <verse osisID='John.12.20'>Nu weare doa uk waltje Jrieche unja dee, dee nom Fast jinja doa auntobaede.</verse>
        <verse osisID='John.12.21'>Dee kjeeme no Filip, dee fonn Betseede enn Galilaea wea, en saede to am: "Herr, wie wudde jearen Jesus seene."</verse>
        <verse osisID='John.12.22'>Filip jinkj en saed Aundrees daut, en Filip en Aundrees jinja en saede Jesus daut.</verse>
        <verse osisID='John.12.23'>Jesus auntwuad an en saed: "Dee Stunnd es jekome daut de Menschesaen sull feharlicht woare.</verse>
        <verse osisID='John.12.24'>Enn Woarheit, enn Woarheit saj ekj ju, wan en Weitkuarn nich enne Ead felt en stoaft, bliftet auleen. Wan daut oba stoaft, dan brinjt daut fael Frucht.</verse>
        <verse osisID='John.12.25'>Waea sien Laewe leef haft woat daut feleare; waea sien Laewe en dise Welt haust, woat daut hoole tom eewjet Laewe.</verse>
        <verse osisID='John.12.26'>Wan mie waea deent, lot daem mie no folje; en wua ekj sie doa saul mien Deena uk senne. Wan waea mie deent, daem woat mien Foda eare.</verse>
        <verse osisID='John.12.27'>Nu es miene Seel bedrekjt, en waut kaun ekj saje? Foda, rad mie fonn dise Stund? Oba dit es wuaromm ekj en dise Stuund sie enenn jekome.</verse>
        <verse osisID='John.12.28'>Foda, doo dien Nome feharliche." Donn kjeem ne Stem fom Himel: "Ekj hab daen aul feharlicht en woa daen wada feharliche."</verse>
        <verse osisID='John.12.29'>De Mensche dee doaromm stuunde saede donn: "Daut rummelt;" aundre saede: "En Enjel haft met am jeraet."</verse>
        <verse osisID='John.12.30'>Jesus auntwuad en saed: "Dise stemm kjeem nich weajen mie, oba omm junet haulwe.</verse>
        <verse osisID='John.12.31'>Nu es Jerecht opp dise Welt; nu saul de Welt Harscha erut jeschmaete woare.</verse>
        <verse osisID='John.12.32'>En ekj, wan ekj fonn dise Ead woa nehecht jehowe woare, woa ekj aule Mensche no mie trakje."</verse>
        <verse osisID='John.12.33'>Dit saed hee omm auntodiede waut fa en Doot hee stoawe wudd.</verse>
        <verse osisID='John.12.34'>De Mensche saede donn to am: "Wie ha utem Jesats jeheat daut dee Christus fa emma bliewe woat; woo sajchst du dan daut de Menschesaen mott nehecht jehowe woare? Waea es dis Menschesaen?"</verse>
        <verse osisID='John.12.35'>Donn saed Jesus to an: "Noch en kjleenet Stoot es daut Licht bie ju. Waundelt wiel jie daut Licht habe, wan nich, dan woat ju de Diestanes enn hole. Dee waut en Diestanes romm jeit weet nich wua hee hanjeit.</verse>
        <verse osisID='John.12.36'>Jleeft aun daut Licht soo lang aus jie daut Licht habe, daut jie Lichtkjinja woare kjenne." Aus hee dit jesajcht haud, jinkj hee wajch en festuak sikj fonn an.</verse>
        <verse osisID='John.12.37'>Oba wan hee uk so fael Wunndateakjens fer an jedone haud, jleewde see doch nich aun am:</verse>
        <verse osisID='John.12.38'>daut daut Wuat daut Jesaja saed sull erfelt woare: "Herr, wea jleeft onns Berecht? en waem es daem Herr sien stoakje Oarm jeoppenboat?"</verse>
        <verse osisID='John.12.39'>Doaromm kunne dee nich jleewe, wiel Jesaja uk saed:</verse>
        <verse osisID='John.12.40'>"Hee haft aere Uage blint jemoakt, en aea Hoat fehoat, daut see met de Uage nich sulle seene, en nich met aea Hoat festone daut see sikj bekjeade en ekj an heele sull".</verse>
        <verse osisID='John.12.41'>Dit saed Jesaja es hee siene Harlichtkjet sach en fonn am raed.</verse>
        <verse osisID='John.12.42'>Oba sogoa faele fonn dee Faeaschte jleewde aun am: Oba omm de Farisaea aearet haulwe bekjande see am nich, daut see nich ute Sienagoog wudde erut jeschtopt woare,</verse>
        <verse osisID='John.12.43'>wiel see wulle leewa de Mensche Ea habe aus Ea fonn Gott.</verse>
        <verse osisID='John.12.44'>Jesus schriech donn lud tom Folkj: "Waea aun mie jleeft, jleewt nich aun mie, oba aun daem dee mie jeschekjt haft.</verse>
        <verse osisID='John.12.45'>En wea mie sit, sit daem dee mie jeschekjt haft.</verse>
        <verse osisID='John.12.46'>Ekj sie enn dise Welt enenn jekome en Licht to sene, daut en jieda dee aun mie jleeft, nich em Diestre blift.</verse>
        <verse osisID='John.12.47'>En weaemma mien Wuat heat en nich jleeft, daem woa ekj nich rechte, dan ekj sie nich en dise Welt jekome dee to rechte, oba dee seelich to moake.</verse>
        <verse osisID='John.12.48'>Dee waut mie aufsajt en miene wead nich aunnemt, haft daut waut am rechte woat - daut Wuat, waut ekj jeraet ha, woat am rechte aum latse Dach.</verse>
        <verse osisID='John.12.49'>Dan ekj ha nich ut mie selfst jeraet; dan de Foda dee mie jeschekjt haft, dee haft mie en Befael jejaeft, waut ekj saje sull en waut ekj bekaunt moake sull.</verse>
        <verse osisID='John.12.50'>En ekj weet daut sien Jebot es daut eewje Laewe. Doaromm, waut ekj bekaunt moak, raed ekj so aus de Foda mie daut jesajcht haft.</verse>
      </chapter>
      <chapter osisID='John.13'>
        <verse osisID='John.13.1'>Nu, jrod fer daut Pasafast, aus Jesus wist daut siene Stund jekome wea daut hee dise Welt felote wudd en trigj no sien Foda gone, so aus hee siene eajne haud leef jehaut, so leewd hee dee bott aum enj.</verse>
        <verse osisID='John.13.2'>Biem Owenkost aete, dee Diewel haud aul Siemoon sien Saen Judas Iescharijot daut emm Hoat enenn jelajcht daut hee am ferode sull;</verse>
        <verse osisID='John.13.3'>en Jesus, aus hee wist daut de Foda am aules enne Henj jejaeft haud, en daut hee fonn Gott jekome wea en daut hee trigj no Gott gone wud,</verse>
        <verse osisID='John.13.4'>stunnt hee fonn Owenkost opp, laed siene Kjleeda auntsied, en neem en Haunduak en bunk sikj daut omm.</verse>
        <verse osisID='John.13.5'>Donn goot hee Wota enn ne Komm, en funk aun dee Jinja aera Feet to wausche, en dreajd dee met daut Haunduak daut hee sikj ommjebunge haud.</verse>
        <verse osisID='John.13.6'>Don kjeem hee no Siemoon Peeta; en Peeta saed to am: "Herr, woascht du miene Feet wausche?"</verse>
        <verse osisID='John.13.7'>Jesus auntwuad en saed to am: "Waut ekj nu doo, weetst du nu nich, oba nohaea woascht du daut festone."</verse>
        <verse osisID='John.13.8'>Peeta saed to am: "Niemols woascht du mie de Feet wausche!' Jesus auntwuad am en saed: "Wan ekj die nich wausch, hast du kjeen deel aun mie."</verse>
        <verse osisID='John.13.9'>Siemoon Peeta saed to am: "Herr, nich bloos miene Feet, oba uk de Henj en daen Kopp!"</verse>
        <verse osisID='John.13.10'>Jesus saed to am: "Waea jebodt es, bruckt sest nusscht bute de Feet to wausche, oba es gauns rein. En jie sent rein, oba nich aule,"</verse>
        <verse osisID='John.13.11'>Wiel hee wist waea am ferode wudd, doaromm saed hee, "Jie sent nich aule rein."</verse>
        <verse osisID='John.13.12'>Aus hee donn aeare Feet jewossche haud, en haud siene Kjleeda jenome, sad hee sikj dol en saed to an: "Weet jie waut ekj ju jedone ha? 1</verse>
        <verse osisID='John.13.13'>Jie nanne mie Meista en Leare; en daut saj jie rajcht, wiel daut es waut ekj sie.</verse>
        <verse osisID='John.13.14'>Wan ekj nu, jun Leara en Meista, june Feet jewossche hab, sull jie uk junt unjarenaunde de Feet wausche.</verse>
        <verse osisID='John.13.15'>Ekj hab ju en Biespel jejaeft, daut jie uk soo doone es ekj ju jedone hab.</verse>
        <verse osisID='John.13.16'>Enn Woarheit, enn Woarheit saj ekj ju, en Sklow es nich jrata aus sien Herr, en dee waut jeschekjt es, es nich jrata aus dee waut am jeschekjt haft.</verse>
        <verse osisID='John.13.17'>Wan jie dit nu weete, dan sent jie seelijch wan jie daut so doone.</verse>
        <verse osisID='John.13.18'>Ekj raed nich fonn ju aula; ekj weet waem ekj jewaelt ha. Oba daut de Schreft mucht erfelt woare: 'Dee waut met mie Broot at, haft mie unja de Feet jeklunjt'.</verse>
        <verse osisID='John.13.19'>Ekj saj ju daut nu eeha daut paseat, doaromm daut wan daut paseat, jie jleewe woare daut ekjet sie.</verse>
        <verse osisID='John.13.20'>Enn Woarheit, enn Woarheit saj ekj ju: Dee waut daem oppnemt daem ekj jeschekjt hab nemt mie opp; en dee, dee mie oppnemt, nemt daem opp dee mie jeschekjt haft."</verse>
        <verse osisID='John.13.21'>Aus Jesus dit jesajcht haud wea hee em Jeist bedrekjt, jeef Zeichnes en saed: "Enn Woarheit, enn Woarheit saj ekj ju, eena fonn ju woat mie ferode."</verse>
        <verse osisID='John.13.22'>Dee Jinja kjikjte eena daem aundre aun en wunndade fonn waem hee raed.</verse>
        <verse osisID='John.13.23'>Eena fonn dee Jinja, dee waem Jesus leef haud, saut gauns dicht bie Jesus.</verse>
        <verse osisID='John.13.24'>Siemoon Peeta nekjd am too, en saed to am daut hee sull froage fonn waem hee raed.</verse>
        <verse osisID='John.13.25'>Hee laend sikj trigj aun Jesus enaun, en fruach am: "Herr, wea es daut?"</verse>
        <verse osisID='John.13.26'>Donn auntwuad Jesus: "Daut es dee, daem ekj en ennjeducktet Biet woa jaewe." En hee duckt en Biet enn, en jeef Siemoon sien saen Judas Ieschariot daut.</verse>
        <verse osisID='John.13.27'>Aus dee daut Biet neem fua dee Soton en am enenn. Donn saed Jesus to am: "Waut du deist, doo schwind."</verse>
        <verse osisID='John.13.28'>Oba kjeena fonn dee waut biem desch saute wiste wuaromm hee daut to am saed.</verse>
        <verse osisID='John.13.29'>Eenje dochte, wiel Judas de Jelttausch haud, daut Jesus to am saed: "Kjeep dee Sache dee onns faele to daut Fast," oda daut hee dee Oame waut sull jaewe.</verse>
        <verse osisID='John.13.30'>Soboolt aus hee daut Biet jekjraeje haud, jinkj hee rut. En daut wea Nacht.</verse>
        <verse osisID='John.13.31'>Aus hee eascht rut jegone wea, saed Jesus: "Nu es de Menschesaen feharlicht, en Gott es en am feharlicht.</verse>
        <verse osisID='John.13.32'>Wan Gott en am feharlicht es, woat Gott am uk feharliche en sikj selfst, en woat am fuats feharliche.</verse>
        <verse osisID='John.13.33'>Kjinja, noch ne korte Tiet sie ekj bit ju. Jie woare mie seakje; en soo aus ekj de Jude saed, so saj ekj nu to ju: Wua ekj han go kje jie nich hankome.</verse>
        <verse osisID='John.13.34'>Ekj jaew ju en niehet Jeboot; daut jie eane daem aundre leef habe; jie sele ju unjerenaunda soo leef habe aus ekj ju ha leef jehaut.</verse>
        <verse osisID='John.13.35'>Derch dit woare aule Mensche seene daut jie miene Jinja sent, wan jie ju unjeranaunda leef habe.</verse>
        <verse osisID='John.13.36'>Donn fruach Siemoon Peeta am: "Herr, wua jeist du han?" Jesus auntwuad am: "Wua ekj hango, kaust du mie nu nich nofolje; du woascht nohaea hinjaraun kome."</verse>
        <verse osisID='John.13.37'>Peeta saed to am: "Herr, wuaromm kaun ekj die nu nich nofolje? Ekj woa mien Laewe fa die dol laje."</verse>
        <verse osisID='John.13.38'>Jesus auntwuad: "Do woascht dien Laewe fa mie dol laje? Enn Woarhaeit, enn Woarheit saj ekj die: Dee Hon woat nich kjreihe bott du dree Mol festriede woascht daut du mie kjannst."</verse>
      </chapter>
      <chapter osisID='John.14'>
        <verse osisID='John.14.1'>Lot ju nich daut Hoat beonruije! Jleeft aun Gott, jleeft uk aun mie.</verse>
        <verse osisID='John.14.2'>En mien Foda sien Hus sent fael Woninj. Wan daut aundasch wea wudd ekj ju daut jesajcht habe. Ekj go junt ne Staed reed to moake.</verse>
        <verse osisID='John.14.3'>En wan ekj han go ne Staed fa ju reed tomoake, woa ekj trigj kome en junt no mie selfst hole, daut jie uk kjenne doa senne wua ekj sie.</verse>
        <verse osisID='John.14.4'>En jie weete wua ekj han go, en jie weete uk daen Wajch."</verse>
        <verse osisID='John.14.5'>Toomas saed to am: "Wie weete nich wua du han deist; woo kje wie dan daen Wajch weete?"</verse>
        <verse osisID='John.14.6'>Jesus saed to am: "Ekj sie de Wajch, de Woarheit, en daut Laewe; kjeena kjemt nom Foda buta derch mie.</verse>
        <verse osisID='John.14.7'>Wan jie mie jekjant haude, wudd jie mien Foda uk jekjannt habe. Fonn nu aun kjann jie am, en ha am jeseene."</verse>
        <verse osisID='John.14.8'>Filip saed to am: "Herr, wies onns daem Foda, daut woat onns tooreakje."</verse>
        <verse osisID='John.14.9'>Jesus saed to am: "Soo lang sie ekj aul bie ju, en du kjanst mie nich, Filip? Waea mie jeseene haft, haft daem Foda jeseene! Woo sajst du dan: Wies uns daem Foda?</verse>
        <verse osisID='John.14.10'>Jleefst du nich daut ekj emm Foda sie, en daut dee Foda enn mie es? Dee Wead dee ekj raed, raed ekj nich ut mie selfst; oba dee Foda dee enn mie wont, dee deit siene Woakje enn mie.</verse>
        <verse osisID='John.14.11'>Jleew mie daut ekj emm Foda sie, en de Foda enn mie es. Wan sest nich, dan jleew omm dee Woakje haulwe.</verse>
        <verse osisID='John.14.12'>Enn Woarheit, enn Woarheit saj ekj ju: Waea aun mie jleewft, woat dee Woakje uk doone dee ekj doo, en woat uk noch jratre aus dise doone wiel ek trigj no mien Foda go.</verse>
        <verse osisID='John.14.13'>En wautemma jie enn mien Nome baede woare, daut woa ekj doone, daut de Foda enn daem Saen feharlicht woat.</verse>
        <verse osisID='John.14.14'>Wann jie irjendwaut froage enn mien Nome, daut woa ekj doone.</verse>
        <verse osisID='John.14.15'>Ha jie mie leef, dan hoolt miene Jebote.</verse>
        <verse osisID='John.14.16'>En ekj woa daem Foda baede en hee woat ju en aundra Treesta jaewe, dee eewijch bie ju bliewe woat,</verse>
        <verse osisID='John.14.17'>daut es dee Jeist de Woarheit, daem de Welt nich kjriee kaun, wiel dee sit daem nich, en kjannt daem uk nich. Oba jie kjanne daem, wiel hee blift bie ju en woat en ju senne.</verse>
        <verse osisID='John.14.18'>Ekj woa ju nich so aus Weise-kjinja lote; ekj kom wada no ju.</verse>
        <verse osisID='John.14.19'>Noch ne kjleene Tiet en dan woat de Welt mie nich mea seene; oba jie seene mie, en wiel ekj laew, woa jie uk laewe.</verse>
        <verse osisID='John.14.20'>Wan dee Dach kjemt, woa jie weete daut ekj emm Foda sie, en daut jie enn mie sent, en ekj enn ju.</verse>
        <verse osisID='John.14.21'>Waea miene Jeboote haft en dee helt, dee eset waut mie leef haft. En waea mie leef haft, daem haft de Foda leef, en ekj woa am leef habe, en woa mie am oppenboare."</verse>
        <verse osisID='John.14.22'>Judas [nich Iescharijot] saed to am: "Herr, Waut es doa passeat daut du die to onns west oppenboare, oba nich to de Welt?"</verse>
        <verse osisID='John.14.23'>Jesus auntwuad en saed to am: "Wan irjentwaea mie leef haft, dee woat miene Wead hoole; en daem woat mien Foda leef habe, en wie woare no daem kome en moake onns bie am tus.</verse>
        <verse osisID='John.14.24'>Waea mie nich leef haft, helt miene Wead nich, en daut Wuat waut jie heare es nich mient, oba daem Foda sient dee mie jeschekjt haft.</verse>
        <verse osisID='John.14.25'>Dise dinje ha ekj junt jesajcht wiel ekj noch bie junt sie,</verse>
        <verse osisID='John.14.26'>Oba dee Treesta, de Heilje Jeist, daem de Foda woat enn mien Nome schekje, dee woat ju aules leare, en woat ju aun aules denkje halpe waut ekj junt jesacht hab.</verse>
        <verse osisID='John.14.27'>Ekj lot ju daen Fraed, miene Fraed jaew ekj ju; ekj jaew ju nich so aus de Welt jeft. Lot ju nich em Hoat beonruije, en doot ju nich engste.</verse>
        <verse osisID='John.14.28'>Jie heade mie to ju saje: Ekj go wajch en kom wada no ju. Haud jie mie leef, dan wudd jie ju freie daut ekj nom Foda go, wiel de Foda es jrata aus ekj.</verse>
        <verse osisID='John.14.29'>En ekj ha ju daut nu jesajt eeha daut paseat, daut jie jleewe woare wan daut paseat.</verse>
        <verse osisID='John.14.30'>Ekj woa nich mea fael met ju raede, dan dee Weltharscha kjemt en haft nusscht aun mie,</verse>
        <verse osisID='John.14.31'>oba daut de Welt weete mucht daut ekj daem Foda leef hab, en so aus mien Foda mie befoole haft, so doo ekj. Stot opp, wel wie weeda gone."</verse>
      </chapter>
      <chapter osisID='John.15'>
        <verse osisID='John.15.1'>"Ekj sie de rajchta Wienstok, en mien Foda es de Wiengoadna.</verse>
        <verse osisID='John.15.2'>Aule Ranke enn mie dee nich Frucht droage, nemt hee wach; en aule Ranke dee Frucht droage, reinicht hee soo daut dee meeha Frucht droage.</verse>
        <verse osisID='John.15.3'>Nu sent jie aul rein derch daut Wuat daut ekj to ju jeraet hab. Blieft enn mie, en ekj enn ju.</verse>
        <verse osisID='John.15.4'>So aus ne Rank nich ut sikj selfst kaun Frucht droage, buta dee blift en dee Rank; krakjt so kje jie uk nich wan jie nich enn mie bliewe.</verse>
        <verse osisID='John.15.5'>Ekj sie dee Wienstok en jie sent de Ranke. Waea enn mie blift en ekj enn am, dee brinjt fael Frucht; dan oone mie kje jie nuscht doone.</verse>
        <verse osisID='John.15.6'>Wan wae nich enn mie blift, dee woat rut jeschmaete aus ne Rank en fedreacht; dee woare dan toop jesaumelt en woare ennet Fia jeschmaete en febrent.</verse>
        <verse osisID='John.15.7'>Wan jie enn mie bliewe en miene wead enn ju bliewe, woa jie froage wautemma jie wele, en daut woat ju tookome.</verse>
        <verse osisID='John.15.8'>Mien Foda woat doaderch je-eat daut jie fael Frucht droage, en jie woare miene Jinja senne.</verse>
        <verse osisID='John.15.9'>Soo aus de Foda mie haft leef jehaut, ha ekj ju uk leef jehaut; blieft enn miene Leew.</verse>
        <verse osisID='John.15.10'>Wan jie miene Jeboote hoole, woa jie enn miene Leew bliewe; jrod so aus ekj mien Foda siene Jeboote hool, en bliew enn siene Leew.</verse>
        <verse osisID='John.15.11'>Dit ha ekj junt jesajcht daut miene Freid mucht enn ju senne, en daut june Freid mucht foll senne.</verse>
        <verse osisID='John.15.12'>Dit es mien Jeboot: daut jie eene daem aundra so Leef habe aus ekj junt ha leef jehaut.</verse>
        <verse osisID='John.15.13'>Kjeena haft ne jratre Leew aus dit, daut hee sien Laewe jeft fe siene Frind.</verse>
        <verse osisID='John.15.14'>Jie sent miene Frind, wan jie doone waut ekj ju befael.</verse>
        <verse osisID='John.15.15'>Ekj nan ju nich meeha Sklowe, wiel en Sklow weet nich waut sien Herr deit; oba ekj hab junt Frind jenant, wiel ekj hab ju aules bekaunt jemoakt waut ekj fonn mien Foda jeheat hab.</verse>
        <verse osisID='John.15.16'>Jie ha mie nich jewaelt, oba ekj ha ju jewaelt en ha junt bestemmt daut jie sulle gone en Frucht droage, Frucht dee bliewe woat; daut wautemma jie daem Foda froage enn mien Nome, woat hee junt jaewe.</verse>
        <verse osisID='John.15.17'>Ekj befael ju dit; hat ju unjarenaunda leef.</verse>
        <verse osisID='John.15.18'>Wan de Welt ju hause deit, dan weet jie daut dee mie aul eare jehaust haft.</verse>
        <verse osisID='John.15.19'>Wan jie fonn dise Welt weare dan wudd de Welt aere eajne goot sene; oba wiel jie nich fonn dise Welt sent, wiel ekj ju ut dise Welt jewaelt hab, doaromm haust junt de Welt.</verse>
        <verse osisID='John.15.20'>Denkt aun daut Wuat waut ekj junt saed: En Sklow es nich jrata aus sien Herr. Wan see mie fefoljt habe, woare see junt uk fefolje; en wan see mien Wuat jehoole habe, woare see junt uk hoole.</verse>
        <verse osisID='John.15.21'>Oba aul dise dinje woare see ju aundoone waejen mien Nome, wiel see daem nich kjanne dee mie jeschekjt haft.</verse>
        <verse osisID='John.15.22'>Wan ekj nich jekome wea en to an jeraet haud, wudde see nich Sind habe; oba nu ha see kjeen Mauntel fa aeare sind.</verse>
        <verse osisID='John.15.23'>Waea mie haust, haust uk mien Foda.</verse>
        <verse osisID='John.15.24'>Wan ekj unja an nich dee Woakje jedone haud dee kjeen aundra jedone haft, dan haude see nich Sind; nu oba habe see beides, mie jeseene, en hause doch beid, mie, uk mien Foda,</verse>
        <verse osisID='John.15.25'>Oba daut daut Wuat mucht erfelt woare waut enn aea Jesats jeschraewe es: "See hauste mie oone Uasoak".</verse>
        <verse osisID='John.15.26'>Wan dee Treesta kome woat daem ekj ju woa fomm Foda schekje, dee Jeist de Woarheit, dee woat fonn mie Zeichnes jaewe.</verse>
        <verse osisID='John.15.27'>En jie woare uk Zeichnes jaewe fonn mie, wiel jie fomm Aunfank bie mie sent jewast."</verse>
      </chapter>
      <chapter osisID='John.16'>
        <verse osisID='John.16.1'>"Dise Dinje hab ekj junt jesajcht daut jie nich sele beleidicht senne.</verse>
        <verse osisID='John.16.2'>Dee woare ju ut dee Sienagoog rut stoppe; en doa kjemt ne Stund wan waeaemma ju woat doot moake woat jleewe daut hee doamet Gott en Deenst deit.</verse>
        <verse osisID='John.16.3'>En daut woare see doone wiel see daem Foda uk mie nich kjanne.</verse>
        <verse osisID='John.16.4'>Oba ekj hab ju dit jesajcht daut wan dee Stunnd kjemt, jie dan doaraun denke daut ekj ju daut jesajcht hab. Em Aunfank saed ekj ju daut nich wiel ekj bie ju wea.</verse>
        <verse osisID='John.16.5'>Nu oba go ekj trigj no daem dee mie jeschekjt haft, en kjeena fonn ju fracht mie: Wua jeist du han?</verse>
        <verse osisID='John.16.6'>Oba wiel ekj ju dit jesajcht hab, es jun Hoat foll Trua.</verse>
        <verse osisID='John.16.7'>Oba ekj saj ju de Woarheit: fa ju eset baeta daut ekj wajch go; Wiel wan ekj nich wajch go, kjemt dee Treesta nich no ju. Oba wan ekj go, woa ekj daem no ju shekje.</verse>
        <verse osisID='John.16.8'>En wan hee kjemt woat hee de Welt aewafeare fonn Sind, fonn Jerajchtichkjeit, en fonn Jerecht;</verse>
        <verse osisID='John.16.9'>Fonn Sind wiel see nich aun mie jleewe;</verse>
        <verse osisID='John.16.10'>Fonn Jerajchtichkjeit, wiel ekj trigj nom Foda go, en jie mie nich meeha seene woare;</verse>
        <verse osisID='John.16.11'>Fonn Jerecht wiel de Welt Harscha es jerecht worde.</verse>
        <verse osisID='John.16.12'>Ekj ha ju noch fael to saje, oba jie kjenne daut nu nich fedroage.</verse>
        <verse osisID='John.16.13'>Oba wan dee Jeist de Woarheit kome woat, dee woat ju enne Woarheit ennen leide. Hee woat nich fonn sikj selfst raede; oba hee woat daut raede waut hee heat, en hee woat junt bekaunt moake waut noch kome woat.</verse>
        <verse osisID='John.16.14'>Hee woat mie feharliche, wiel hee woat fonn daut mienje naeme en woat ju daut bekaunt moake.</verse>
        <verse osisID='John.16.15'>Aules waut de Foda haft es uk mient. Doaromm saed ekj daut hee wudd daut mienje naeme en wudd junt daut bekaunt moake.</verse>
        <verse osisID='John.16.16'>Noch ne kjleene Tiet en dan woa jie mie nich meeha seene; en wada omm ne kjleene Tiet woa jie mie wada seene."</verse>
        <verse osisID='John.16.17'>Donn saede eenje fonn siene Jinja eene tom aundre: "Waut es dit waut hee onns sajcht: 'Noch ne kjleene Tiet en dan woa jie mie nich meeha seene,' en wada: 'omm ne kjleene Tiet woa jie mie wada seene'; uk, 'Wiel ekj trig nom Foda go'?"</verse>
        <verse osisID='John.16.18'>Doaromm saede see: "Waut es dit waut hee sajcht: 'Ne kjleene Tiet'? Wie weete nich waut hee sajcht."</verse>
        <verse osisID='John.16.19'>Jesus wist duat see am jearen froage wulle, en saed to an: "Froag jie ju unjarenaunda waeajen daut waut ekj saed: Noch ne kjleene Tiet en dan woa jie mie nich seene; en wada, omm ne kjleene Tiet dan woa jie mei seene?</verse>
        <verse osisID='John.16.20'>Enn Woarheit, enn Woarheit saj ekj ju: Jie woare hiele en jaumareare, en de Welt woat sikj freie; jie woare truare, oba jun Trua woat Freid woare.</verse>
        <verse osisID='John.16.21'>Wan ne Fru en Kjint to Welt brinjt haft see Trua en Weedoag, wiel aeare Tiet es jekome; oba wan daut Kjint jebuare es, fejat see aeare Not aeawe dee Freid daut en Mensch enne Welt jebuare es.</verse>
        <verse osisID='John.16.22'>Doawaeajen ha jie nu uk Trua, oba ekj woa ju wada seene, en dan woa jie fonn hoate fro seene, en kjeena woat dee Freid fonn junt wajch naeme.</verse>
        <verse osisID='John.16.23'>Aun daem Dach woa jie mie kjeene Froag froage. Enn Woarheit, enn Woarheit saj ekj ju: Wautemma jie daem Foda baede woare, daut woat hee ju enn mien Nome jaewe.</verse>
        <verse osisID='John.16.24'>Bet nu ha jie omm nuscht enn mien Nome jebaet; froagt! en jie woare kjriehe, daut june Freid mucht foll senne.</verse>
        <verse osisID='John.16.25'>Dit hab ekj junt en Sprechwead jesacht. Doa kjemt ne Tiet wan ekj nich meeha woa enn Sprechwead to ju raede, oba woa ju kloa en dietlich fom Foda fetale.</verse>
        <verse osisID='John.16.26'>Wan dee Dach kjemt woa jie en mien Nome baede; en ekj saj nich daut ekj enn june Staed daem Foda Baede woa,</verse>
        <verse osisID='John.16.27'>dan de Foda selfst haft ju doaromm leef wiel jie mie leef habe, en ha jejleeft daut ekj fomm Foda jekome sie.</verse>
        <verse osisID='John.16.28'>Ekj kjeem fom Foda en sie enn dise Welt enenn jekome; ekj felot wada dise Welt en go trigj nom Foda."</verse>
        <verse osisID='John.16.29'>Siene Jinja saede to am: "See; nu raedst du kloa en dietlich, en nich en Sprechwead.</verse>
        <verse osisID='John.16.30'>Nu weet wie daut du aules weetst, en hast nich needich daut die wea utfracht; doaromm jleew wie daut du fonn Gott jekome best."</verse>
        <verse osisID='John.16.31'>Jesus auntwuad an: "Jleew jie nu?</verse>
        <verse osisID='John.16.32'>Kjikt! doa kjemt ne Tiet, en es aul hia daut jie woare festreit woare, en jiedra no daut sienje, en woare mie auleen lote, en doch sie ekj nich auleen, dan de Foda es bie mie.</verse>
        <verse osisID='John.16.33'>Dit ha ekj ju nu jesacht daut jie enn mie Fraed habe. Enn dise Welt woa jie Not habe: oba siet jetroost, ekj hab aewe dise Welt jewonne."</verse>
      </chapter>
      <chapter osisID='John.17'>
        <verse osisID='John.17.1'>Aus Jesus dit jesacht haud, kjikjt hee nom Himel en saed: "De Stund es jekome; doo dien Saen feharliche, soo daut de Saen die uk feharliche kaun.</verse>
        <verse osisID='John.17.2'>Soo aus du am Follmacht jejaeft hast aewe de gaunse Menschheit, soo daut hee daut eewje Laewe mucht aul daen jaewe dee du am jejaeft hast.</verse>
        <verse osisID='John.17.3'>En dit es daut eewje Laewe, daut see die, dee eensja, woare Gott, en Jesus Christus, daem du jeschekjt hast, muchte kjanne.</verse>
        <verse osisID='John.17.4'>Ekj hab die oppe Ead feharlicht, dee Oabeit dee du mie jejaeft hast hab ekj foadich jebrocht.</verse>
        <verse osisID='John.17.5'>En nu Foda, doo du mie met die toop feharliche met dee Harlichkjet dee ekj met die haud eeha de Welt wea.</verse>
        <verse osisID='John.17.6'>Ekj ha dien Nome bekaunt jemoakt to dee Manne dee du mie ut de Welt jeefst. Dee weare diene, en du jeefst mie dee, en see ha dien Wuat jehoole.</verse>
        <verse osisID='John.17.7'>Nu sent see bott doa jekome daut see weete daut aules fonn die kjemt, waut du mie jejaeft hast.</verse>
        <verse osisID='John.17.8'>Dan dee Wead dee du mie jejaeft hast, hab ekj an jejaeft; en see ha dee aunjenome, en wiste enn Woarheit daut ekj fonn die kjeem, en ha jejleeft daut du mie jeschekjt hast.</verse>
        <verse osisID='John.17.9'>Ekj baed fa an: ekj baed nich fa de Welt, oba fa daen, dee du mie jejaeft hast, dan daut sent diene.</verse>
        <verse osisID='John.17.10'>En aul miene sent diene, en diene sent miene, en ekj sie enn an feharlicht.</verse>
        <verse osisID='John.17.11'>En ekj sie nich meeha enn dise Welt, oba dise sent enne Welt, en ekj kom no die: Heilja Foda, hool dee secha enn dien Nome dee du mie jejaeft hast, daut see eent sent so aus wie eent sent.</verse>
        <verse osisID='John.17.12'>So lang aus ekj enne Welt wea, hilt ekj an enn dien Nome, daen du mie jejaeft hast; en ekj bewoad an; en nich eena es feloare buta dee Saen de Fedoawniss daut de Schreft mucht erfelt woare.</verse>
        <verse osisID='John.17.13'>Oba nu kom ekj no die; en ekj raed dit enne Welt daut see miene Freid kjenne gauns en foll enn sikj habe.</verse>
        <verse osisID='John.17.14'>Ekj hab an dien Wuat jejaeft, en de Welt haft an jehaust, wiel see nich fonn dise Welt sent, jrod soo aus ekj uk nich fonn dise Welt sie.</verse>
        <verse osisID='John.17.15'>Ekj baed nich daut du an ut dise Welt saust erut naeme, oba daut du an fonn daem Beese bewoare saust.</verse>
        <verse osisID='John.17.16'>See sent nich fonn dise Welt, jrod soo aus ekj uk nich fonn dise Welt sie.</verse>
        <verse osisID='John.17.17'>Heilj an enne Woarheit; dien Wuat es Woarheit.</verse>
        <verse osisID='John.17.18'>So aus du mie enne Welt enenn jeschekjt hast, so hab ekj an enne Welt enenn jeschekjt.</verse>
        <verse osisID='John.17.19'>En ekj heilj mie omm aearet haulwe, daut see uk kjenne enne Woarheit jeheilicht woare.</verse>
        <verse osisID='John.17.20'>Ekj baed nich bloos fa dise, oba uk fa dean, dee aun mie jleewe woare derch aea Wuat,</verse>
        <verse osisID='John.17.21'>daut see aule kjenne eent senne so aus du Foda, enn mie, en ekj enn die; daut see uk enn onns kjenne senne daut de Welt mucht jleewe daut du mie jeschekjt hast.</verse>
        <verse osisID='John.17.22'>En dee Harlichkjeit dee du mie jejaeft hast, hab ekj an jejaeft, daut see kjenne eent senne so aus wie eent sent,</verse>
        <verse osisID='John.17.23'>ekj enn an, en du enn mie, daut see kjenne Follkome enn eent senne, daut de Welt weete kaun daut du mie jeschekjt hast, en hast an leef jehaut, jrod so aus du mie hast leef jehaut.</verse>
        <verse osisID='John.17.24'>Foda, ekj wel daut dee, dee du mie jejaeft hast, uk doa sent wua ekj sie, daut see miene Harlichkjeit kjenne seene dee du mie jejaeft hast - du hast je mie leef jehaut eeha de Welt Grunnt jelajcht wea.</verse>
        <verse osisID='John.17.25'>O jerachte Foda! De Welt haft die werklich nich jekjant, oba ekj kjan die, en dise weete daut du mie jeschekjt hast,</verse>
        <verse osisID='John.17.26'>en ekj hab an dien Nome bekaunt jemoakt, en woa daut wieda bekaunt moake; omm daut dee Leew met dee du mie jeleeft hast uk enn an mucht senne, en ekj enn an.</verse>
      </chapter>
      <chapter osisID='John.18'>
        <verse osisID='John.18.1'>Aus Jesus dit jesajcht haud jinkj hee met siene Jinja aewarem Kjiedroontol; doa wea en Goade wua hee met siene Jinja ennen jinkj.</verse>
        <verse osisID='John.18.2'>En Judas, dee am ferod wist uk dee Staed, wiel Jesus fesaummeld sikj doa foaken met siene Jinja.</verse>
        <verse osisID='John.18.3'>En Judas haud ne kjleene Grupp Soldote en Tempelwajchta fonn dee Huugepriesta en Farisaea jekjraeje, en dise aule kjeeme doa han met Latoarns, en Fachel, en Jewaeare.</verse>
        <verse osisID='John.18.4'>Jesus wist je aules waut opp am kome sul, en jinkj daen entjaejen en saed to an: "Waem seakj Jie?"</verse>
        <verse osisID='John.18.5'>Sie auntwuade: "Jesus, dee Natsareena." Hee saed to an: "Ekj sie dee!" Judas, dee am ferode deed, stunt doa uk met an.</verse>
        <verse osisID='John.18.6'>Aus hee to an jesajcht haud, "Ekj sie dee!" trocke see sikj trigj en folle oppe Ead.</verse>
        <verse osisID='John.18.7'>Donn fruach hee an wada: "Waem seakj jie?" En see saede: "Jesus, dee Natsareena."</verse>
        <verse osisID='John.18.8'>Jesus auntwuad: "Ekj saed ju daut ekj dee sie. Seakj jie dan mie, dan lot dise gone!"</verse>
        <verse osisID='John.18.9'>daut daut Wuat mucht erfelt woare waut hee saed: "Fonn dee, dee du mie jejaeft hast, hab ekj kjeent felore."</verse>
        <verse osisID='John.18.10'>Siemoon Peeta haud en Schweat, trock daut rut, en heiwd opp daen Huugepriesta sien Sklow en schneet am daut rachte Ua auf. Daem Sklow sien Nome wea Malchus.</verse>
        <verse osisID='John.18.11'>Donn saed Jesus to Peeta: "Staeakj daut Schweat trigj enne Schajcht! Sul ekj dan nich daut Kuffel drinkje daut de Foda mie jejaeft haft?"</verse>
        <verse osisID='John.18.12'>Donn kjeeme de Soldote, en dee waut aewe an wea, en dee Tempelwajchta en neeme Jesus faust en bunge am,</verse>
        <verse osisID='John.18.13'>en leide am eascht no Anas, Kaifas sien Schweafoda, dee daut Joa Huagapriesta wea.</verse>
        <verse osisID='John.18.14'>Nu Kaifas wea dee waut de Juda daen Rot jejaeft haud dautet goot wea, daut een Maun fa daut Folkj stoawe sul.</verse>
        <verse osisID='John.18.15'>Siemoon Peeta en noch een Jinja foljde Jesus hinjaraun. Dee Huagapriesta kjand daen aundre Jinja, en dee jinkj met Jesus enn daem Huagpriesta siene Paulaust Faealeew enenn.</verse>
        <verse osisID='John.18.16'>Oba Peeta stunNT bute fere Daea. Donn jinkj dee aundra Jinja, daen dee Huagapriesta kjand, en raed met de Daearewajchtarin, en brocht Peeta enenn.</verse>
        <verse osisID='John.18.17'>Donn saed dee Daearawajchtarin to Peeta: "Best du nich uk eena fonn dis Maun siene Jinja?" Hee saed: "Nae, ekj sie nich."</verse>
        <verse osisID='John.18.18'>Dee Sklowe en Tempelwajchta haude sikj en Kolefia jemoakt en woamde sikj, wielet kollt wea, en Peeta stunnt doa uk bie an en woamd sikj.</verse>
        <verse osisID='John.18.19'>Dee Huagapriesta fruach Jesus donn no siene Jinja, en uk no siene Lea.</verse>
        <verse osisID='John.18.20'>Jesus auntwuad am: "Ekj hab gauns kloa en em opne en dise Welt jeraet; ekj hab enne Sienegooge en emm Tempel jeleat, wua de Jude toopkome, en enn Jeheemnes hab ekj nusscht jeraet.</verse>
        <verse osisID='John.18.21'>Wuaromm frachst du mie? Froag daen, dee mie jeheat habe waut ekj jesajcht hab; Kjikj! dee weete waut ekj jesajcht hab."</verse>
        <verse osisID='John.18.22'>Aus Jesus dit saed, schluach am eena fonn dee Offitseare dee doa biestunde en saed: "Soo auntwuatst du daem Huugepriesta?"</verse>
        <verse osisID='John.18.23'>Jesus auntwuad am: "Wan ekj waut onnrajchtet jesajcht hab, dan zeij waut daut onnrajchtet es. Oba wan ekj rajcht jeraet hab, wuaromm schleist du mie?"</verse>
        <verse osisID='John.18.24'>Donn schekjt Anas am jebunge no Kaifas daen Huugepriesta.</verse>
        <verse osisID='John.18.25'>Peeta oba stunnt en woamd sikj. Doaromm saede see to am: "Best du nich uk eena fonn siene Jinja?" Hee feluach daut en saed: "Ekj sie nich."</verse>
        <verse osisID='John.18.26'>Eena fonn daem Huugepriesta siene Sklowe, en Fewaunta aun daem, daen Peeta daut Ua haud aufjeschnaede, saed to am: "Sajch ekj die nich met am doa em Goade?"</verse>
        <verse osisID='John.18.27'>Peeta feluach daut wada; en platslich kjreid de Hon.</verse>
        <verse osisID='John.18.28'>Donn leide see Jesus fonn Kaifas nom Rechthus. Daut wea Tiedich. See selfst jinje nich en daut Rechthus enenn omm daut see sikj nich wudde feonnreinje, daut see daut Pasafast aete kunne.</verse>
        <verse osisID='John.18.29'>Donn jinkj Pielatus rut no an en saed: "Met waut doo jie dis Maun beschuldje?"</verse>
        <verse osisID='John.18.30'>See auntwuade en saede: "Wan disa nich beeset jedone haud, wudd wie daem nich no die jebrocht habe."</verse>
        <verse osisID='John.18.31'>Pielatus saed oba to an: "Naemt jie am, en doot am rechte no jun Jesats." De Jude saede to am: "Daut es jaeajen daut Jesats fa onns waem doot to moake,"</verse>
        <verse osisID='John.18.32'>daut daut Wuat waut Jesus jesajcht haud wudd so rom kome, waut fonn Doot hee stoawe wudd.</verse>
        <verse osisID='John.18.33'>Pielatus jinkj donn wada em Rechthus enenn, roopt Jesus enenn en saed to am: "Best du de Jude aea Kjeenich?"</verse>
        <verse osisID='John.18.34'>Jesus auntwuad: "Sajchst du dit ut die selfst, oda ha aundre die fonn mie fetalt?"</verse>
        <verse osisID='John.18.35'>Pielatus auntwuad: "Sie ekj en Jud? Diene eajne Natsjoon en de Huagapriesta ha die no mie jebrocht. Waut hast du jedone?"</verse>
        <verse osisID='John.18.36'>Jesus auntwuad: "Mien Kjeenichrikj es nich fonn dise Welt. Wan mien Kjeenichrikj fonn dise Welt wea, dan wudde miene Deena kjampfe daut de Jude mie nich faustnaeme kunne. Oba nu eset soo, mien Kjennichrikj es nich fonn hea."</verse>
        <verse osisID='John.18.37'>Pielatus saed donn to am: "Best du dan werkjlich en Kjeenich?" Jesus auntwuad: "Du sajchts rajcht, ekj sie en Kjeenich. Doato sie ekj jebuare en enn dise Welt jekome, daut ekj fa de Woarheit zeije sull. En jieda dee fonn dee Woarheit es, heat miene Stem."</verse>
        <verse osisID='John.18.38'>Pielatus saed to am: "Waut es Woarheit?" Aus hee daut jesajcht haud, jinkj hee wada rut no de Jude, en saed to an: "Ekj finj kjeene Schullt aun am.</verse>
        <verse osisID='John.18.39'>Oba jie ha ne Mood daut ekj biem Pasafast junt eenem loos jaew. Wel jie daut ekj junt daen Jude Kjeenich loos jaew?"</verse>
        <verse osisID='John.18.40'>Donn schrieeje see wada en saede: "Nich dis Maun, oba Barabas!" Barabas oba wea en Reiba.</verse>
      </chapter>
      <chapter osisID='John.19'>
        <verse osisID='John.19.1'>Donn neem Pielatus Jesus en leet am feheiwe.</verse>
        <verse osisID='John.19.2'>En dee Soldote flochte ne Kroon fonn Dorne en sade am daen oppem Kopp, en neeme am en Purpurrok omm,</verse>
        <verse osisID='John.19.3'>En kjeeme fer am en saede: "Wie jreese die, du Jude Kjeenich!" en schluage am oppe Backe.</verse>
        <verse osisID='John.19.4'>Pielatus jinkj donn wada rut, en saed to an: "Kjikjt! ekj brinj am rut no ju, daut jie weete sele daut ekj kjeene Schult en am finj."</verse>
        <verse osisID='John.19.5'>Donn kjeem Jesus rut met dee Dornekroon oppem Kop en daen Purpurrok omm sikj. En Pielatus saed to an: "Kjikjt, hia es dee Maun!"</verse>
        <verse osisID='John.19.6'>Aus dee Huagapriesta en dee Deena am sage, shrieeje see en saede: "Aum Kjriets met am! Aum Kjriets met am!" Pielatus saed to an: "Naemt jie am en doot am krietsje; dan ekj finj kjeene Schult en am."</verse>
        <verse osisID='John.19.7'>De Jude auntwuade am: "Wie ha en Jesats, en no daut Jesats no sull hee stoawe, wiel hee sikj selfst to Gott sien Saen muak."</verse>
        <verse osisID='John.19.8'>Aus Pielatus daut Wuat head, engst hee sikj noch dolle,</verse>
        <verse osisID='John.19.9'>en jinkj wada em Rechthus enenn en saed to Jesus: "Fonn wua best du?" Oba Jesus jeef am kjeene auntwuut.</verse>
        <verse osisID='John.19.10'>Donn saed Pielatus to am: "Raetst du nich to mie? Weetst du nich daut ekj de Follmacht ha die loos to lote, en ekj ha uk de Follmacht die to Kjrietsje?"</verse>
        <verse osisID='John.19.11'>Jesus auntwuad: "Du hast kjeene Follmacht aewa mie, wan die dee nich fonn bowe jejaeft es. Doaromm haft dee, dee mie die aewajaeft haft, de jratre Sind."</verse>
        <verse osisID='John.19.12'>Fonn donn aun socht Pielatus am loos to lote; oba de Jude bloade en saede: "Wan du dis Maun loos latst, best du nich daem Kjeisa sien Frint; en Jiedra dee sikj toom Kjeenich moakt, raet jaejen daem Kjeisa."</verse>
        <verse osisID='John.19.13'>Aus Pielatus daut head, brocht hee Jesus rut, en sad sikj oppem Rechtstool dee aum Steenplosta stunnt, oba enn Hebraeesch Gabata jenannt woat.</verse>
        <verse osisID='John.19.14'>Nu wea daut dee Tiet reed to moake fa daut Pasafast, onnjefaea Klok Twalw opp Meddach; en hee saed to de Jude: "Kjikjt, hia es jun Kjeenich!"</verse>
        <verse osisID='John.19.15'>Oba dee bloade: "Wajch! Wajch! Kjrietsicht am!" Pielatus saed to an: "Saul ekj jun Kjeenich kjrietsje?" Dee Huagapriestasch auntwuade: "Wie ha kjeen Kjeenich buta daen Kjeisa!"</verse>
        <verse osisID='John.19.16'>Donn aewajeef Pielatus am no aea Wele daut see am kjrietsje kunne. En see neeme Jesus, en leide am wajch.</verse>
        <verse osisID='John.19.17'>En hee druach sien eajnet Kjriets, en jinkj no ne Staed daen see Schaedel nannde; enn Hebraeisch, Golgata,</verse>
        <verse osisID='John.19.18'>wua see am Kjrietsjde, en met am twee aundre, aun jiedat sied eena, en Jesus enne Med.</verse>
        <verse osisID='John.19.19'>Pielatus schreef ne Aewaschreft en stald daut oppem Kjriets. Dee Aewaschreft wea: JESUS FONN NATSARET, DE JUDE KJEENICH.</verse>
        <verse osisID='John.19.20'>Dise Aewaschreft lause fael fonn de Jude wiel dee Staed wea dicht bie de Staut wua Jesus jekrietsicht wea; en daut wea enn Hebraeisch, enn Lateenisch, en enn Jriechisch jeschraewe.</verse>
        <verse osisID='John.19.21'>Donn saede de Jude aeare Huugepriesta to Pielatus: "Schriew nich; De Jude Kjeenich; oba daut hee saed: 'Ekj sie de Jude Kjeenich.'"</verse>
        <verse osisID='John.19.22'>Pielatus auntwuad: "Waut ekj jeschraewe hab, hab ekj jeschraewe."</verse>
        <verse osisID='John.19.23'>Aus dee Soldota donn Jesus jekjrietsicht haude, neeme see Jesus siene Kjleeda en deelde dee en feeha Deel, een Deel fa enn jieda Soldot, uk daen Wanikj. Oba dee Wanikj wea one Not, fonn bowe bet unja enn eent jewaeft.</verse>
        <verse osisID='John.19.24'>Donn saede see eena tom aundre: "Wel wie daen nich tweiriete, wel wie leewa Leesa trakje, tom seene waea daen saul habe;" daut dee Schreft mucht erfelt woare: "See deelde sikj miene Kjleeda enn, en loosde aewa mien Wanikj". Doaromm deede dee Soldote daut so.</verse>
        <verse osisID='John.19.25'>Oba bie Jesus sien Kjriets stunnde siene Mutta, en aeare Sesta Marie daen Kleofas siene Fru, en Marie Magdaleena.</verse>
        <verse osisID='John.19.26'>Aus Jesus siene Mutta sach, uk daen Jinja daen hee leef haud bie aea stone, saed hee to siene Mutta: "Fru; Kjikj, daut es dien Saen."</verse>
        <verse osisID='John.19.27'>Donn saed hee to daen Jinja: "Kjikj! daut es diene Mutta!" En fonn dee Stunnd aun neem dee Jinja aea no sien Hus.</verse>
        <verse osisID='John.19.28'>No dit, aus Jesus wist daut nu aules foadich wea, omm daut dee Schreft mucht erfelt woare, saed hee: "Mie darscht!"</verse>
        <verse osisID='John.19.29'>Doa wea en Jefaes met Wienaedikj; donn neeme see en Schwam dee foll daen Aedikj jesoppt wea en spekjte daen opp en Rooha en hilde am daut nom Mul.</verse>
        <verse osisID='John.19.30'>Aus Jesus daen Wienaedikj jekraeaje haud, saed hee: "Nu es aules foadich!" en buach sien Kopp rauf en jeef sien Jeist opp.</verse>
        <verse osisID='John.19.31'>Wiel dit dee Dach wea tom reed moake tom Fast, so daut dee Doodes nich wudde oppem Kjriets bliewe aum Saubat, - wiel daut wea en groota Saubat - fruage see Pielatus daut de Been muchte jebroake woare, daut dee kunne fomm Kjriets jenome woare.</verse>
        <verse osisID='John.19.32'>Donn kjeeme dee Soldota en bruake daem easchte de Been, uk daem aundra dee met am jekjrietsicht weare;</verse>
        <verse osisID='John.19.33'>oba aus see bott Jesus kjeeme en sage daut hee aul jestorwe wea, bruake see nich siene Been;</verse>
        <verse osisID='John.19.34'>oba eena fonn dee Soldota stuak am metem Spies enne Sied, en fuats rand Bloot en Wota doa rut.</verse>
        <verse osisID='John.19.35'>En dee waut daut jeseene haft, haft Zeichnes jejaeft, en sien Zeichnes es Woa, en hee weet daut hee de Woarheit raet, daut jie uk jleewe kjenne.</verse>
        <verse osisID='John.19.36'>Dit passead so daut de Schreft mucht erfaelt woare: "Nich eent fonn siene Knoakes saul jebroake woare".</verse>
        <verse osisID='John.19.37'>Noch eene Schreft sajt: "See woare daem seene daem see derchjespekjt habe".</verse>
        <verse osisID='John.19.38'>No dit kjeem Joosaf fonn Aramatia, eena fonn Jesus siene Jinja, oba heemlich ut angst fe de Jude, en fruach Pielatus auf hee mucht Jesus sien Lief wajch naeme. Pielatus jeef am de Frieheit. Donn kjeem hee en neem sien Lief wajch.</verse>
        <verse osisID='John.19.39'>Nikodeemus uk, dee eara no Jesus jekome wea enne Nacht, kjeem en haud hunndat Punnt Mire en Aloe toopjemenjt.</verse>
        <verse osisID='John.19.40'>Dee beid neeme donn Jesus sien Lief en wekjelde daen en Loakes met de Kjriedarie soo aus de Jude aeare Mood es tom begrowe.</verse>
        <verse osisID='John.19.41'>Doa wua Jesus jekjrietsicht wort wea en Goade, en enn daen Goade wea en niehet Grauf wua noch kjeena benne jelaeaje haud.</verse>
        <verse osisID='John.19.42'>Wiel daut dee Jude aea Dach wea tom reed moake fa daut Fast, en daut Grauf dicht bie wea, laede see Jesus doa enenn.</verse>
      </chapter>
      <chapter osisID='John.20'>
        <verse osisID='John.20.1'>Nu de easchte Dach enne Waeakj kjeem Marie Magdaleena tiedich wiel et noch Diesta wea nom Grauf, en sach daut dee Steen fom Grauf wajch jenome wea.</verse>
        <verse osisID='John.20.2'>Donn rannd see en kjeem no Siemoon Peeta en dee aundra Jinja daem Jesus leef haud en saed to an: "See habe daem Herr ut daut Grauf jenome, en wie weeta nich wua see am han jelajcht habe.</verse>
        <verse osisID='John.20.3'>Donn jinje Peeta en dee aundra Jinja rut en jinje no daut Grauf.</verse>
        <verse osisID='John.20.4'>See rannde beid toop, oba dee aundra Jinja rannd Peta feropp, en kjeem eascht nom Grauf.</verse>
        <verse osisID='John.20.5'>Hee beckjt sikj dol en kjikjt nenn, en sach dee Leiwant Kjleeda doa lige, oba hee jinkj nich enenn.</verse>
        <verse osisID='John.20.6'>Donn kjeem Siemoon am hinjaraun, en jinkj enn daut Grauf enenn, en sach dee Leiwant Kjleeda ligje,</verse>
        <verse osisID='John.20.7'>en daut Haunduak daut romm sien Kopp wea, nich bie dee Leiwant Kjleeda ligje, oba toop jelajcht en bie sikj selfst ligje.</verse>
        <verse osisID='John.20.8'>Donn jinkj dee aundra Jinja dee eascht wea bott daut Grauf jekome, uk enenn, en sach, en jleewd.</verse>
        <verse osisID='John.20.9'>Dan see wiste de Schreft noch nich daut hee fomm Doot oppstone must.</verse>
        <verse osisID='John.20.10'>Donn jinje dee Jinja wada no hus.</verse>
        <verse osisID='John.20.11'>Oba Marie stunnt bute biem Grauf en hield. Aus see doa hield, beckjt see sikj en kjikjt em Grauf enenn,</verse>
        <verse osisID='John.20.12'>en sach twee Enjel sette enn witte Kjleeda, eena biem Koppen-enj, en eena biem Feeten Enj wua Jesus sien Lief jelaeaje haud,</verse>
        <verse osisID='John.20.13'>en dee saede to aea: "Fru, wuaromm hielst du?" See saed to an: "Dee ha mien Herr wajch jenome en ekj weet nich wua see am hanjelajcht habe.</verse>
        <verse osisID='John.20.14'>Aus see daut jesajcht haud, dreid see sikj romm, en sach Jesus doa stone, wist oba nich dautet Jesus wea.</verse>
        <verse osisID='John.20.15'>Jesus saed to aea: "Fru, wuaromm hielst du? Waem seakjst du?" See docht daut wea de Goadna en saed to am: "Herr, wan du am wajch jedroacht hast, dan saj mie wua du am hast hanjenome, dan woa ekj am hole."</verse>
        <verse osisID='John.20.16'>Jesus saed to aea: "Marie!" See dreid sikj omm en saed to am en Hebraeesch: "Rabunie!" daut meent Leara.</verse>
        <verse osisID='John.20.17'>Jesus saed to aea: "Fot mie nich aun, wiel ekj sie noch nich enopp jefoare no mien Foda; oba go no miene Breeda en saj an: Ekj go enopp no mien Foda en jun Foda, en no mien Gott and jun Gott."</verse>
        <verse osisID='John.20.18'>Marie Magdaleena kjeem en saed de Jinja: "Ekj hab daem Herr jeseene," en saed an waut hee to aea jesajcht haud.</verse>
        <verse osisID='John.20.19'>Daen selwja Dach oppenowent, daut wea de easchte Dach enne Waeakj, en de Daeare weare toojeschlote wua dee Jinja sikj fesaummelt haude ut ansgt fa de Jude, kjeem Jesus en stunnt enne med, en saed to an: "Fraed met ju!"</verse>
        <verse osisID='John.20.20'>Aus hee dit jesajcht haud, wees hee an siene Henj en siene Sied. Donn weare dee Jinja froo aus see daem Herr sage.</verse>
        <verse osisID='John.20.21'>Donn saed Jesus wada to an: "Fraed met ju! Soo aus de Foda mie jeschekjt haft, soo shekj ekj ju."</verse>
        <verse osisID='John.20.22'>Aus hee daut jesacht haud, puest hee an aun, en saed to an: "Naemt daen Heilje Jeist.</verse>
        <verse osisID='John.20.23'>Waem siene Sind jie jejaewe, dee sent fejaeft, en waem siene Sind jie hoole, dee sent jehoole."</verse>
        <verse osisID='John.20.24'>Oba Toomas, eena fonn dee Twalw, uk Tweelinkj jenannt, wea nich bie an aus Jesus kjeem.</verse>
        <verse osisID='John.20.25'>Dee aundre Jinja saede donn to am: "Wie habe daem Herr jeseene!" Oba hee saed to an: "Bott ekj dee Naeajelmoole en siene Henj see, en miene Finjasch doa enenn laj, en miene Haunt enn siene Sied enenn laj, woa ekj nich jleewe."</verse>
        <verse osisID='John.20.26'>Omm acht Doag weare siene Jinja wada toop, en Toomas wea uk doa. Donn kjeem Jesus, de Daeare weare toojeschlote, en stunnt mede mank an, en saed: "Fraed met ju!"</verse>
        <verse osisID='John.20.27'>Donn saed hee to Toomas: "Reakj emol diene Finjasch haea en kjikj no miene Henj, en reakj diene Haunt haea en laj dee en miene Sied. En sie nich onnjleefsch, oba jleew!"</verse>
        <verse osisID='John.20.28'>Toomas auntwuad en saed to am: "Mien Herr en mien Gott!"</verse>
        <verse osisID='John.20.29'>Jesus saed to am: "Jleefst du wiel du jeseene hast? Seelich sent dee, dee nich seene, en doch jleewe."</verse>
        <verse osisID='John.20.30'>Jesus deed uk noch fael aundre Teakjens fer siene Jinja dee nich en dit Buuk jeschraewe sent,</verse>
        <verse osisID='John.20.31'>oba dise sent jeschraewe daut jie jleewe kjenne daut Jesus dee Christ es, de Gottessaen, en daut jie derch daen Gloowe enn sien Nome kjenne daut Laewe habe.</verse>
      </chapter>
      <chapter osisID='John.21'>
        <verse osisID='John.21.1'>Nodaem leet Jesus sikj wada seene fonn siene Jinja biem tibearische Maea. Daut pasead so aus dit:</verse>
        <verse osisID='John.21.2'>Siemoon Peeta, Toomas dee Tweelinkj, Natanael fonn Kana en Galilaea, Tsebedaeus siene Saens, en noch twee aundre Jinja weare toop.</verse>
        <verse osisID='John.21.3'>Siemon Peeta saed to an: "Ekj go fesche." See saede to am: "Wie woare met die met kome." See jinje rut, steaje enne Lomm enenn, en dee Nacht jreepe see nusscht."</verse>
        <verse osisID='John.21.4'>Tiedich tsemorjenst stunnt Jesus aum Eewa, oba de Jinja wiste nich dautet Jesus wea.</verse>
        <verse osisID='John.21.5'>Donn fruach Jesus an: "Ha jie kjeene Fesch?" See auntwuade am: "Nae!"</verse>
        <verse osisID='John.21.6'>Hee saed to an: "Schmiet daut Nat aune rajchte sied fonne Lomm, dan woa jie finje." See schmeete daut, en donn haude see soo fael daut see daut Nat nich kunne enenn krieeje.</verse>
        <verse osisID='John.21.7'>Donn saed dee Jinja daem Jesus leef haud to Peeta: "Daut es de Herr!" Aus Siemoon Peeta head dautet de Herr wea, neem hee sien Wanikj eromm, wiel hee wea noaktich, en schmeet sikj em Maea enenn.</verse>
        <verse osisID='John.21.8'>Oba dee aundre Jinja kjeeme enn daut kjleene Lomm, wiel see weare nich wiet fomm Eewa, mau bie hunndat Meeta, en schlapte daut Nat foll Fesch.</verse>
        <verse osisID='John.21.9'>Aus see donn oppem Launt enopp steaje, sage see en Kolefia aul reed, en Fesch oppem Fia, en Broot.</verse>
        <verse osisID='John.21.10'>Jesus saed to an: "Brinjt fonn dee Fesch dee jie jejraepe ha."</verse>
        <verse osisID='John.21.11'>Siemoon Peeta jinkj en schlapt daut Nat foll groote Fesch oppem Launt enopp, - hunndat dree-e-feftich, en wan doa uk so fael weare, reet daut Nat doch nich twei.</verse>
        <verse osisID='John.21.12'>Jesus saed to an: "Komt Freestikj aete!" Kjeena fonn dee Jinja woagd sikj am to froage: "Waea best du?" wiel see wiste dautet dee Herr wea.</verse>
        <verse osisID='John.21.13'>Jesus kajeem en neem daut Broot en jeef an daut, uk fonn dee Fesch.</verse>
        <verse osisID='John.21.14'>Dit wea nu daut dredde Mol, daut Jesus sikj jeoppenboat haud to siene Jinja no daem daut hee fom Doot wea oppjestone.</verse>
        <verse osisID='John.21.15'>Aus see jeaete haude, saed Jesus to Siemoon Peeta: "Siemoon, Jonas Saen, hast du ne jratre Leew fa mie aus dise?" Hee saed to am: "Jo, Herr, du weetst daut ekj die goot sie." Jesus saed: "Dan fooda miene Lama!"</verse>
        <verse osisID='John.21.16'>Hee saed tom tweede mol to am: "Siemoon, Jonas Saen, hast du mie Leef?" Hee saed to am: "Jo, Herr, du weetst daut ekj die goot sie." Jesus saed to am: "Dan weid miene junge Shop."</verse>
        <verse osisID='John.21.17'>Hee saed daut dredde mol to am: "Siemoon, Jonas Saen; best du mie goot?" Peeta wea jeschloage daut hee am daut dredde mol fruach, "Best du mie goot?" en saed to am: "Herr, du weetst aules, du weetst daut ekj die goot sie." Jesus saed to am: "Fooda miene junge Shop.</verse>
        <verse osisID='John.21.18'>Enn Woarheit, enn Woarheit saj ekj die: aus du jinje weascht, holdsd du die selfst daen Gort omm en jingst wuaemma du han wust, oba wan du woascht oolt senne, woascht du diene Henj utstrakje, en sestwaea woat die daen Gort aunhole, en woat die handroage wua du nich han west."</verse>
        <verse osisID='John.21.19'>Hee saed dit omm aun to diede derch waut fonn Doot hee Gott feharliche wudd. Aus hee daut jesajcht haud, saed hee to am: "Folj mie no!"</verse>
        <verse osisID='John.21.20'>Peeta dreid sikj donn omm en sach daen Jinja daem Jesus Leef haud, dee sikj uk biem Owenkost aete aun Jesus sien Brost jelaent haud en jefroagt haud, "Waea es dee, dee die ferode woat?" -</verse>
        <verse osisID='John.21.21'>aus Peeta daem sach saed hee to Jesus: "Herr, ei waut met disem?"</verse>
        <verse osisID='John.21.22'>Jesus saed to am: "Wan ekj wel habe daut dee saul hia bliewe bott ekj trigj kom, waut jeit die daut aun? Folj du mie no!"</verse>
        <verse osisID='John.21.23'>Dise raed jinkj donn romm mank dee Breeda daut dis Jinja nich stoawe wudd, oba Jesus saed nich to am daut hee nich stoawe wudd, oba, "wan ekj wel daut hee hia bliewe saul bott ekj trigj kom, waut jeit die daut aun?"</verse>
        <verse osisID='John.21.24'>Dit es dee Jinja dee Zeichness jeft fonn dise Dinje, en haft dee dol jeschraewe, en wie weete daut sien Zeichnes woa es.</verse>
        <verse osisID='John.21.25'>Doa sent uk fael aundre dinje dee Jesus deed, en wan dee aule sulle eenselt dol jeschraewe woare, wudd ekj denke daut de Welt selfst nich wudd Ruem habe fa aul dee Beakja.</verse>
      </chapter>
    </div></osisText>
</osis>