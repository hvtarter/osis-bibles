<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='XX' osisIDWork='DNTF' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='DNTF'>
        <title>Daut niee Testamente en de Psalme</title>
        <contributor>Johann Friesen</contributor>
        <creator>Martin Link</creator>
        <creator role='encoder'>ZefToOsis 1.0.0</creator>
        <subject>Die Bibel</subject>
        <date>2009-01-20</date>
        <description>Johann Friesen verwendete für diese Bibel die Rechtschreibung von J.Thissen (Plattdeutschet Wörterbuch). Diese Datei darf nur im vorliegenden Format verwendet werden, es dürfen keine Textänderungen vorgenommen werden. Das Copyright liegt beim Autor.</description>
        <publisher>FBSG</publisher>
        <type type='OSIS'>Bible</type>
        <identifier type='OSIS'>DNTF</identifier>
        <source>Johann Friesen</source>
        <language type='IETF'>XX</language>
        <relation/>
        <coverage/>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Ps'>
      <chapter osisID='Ps.1'>
        <verse osisID='Ps.1.1'>Seelijch dee Maun, dee nijch waundelt em Rot de Gottloose, en nijch steit opp däm Wajch de Sinda, en sett nijch em Tjreiss <note>opp däm Sett</note> de Spetta,</verse>
        <verse osisID='Ps.1.2'>sonda siene Lost haft aum Jesatz Gottes (daut Harrn) en äwa sien Jesatz dentjt Dach en Nacht!</verse>
        <verse osisID='Ps.1.3'>En hee es <note>woat senne</note> aus een Boom, jeplaunt aum Wotabach, dee siene Frucht brinjt too siene Tiet, en sien Blaut nijch vewaltjt; en aules, waut hee deit, jelinjt <note>woat jelinje</note> .</verse>
        <verse osisID='Ps.1.4'>Nijch soo de Gottloose, sonda see send aus Sprie, dee de Wint wajchdrift.</verse>
        <verse osisID='Ps.1.5'>Doaromm woare de Gottloose nijch bestohne em Jerejcht, noch de Sinda enn de Jemeende de Jerajchte.</verse>
        <verse osisID='Ps.1.6'>Dan Gott (de Harr) tjannt dän Wajch de Jerajchte; oba Gottloose äa Wajch vejeit.</verse>
      </chapter>
      <chapter osisID='Ps.2'>
        <verse osisID='Ps.2.1'>Wuaromm toobe de Natsjoone en jesenne Idlet de Veltja?</verse>
        <verse osisID='Ps.2.2'>Daut stohne opp de Tjeenije de Ead, en de Ferschte rotschlohne met eenaunda jäajen Gott (däm Harrn) en jäajen sienen Jesaulwten:</verse>
        <verse osisID='Ps.2.3'>„Loht ons äare Fassle veriete, en äare Strenj von ons schmiete!“</verse>
        <verse osisID='Ps.2.4'>Dee em Himmel troont, lacht, dee Harr spott äwa ahn.</verse>
        <verse osisID='Ps.2.5'>Dan woat hee too ahn räde enn sienem Zorn, en enn siene Zorngloot woat hee ahn enjste.</verse>
        <verse osisID='Ps.2.6'>„Etj ha mienen Tjeenijch jesaulwt <note>ennjesat</note> opp Zion, mienem heiljen Boajch!“</verse>
        <verse osisID='Ps.2.7'>Vom Beschluss well etj vetale: Gott (de Harr) haft too mie jeräd: Dü best mien Sän, vondoag ha etj die jebuare.</verse>
        <verse osisID='Ps.2.8'>Foda von mie, en etj well die tom Oawgoot de Natsjoone jäwe, en tom Besett <note>Äjendoom</note> de Enj de Ead.</verse>
        <verse osisID='Ps.2.9'>Met eenem iesanem Stock woascht dü ahn veschmatre, aus een Leemjefäss ahn veschmiete.</verse>
        <verse osisID='Ps.2.10'>En nü, jie Tjeenije, siet veständijch, loht jünt trajcht wiese, jie Rejchta de Ead.</verse>
        <verse osisID='Ps.2.11'>Deent Gott (däm Harrn) met Ferjcht, en freit jünt met Zettre!</verse>
        <verse osisID='Ps.2.12'>Kusst däm Sän, daut hee nijch doll woat, en jie ommkohme opp däm Wajch, dan boolt woat sien Zorn entbrenne. Seelijch aule, dee opp am vetrüe <note>Tooflucht bie am nehme</note> !</verse>
      </chapter>
      <chapter osisID='Ps.3'>
        <verse osisID='Ps.3.1'>Een Psalm von Doft, aus hee ver sienem Sän Absalom <note>wajch</note> rand.</verse>
        <verse osisID='Ps.3.2'>Gott (Harr)! woo väl sent miene Bedrenja <note>Fiend</note> ! Väle erhäwe <note>stohne</note> sich jäajen mie;</verse>
        <verse osisID='Ps.3.3'>Väle saje von miene Seel: Daut es tjeene Radung <note>Help</note> fe am bie Gott! (Selah.)</verse>
        <verse osisID='Ps.3.4'>Oba dü, Gott (Harr), best een Schilt fe <note>omm</note> mie, miene Harlijchtjeit <note>Ea</note> , en dee mien Haupt opphäwt.</verse>
        <verse osisID='Ps.3.5'>Met miene Stemm roop etj too Gott (tom Harrn), en hee auntwuat mie von sienem heiljen Boajch. (Selah.)</verse>
        <verse osisID='Ps.3.6'>Etj läd mie dohl en schleep; etj wuak opp, dan Gott (de Harr) stett mie.</verse>
        <verse osisID='Ps.3.7'>Etj enjst mie nijch ver Tiendüsend vom <note>üt däm</note> Voltj, dee sich rundomm mie en jäajen mie jeloagat <note>jesat</note> ha.</verse>
        <verse osisID='Ps.3.8'>Stoh opp, o Gott (Harr)! Rad mie, mien Gott! Dan dü hast aule miene Fiend oppe Backe jeschloage; de Täne de Gottloose hast dü veschmatat.</verse>
        <verse osisID='Ps.3.9'>Von Gott (vom Harrn) es de Radinj; dien Säajen es <note>tjemt</note> opp dienem Voltj. (Selah.)</verse>
      </chapter>
      <chapter osisID='Ps.4'>
        <verse osisID='Ps.4.1'>Däm Väasenja met Seidespäl. Een Psalm von Doft.</verse>
        <verse osisID='Ps.4.2'>Wan etj roop, auntwuad mie, Gott miene Jerajchtijchtjeit! Enn Bedrenjnis hast dü mie Rüm jemoakt; sie mie jnädijch en erhea mien Jebäd.</verse>
        <verse osisID='Ps.4.3'>Jie Menschesäns, woo lang noch saul miene Ea <note>Harlijchtjeit</note> too Schaunde senne? Woo lang woa jie Idlet leewe, Läajes seatje? (Selah.)</verse>
        <verse osisID='Ps.4.4'>Ertjant doch, daut Gott (de Harr) däm Frommen fe sich aufjesondat haft! Gott (de Harr) woat heare, wan etj too am roop.</verse>
        <verse osisID='Ps.4.5'>Siet oppjeräajcht <note>Zettat</note> , en sindijcht nijch! Dentjt no enn jünem Hoate opp jünem Loaga, en siet stell! (Selah.)</verse>
        <verse osisID='Ps.4.6'>Opfat <note>brinjt</note> Opfa de Jerajchtijchtjeit, en vetrüt opp Gott (däm Harrn)!</verse>
        <verse osisID='Ps.4.7'>Väle saje: Wäa woat ons goodet seene lohte? Erhäw, Gott (Harr) äwa ons daut Lijcht von dienem Aunjesejcht!</verse>
        <verse osisID='Ps.4.8'>Dü hast Freid enn mien Hoat jejäft, mea aus too Tiet, doa äa Jeträajd en äa Wien väl wea.</verse>
        <verse osisID='Ps.4.9'>Enn Fräd woa etj mie dohllaje en uck schlope; dan dü, Gott (Harr), auleen latst mie enn Sejchaheit wohne.</verse>
      </chapter>
      <chapter osisID='Ps.5'>
        <verse osisID='Ps.5.1'>Däm Väasenja, met Fleetespel. Een Psalm von Doft.</verse>
        <verse osisID='Ps.5.2'>Nehm too Oare, o Gott (Harr), miene Wead, moatj opp mien Nosenne <note>Kloage</note> !</verse>
        <verse osisID='Ps.5.3'>Horjch opp de Stemm enn mienem Schriee, mien Tjeenijch en mien Gott! Dan too die bäd etj.</verse>
        <verse osisID='Ps.5.4'>Zemorjest wellst dü, Gott (Harr) miene Stemm heare, zemorjest woa etj mien Aunlidje die brinje <note>väastale</note> en lüare.</verse>
        <verse osisID='Ps.5.5'>Dan dü best nijch een Gott, dee aun Gottloosijchtjeit jefaule haft; bie die woat daut Beese nijch bliewe.</verse>
        <verse osisID='Ps.5.6'>De Prola <note>Äwamotje</note> woare nijch bestohne ver diene Uage; dü hausst aule, dee Fräfel doone.</verse>
        <verse osisID='Ps.5.7'>Dü woascht vetilje de Läajes räde; dän Blootdarschtjen Maun en Faulschen veaufschüt Gott (de Harr).</verse>
        <verse osisID='Ps.5.8'>Etj oba, etj woa enn de <note>derjch de</note> Groote <note>Harlijchtjeit</note> diene Jnod enenn gohne enn dien Hüs, etj woa aunbäde enn diene Ferjcht jäajen dienen heiljen Tempel. {1Tjeen.6,3}</verse>
        <verse osisID='Ps.5.9'>Leid mie, Gott (Harr), enn diene Jerajchtijchtjeit omm miene Fiend äa welle; moak jlitj ver mie dienen Wajch.</verse>
        <verse osisID='Ps.5.10'>Dan enn äarem Mül es nuscht Toovelohtjet; äa Ennalijchet es Vedoawniss, een opnet Grauf äa Rache; met äare Tung heijchle see.</verse>
        <verse osisID='Ps.5.11'>Loht ahn büsse, o Gott; loht ahn faule derjch äare Aunschläj! Steet ahn wajch wäajen de Menj äare Äwaträdunge! Dan see send wadaspanstijch jäajen die jewäse.</verse>
        <verse osisID='Ps.5.12'>Soo woare sich aula freie, dee opp die vetrüe; eewijch woare see jüble, en dü woascht ahn bedatje; en enn die woare sich freie, dee dienen Nome leewe.</verse>
        <verse osisID='Ps.5.13'>Dan dü woascht däm Jerajchten säajne; Gott (Harr), met Gonst woascht dü am ommjäwe aus met eenem Schild.</verse>
      </chapter>
      <chapter osisID='Ps.6'>
        <verse osisID='Ps.6.1'>Däm Väasenja, met Seidespäl, opp de achtseidje Hoap. {1Chron.15,20-21} Een Psalm von Doft.</verse>
        <verse osisID='Ps.6.2'>Gott (Harr), strof mie nijch enn dienem Zorn, en bestrof mie nijch enn dienem Oaja!</verse>
        <verse osisID='Ps.6.3'>Sie mie jnädijch, o Gott (Harr)! Dan etj sie vewaltjt; heel mie, Gott (Harr)! Dan miene Knoakes send änjstlijch <note>*vefeaht</note> .</verse>
        <verse osisID='Ps.6.4'>En miene Seel es sea änjstlijch. En dü, Gott (Harr), woo lang?</verse>
        <verse osisID='Ps.6.5'>Kohm tridj, o Gott (Harr), erlees miene Seel; rad mie omm diene Jnod welle!</verse>
        <verse osisID='Ps.6.6'>Dan em Doot dentjt maun nijch aun die; em Scheol <note>Doodesritj</note> , wäa woat die preise <note>danke</note> ?</verse>
        <verse osisID='Ps.6.7'>Etj sie meed derjch mien Vesefze; jieda Nacht schwam etj mien Bad, moak met miene Trone mien Loaga naut.</verse>
        <verse osisID='Ps.6.8'>Vefole es mien Uag fe Trua, jeellat <note>bejoat</note> von aul miene Bedrenja.</verse>
        <verse osisID='Ps.6.9'>Goht wajch von mie aule, jie Fräfel <note>Iebel</note> doonende! Dan Gott (Harr) haft miene hielende Stemm jeheat.</verse>
        <verse osisID='Ps.6.10'>Gott (de Harr) haft mien Bedde jeheat; mien Jebäd neem Gott (de Harr) aun.</verse>
        <verse osisID='Ps.6.11'>Aule miene Fiend woare beschämt en sea änjstlijch <note>*vefeaht</note> woare; see woare tridj gohne, see woare platzlijch beschämt woare.</verse>
      </chapter>
      <chapter osisID='Ps.7'>
        <verse osisID='Ps.7.1'>Een Kloageleed von Doft, daut hee däm Gott (Harrn) sung wäajen de Wead Kusch, däm Benjamienita.</verse>
        <verse osisID='Ps.7.2'>Gott (Harr), mien Gott, opp die vetrü etj; rad mie von aul miene Vefolja en rad mie <note>moak mie frie</note> !</verse>
        <verse osisID='Ps.7.3'>Daut hee nijch miene Seel verit aus een Leiw, dee veriete, en tjeen Rada es doa.</verse>
        <verse osisID='Ps.7.4'>Gott (Harr), mien Gott! Wan etj soowaut jedohne ha, wan Onnrajcht enn miene Henj es, -</verse>
        <verse osisID='Ps.7.5'>wan etj Beeset vejelt däm, dee met mie enn fräd wea, - ha etj doch däm jerad, dee mie ohne Uasoak bedrenjt, -</verse>
        <verse osisID='Ps.7.6'>soo vefolj de Fient miene Seel en hoolt äa enn, en klunjt mien Läwe enne Ead <note>Grund</note> en stratjt miene Ea <note>Seel</note> enn däm Stoff. (Selah.)</verse>
        <verse osisID='Ps.7.7'>Stoh opp, o Gott (Harr), enn dienem Zorn! Erhäw die jäajen de Wutt miene Bedrenja, en woak opp - no mie: Jerejcht hast dü befoole.</verse>
        <verse osisID='Ps.7.8'>En de Schoowa <note>Jemeende</note> de Veltja woat die ommrinje; en äaret haulwe kohm wada no Hejcht.</verse>
        <verse osisID='Ps.7.9'>Gott (de Harr) woat de Veltja rejchte. Rejcht mie, Gott (Harr), no miene Jerajchtijchtjeit en no miene Onnschuld <note>Frommijchtjeit</note> , dee bie mie es.</verse>
        <verse osisID='Ps.7.10'>Loht doch een Enj nehme de Boosheit de Gottloose, en moak däm Jerajchten faust! Daut proowt de Hoate en Neare dee jerajchta Gott.</verse>
        <verse osisID='Ps.7.11'>Mien Schilt es bie Gott, dee, dee von Hoate opprejchtje rad.</verse>
        <verse osisID='Ps.7.12'>Gott es een jerajchta Rejchta, en een Gott, de jieda Dach oajalijch <note>wuttend</note> es.</verse>
        <verse osisID='Ps.7.13'>Wan hee <note>de Gottloose</note> nijch ommtjeat, soo schoapt hee sien Schweat; sienen Boage haft hee jetrocke en am reed.</verse>
        <verse osisID='Ps.7.14'>En Jreetschoft tom dootmoake haft hee fe am reedjemoakt <note>opp am jerejcht</note> , siene Feilasch moakt hee brennend.</verse>
        <verse osisID='Ps.7.15'>Tjitjt, hee <note>de Gottloosa</note> es enn Jeburtswee met Onnheil; en schwanga met Hoss, en brinjt Faulschheit too Welt.</verse>
        <verse osisID='Ps.7.16'>Hee haft eene Kühl jegrowt en haft dee utjehollt, en hee es enn de Kühl jefolle, dee hee jemoakt haft.</verse>
        <verse osisID='Ps.7.17'>Sien Onnjletj <note>daut hee fe aundre reedmuak</note> woat tridj kohme opp sien Haupt, en opp sienen Schädel woat rauffaule siene Jewault.</verse>
        <verse osisID='Ps.7.18'>Etj well Gott (däm Harrn) danke no siene Jerajchtijchtjeit, en besinje däm Nome Gottes (det Harrn), däm Hejchsten.</verse>
      </chapter>
      <chapter osisID='Ps.8'>
        <verse osisID='Ps.8.1'>Däm Väasenja, opp de Gittith. Een Psalm von Doft.</verse>
        <verse osisID='Ps.8.2'>Gott, ons Harr, woo Harlijch es dien Nome opp de gaunse Ead, dee dü diene Maistät jestalt hast äwa de Himmel!</verse>
        <verse osisID='Ps.8.3'>Üt däm Mül de Tjinja en Brosttjinja hast dü Macht <note>Loff</note> jejrindet omm diene Bedrenja welle, omm tom stellsenne too brinje däm Fiend en däm Rachejiejen.</verse>
        <verse osisID='Ps.8.4'>Wan etj dienen Himmel auntjitj, diene Finja Woatj, dän Mon en de Stearns, dee dü jemoakt hast:</verse>
        <verse osisID='Ps.8.5'>Waut es de Mensch, daut dü aun am jedentjst, en däm Mensche Sän, daut dü opp am achst?</verse>
        <verse osisID='Ps.8.6'>Dan dü hast am een bet läaja unja de Enjel jesat; en met Ea <note>Harlijchtjeit</note> en Schmuck <note>Pracht</note> hast dü am jekroont.</verse>
        <verse osisID='Ps.8.7'>Dü hast am tom Harscha jemoakt äwa de Woatje diene Henj; aules hast dü unja siene Feet jestalt:</verse>
        <verse osisID='Ps.8.8'>Schop en Rinda aulatoop en uck de Tiere oppe Stap,</verse>
        <verse osisID='Ps.8.9'>de Väajel em Himmel en de Fesch em Mäa, waut de Wäaj em Mäa derjchwaundat.</verse>
        <verse osisID='Ps.8.10'>Gott, ons Harr, woo Harlijch es dien Nome opp de gaunse Ead!</verse>
      </chapter>
      <chapter osisID='Ps.9'>
        <verse osisID='Ps.9.1'>Däm Väasenja, no <note>opp</note> Muth Labben. Een Psalm von Doft.</verse>
        <verse osisID='Ps.9.2'>Etj well Gott danke met mienem gaunsen Hoaten, well vetale aule diene Wundawoatje.</verse>
        <verse osisID='Ps.9.3'>En die well etj mie freie en fröhlijch senne, well dienen Nome besinje, dü Hejchsta.</verse>
        <verse osisID='Ps.9.4'>Aus miene Fiend sich tridjtrocke <note>tridjdreide</note> , folle see en kaume omm ver dienem Aunjesejcht.</verse>
        <verse osisID='Ps.9.5'>Dan dü hast mien Rajcht en miene Sach jefeat; dü hast die opp däm Troon jesat, een jerajchta Rejchta.</verse>
        <verse osisID='Ps.9.6'>Dü hast de Natsjoone jeschulle, de Gottloose vetiljt; äaren Nome hast dü fe emma en eewijch ütjelascht.</verse>
        <verse osisID='Ps.9.7'>O Fiend! Too Enj send de Trimma <note>Vebräatje</note> fe emma; - uck de Städa, hast dü too Grund jebrocht; äa, jo, äa Jedajchtness es veschwunge.</verse>
        <verse osisID='Ps.9.8'>Oba Gott blift <note>troont</note> eewijchlijch; hee haft sienen Troon oppjestalt tom Jerejcht.</verse>
        <verse osisID='Ps.9.9'>En hee, hee woat dän Eadtjreiss rejchte en Jerajchtijchtjeit, woat äwa de Veltja een Rajchtet Jerejcht hoole.</verse>
        <verse osisID='Ps.9.10'>En Gott (de Harr) woat eene huage Fastinj senne däm Unjadretjten, eene huage Fastinj enn Tiede de Noot.</verse>
        <verse osisID='Ps.9.11'>En opp die woare vetrüe, dee dienen Nome tjanne; dan dü hast nijch velohte, dee die seatje, Gott.</verse>
        <verse osisID='Ps.9.12'>Sinjt Psalme Gott (Harr), dee Zion bewohnt, vetjindijcht unja de Veltja siene Dod.</verse>
        <verse osisID='Ps.9.13'>Dan dee däm vegohtnem Bloot noforscht, haft aun ahn jedocht, hee haft daut Schriee de Elende nijch vejäte.</verse>
        <verse osisID='Ps.9.14'>Sie mie jnädijch, Gott (Harr)! Seeh opp mien Elend von miene Haussa <note>Fiend</note> , enn däm dü mie opphäwst üt de Doodespuate;</verse>
        <verse osisID='Ps.9.15'>Omm daut etj aul dien Loff vetal enn de Puate de Dajchta Zion, fröhlijch senne äwa diene Radinj.</verse>
        <verse osisID='Ps.9.16'>Vesunke send de Natsjoone enn de Kühl, dee see jemoakt; äa Foot woat jefange enn däm Nat, daut see heimlijch jelajcht ha.</verse>
        <verse osisID='Ps.9.17'>Gott (de Harr) es bekaunt jeworde; hee haft Jerejcht ütje'eewt, enn däm hee däm Gottloosen jefange haft enn däm Woatj siene Henj. (Higgajon Seidespäl Selah).</verse>
        <verse osisID='Ps.9.18'>Daut woare emm Scheol <note>Doodesritj</note> tridjgohne de Gottloose, aule Natsjoone, de Gott vejäte.</verse>
        <verse osisID='Ps.9.19'>Dan nijch fe emma woat de Oame vejäte senne, noch fe eewijch veloare de Hopninj de Älendje <note>Saunftmootje</note> .</verse>
        <verse osisID='Ps.9.20'>Stoh opp, Gott (Harr)! De Mensch haft nijch de Äwahaunt; ver dienem Aunjesejcht woare de Natsjoone jerejcht.</verse>
        <verse osisID='Ps.9.21'>Laj Angst opp ahn, Harr; daut de Natsjoone weete, daut see Mensche send! (Selah.)</verse>
      </chapter>
      <chapter osisID='Ps.10'>
        <verse osisID='Ps.10.1'>Wuaromm, o Gott (Harr), steist dü wiet auf, vestatjst die too Tiet de Noot?</verse>
        <verse osisID='Ps.10.2'>Enn sienem Stolt vefoljt de Gottloose iewrijch däm Elenden. See woare jejräpe woare enn de Aunschläj, de see jeplont habe.</verse>
        <verse osisID='Ps.10.3'>Dan de Gottloosa pucht sich met däm Janka siene Seel; en hee säajent dän Jietsjen, hee veacht Gott (däm Harrn).</verse>
        <verse osisID='Ps.10.4'>De Gottloosa räd no sienem Stolt: Hee woat nijch noforsche. Aule siene Jedanke send: Doa es tjeen Gott!</verse>
        <verse osisID='Ps.10.5'>Daut jelinjt am emma enn siene Wäaj; huag send diene Jerejchte, wiet von am auf; aule siene Jäajna - hee blost <note>püst</note> dee aun.</verse>
        <verse osisID='Ps.10.6'>Hee sajcht enn sienem Hoaten: Etj woa nijch wanke; von Jeschlajcht too Jeschlajcht woa etj enn tjeenem Onnjletj senne.</verse>
        <verse osisID='Ps.10.7'>Sien Mül es voll Fleatje en Läajes en Bedrenjnis; unja siene Tung es Onnheil en Onnrajcht.</verse>
        <verse osisID='Ps.10.8'>Hee sett em Vestäatj em Hinjahoff, aun veborjnen brinjt hee de Onnschuldje omm; siene Uage spuare däm Oamen <note>Onnjletjlijchen</note> no.</verse>
        <verse osisID='Ps.10.9'>Hee lüat em Veborjnen, aus een Leiw enne Bescha, lüat hee, omm dän Oamen <note>*Elenden</note> too jriepe; hee jript däm *Oamen, enn däm hee am enn sien Nat schlapt.</verse>
        <verse osisID='Ps.10.10'>Hee duckt sich, betjt sich, en enn siene stoatje Kleiwe faule de Onnjletjlijche.</verse>
        <verse osisID='Ps.10.11'>Hee sajcht enn sienem Hoaten: Gott vejat; hee vestatjt sien Aunjesejcht, hee sitt daut niemols!</verse>
        <verse osisID='Ps.10.12'>Stoh opp, Harr! Gott, häw diene Haund! Vejat nijch de Elende!</verse>
        <verse osisID='Ps.10.13'>Wuaromm veachtet de Fräfla <note>**Jesatzloosa</note> Gott, sajcht enn sienem Hoate:Du woascht nijch nofroage?</verse>
        <verse osisID='Ps.10.14'>Jo, dü hast jeseehne, dan dü, dü sittst Not en Kumma <note>Jauma</note> , omm too vejelte derjch diene Haund; die äwalat daut de Onnjletjlijche. De Helpa dee Weise best dü.</verse>
        <verse osisID='Ps.10.15'>Vebratj däm **Fräfla sien Oarm; en de Beese - seatjt siene Gottloosijchtjeit, doamet dü dee nijch mea finjst.</verse>
        <verse osisID='Ps.10.16'>Gott (de Harr) es Tjeenijch emma en eewijch; de Heide <note>Veltja</note> send ommjekohme üt sienem Laund.</verse>
        <verse osisID='Ps.10.17'>Daut Velange de Saunftmootje <note>Bedrenjde</note> hast dü jeheat, o Gott (Harr); dü stoatjst äa Hoat, latst dien Uah hanheare <note>oppmoatje</note> ,</verse>
        <verse osisID='Ps.10.18'>omm Rajcht too schaufe de Weise en däm Unjadretjten, daut de Mensch, dee von de Ead es, wiedahan nijch mea Schratj <note>Angst</note> vebreet.</verse>
      </chapter>
      <chapter osisID='Ps.11'>
        <verse osisID='Ps.11.1'>Däm Väasenja. Von Doft. Bie Gott (biem Harrn) seatj etj Tooflucht; woo saj jie too miene Seel: Fläjt aus een Voagel no jünem Boajch?</verse>
        <verse osisID='Ps.11.2'>Dan tjitj, de Gottloose spaune dän Boage, see ha äare Feilasch opp de Sähn jerejcht <note>jelajcht</note> , omm em Diestren too scheete opp dee von Hoate Opprejchtje.</verse>
        <verse osisID='Ps.11.3'>Wan de Grundfeila ommjeräte woare, waut deit dan de Jerajchta?</verse>
        <verse osisID='Ps.11.4'>Gott (de Harr) es enn sienem heiljen Tempel. Gott (däm Harrn) - enn dee Himmel es sien Troon; siene Uage tjitje, siene Uageläd proowe de Menschetjinja.</verse>
        <verse osisID='Ps.11.5'>Gott (de Harr) proowt däm Jerajchten; en däm Gottloosen en däm, de Jewault leeft, hausst siene Seel.</verse>
        <verse osisID='Ps.11.6'>Hee woat Schlenje <note>Blitz</note> räajne lohte opp de Gottloose; Fia en Schwäwel en jläjendja Wint woat daut Deel von äarem Bejcha senne.</verse>
        <verse osisID='Ps.11.7'>Dan Gott (de Harr) es jerajcht, hee leeft Jerajchtijchtjeit. Sien Aunjesejcht tjitjt däm Opprejchtjen aun.</verse>
      </chapter>
      <chapter osisID='Ps.12'>
        <verse osisID='Ps.12.1'>Däm Väasenja, opp de achtseidje Hoap <note>Scheminit</note> . Een Psalm von Doft.</verse>
        <verse osisID='Ps.12.2'>Rad, o Gott (Harr)! Dan de Fromma es wajch, dan de Trühe send veschwunge unja de Menschetjinja.</verse>
        <verse osisID='Ps.12.3'>See räde Faulschheit <note>Idlet</note> , een jiedra met sienem Näajchsten; äare Leppe schmeijchle, met dobbelde Hoate räde see.</verse>
        <verse osisID='Ps.12.4'>Gott (de Harr) woat ütrote aule schmeijchelje Leppe, de Tunge, dee groote Dinje räde,</verse>
        <verse osisID='Ps.12.5'>dee doa saje: Wie woare äwalaje <note>tjlätja</note> senne met onse Tung, onse Leppe send met ons; wäa es ons Harr?</verse>
        <verse osisID='Ps.12.6'>Wäajen de Jewault met de maun de Elende behaundelt, wäajen daut Sefze de Oame well etj nü oppstohne, sajcht Gott (de Harr); etj well enn Sejchaheit <note>Radung, Heil</note> stale dän, dee sich doanoh bangt.</verse>
        <verse osisID='Ps.12.7'>De Wead Gottes (det Harrn) send reine Wead - Selwa, daut jereinijcht üt däm Schmeltowe oppe Ead rant, säwen mol jereinijcht.</verse>
        <verse osisID='Ps.12.8'>Dü, Gott (Harr), woascht ahn bewoare, woascht noh ahn opppausse fe dit Jeschlajcht eewijchlijch.</verse>
        <verse osisID='Ps.12.9'>De Gottloose <note>Fräfla</note> gohne ommhäa, wan de Jemeenheit <note>Niedatrajchtijchtjeit</note> nehejcht jedräwe es bie de Menschetjinja.</verse>
      </chapter>
      <chapter osisID='Ps.13'>
        <verse osisID='Ps.13.1'>Däm Väasenja. Een Psalm von Doft.</verse>
        <verse osisID='Ps.13.2'>Woo Lang, o Gott (Harr) wellst dü mie opp emma vejäte? Woo lang wellst dü dien Aunjesejcht fe mie vestoppe?</verse>
        <verse osisID='Ps.13.3'>Woo lang saul etj Rotschlohne häaje enn miene Seel, Kumma enn mienem Hoate aum Dach ha? Woo lang saul sich mien Fiend äwa mie erhäwe?</verse>
        <verse osisID='Ps.13.4'>Tjitj häa, auntwuad mie, o Harr, mien Gott! Jef Lijcht fe miene Uage, daut etj nijch ennschlop tom Doot,</verse>
        <verse osisID='Ps.13.5'>daut mien Fient nijch sajcht: Etj ha am äwawunde! Miene Bedrenja nijch frooh senne, wan etj wanke.</verse>
        <verse osisID='Ps.13.6'>Oba etj, etj ha opp diene Leeftol <note>Jnod</note> vetrüt; mien Hoat saul frooh senne äwa diene Radinj <note>Help</note>.</verse>
        <verse osisID='Ps.13.7'>Etj well däm Gott (Harr) sinje, dan hee haft wooljedohne aun mie.</verse>
      </chapter>
      <chapter osisID='Ps.14'>
        <verse osisID='Ps.14.1'>Däm Väasenja. Von Doft. De Noa sajcht en sienem Hoate: Doa es tjeen Gott. See ha vedorwe jehaundelt, see ha oppscheislijch jedohne; doa es tjeena, dee Goodet deit.</verse>
        <verse osisID='Ps.14.2'>Gott (de Harr) haft vom Himmel raufjetjitjt opp de Menschetjinja, omm too seene, auf doa een Vestendja es, eena, de Gott seatjt.</verse>
        <verse osisID='Ps.14.3'>Aula send wajchjegohne, see send aulatoop vedorwe; doa es tjeena, dee Goodet deit, uck nijch eena.</verse>
        <verse osisID='Ps.14.4'>Ha aula tjeen Ertjantnis, dee Fräfel doone, dee mien Voltj fräte, aus wan see Broot äte? Gott (däm Harr) roope see nijch aun.</verse>
        <verse osisID='Ps.14.5'>Doa äwavoll ahn een Schratj, dan Gott es unja däm jerajchten Jeschlajcht.</verse>
        <verse osisID='Ps.14.6'>Jie moake too Schaund däm Rotschluss de Elende, wiel Gott (de Harr) siene Tooflucht es.</verse>
        <verse osisID='Ps.14.7'>O, daut üt Zion de Radinj fe Iesrael wea! Wan Gott (de Harr) de Jefangenschoft von sienem Voltj aufdreit, saul Joakopp frooh senne, Iesrael sich freie.</verse>
      </chapter>
      <chapter osisID='Ps.15'>
        <verse osisID='Ps.15.1'>Een Psalm von Doft. Gott (Harr), wäa woat <note>*doaf</note> enn dienem Zelt sich opphole? Wäa *woat wohne opp dienem heiljen Boajch?</verse>
        <verse osisID='Ps.15.2'>Dee enn Vollkohmenheit <note>onnbestroft, dodelloos</note> waundelt en Jerajchtijchtjeit wirtjt <note>eewt</note> en enn sienem Hoate Woahrheit räd,</verse>
        <verse osisID='Ps.15.3'>nijch faulsch räd met siene Tung, sienem Frind tjeen Beeset deit, en tjeene Onnjerajchtijchtjeit räd <note>brinjt</note> jäajen sienen Näajchsten;</verse>
        <verse osisID='Ps.15.4'>enn däm siene Uage de Veschmätna veacht es, dee, oba dee eat, waltje däm Harr ferjchte; haft hee tom Schode jeschwuare, soo endat hee daut nijch;</verse>
        <verse osisID='Ps.15.5'>dee sien Jelt nijch opp Wucha jäft, en tjeen Jeschentj nehmt jäajen Onnschuldje. Wäa daut deit, woat nijch wanke enn Eewijchtjeit.</verse>
      </chapter>
      <chapter osisID='Ps.16'>
        <verse osisID='Ps.16.1'>Een Michtam <note>Jedijcht</note> von Doft. Bewoa mie, Gott, dan etj sätj Tooflucht enn <note>bie</note> die!</verse>
        <verse osisID='Ps.16.2'>Dü, miene Seel, hast too Gott (tom Harrn) jesajcht: Dü best mien <note>dee</note> Harr; mien Jletj rätjt nijch ennopp no die.</verse>
        <verse osisID='Ps.16.3'>Dü hast too de Heilje jesajcht, dee oppe Ead <note>emm Laund</note> send, en too de Harlijche: Aun ahn es miene aule Lost <note>Wooljefaule</note> .</verse>
        <verse osisID='Ps.16.4'>Väle woare de Weedoag dee äare senne, dee eenem aundren nogohne; äare Drintjopfa von Bloot woa etj nijch droage, en äaren Nome nijch opp miene Leppe nehme.</verse>
        <verse osisID='Ps.16.5'>Gott (de Harr) es daut Deel von mienem Oawgoot en mienem Bejcha; dü helst mien Looss.</verse>
        <verse osisID='Ps.16.6'>De Mohtschnooa send mie jefolle enn leeftolje Uate; jo, een scheenet Oawgoot es mie jeworde.</verse>
        <verse osisID='Ps.16.7'>Gott (däm Harr) woa etj preise, dee mie berohde haft, uck de Nacht beleare mie miene Neare.</verse>
        <verse osisID='Ps.16.8'>Etj ha däm Harrn emma ver mie jestalt; wiel hee aun <note>too</note> miene Rajchte es, etj woa nijch wanke.</verse>
        <verse osisID='Ps.16.9'>Doaromm freit sich mien Hoat, en miene Seel <note>Ea</note> es frooh <note>jübelt</note> . {Ps.7,6; Ap.J.2,26} Uck mien Fleesch woat enn sejchaheit rühe.</verse>
        <verse osisID='Ps.16.10'>Dan miene Seel woascht dü nijch däm Scheol äwalohte, woascht nijch toolohte, daut dien Fromma de Vewesung <note>Kühl</note> sitt.</verse>
        <verse osisID='Ps.16.11'>Dü woascht mie däm Wajch tom Läwe bekaunt moake; eene Fell von <note>saut moakende</note> Freid es ver dienem Aunjesejcht, Leeftol enn diene Rajchte emmadoa.</verse>
      </chapter>
      <chapter osisID='Ps.17'>
        <verse osisID='Ps.17.1'>Een jebäd von Doft. Horjch, o Gott (Harr), de Jerajchtijchtjeit, horjch opp mien Schriee; nehm too Uhre mien Jebäd vonne Leppe ohne Faulsch.</verse>
        <verse osisID='Ps.17.2'>Von dienem Aunjesejcht jeit mien Rajcht üt; loht diene Uage Opprejchtijchtjeit auntjitje.</verse>
        <verse osisID='Ps.17.3'>Dü hast mien Hoat jeproowt, hast mie denacht derjchforscht, dü hast mie jereinijcht - dü fungst nuscht; miene Jedanke gohne nijch wieda aus mien Mül.</verse>
        <verse osisID='Ps.17.4'>Waut daut Doone de Mensche betrafft, soo ha etj mie derjch daut Wuat diena Leppe bewoat fe de Wäaj de Vebräatja <note>Jewault doonende</note> .</verse>
        <verse osisID='Ps.17.5'>Miene Schräd hilde faust aun diene Spuare, mien Gang haft nijch jewankt.</verse>
        <verse osisID='Ps.17.6'>Etj, etj ha die aunjeroopt, dan dü erheascht mie, o Gott, neej dien Uah no mie, hea mien Räde!</verse>
        <verse osisID='Ps.17.7'>Bewies diene wundaboare Huld, dee dü derjch diene Rajchte dee opp die Vetrüende radst fe dän, dee sich jäajen ahn erhäwe.</verse>
        <verse osisID='Ps.17.8'>Bewoa mie aus dän Uagaupel em Uag; vestäatj mie enn däm Schaute diene Flijchte</verse>
        <verse osisID='Ps.17.9'>fe de Gottloose, dee mie äwawaultje, miene Doot'Fiend, dee omm mie send.</verse>
        <verse osisID='Ps.17.10'>Äa fatet Hoat veschlüte see, met äarem Mül räde see stolt.</verse>
        <verse osisID='Ps.17.11'>Enn aule onse Schräd ha see ons nü ommrinjt; see rejchte äare Uage doaropp, ons oppe Ead too stratje.</verse>
        <verse osisID='Ps.17.12'>Hee es aus een Leiw, dee jierijch es om too veriete, en aus een junga Leiw, settend emm Vestäatj.</verse>
        <verse osisID='Ps.17.13'>Stoh opp, o Gott (Harr)! Kohm ver am, schmiet am dohl! Rad miene Seel von däm Gottloosen derjch dien Schweat;</verse>
        <verse osisID='Ps.17.14'>von de Lied derjch diene Haund, o Gott (Harr), von de Lied disa Welt! Äa Deel es enn disem Läwe, en äa Buck fellst dü met dienem Schauts; see ha Säns de saut woare, en äarem Äwafluss lohte see äare Tjinja.</verse>
        <verse osisID='Ps.17.15'>Etj oba woa dien Aunjesejcht seene enn Jerajchtijchtjeit, woa saut woare, wan etj oppwatj, met dienem Bilt.</verse>
      </chapter>
      <chapter osisID='Ps.18'>
        <verse osisID='Ps.18.1'>Däm Väasenja. Von däm Tjnajcht Gottes (det Harrn), von Doft, dee de Wead enn disem Leed too Gott (däm Harrn) räd aun däm Dach, aus Gott (de Harr) am jerad haud üt de Haunt aule siene Fiend en üt Saul siene Haunt.</verse>
        <verse osisID='Ps.18.2'>En hee säd: Etj leew die, Gott (Harr), miene Krauft!</verse>
        <verse osisID='Ps.18.3'>Gott (de Harr) es mien Fäls en miene Burjch en mien Rada; mien Gott, mien Fäls, opp am woa etj vetrüe, mien Schilt en mien Huarn von mienem Heil, miene huage Fastinj.</verse>
        <verse osisID='Ps.18.4'>Etj woa Gott (däm Harrn) aunroope, dee too lowe es, en etj woa jerad woare von miene Fiend.</verse>
        <verse osisID='Ps.18.5'>Daut ommrinje mie Doodes Fassle, en de Streem Belials erschratjte mie.</verse>
        <verse osisID='Ps.18.6'>De Fassle de Unjawelt ommrinjde mie, see bejäajende mie met Doodesschlenje.</verse>
        <verse osisID='Ps.18.7'>Enn miene Bedrenjnis roopt etj too Gott (tom Harrn), en etj schreajch too mienem Gott, hee head üt sienem Tempel miene Stemm, en mien Schriee ver am tjeem enn siene Uhre.</verse>
        <verse osisID='Ps.18.8'>Doa wankt en bäbt de Ead, en Grundloag de Boaj zettad en wankt, wiel hee oajalijch wea.</verse>
        <verse osisID='Ps.18.9'>Rüak steajch opp von siene Näs, en Fia fraut üt sienem Mül; jläjendje Kole brennde üt am.</verse>
        <verse osisID='Ps.18.10'>Hee neijd de Himmel en fuah erauf, en Dunkel wea unja siene Feet.</verse>
        <verse osisID='Ps.18.11'>En hee fuah opp eenem Cherub en fluach doahäa; en hee schwäbd oppe Wint Fitijche <note>Flijchte</note> .</verse>
        <verse osisID='Ps.18.12'>Diestaness muak hee too siene Bedatjung, too sienem Zelt rundomm sich häa, Diestaness de Wota, dijchte Himmelswoltje.</verse>
        <verse osisID='Ps.18.13'>Üt däm Glauns ver am fuahre siene dijchte Woltje vebie, Hoagel en Fiakole.</verse>
        <verse osisID='Ps.18.14'>En daut donnad Gott (de Harr) em Himmel, en de Hejchsta leet siene Stemm schaule, Hoagel en Fiakole.</verse>
        <verse osisID='Ps.18.15'>En hee schoot siene Feilasch en vestreed dee, en hee schliesad Blitze en vewerrd ahn <note>de Fiend</note> .</verse>
        <verse osisID='Ps.18.16'>En daut worde jeseehne de Bade <note>Placke</note> de <note>von</note> Wota, en de Grundloag vom Eadtjreiss worde opjedatjt ver dienem Schelle, Gott (Harr), von däm Schnüwe en Frodem diene Näs.</verse>
        <verse osisID='Ps.18.17'>Hee stratjt siene Haund üt von doa Bowe, hee nehm mie, hee trock mie üt groote Wota.</verse>
        <verse osisID='Ps.18.18'>Hee rad mie von miene stoatje Fiend en von miene Haussa, dan dee weare stoatja aus etj.</verse>
        <verse osisID='Ps.18.19'>Dee bejäajende mie aun mienem Onnjletjsdach, oba Gott (de Harr) wea mie too eene Stett.</verse>
        <verse osisID='Ps.18.20'>En hee fead mie erüt enne Wiede <note>Frieheit</note> , hee muak mie frie, wiel hee aun mie Jefaule haud.</verse>
        <verse osisID='Ps.18.21'>Gott (de Harr) vejelt mie no miene Jerajchtijchtjeit, no de Reinheit miene Henj beloohnt hee mie.</verse>
        <verse osisID='Ps.18.22'>Dan etj ha de Wäaj Gottes (det Harrn) bewoat, en sie von mienem Gott nijch fräfelhauft aufjegohne.</verse>
        <verse osisID='Ps.18.23'>Dan aule siene Rajchte weare ver mie, en siene Satzunge <note>Jeboote</note> , etj doo dee nijch von mie steete.</verse>
        <verse osisID='Ps.18.24'>En etj wea vollkohme am jäajenäwa, en heed miene Onnjerajchtijchtjeit.</verse>
        <verse osisID='Ps.18.25'>En Gott (de Harr) vejelt mie no miene Jerajchtijchtjeit, no de Reinheit miene Henj ver siene Uage.</verse>
        <verse osisID='Ps.18.26'>Jäajen däm Frommen bewiest dü die leeftolijch, jäajen däm vollkohmnen Maun wiest dü die vollkohme;</verse>
        <verse osisID='Ps.18.27'>jäajen däm Reinen bewiest dü die rein, en jäajen däm Faulschen bewiest dü die entjäajen striedent <note>vedreit</note> .</verse>
        <verse osisID='Ps.18.28'>Dan dü woascht daut elende Voltj rade, en de huage Uage woascht dü rauf satte.</verse>
        <verse osisID='Ps.18.29'>Dan dü latst mien Lijcht schiene; Gott (de Harr), mien Gott, bedacht miene Diestaness.</verse>
        <verse osisID='Ps.18.30'>Dan met die woa etj jäajen eene Schoowa rane, en met mienem Gott woa etj eene Mia äwasprinje.</verse>
        <verse osisID='Ps.18.31'>Gott, - sien Wajch es vollkohme; Gottes <note>däm Harr sien</note> Wuat es rein, een Schild es hee fe aule, dee opp am vetrüe.</verse>
        <verse osisID='Ps.18.32'>Dan wäa es Gott, büta däm Harr? En wäa een Fäls, aus bloos ons Gott?</verse>
        <verse osisID='Ps.18.33'>Dee Gott, dee mie met Krauft ommgortet en vollkohme moakt mienen Wajch.</verse>
        <verse osisID='Ps.18.34'>Dee miene Feet aus däm Hersch siene moakt, en mie hanstalt opp miene Hejcht;</verse>
        <verse osisID='Ps.18.35'>dee miene Henj däm Kaumf leaht, en miene Oarms spaune däm koppanen Boage.</verse>
        <verse osisID='Ps.18.36'>En dü jeefst mie daut Schilt von dienem Heil, en diene Rajchte stett mie, en diene Rauflohtung moakt mie groot.</verse>
        <verse osisID='Ps.18.37'>Dü muakst Rüm fe miene Schräd unja mie, en miene Tjnejchel ha nijch jewankt.</verse>
        <verse osisID='Ps.18.38'>Miene Fiend juag etj no en errätjt ahn, en jintj nijch tridj, bet see oppjeräwe weare.</verse>
        <verse osisID='Ps.18.39'>Etj veschmatad ahn, en see kunne nijch oppstohne; see folle unja miene Feet.</verse>
        <verse osisID='Ps.18.40'>En dü ommgortest mie met Krauft tom Stried, buagst unja mie, dee jäajen mie oppstunde.</verse>
        <verse osisID='Ps.18.41'>En dü hast mie däm Ridje miene Fiend jejäft; en miene Haussa, etj venijcht ahn.</verse>
        <verse osisID='Ps.18.42'>See schreaje, en tjeen Rada wea doa - too Gott (tom Harrn), en hee auntwuad ahn nijch.</verse>
        <verse osisID='Ps.18.43'>En etj vereef ahn aus Stoff ver däm Wint; aus Gausse Dratj sched etj ahn üt.</verse>
        <verse osisID='Ps.18.44'>Dü radsd mie üt de Striedijchtjeite unjrem Voltj; dü sadsd mie tom Haupt de Natsjoone; een Voltj, daut etj nijch tjannd, deent mie.</verse>
        <verse osisID='Ps.18.45'>Sooboolt äa Uah head, jehorjche see mie; de Säns de Framde send mie unjadon met schmeijchle.</verse>
        <verse osisID='Ps.18.46'>De Säns de Framde worde krauftloos en kohme zettrijch üt äare Schlossa.</verse>
        <verse osisID='Ps.18.47'>Gott (de Harr) läft, en jepriese es mien Fäls! En erhoowe woat de Gott von mienem Heil!</verse>
        <verse osisID='Ps.18.48'>Dee Gott, dee mie Rache jeef en Veltja mie unjadon muak,</verse>
        <verse osisID='Ps.18.49'>dee mie rad von miene Fiend. Jo, dü erhoowst mie äwa dee, dee jäajen mie oppstunde; von däm Maun de Jewault muakst dü mie frie.</verse>
        <verse osisID='Ps.18.50'>Doaromm, Gott (Harr) wel etj die preise unja Veltja, en dienem Nome Psalme sinje,</verse>
        <verse osisID='Ps.18.51'>die, dee groot moakt de Radunge von sienem Tjeenijch, en Goodet wiest sienem Jesaulwten, Doft en sienem Some eewijchlijch.</verse>
      </chapter>
      <chapter osisID='Ps.19'>
        <verse osisID='Ps.19.1'>Däm Väasenja. Een Psalm von Doft.</verse>
        <verse osisID='Ps.19.2'>De Himmel vetale de Harlijchtjeit Gottes, en de Ütdehnung vetjindijcht daut Woatj von siene Henj.</verse>
        <verse osisID='Ps.19.3'>Een Dach berejcht daut däm aundren, en eene Nacht mald de aundre de Kund.</verse>
        <verse osisID='Ps.19.4'>Tjeene Räd en tjeene Wead, doch jeheat woat äare Stemm.</verse>
        <verse osisID='Ps.19.5'>Äare Mohtschnooa jeit üt äwa de gaunse Ead, en äare Sproak bott aun däm Enj vom Eadtjreiss; hee haft de Sonn enn ahn <note>äare med</note> een Zelt jesat.</verse>
        <verse osisID='Ps.19.6'>En see es aus een Briegaum, dee erüt tjemt üt siene Schlopstow; see freit sich aus een Held, too derjchrane de Bohn.</verse>
        <verse osisID='Ps.19.7'>Vom Enj de Himmel es äa Ütgang, en äa ommrane es bet äarem Enj; en nuscht es fe äare Glooje veborje.</verse>
        <verse osisID='Ps.19.8'>Daut Jesatz Gottes (det Harrn) es vollkohme, ertjwitjt de Seel; daut Zeijniss Gottes (det Harrn) es toovelohtijch, moakt weise <note>klüak</note> däm Eenfeltjen.</verse>
        <verse osisID='Ps.19.9'>De Väaschrefte Gottes (vom Harrn) send rejchtijch en freie daut Hoat; daut Jeboot Gottes (det Harrn) es rein, moakt de Uage dach <note>seenent</note> .</verse>
        <verse osisID='Ps.19.10'>De Ferjcht Gottes (det Harrn) es rein en besteit enn Eewijchtjeit. De Rajchte Gottes (det Harrn) send Woahrheit, dee send aulatoop jerajcht;</verse>
        <verse osisID='Ps.19.11'>see, dee send mea weat aus Gold en väl reinet Gold, en seeta aus Honijch en zoata Honijch.</verse>
        <verse osisID='Ps.19.12'>Uck dien Tjnajcht woat derjch ahn beleat; em Beobachte de selje es groota Loon.</verse>
        <verse osisID='Ps.19.13'>Veerrunge, wea sitt dee enn? Von veborjne Sinde reinij mie!</verse>
        <verse osisID='Ps.19.14'>Uck von äwamootje hool dienen Tjnajcht tridj; loht ahn mie nijch beharsche! Dan sie etj dodelloos en sie rein von groote Äwaträdunge.</verse>
        <verse osisID='Ps.19.15'>Loht de Räd üt mienem Mül en daut Senne enn mienem Hoate wooljefaulijch ver die senne, Gott (Harr) mien Fäls en mien Erleesa!</verse>
      </chapter>
      <chapter osisID='Ps.20'>
        <verse osisID='Ps.20.1'>Däm Väasenja. Een Psalm von Doft.</verse>
        <verse osisID='Ps.20.2'>Gott (de Harr) erheat die aum Dach de Noot <note>Angst</note> , de Nome det Gottes Joakopps satt die enn Sejchaheit.</verse>
        <verse osisID='Ps.20.3'>Hee schetjt die Help üt däm Heilijchtum, en von Zion üt unjastett hee die.</verse>
        <verse osisID='Ps.20.4'>Hee jedentjt aule diene Speisopfa, en dien Brauntopfa woat hee aunnehme. (Selah.)</verse>
        <verse osisID='Ps.20.5'>Hee jäft die no dienem Hoate, en aule diene Rotschläaj erfellt hee!</verse>
        <verse osisID='Ps.20.6'>Wie welle jüble äwa diene Radung, en em Nome von onsem Gott daut Panier <note>Feldteatjen</note> erhäwe. Gott (de Harr) erfellt aule diene Bedde!</verse>
        <verse osisID='Ps.20.7'>Nü weet etj, daut Gott (de Harr) sienen Jesaulwten rad; üt sienem heiljen Himmel woat hee am erheare derjch de Macht <note>Krauft</note> daut Heils siene Rajchte.</verse>
        <verse osisID='Ps.20.8'>Diese dentje aun Woages en jane aun Pead, oba wie dentje aum Nome daut Harrn, onsem Gott.</verse>
        <verse osisID='Ps.20.9'>Jane betje sich en faule, oba wie stohne en hoole ons opprajcht.</verse>
        <verse osisID='Ps.20.10'>Gott (Harr) rad! De Tjeenijch erhea ons aum Dach wan wie roope!</verse>
      </chapter>
      <chapter osisID='Ps.21'>
        <verse osisID='Ps.21.1'>Däm Väasenja. Een Psalm von Doft.</verse>
        <verse osisID='Ps.21.2'>Enn diene Krauft, Gott (o Harr), freit sich de Tjeenijch, en woo sea freit hee sich äwa diene Radung!</verse>
        <verse osisID='Ps.21.3'>Däm Wensch enn sienem Hoat hast dü am jejäft, en daut velange siene Leppe nijch aufjewäse. (Selah.)</verse>
        <verse osisID='Ps.21.4'>Dan met goode Säajnunge tjemmst dü am entjäajen; opp sien Haupt sattst dü eene Kroon von reinem Gold.</verse>
        <verse osisID='Ps.21.5'>Hee bedd von die Läwe, dü hast daut am jejäft: Lange Doag emma en eewijch.</verse>
        <verse osisID='Ps.21.6'>Groot es siene Harlijchtjeit derjch diene Radung; Maistät en Pracht lädst dü opp am.</verse>
        <verse osisID='Ps.21.7'>Dan tom Säajen sattst dü am eewijchlijch; dü muakst am frooh met Freid derjch dien Aunjesejcht.</verse>
        <verse osisID='Ps.21.8'>Dan opp Gott (däm Harr) vetrüt de Tjeenijch, en derjch däm Hejchsten siene Jnod woat hee nijch wanke.</verse>
        <verse osisID='Ps.21.9'>Diene Haunt woat finje aule diene Fiend, finje woat diene Rajchte diene Haussa.</verse>
        <verse osisID='Ps.21.10'>Aus eenen Fiaowe woascht dü ahn moake too Tiet bie dienem Erschiene; Gott (de Harr) woat ahn veschlinje enn sienem Zorn, en Fia woat ahn vetäaje.</verse>
        <verse osisID='Ps.21.11'>Äare Frucht woascht dü von de Ead vetilje, en äaren Some üt de Menschetjinja.</verse>
        <verse osisID='Ps.21.12'>Dan see ha Beeset jäajen die jeplont, eenen Aunschlag haude see em Senn: See woare nuscht tjenne.</verse>
        <verse osisID='Ps.21.13'>Dan dü woascht moake, daut see tridjgohne, woascht dienen Boage jäajen äa Aunjesejcht rejchte.</verse>
        <verse osisID='Ps.21.14'>Erhäw die Gott (Harr), enn diene Krauft! Wie welle sinje en Psalme sinje diene Macht.</verse>
      </chapter>
      <chapter osisID='Ps.22'>
        <verse osisID='Ps.22.1'>Däm Väasenja. No - Herschkooh aum Morjeroot. Een Psalm von Doft.</verse>
        <verse osisID='Ps.22.2'>Mien Gott, mien Gott, wuaromm hast dü mie velohte best wiet von miene Radung <note>Help</note> , dee Wead von mienem Stäne <note>Kloage</note> ?</verse>
        <verse osisID='Ps.22.3'>Mien Gott! Etj roop aum Dach, en dü auntwuadst nijch, en de Nacht, en mie woat tjeene Rüh.</verse>
        <verse osisID='Ps.22.4'>Doch dü best heilijch, dee dü wohnst unja däm Loffjesang Iesraels.</verse>
        <verse osisID='Ps.22.5'>Opp die vetrüde onse Vodasch; dee vetrüde, en dü radsd ahn.</verse>
        <verse osisID='Ps.22.6'>Too die schreaje see en worde jerat; see vetrüde opp die en worde nijch beschämt.</verse>
        <verse osisID='Ps.22.7'>Oba etj sie een Worm en tjeen Maun, dee Spott von Mensche en dee vom Voltj Veachteta.</verse>
        <verse osisID='Ps.22.8'>Aula, dee mie seene, spotte äwa mie; see riete de Leppe op, scheddre däm Kopp:</verse>
        <verse osisID='Ps.22.9'>„Hee vetrüd opp Gott (oppem Harrn)! Dee rad am, moak am frie, wiel hee aun am Lost haft!“</verse>
        <verse osisID='Ps.22.10'>Doch dü best daut, dee mie üt däm Muttalief jetrocke haft, dee mie vetrüe leet aun miene Mutta äare Broste.</verse>
        <verse osisID='Ps.22.11'>Opp die sie etj jeschmäte vom Muttaschoot aun, von miene Mutta Lief aun best dü mien Gott.</verse>
        <verse osisID='Ps.22.12'>Sie nijch wiet von mie! Dan de Noot es dijchtbie, dan tjeen Halpa es doa.</verse>
        <verse osisID='Ps.22.13'>Väle Stiasch <note>*Bolles, Stoatje</note> ha mie ommjäwe, de *Stoatje von Basan ommrinjde mie;</verse>
        <verse osisID='Ps.22.14'>See ha äa Mül jäajen mie opjeräte, aus een rietenda en brellenda Leiw.</verse>
        <verse osisID='Ps.22.15'>Aus Wota sie etj ütjegohte, en aule miene Jläda ha sich jetrannt; aus Waus es mien Hoat jeworde, daut es jeschmolte enn mienem Enneren.</verse>
        <verse osisID='Ps.22.16'>Miene Krauft es vedräjcht aus een Schoawel, en miene Tung backt aun mienem Bähn; en enn däm Doodes Stoff lajst dü mie.</verse>
        <verse osisID='Ps.22.17'>Dan Hunj ha mie ommrinjt, eene Rotte <note>Voltjs'Menj</note> von Fräfla <note>Iebel'doonende</note> ha mie ommrinjt. See ha miene Henj en miene Feet derjchgrowe [ommzinjle aus een Leiw miene Henj en miene Feet].</verse>
        <verse osisID='Ps.22.18'>Aule miene Jläda kaun etj tale. See tjitje en seene äare Lost aun mie.</verse>
        <verse osisID='Ps.22.19'>See deele miene Tjleeda unja sich, en äwa mien Äwarock schmiete see daut Loos.</verse>
        <verse osisID='Ps.22.20'>Oba dü, Gott (Harr), sie nijch wiet auf! Miene Krauft, komm mie schwind too Help!</verse>
        <verse osisID='Ps.22.21'>Rad miene Seel vom Schweat, miene eensje vonne Jewault de Hunj;</verse>
        <verse osisID='Ps.22.22'>Rad mie üt däm Leiw sien Rache! Jo, dü hast mie erheat vonne Heana de Biffel.</verse>
        <verse osisID='Ps.22.23'>Vetjindje well etj dienen Nome miene Breeda; enne Medd de Jemeende well etj die lowe.</verse>
        <verse osisID='Ps.22.24'>Jie, dee jie Gott (däm Harrn) ferjchte, lofft am; aule vom Some Joakopps, veharlijcht am, en ferjcht jünt ver am, aule vom Some Iesraels.</verse>
        <verse osisID='Ps.22.25'>Dan hee haft nijch veacht noch veaufschüt daut Elend de Elende, noch sien Aunjesejcht ver am veborje; en aus hee too am schreajch, head hee.</verse>
        <verse osisID='Ps.22.26'>Von die tjeemt mien Loffjesang enn de groote Vesaumlung; betohle well etj miene Vespräatje ver dän, dee am ferjchte.</verse>
        <verse osisID='Ps.22.27'>De Bedrenjde <note>Elende</note> woare äte en saut woare; daut woare Gott (däm Harrn) lowe, dee am seatje; jün Hoat woat emma läwe.</verse>
        <verse osisID='Ps.22.28'>Aule Enj de Ead woare doaraun dentje en too Gott (däm Harrn) ommtjeare; en ver die dohlfaule <note>Aunbäde</note> aule Jeschlajchta <note>Famieljes</note> de Natsjoone.</verse>
        <verse osisID='Ps.22.29'>Dan Gott (däm Harrn) sien es daut Ritj, en äwa de Natsjoone Harscht hee.</verse>
        <verse osisID='Ps.22.30'>Aule Ritje <note>Fatte</note> de Ead äte en faule dohl; ver am woare sich aula bäaje, dee enn däm Stoff rauf foahre, en dee siene Seel nijch aum Läwe erhoole kaun.</verse>
        <verse osisID='Ps.22.31'>Een Some woat am deene; hee woat däm Harrn aus een Jeschlajcht toojeräatjent woare.</verse>
        <verse osisID='Ps.22.32'>See woare kohme en vetjindje siene Jerajchtijchtjeit eenem Voltj, daut jebuare woat, en daut hee daut jedohne haft.</verse>
      </chapter>
      <chapter osisID='Ps.23'>
        <verse osisID='Ps.23.1'>Een Psalm von Doft. Gott (de Harr) es mien Hoad, mie woat nuscht fäle.</verse>
        <verse osisID='Ps.23.2'>Hee loagat mie opp jreene Wäse, hee feat mie aun stelle Wota.</verse>
        <verse osisID='Ps.23.3'>Hee stoatjt <note>beläwt</note> miene Seel, hee leit mie opp Wäaj de Jerajchtijchtjeit omm sienem Nome haulwe.</verse>
        <verse osisID='Ps.23.4'>Uck wann etj waundle enne Läajcht de Doodesschaute, etj ferjcht tjeen Iebel, dan dü best bie mie; dien Stock en diene Stett, dee treeste mie.</verse>
        <verse osisID='Ps.23.5'>Dü moakst ver mie eenen Desch reed aunjesejchts miene Fiend; dü hast mien Haupt met Eelj jesaulwt, mien Bejcha rant äwa.</verse>
        <verse osisID='Ps.23.6'>Bloos Goodet <note>Jletj</note> en Jnod <note>Erboarme</note> woare mie folje aule Doag enn mienem Läwe; en etj woa wohne em Hüs Gottes (det Harrn) opp emma <note>läweslang</note> .</verse>
      </chapter>
      <chapter osisID='Ps.24'>
        <verse osisID='Ps.24.1'>Von Doft. Een Psalm. Gott (däm Harr) siene es de Ead en äare Felle, de Eadtjreiss en dee doabowe wohne.</verse>
        <verse osisID='Ps.24.2'>Dan hee haft dee jejrindet äwa Mäare, en äwa Streem dee faust jestalt.</verse>
        <verse osisID='Ps.24.3'>Wäa woat opp dän Boajch Gottes (det Harrn) stiee, en wea woat stohne aun siene heilje Städ?</verse>
        <verse osisID='Ps.24.4'>Dee onnschuldje Henj en reinet Hoates es, dee nijch too Faulschheit siene Seel erhäwt en nijch schweat tom Bedrach.</verse>
        <verse osisID='Ps.24.5'>Hee woat Säajen emfange von Gott (vom Harrn), en Jerajchtijchtjeit von däm Gott sien Heil.</verse>
        <verse osisID='Ps.24.6'>Dit es daut Jeschlajcht, dee no am trachte, dee dien Aunjesejcht seatje - Joakopp. (Selah.)</verse>
        <verse osisID='Ps.24.7'>Erhäwt, jie Noare, jüne Heipta, en erhäwt jünt, eewije Puate, doamet de Tjeenijch de Ea enenn tratjt!</verse>
        <verse osisID='Ps.24.8'>Wäa es disa Tjeenijch de Ea? Gott (de Harr), stoatj en jewaultijch! Gott (de Harr) jewaultijch em Kaumf!</verse>
        <verse osisID='Ps.24.9'>Erhäwt, jie Noare, jüne Heipta, en erhäwt jünt, eewije Puate, doamet de Tjeenijch de Ea enenn tratjt!</verse>
        <verse osisID='Ps.24.10'>Wäa es disa Tjeenijch de Ea? Gott (de Harr) de Häa'Schoa, hee es de Tjeenijch de Ea! (Selah.)</verse>
      </chapter>
      <chapter osisID='Ps.25'>
        <verse osisID='Ps.25.1'>Von Doft. No die, Gott (o Harr), erhäw etj miene Seel.</verse>
        <verse osisID='Ps.25.2'>Mien Gott, opp die vetrü etj: Loht mie nijch beschämt woare, loht miene Fiend sich nijch äwa mie freie.</verse>
        <verse osisID='Ps.25.3'>Uck woare aule, dee opp die hope, nijch beschämt woare; daut woare beschämt woare, dee one Üasoak trüloos haundle.</verse>
        <verse osisID='Ps.25.4'>Diene Wäaj, o Gott (Harr), doo mie kund, diene Stiej leah mie!</verse>
        <verse osisID='Ps.25.5'>Leid mie enn diene Woahrheit en leah mie, dan dü best de Gott von mienem Heil; opp die hop etj däm gaunsen Dach.</verse>
        <verse osisID='Ps.25.6'>Jedentj diene Erboarmunge, Gott (Harr), en diene Jnod <note>Leew</note> ; dan von Eewijchtjeite häa send dee.</verse>
        <verse osisID='Ps.25.7'>Jedentj nijch aun de Sinde enn miene Jügend, noch aun miene Äwaträdunge; jedentj dü mie no diene Jnod, omm dien Goodet wäajen, Gott (Harr)!</verse>
        <verse osisID='Ps.25.8'>Goot en jerajcht <note>jlitj üt</note> es Gott (de Harr), doaromm wiest hee de Sinda opp däm rajchten Wajch.</verse>
        <verse osisID='Ps.25.9'>Hee leet de Saunftmootje <note>Elende</note> no däm Rajcht, en leaht de Saunftmootje sienen Wajch.</verse>
        <verse osisID='Ps.25.10'>Aule Stiej Gottes (det Harrn) send Jnod en Woahrheit fe dee, dee sienen Bunt en siene Zeijnise bewoare.</verse>
        <verse osisID='Ps.25.11'>Omm dienen Nome welle, Gott (Harr), woascht dü miene Schuld <note>Vegohne</note> vejäwe {2Mos.34,9}; dan dee es groot.</verse>
        <verse osisID='Ps.25.12'>Wäa es dan dee Maun, dee Gott (dän Harrn) ferjcht? Hee woat am däm Wajch wiese, däm hee wäle saul.</verse>
        <verse osisID='Ps.25.13'>Siene Seel woat em Jletj wohne, en sien Some daut Laund besette.</verse>
        <verse osisID='Ps.25.14'>Daut Jeheemniss Gottes (det Harrn) es fe dee, dee am ferjchte, en sien Bunt, omm ahn dän seljen kund too doone.</verse>
        <verse osisID='Ps.25.15'>Miene Uage send emma opp Gott (däm Harrn) jerejcht; dan hee woat miene Feet rütfeare üt däm Nat.</verse>
        <verse osisID='Ps.25.16'>Drei die no mie en sie mie jnädijch, dan etj sie eensaum en em elend.</verse>
        <verse osisID='Ps.25.17'>De Angst enn mienem Hoat haft toojenohme; brinj mie rüt üt miene Bedrenjnise!</verse>
        <verse osisID='Ps.25.18'>Seeh aun mien Elend en miene Pien, en vejeef mie aule miene Sinde!</verse>
        <verse osisID='Ps.25.19'>Seeh miene Fiend, dan dee send väl, en met grausomen Hauss hausse see mie.</verse>
        <verse osisID='Ps.25.20'>Bewoa miene Seel en rad mie! Loht mie nijch beschämt woare, dan etj trü opp die.</verse>
        <verse osisID='Ps.25.21'>Onnschuld en Woahrheit <note>Opprejchtijchtjeit</note> muchte mie bewoare, dan etj hop opp die.</verse>
        <verse osisID='Ps.25.22'>Erlees Iesrael, o Gott, üt aule siene Noot!</verse>
      </chapter>
      <chapter osisID='Ps.26'>
        <verse osisID='Ps.26.1'>Von Doft. Rejcht mie, Gott (Harr)! Dan en miene Onnschuld ha etj jewaundelt; en opp Gott (däm Harr) ha etj vetrüt, etj woa nijch wanke.</verse>
        <verse osisID='Ps.26.2'>Proow mie, Gott (Harr), en veseatj mie; reinij miene Neare en mien Hoat!</verse>
        <verse osisID='Ps.26.3'>Dan diene Jnod es ver miene Uage, en enn diene Woahrheit waundel etj.</verse>
        <verse osisID='Ps.26.4'>Etj ha nijch jesäte bie faulsche Lied <note>Leajna</note> , en met Hinjalästje jintj etj nijch omm.</verse>
        <verse osisID='Ps.26.5'>Etj ha de Vesaumlung de Iebel doonende jehausst, en bie Fräfla <note>Gottloose</note> saut etj nijch.</verse>
        <verse osisID='Ps.26.6'>Etj wausch enn Onnschuld miene Henj, en ommgoh dienen Altoa, Gott (Harr),</verse>
        <verse osisID='Ps.26.7'>omm too heare lohte diene Dankes'Stemm, en omm too vetale aule diene Wunda Woatje.</verse>
        <verse osisID='Ps.26.8'>Gott (Harr), etj ha jeleeft de Städ <note>Wohninj</note> enn dienem Hüs en däm Wohnuat diene Harlijchtjeit.</verse>
        <verse osisID='Ps.26.9'>Rop miene Seel nijch wajch met de Sinda, noch mien Läwe met Blootjierje <note>Blootmensche</note> ,</verse>
        <verse osisID='Ps.26.10'>en dän äare Henj beeset Väahabe <note>Fräfel</note> , en dee äare Rajchte voll Bestäatjung <note>tom Betjeepe</note> es.</verse>
        <verse osisID='Ps.26.11'>Oba etj woa waundle enn miene Onnschuld. Erlees mie en sie mie jnädijch!</verse>
        <verse osisID='Ps.26.12'>Mien Foot steit opp jlitjem Grund: Gott (däm Harr) woa etj preise enn de Vesaumlunge.</verse>
      </chapter>
      <chapter osisID='Ps.27'>
        <verse osisID='Ps.27.1'>Von Doft. Gott (de Harr) es mien Lijcht en mien Heil, ver wäm saul etj mie ferjchte? Gott (de Harr) es miene Läwenskrauft, ver wäm saul etj mie enjste?</verse>
        <verse osisID='Ps.27.2'>Aus Iebel doonende mie noda tjeeme, omm mien Fleesch too fräte, miene Bedrenja en miene Fiend - see haude Angst en folle.</verse>
        <verse osisID='Ps.27.3'>Wan een Häa sich jäajen mie loagat, mien Hoat haft nijch Angst; wan sich jäajen mie een Tjrijch erhäwt, doaropp vetrü etj:</verse>
        <verse osisID='Ps.27.4'>Eent bedd etj von Gott (vom Harrn), doano well etj trachte; too wohne em Hüs Gottes (vom Harrn) aule Doag enn mienem Läwe, omm auntotjitje de Leeftol {Sach.11,7.10} Gottes (det Harrn) en no am too forsche enn sienem Tempel.</verse>
        <verse osisID='Ps.27.5'>Dan hee woat mie bedatje enn sienem Zelt {Ps.31,21} aum Dach daut Onnheils, hee woat mie vestoppe enn däm Vestäatj enn sienem Zelt; opp eenem Fäls woat hee mie erhäwe.</verse>
        <verse osisID='Ps.27.6'>En dan woat mien Haupt erhäwt senne äwa miene Fiend omm mie romm; en Jubel Opfa well etj opfre enn sienem Zelt, etj well sinje en jesangspäle däm Gott (Harrn).</verse>
        <verse osisID='Ps.27.7'>Hea, Gott (Harr), met miene Stemm roop etj; en sie mie jnädijch en erhea mie!</verse>
        <verse osisID='Ps.27.8'>Von die haft mien Hoat jesajcht: Dü sajchst: Sätjt mien Aunjesejcht! - Dien Aunjesejcht, Gott (Harr) seatj etj.</verse>
        <verse osisID='Ps.27.9'>Vestäatj dien Aunjesejcht nijch fe mie, wies dienen Tjnajcht em Oaja nijch auf! Dü best miene Helpa jewäse; loht mie nijch en veloht mie nijch, Gott mien Heil!</verse>
        <verse osisID='Ps.27.10'>Dan haude mien Voda en miene Mutta mie velohte, soo näm doch Gott (de Harr) mie opp.</verse>
        <verse osisID='Ps.27.11'>Leah mie, Gott (Harr), dienen Wajch, en leid mie opp jlitje Stiej omm miene Fiend äa welle!</verse>
        <verse osisID='Ps.27.12'>Jef mie nijch däm Jiea miena Bedrenja han! Dan faulsche Zeije send jäajen mie oppjestohne en dee doa Jewault schniwt.</verse>
        <verse osisID='Ps.27.13'>Wan etj nijch jejleewt haud, daut Goode Gottes (det Harrn) too seene em Laund de Läwendje...!</verse>
        <verse osisID='Ps.27.14'>Vetrü <note>*hop, wacht) opp Gott (dän Harrn)! Sie stoatj, en dien Hoat foot Moot, en *vetrü opp Gott (dän Harrn</note> !</verse>
      </chapter>
      <chapter osisID='Ps.28'>
        <verse osisID='Ps.28.1'>Von Doft. Too die, Gott (Harr), roop etj; mien Fäls, drei die nijch em stellen von mie auf, doamet nijch, wan dü jäajen mie stomm woascht, etj dän ähnle, dee enne Kühl rauffoare!</verse>
        <verse osisID='Ps.28.2'>Hea de Stemm von mienem Jebäd, wan etj no die schriee, wan etj miene Henj opphäw jäajen dienen heiljen Hinjarüm <note>Aulaheilijchste</note> .</verse>
        <verse osisID='Ps.28.3'>Riet mie nijch wajch met de Gottloose met dän, dee Fräfel doone, dee frädlijch räde met äarem Näajsten, en Beeset es enn äarem Hoate!</verse>
        <verse osisID='Ps.28.4'>Jäf ahn no äarem Doone en no äare Beese Haundlunge, no de Woatje äare Henj jäf ahn, vejelt ahn äa Vehoole.</verse>
        <verse osisID='Ps.28.5'>Dan see achte nijch opp de Dode Gottes (det Harrn), noch opp daut Woatj siene Henj. Hee woat de entwei moake en nijch büe.</verse>
        <verse osisID='Ps.28.6'>Jepriese es Gott (de Harr)! Dan hee haft de Stemm enn mienem Bedde jeheat.</verse>
        <verse osisID='Ps.28.7'>Gott (de Harr) es miene Krauft en mien Schilt; opp am haft mien Hoat vetrüt, en mie es jeholpe worde; doahäa es mien Hoat frooh, en etj woa am danke met mienem Leed.</verse>
        <verse osisID='Ps.28.8'>Gott (de Harr) es äare <note>däm Voltj siene</note> Krauft, en hee es de radungs Fastinj von sienem Jesaulwten.</verse>
        <verse osisID='Ps.28.9'>Rad dien Voltj en säajen dien Oawgoot; en weid ahn en droag ahn bet enne Eewijchtjeit!</verse>
      </chapter>
      <chapter osisID='Ps.29'>
        <verse osisID='Ps.29.1'>Een Psalm von Doft. Jäft Gott (däm Harrn), jie Säns de Stoatje <note>Gottessäns</note> , jäft Gott (däm Harrn) Ea en Macht.</verse>
        <verse osisID='Ps.29.2'>Jäft Gott (däm Harrn), sienem Nome, de Ea; bäd Gott (däm Harrn) aun, em heiljen Schmuck.</verse>
        <verse osisID='Ps.29.3'>De Stemm Gottes (det Harrn) es äwa däm Wota; dee Gott de Harlijchtjeit donnat, de Gott (de Harr) äwa de groote Wotasch.</verse>
        <verse osisID='Ps.29.4'>De Stemm Gottes (det Harrn) es jewaultijch, de Stemm Gottes (det Harrn) es harlijch.</verse>
        <verse osisID='Ps.29.5'>De Stemm Gottes (det Harrn) vebratjt de Zeeda, jo, Gott (de Harr) vebratjt Zeeda vom Libanon;</verse>
        <verse osisID='Ps.29.6'>en hee moakt ahn huppsent aus een Kaulf, däm Libanon en Sirjon {5Mos.3,9} aus eenen jungen willen Oss.</verse>
        <verse osisID='Ps.29.7'>De Stemm Gottes (det Harrn) spretst Fiaflaume.</verse>
        <verse osisID='Ps.29.8'>De Stemm Gottes (vom Harrn) scheddat de Wieste, Gott (de Harr) scheddat de Wieste Kadesch.</verse>
        <verse osisID='Ps.29.9'>De Stemm Gottes (det Harrn) moakt Herschtjäaj oppjeräajcht, hee moakt kohl de Weela; en enn sienem Tempel räd aules <note>waut doa benne es</note> : Ea <note>Harlijchtjeit</note> !</verse>
        <verse osisID='Ps.29.10'>Gott (de Harr) troont opp <note>äwa</note> de Wotastreem <note>Äwaschwaminj</note> , en Gott (de Harr) troont aus Tjeenijch opp Eewijch.</verse>
        <verse osisID='Ps.29.11'>Gott (de Harr) woat sienem Voltj Krauft jäwe, Gott (de Harr) woat sien Voltj met Fräd säajne.</verse>
      </chapter>
      <chapter osisID='Ps.30'>
        <verse osisID='Ps.30.1'>Een Psalm. Een Ennweihungleed vom Hüs. Von Doft.</verse>
        <verse osisID='Ps.30.2'>Etj well die erhäwe, Gott (Harr), dan dü hast mie nehejcht <note>rüt</note> jetrocke en hast nijch miene Fiend, sich äwa mie freie lohte.</verse>
        <verse osisID='Ps.30.3'>Harr, mien Gott! No die ha etj jeschräje, en dü hast mie jeheelt.</verse>
        <verse osisID='Ps.30.4'>Gott (Harr)! Dü hast miene Seel üt däm Scheol nehejcht jefeat, hast mie von <note>üt</note> dee beläwt, dee enn de Kühl rauffoare.</verse>
        <verse osisID='Ps.30.5'>Sinjt too Ea Gottes (däm Harrn) jie siene Fromme, en dankt <note>biem dentj aun siene Heilijchtjeit</note> sienen heiljen Nome.</verse>
        <verse osisID='Ps.30.6'>Dan een Uagebletj es hee enn sienem Zorn, een Läwe enn sienem Wooljefaule; aum Owent tjemt daut Hiele aun, en Zemorjess es Jubel doa.</verse>
        <verse osisID='Ps.30.7'>En etj säd enn miene Sorjloosijchtjeit: Etj woa nijch wanke enn Eewijchtjeit.</verse>
        <verse osisID='Ps.30.8'>Gott (Harr)! Enn dienem Wooljefaule hast dü mienem Boajch faust jestalt; dü vestatjst dien Aunjesejcht, etj wea oppjeräajcht.</verse>
        <verse osisID='Ps.30.9'>Too die, Gott (Harr), roopt etj, en too mienem Harrn bedd etj omm Jnod:</verse>
        <verse osisID='Ps.30.10'>Waut fe Jewenn es enn mienem Bloot, een mienem rauffoare enn de Kühl? Woat de Stoff die preise <note>lowe</note> ? Woat hee diene Woahrheit vetjindje?</verse>
        <verse osisID='Ps.30.11'>Horjch, Gott (Harr), en sie mie jnädijch! Gott (Harr), sie mien Halpa!</verse>
        <verse osisID='Ps.30.12'>Miene Weekloage hast dü mie enn eenem Freidensleet vewaundelt, mien Trüatjleet hast dü jeleest, en mie met Freid ommgortet;</verse>
        <verse osisID='Ps.30.13'>omm daut miene Ea {Ps.7,5;16,9} die besinjt en nijch stell es. Harr, mien Gott, enn Eewijchtjeit woa etj die preise.</verse>
      </chapter>
      <chapter osisID='Ps.31'>
        <verse osisID='Ps.31.1'>Däm Väasenja. Een Psalm von Doft.</verse>
        <verse osisID='Ps.31.2'>Opp die, Gott (Harr), vetrü etj; loht mie nijch beschämt woare; rad mie enn diene Jerajchtijchtjeit!</verse>
        <verse osisID='Ps.31.3'>Näaj dien Uah no mie, ielend rad mie! Sie mie een Fäls de Tooflucht, een Hüs met ne Fastinj Mia, omm mie too rade!</verse>
        <verse osisID='Ps.31.4'>Dan mien Fäls en miene Burjch best dü; en omm dienen Nome welle feah mie en leid mie.</verse>
        <verse osisID='Ps.31.5'>Tratj mie üt däm Nat, daut see mie heimlijch jelajcht ha; dan dü best miene Krauft <note>Tooflucht</note> .</verse>
        <verse osisID='Ps.31.6'>Enn diene Haund befäl etj mienen Jeist. Dü hast mie erleest, Harr, dü trüha Gott.</verse>
        <verse osisID='Ps.31.7'>Jehausst ha etj dee, dee opp nutzloose Jetta achte, en etj ha opp Gott (däm Harrn) vetrüt.</verse>
        <verse osisID='Ps.31.8'>Etj well froohlocke en mie freie enn diene Jnod; dan dü hast mien Elend aunjeseene, hast Tjantniss jenohme von de Bedrenjnise enn miene Seel,</verse>
        <verse osisID='Ps.31.9'>en hast mie nijch ütjeleewat enn de Haund de Fiend, hast enn wiedem Rüm miene Feet jestalt.</verse>
        <verse osisID='Ps.31.10'>Sie mie jnädijch, Gott (Harr)! Dan etj sie enn Bedrenjnis; vom Jremme vefellt mien Uag, miene Seel en mien Lief.</verse>
        <verse osisID='Ps.31.11'>Dan enn Kumma <note>Jremm</note> veschwinjt mien Läwe, en miene Joare em vesefze; miene Krauft wankt derjch miene Onnjerajchtijchtjeit, en miene Been <note>Knoakes</note> vefaule.</verse>
        <verse osisID='Ps.31.12'>Fe aule miene Bedrenja sie etj uck miene Nobasch sea tom Spott jeworde,en tom Schratj fe miene Bekaunde; de mie oppe Gauss seene, rane fe mie.</verse>
        <verse osisID='Ps.31.13'>Etj sie vejäte em Hoat aus een Jestorwna; etj sie jeworde aus een twei jeschloagnet Jefäss.</verse>
        <verse osisID='Ps.31.14'>Dan etj ha de Veachtunge von väle jeheat, een Schratj omm mie; enndäm see aula toop jäajen mie rotschlohne, see dentje <note>senne</note> doaraun, mie daut Läwe too näme.</verse>
        <verse osisID='Ps.31.15'>Oba etj, etj ha opp die vetrüt, Gott (Harr); etj säd: Dü best mien Gott!</verse>
        <verse osisID='Ps.31.16'>Enn diene Haund send miene Tiede; rad mie üt de Haund miene Fiend en fe miene Vefolja!</verse>
        <verse osisID='Ps.31.17'>Loht dien Aunjesejcht dache äwa dienen Tjnajcht, rad mie enn diene Jnod!</verse>
        <verse osisID='Ps.31.18'>Gott (Harr), loht mie nijch too schaunde woare, dan etj ha die aunjeroopt! Loht beschämt woare de Gottloose, loht ahn stell senne em Doodesritj!</verse>
        <verse osisID='Ps.31.19'>Loht vestomme <note>stomm woare</note> de Läajna äare Leppe, de met Stolt en Veachtung Frajchheit räde jäajen däm Jerajchten!</verse>
        <verse osisID='Ps.31.20'>Woo groot es diene Jnod <note>dien Goodet</note> , daut dü oppbewoat hast fe dän, dee die ferjchte, jewirtjt fe dee, dee opp die vetrüe, aunjesejchts de Menschetjinja.</verse>
        <verse osisID='Ps.31.21'>Dü vestoppst ahn enn däm Veborjnen, dienem Aunjesejcht, von de Veschwearunge de Mensche; dü bewoascht ahn enn eenem Zelt fe däm Stried de Tunge.</verse>
        <verse osisID='Ps.31.22'>Jepriese es Gott (de Harrn)! dan wundaboa haft hee siene Jnod aun mie bewäse enn eene fauste Staut.</verse>
        <verse osisID='Ps.31.23'>Etj säd zwoa enn mienem Vezoage: Etj sie aufjeschnäde von diene Uage; dannoch heascht dü de Stemm enn mienem Bedde, aus etj no die schreajch.</verse>
        <verse osisID='Ps.31.24'>Leewt Gott (dän Harrn), aule siene Fromme! De Trühe bewoat Gott (de Harr) en vejelt em äwamoht däm, de Stolt haundelt <note>eewt</note> .</verse>
        <verse osisID='Ps.31.25'>Siet stoatj, en jün Hoat foot Moot, aula, dee jie opp Gott (däm Harrn) vetrüe!</verse>
      </chapter>
      <chapter osisID='Ps.32'>
        <verse osisID='Ps.32.1'>Von Doft. Een Maskil <note>Belearung</note> . Jletjseelijch dee <note>Wool däm</note> , däm de Äwaträdunge vejäft, däm siene Sinde toojedatjt send <note>wort</note> .</verse>
        <verse osisID='Ps.32.2'>Jletjseelijch de Mensch, däm Gott (de Harr) de Onnjerajchtijchtjeit nijch aunrätjent, en enn däm sien Jeist tjeene Läajes <note>Faulschheit</note> es!</verse>
        <verse osisID='Ps.32.3'>Aus etj stell wea, vevolle miene Jläda derjch mien Stäne, däm gaunsen Dach.</verse>
        <verse osisID='Ps.32.4'>Dan Dach en Nacht lach diene Haund schwoa opp mie; vewaundelt word miene Sauft enn <note>aus derjch</note> Somma Hett <note>dreaje Tiet</note> . (Selah.)</verse>
        <verse osisID='Ps.32.5'>Miene Sinde betjannd etj die en ha miene Onnjerajchtijchtjeit nijch toojedatjt. Etj säd: Etj well Gott (däm Harrn) miene Äwaträdunge betjanne; en dü, dü hast mie miene Sindenschult vejäwt. (Selah.)</verse>
        <verse osisID='Ps.32.6'>Doaromm woat jiedra Fromma too die bäde, too Tiet, woo dü too finje best; jewess, bie groote Wotastreem - am woare dee nijch errätje.</verse>
        <verse osisID='Ps.32.7'>Dü best een Vestäatj fe mie; dü bewoascht mie fe Bedrenjnis; dü ommjäwst mie met Radungsfreid. (Selah.)</verse>
        <verse osisID='Ps.32.8'>Etj well die unjarejchte en die dän Wajch leahre, däm dü waundle saulst; mien Uag opp die jerejcht, well etj die roode.</verse>
        <verse osisID='Ps.32.9'>Siet nijch aus een Pead, aus een Mültia, daut tjeen Vestaund haft; met Toom en Täajel, äa Schmuck <note>Jescherr</note> , mottst dü <note>äa willet benehme</note> ahn bandje, sest kohme dee nijch no die.</verse>
        <verse osisID='Ps.32.10'>Väl Weedoag haft de Gottloosa; oba wäa opp Gott (däm Harr) vetrüt, däm woat Jnod ommjäwe.</verse>
        <verse osisID='Ps.32.11'>Freit jünt enn Gott (em Harrn) en froohlockt, jie Jerajchte, en jübelt, aule, jie von Hoate Opprejchtje.</verse>
      </chapter>
      <chapter osisID='Ps.33'>
        <verse osisID='Ps.33.1'>Jübelt, jie Jerajchte, enn Gott (em Harrn)! Dän Rädlijchen jeziemt Loffjesang.</verse>
        <verse osisID='Ps.33.2'>Dankt Gott (däm Harrn) met de Zitha, sinjt am Psalme met de tienseidje Hoap.</verse>
        <verse osisID='Ps.33.3'>Sinjt am een niehet Leed; spält goot met Jübelschaul!</verse>
        <verse osisID='Ps.33.4'>Dan jlitj es daut Wuat Gottes (det Harrn), en aul sien Woatj enn Woahrheit.</verse>
        <verse osisID='Ps.33.5'>Hee leeft Jerajchtijchtjeit en Rajcht; de Ead es voll Jnod Gottes (det Harrn).</verse>
        <verse osisID='Ps.33.6'>Derjch daut Wuat Gottes (det Harrn) send de Himmel jemoakt, en aul äa Häa derjch däm Frodem üt sienem Mül.</verse>
        <verse osisID='Ps.33.7'>Hee saumelt dee Wota em Mäa aus een Hüpe <note>eene Mia</note> , lajcht enn äare Jrense de Streem <note>de deepe Wotasch</note> .</verse>
        <verse osisID='Ps.33.8'>Daut ferjcht sich fe Gott (däm Harrn) de gaunse Ead; fe am selle sich änjste aule Bewohna vom Eadtjreiss!</verse>
        <verse osisID='Ps.33.9'>Dan hee säd, en daut wea; hee jeboot, en daut stund doa.</verse>
        <verse osisID='Ps.33.10'>Gott (de Harr) vebratjt däm Rotschluss de Heide, hee vehindat däm Plon de Veltja.</verse>
        <verse osisID='Ps.33.11'>De Rotschluss Gottes (det Harrn) besteit eewijch, de Jedanke enn sienem Hoate von Jeschlajcht too Jeschlajcht.</verse>
        <verse osisID='Ps.33.12'>Jletjseelijch <note>Wool</note> de Natsjoon, dän äa Gott de Harr es, daut Voltj, daut hee sich too sienem Oawgoot erwält haft!</verse>
        <verse osisID='Ps.33.13'>Gott (de Harr) tjitjt von dee Himmel erauf, hee sitt aule Menschetjinja.</verse>
        <verse osisID='Ps.33.14'>Von de Städ üt siene Wohninj tjitjt hee opp aule Bewohna de Ead;</verse>
        <verse osisID='Ps.33.15'>hee, dee äare aule Hoate jemoakt haft, dee opp aule äare Woatje achtet.</verse>
        <verse osisID='Ps.33.16'>Een Tjeenijch woat nijch jerad derjch sien grootet Häa; een Held woat nijch frie <note>jerad</note> derjch siene groote Krauft.</verse>
        <verse osisID='Ps.33.17'>Een Bedrach es daut Pead too Radung, en derjch de Menj vom sienem Häa <note>groote Krauft</note> woat hee nijch jerad.</verse>
        <verse osisID='Ps.33.18'>Tjitj, daut Uag Gottes (det Harrn) es opp dee jerejcht, soo am ferjchte, opp dee, dee opp siene Jnod hope,</verse>
        <verse osisID='Ps.33.19'>omm äare Seel vom Doot too rade en dee aum Läwe too erhoole enne Hungaschnoot.</verse>
        <verse osisID='Ps.33.20'>Onse Seel lüat opp Gott (däm Harrn); onse Help en ons Schilt es hee.</verse>
        <verse osisID='Ps.33.21'>Dan enn am woat ons Hoat sich freie, wiel wie sienem heiljen Nome vetrüt ha.</verse>
        <verse osisID='Ps.33.22'>Diene Jnod, Gott (Harr), es äwa ons, soo aus wie opp die jehopt ha.</verse>
      </chapter>
      <chapter osisID='Ps.34'>
        <verse osisID='Ps.34.1'>Von Doft, aus hee sien Vestaund fe Abimelech vestald {1Sam.21,10-15}, en disa am wajch juag, en hee wajch jintj.</verse>
        <verse osisID='Ps.34.2'>Etj well Gott (däm Harrn) auletiet lowe; bestendijch saul sien Loff enn mienem Mül senne.</verse>
        <verse osisID='Ps.34.3'>Enn Gott (däm Harrn) saul sich miene Seel rieme; heare woare daut de Deemütje en sich freie.</verse>
        <verse osisID='Ps.34.4'>Moakt Gott (däm Harrn) met mie groot, en loht ons meteenaunda sienen Nome erhäwe!</verse>
        <verse osisID='Ps.34.5'>Etj socht Gott (dän Harrn), en hee auntwuad mie; en üt aule miene Angst rad hee mie.</verse>
        <verse osisID='Ps.34.6'>See tjitje opp am en worde oppjemuntat <note>strohlend</note> , en äare Aunjesejchta worde nijch beschämt.</verse>
        <verse osisID='Ps.34.7'>Disa Elende <note>Oama</note> roopt, en Gott (de Harr) head, en üt aule siene Noot rad hee am.</verse>
        <verse osisID='Ps.34.8'>De Enjel Gottes (det Harrn) loagat sich omm dee eromm, dee am ferjchte, en hee rad ahn.</verse>
        <verse osisID='Ps.34.9'>Schmatjt en seeht, daut Gott (de Harr) goot es! Wool däm Maun, dee opp am vetrüt!</verse>
        <verse osisID='Ps.34.10'>Ferjcht Gott (dän Harrn), jie siene Heilje! Dan tjeenen Mangel ha, dee am ferjchte.</verse>
        <verse osisID='Ps.34.11'>Junge Leiwe liede <note>woare schwak</note> en hungre, oba dee Gott (däm Harrn) seatje, ha tjeen mangel aun Goot.</verse>
        <verse osisID='Ps.34.12'>Kohmt, jie Säns <note>Tjinja</note> , heat mie too: De Ferjcht Gottes (det Harrn) well etj jünt leahre.</verse>
        <verse osisID='Ps.34.13'>Wäa es de Maun, dee Lost tom Läwe haft, dee Doag leeft, omm goodet too seene?</verse>
        <verse osisID='Ps.34.14'>Bewoa diene Tung vom Beesen, en diene Leppe, daut see nijch Läajes räde.</verse>
        <verse osisID='Ps.34.15'>Loht vom Beesen en doo Goodet; seatj Fräd en joag am no!</verse>
        <verse osisID='Ps.34.16'>De Uage Gottes (det Harrn) send jerejcht opp de Jerajchte, en siene Uahre opp äa Schriee.</verse>
        <verse osisID='Ps.34.17'>Daut Aunjesejcht Gottes (det Harrn) es jäajen dee, dee Beeset doone, omm äa Jedajchtness von de Ead üttorotte.</verse>
        <verse osisID='Ps.34.18'>See <note>de Jerajchte</note> schreaje, en Gott (de Harr) head, en üt aule äare Not <note>Angst</note> rad hee ahn.</verse>
        <verse osisID='Ps.34.19'>Dijchtbie es Gott (de Harr) dän, dee jebroaknen Hoates send, en dee veschloagnen Jeistes send, dee rad hee.</verse>
        <verse osisID='Ps.34.20'>De Jerajchta mott väl Iebel liede, oba üt aul dee selje rad ahn Gott (de Harr).</verse>
        <verse osisID='Ps.34.21'>Hee bewoat aule äare Jläda, nijch eent von ahn woat vebroake.</verse>
        <verse osisID='Ps.34.22'>Däm Gottloosen woat daut Beese ommbrinje; en dee däm Jerajchten hausse, woare fe schuldijch jehoole woare.</verse>
        <verse osisID='Ps.34.23'>Gott (de Harr) erleest de Seel siene Tjnajchts <note>Deena</note> ; en aul, dee opp am vetrüe, woare nijch fe schuldijch jehoole woare.</verse>
      </chapter>
      <chapter osisID='Ps.35'>
        <verse osisID='Ps.35.1'>Von Doft. Stried, Gott (Harr), met dän, dee jäajen mie striede <note>hoagere</note> , tjampf met dän, dee mie betjampfe!</verse>
        <verse osisID='Ps.35.2'>Jriep Jewäah en Schilt en stoh opp omm mie too halpe!</verse>
        <verse osisID='Ps.35.3'>En tratj dän Spiess en veschlüt däm Wajch jäajen miene Vefolja; räd too miene Seel: Etj sie diene Radinj!</verse>
        <verse osisID='Ps.35.4'>Loht beschämt en too Schaunde woare, dee no mienem Läwe trachte; loht tridjgohne en met Schaund bedatjt woare, dee Onnheil jäajen mie ersenne <note>plone</note> .</verse>
        <verse osisID='Ps.35.5'>Loht ahn aus Sprie ver däm Wint senne, en de Enjel Gottes (det Harrn) joagt ahn wajch.</verse>
        <verse osisID='Ps.35.6'>Äa Wajch es diesta en jleppsijch, en de Enjel Gottes (det Harrn) vefoljt ahn!</verse>
        <verse osisID='Ps.35.7'>Dan ohne Uasoak ha see mie äa Nat heimlijch jelajcht, ohne Uasoak miene Seel eene Kühl jegrowt.</verse>
        <verse osisID='Ps.35.8'>Äwa ahn tjeemt Vedoawe, ohne daut hee et weet, en sien Nat, daut hee heimlijch jelajcht haft, jript am; tom Vedoawe fält hee enenn!</verse>
        <verse osisID='Ps.35.9'>En miene Seel woat froohlocke enn Gott (däm Harrn), sich freie enn siene Radinj.</verse>
        <verse osisID='Ps.35.10'>Aule miene Jläda woare saje: Gott (Harr) wäa es aus dü! Dee dü dän Elenden radst von däm, dee stoatja es aus hee, en dän Elenden en Oamen von däm, dee am beroowt.</verse>
        <verse osisID='Ps.35.11'>Doa stohne onnjerajchte Zeije opp; waut etj nijch weet, froage see mie.</verse>
        <verse osisID='Ps.35.12'>See vejelte mie Beeset fe Goodet; veweist es miene Seel.</verse>
        <verse osisID='Ps.35.13'>Oba etj, aus see krank weare, tjleed etj mie enn Sackdüak; etj kasteed miene Seel met Fauste, en mien Jebäd tjeem enn mienem Bossem tridj;</verse>
        <verse osisID='Ps.35.14'>aus wea daut mie een Frind, een Brooda jewäse, soo sie etj ommhäa jegohne; aus leet droagend omm de Mutta ha etj mie trüarijch dohljebetjt.</verse>
        <verse osisID='Ps.35.15'>Oba see ha sich äwa mien Faul jefreit en sich vesaumlt; Lestamüla ha sich jäajen mie vesaumlt, en etj tjannd ahn nijch; see ha jelestat en nijch oppjeheat.</verse>
        <verse osisID='Ps.35.16'>Aus ruchloose Schmarotza tjnirschte see met äare Täne.</verse>
        <verse osisID='Ps.35.17'>Harr, woo lang wellst dü tooseehne? Brinj miene Seel tridj üt äare Vewiestung, von däm jungen Leiw miene eensaume.</verse>
        <verse osisID='Ps.35.18'>Etj woa die enn de groote Vesaumlung danke, unja välem Voltj die lowe.</verse>
        <verse osisID='Ps.35.19'>Loht sich nijch äwa mie freie, dee ohne Uasoak mie fiend send, en plintjre nijch met de Uage, dee ohne Uasoak mie hausse!</verse>
        <verse osisID='Ps.35.20'>Dan see räde nijch von Fräd; en jäajen de Stelle em Laund ersenne see Läajes.</verse>
        <verse osisID='Ps.35.21'>En see ha äa Mül jäajen mie opjemoakt; see ha jesajcht: Haha! Haha! Ons Uag haft daut jeseehne!</verse>
        <verse osisID='Ps.35.22'>Dü hast daut jeseehne, Gott (Harr); sie nijch stell! Harr, sie nijch wietauf von mie!</verse>
        <verse osisID='Ps.35.23'>Woak opp en woak too mienem Rajcht, mien Gott en Harr, too miene Rajchtsache!</verse>
        <verse osisID='Ps.35.24'>Schauf mie Rajcht no diene Jerajchtijchtjeit, Harr, mien Gott! En loht ahn sich nijch äwa mie freie!</verse>
        <verse osisID='Ps.35.25'>Loht ahn nijch enn äarem Hoate saje: Haha, soo wull wie daut! Loht ahn nijch saje: Wie ha am veschlunge!</verse>
        <verse osisID='Ps.35.26'>Loht ahn sich schäme en aulatoop met Schaund bedatjt woare, dee sich äwa mien Onnjletj freie! Loht met Schomp en Schaund betjleet woare, dee jäajen mie groot doone!</verse>
        <verse osisID='Ps.35.27'>Loht jüble en sich freie, de Jefaule <note>Lost</note> ha aun miene Jerajchtijchtjeit, en loht ahn emma saje: Groot es Gott (de Harr), dee Lost haft aun sienem Tjnajcht sien Wool!</verse>
        <verse osisID='Ps.35.28'>En miene Tung woat räde von diene Jerajchtijchtjeit, von diene Preisung <note>dienem Loff</note> dän gaunsen Dach.</verse>
      </chapter>
      <chapter osisID='Ps.36'>
        <verse osisID='Ps.36.1'>Däm Väasenja. Von däm Tjnajcht Gottes (det Harrn), von Doft.</verse>
        <verse osisID='Ps.36.2'>De Äwaträdung de Gottloose <note>Fräfla</note> räd, emm Enneren, enn mienem Hoate: Doa es tjenne Angst Gottes ver siene Uage.</verse>
        <verse osisID='Ps.36.3'>Dan daut schmeijchelt am enn siene eajne Uage, siene Onnjerajchtijchtjeit too errätje, Hoss üttoeewe.</verse>
        <verse osisID='Ps.36.4'>Fräfel <note>Onnheil</note> en Läajes send de Wead enn sienem Mül; hee haft daut oppjejäft, veständijch too senne, Goodet too doone.</verse>
        <verse osisID='Ps.36.5'>Fräfel <note>Onnheil</note> ersennt hee opp sienem Loaga; hee stalt sich opp eenem <note>hee steit opp eenem</note> Wajch, de nijch goot es; daut Beese velat hee nijch.</verse>
        <verse osisID='Ps.36.6'>Gott (Harr)! Diene Jnod rätjt bet aun dee Himmel, bet aun de Woltje diene Trü.</verse>
        <verse osisID='Ps.36.7'>Diene Jerajchtijchtjeit es aus de Boaj Gottes, diene Jerejchte <note>Uadeel, Rajchte</note> send een groota <note>deepa</note> Stroom; Mensche en Veeh radst dü, Gott <note>Harr</note>.</verse>
        <verse osisID='Ps.36.8'>Woo tjestlijch es diene Jnod, o Gott! En Menschetjinja näme Tooflucht em Schaute diene Flijchte;</verse>
        <verse osisID='Ps.36.9'>see woare ritjlijch drintje von de Fatijchtjeit enn dienem Hüs, en met däm Stroom diene Wonne woascht dü ahn drentje.</verse>
        <verse osisID='Ps.36.10'>Dan bie die es de Tjwal vom Läwe, enn dienem Lijcht woa wie daut Lijcht seene.</verse>
        <verse osisID='Ps.36.11'>Loht diene Leew <note>Huld</note> wiedahan dän, dee die tjanne, en diene Jerajchtijchtjeit dän, dee von Hoate opprejchtje!</verse>
        <verse osisID='Ps.36.12'>De Foot de Stolte errätjt mie nijch, en de Haunt de Gottloose vejajcht mie nijch!</verse>
        <verse osisID='Ps.36.13'>Doa send jefolle, dee Fräfel doone; dee worde dohljeschmäte, en kunne nijch oppstohne.</verse>
      </chapter>
      <chapter osisID='Ps.37'>
        <verse osisID='Ps.37.1'>Von Doft. Oaja die nijch äwa de Beese, beneid dee nijch, dee Onnrajcht doone.</verse>
        <verse osisID='Ps.37.2'>Dan aus Grauss woare dee vegohne, en aus daut jreene Krüt vewaltje.</verse>
        <verse osisID='Ps.37.3'>Vetrü opp Gott (däm Harrn) en doo goodet; wohn em Laund en eew Trü too senne;</verse>
        <verse osisID='Ps.37.4'>en erjats die aun Gott (aum Harrn); soo woat hee die jäwe omm waut dien Hoat bedd.</verse>
        <verse osisID='Ps.37.5'>Befeel Gott (däm Harrn) dienen Wajch en vetrü opp am! En hee woat haundle;</verse>
        <verse osisID='Ps.37.6'>en hee woat diene Jerajchtijchtjeit väa kohme lohte aus daut Lijcht en dien Rajcht aus däm Meddach.</verse>
        <verse osisID='Ps.37.7'>Vetrü stell däm Gott (Harrn) en hool die aun am! Oaja die nijch äwa däm, däm sien Wajch jelinjt, äwa däm Maun, dee beese Aunschläj ütfeat!</verse>
        <verse osisID='Ps.37.8'>Loht auf vom Zorn en loht däm Groll! Oaja die nijch! Daut feat bloos tom Iebel.</verse>
        <verse osisID='Ps.37.9'>Dan de Iebel doonende <note>Beese</note> woare ütjerot; oba dee opp Gott (däm Harrn) hope, dise woare daut Laund besette <note>oawe</note> .</verse>
        <verse osisID='Ps.37.10'>En noch een Bestje, en de Gottloose es nijch mea; en dü tjitjst die noh siene Städ omm, soo es hee nijch doa.</verse>
        <verse osisID='Ps.37.11'>Oba de Saunftmootje woare daut Laund besette en woare sich aum grooten Fräd erjatse.</verse>
        <verse osisID='Ps.37.12'>De Gottloose plont jäajen däm Jerajchten, en hee tjnirscht met siene Täne jäajen am.</verse>
        <verse osisID='Ps.37.13'>De Harr lacht äwa am, dan hee sitt, daut sien Dach tjemt.</verse>
        <verse osisID='Ps.37.14'>De Gottloose ha daut Schweat jetrocke en äaren Boage jespaunt, omm däm Elenden en däm Oamen tom faul too brinje, too schlachte, dee enn Woahrheit waundle.</verse>
        <verse osisID='Ps.37.15'>Äa Schweat woat enn äa eajnet Hoat drinje, en äare Boages woare vebroake woare.</verse>
        <verse osisID='Ps.37.16'>Bäta daut Weinje vom Jerajchten, aus de Äwafluss väle Gottloose.</verse>
        <verse osisID='Ps.37.17'>Dan de Oarms de Gottloose woare vebroake woare, oba Gott (de Harr) stett de Jerajchte.</verse>
        <verse osisID='Ps.37.18'>Gott (de Harr) tjannt de Vollkohmne äare Doag, en äa Oawgoot woat eewijch senne;</verse>
        <verse osisID='Ps.37.19'>dee woare nijch beschämt woare enn de Onnjletjstiet, en enn de Hungaschdoag woare see saut woare <note>senne</note> .</verse>
        <verse osisID='Ps.37.20'>Dan de Gottloose woare ommkohme, en de Fiend Gottes (det Harrn) aus de Pracht de jreene Weid; see veschwinje, see veschwinje em Ruak.</verse>
        <verse osisID='Ps.37.21'>De Gottloosa borjt en jäft nijch tridj; de Jerajchta oba jnädijch en jäft.</verse>
        <verse osisID='Ps.37.22'>Dan dee von am Jesäajende woaren daut Laund besette, oba dee von am Vefluchte woare ütjerot woare.</verse>
        <verse osisID='Ps.37.23'>Von Gott (däm Harrn) woare däm Maun siene Schräd faust jemoakt, en aun sienem Wajch haft hee jefaule;</verse>
        <verse osisID='Ps.37.24'>wan hee fält, woat hee nijch hanjestratjt woare, dan Gott (de Harr) stett siene Haund.</verse>
        <verse osisID='Ps.37.25'>Etj wea junk en sie uck oolt jeworde, en etj ha nie dän Jerajchten velohte jeseehne, noch sienem Some no Broot bedde;</verse>
        <verse osisID='Ps.37.26'>däm gaunsen Dach es hee jnädijch en liet, en sien Some woat jesäajent senne.</verse>
        <verse osisID='Ps.37.27'>Loht vom Beesen en doo Gootet, en bliew eewijch!</verse>
        <verse osisID='Ps.37.28'>Dan Gott (de Harr) leeft daut Rajcht en woat siene Fromme nijch velohte; eewijch woare see bewoat, oba de Some de Gottloose woat ütjerot.</verse>
        <verse osisID='Ps.37.29'>De Jerajchte woare daut Laund besette en woare fe emma doa wohne.</verse>
        <verse osisID='Ps.37.30'>Daut Mül de Jerajchte räd Weissheit, en siene Tung räd daut Rajcht;</verse>
        <verse osisID='Ps.37.31'>daut Jesatz von sienem Gott es enn sienem Hoate, siene Schräd woare nijch wanke.</verse>
        <verse osisID='Ps.37.32'>De Gottloose lüare opp däm Jerajchten en seatjt am ommtobrinje;</verse>
        <verse osisID='Ps.37.33'>Gott (de Harr) woat am nijch enn siene Haund lohte, en am nijch vedaume, wan hee jerejcht woat.</verse>
        <verse osisID='Ps.37.34'>Wacht <note>vetrü</note> opp Gott (däm Harrn) en bewoa sienen Wajch; en hee woat die nehejcht häwe, daut Laund too besette. Wan de Gottloose ütjerot woare, woascht dü tooseehne.</verse>
        <verse osisID='Ps.37.35'>Etj ha eenen Gottloosen jeseehne, dee jewaultijch wea, en dee sich ütbreed aus een nijch veplaunta jreena Boom;</verse>
        <verse osisID='Ps.37.36'>en maun jintj vebie, en tjitj, hee wea nijch mea; en etj socht am, en hee word nijch jefunge.</verse>
        <verse osisID='Ps.37.37'>Acht opp däm Onnschuldjen en tjitj opp däm Opprejchtjen; dan fe däm Maun det Frädens jäft daut eene Tookunft.</verse>
        <verse osisID='Ps.37.38'>Oba de Iebel doonende woare aula toop vetiljt, de Tookunft de Gottloose woat aufjeschnäde.</verse>
        <verse osisID='Ps.37.39'>Oba de Radung de Jerajchte es von Gott (däm Harrn), dän äare Krauft es enne Tiet de Not;</verse>
        <verse osisID='Ps.37.40'>en Gott (de Harr) woat ahn halpe en ahn rade; hee woat ahn rade von däm Gottloosen en ahn Radung veschaufe, dan see vetrüe opp am.</verse>
      </chapter>
      <chapter osisID='Ps.38'>
        <verse osisID='Ps.38.1'>Een Psalm von Doft tom Jedajchtniss.</verse>
        <verse osisID='Ps.38.2'>Gott (Harr), strof mie nijch enn dienem Zorn en schloh mie nijch enn dienem Oaja.</verse>
        <verse osisID='Ps.38.3'>Dan diene Feilasch send enn mie ennjedrunge, en diene Haunt haft sich opp mie noppjelohte.</verse>
        <verse osisID='Ps.38.4'>Nuscht Heelet <note>Jesundet</note> es aun mienem Fleesch wäajen dien Oaja, tjeen Fräd enn miene Jläda wäajen miene Sinde.</verse>
        <verse osisID='Ps.38.5'>Dan miene Onnjerajchtijchtjeite send äwa mien Haupt jegohne, aus eene schwoare Laust send see, too schwoa, fe mie.</verse>
        <verse osisID='Ps.38.6'>Daut stintje, daut tjietre miene Wunde wäajen miene Noaheit.</verse>
        <verse osisID='Ps.38.7'>Etj sie kromm, äwa de Moht jebetjt; däm gaunsen Dach goh etj trüarijch ommhäa.</verse>
        <verse osisID='Ps.38.8'>Dan voll Braund send miene Lende, en nuscht Heelet es aun mienem Fleesch.</verse>
        <verse osisID='Ps.38.9'>Etj sie meed en äwa de Moht veschloage, etj hiel fe Stäne enn mienem Hoate.</verse>
        <verse osisID='Ps.38.10'>Harr, ver die es aul mien Velange, en mien vesefze es nijch ver die veborje.</verse>
        <verse osisID='Ps.38.11'>Mien Hoat kloppt, velohte haft mie miene Krauft; en daut Lijcht miene Uage, uck daut es nijch bie mie.</verse>
        <verse osisID='Ps.38.12'>Miene Leewe en miene Frind stohne wiet auf von miene Ploag, en miene Näajchste stohne wiet auf.</verse>
        <verse osisID='Ps.38.13'>En dee no mienem Läwe trachte, laje mie Schlenje; en dee mien Onnjletj seatje, räde von Vedoawe en räde Läajes däm gaunsen Dach.</verse>
        <verse osisID='Ps.38.14'>Oba etj, sie aus een Doofa, hea nijch, en sie aus een Stomma, dee sien Mül nijch opmoakt.</verse>
        <verse osisID='Ps.38.15'>En etj sie aus een Maun, dee nijch heat, en enn däm sien Mül tjeene Wadaräd send.</verse>
        <verse osisID='Ps.38.16'>Dan opp die, Gott (Harr), lüa etj; dü woascht auntwuade, Harr, mien Gott.</verse>
        <verse osisID='Ps.38.17'>Dan etj säd: „Daut see sich nijch äwa mie freie!“ Biem wanke von mienem Foot doone see groot jäajen mie.</verse>
        <verse osisID='Ps.38.18'>Dan etj sie dijcht aum faule, en miene Weedoag send emma ver mie.</verse>
        <verse osisID='Ps.38.19'>Dan etj betjann miene Schult; etj sie betjemmat wäajen miene Sinde.</verse>
        <verse osisID='Ps.38.20'>Oba miene Fiend läwe, send stoatj <note>väl</note> ; en väl send dee, dee ohne Grund mie hausse.</verse>
        <verse osisID='Ps.38.21'>En Beeset fe Goodet vejelte, see fiende mie aun, wiel etj däm Gooden nojoag.</verse>
        <verse osisID='Ps.38.22'>Veloht mie nijch, Gott (Harr); mien Gott, sie nijch wiet auf von mie!</verse>
        <verse osisID='Ps.38.23'>Spood die mie too halpe, Harr, miene Radinj!</verse>
      </chapter>
      <chapter osisID='Ps.39'>
        <verse osisID='Ps.39.1'>Däm Väasenja, däm Jedutun. {1Chron.16,41-42; 25,1.3} Een Psalm von Doft.</verse>
        <verse osisID='Ps.39.2'>Etj säd: Etj well miene Wäaj bewoare, daut etj nijch sindij met miene Tung; etj well mien Mül met eenem Mülkorf <note>Toom</note> vewoare, soo lang de Gottloosa ver mie es.</verse>
        <verse osisID='Ps.39.3'>Etj vestomm em stellen, etj sie stell vom Gooden, en miene Weedoag weare oppjeräajcht.</verse>
        <verse osisID='Ps.39.4'>Mien Hoat brennt enn mienem Enneren, bie mienem Nosenne entzindet sich Fia; etj räd met miene Tung:</verse>
        <verse osisID='Ps.39.5'>Doo mie kund, Gott (Harr), mien Enj, en daut Moht miene Doag, waltje daut send, daut etj weet, woo vejentjlijch etj sie!</verse>
        <verse osisID='Ps.39.6'>Tjitj, aus Haundbreed hast dü miene Doag jemoakt, en mien Läweslang es aus nuscht fe die; jo, bloos een Frodem es jiedra Mensch, dee doa steit. (Selah.)</verse>
        <verse osisID='Ps.39.7'>Jo, aus een Aufbild <note>Schautebild</note> waundelt de Mensch ommhäa; jo, vejäws es hee voll Onnrüh; hee saumlt toop en weet nijch, wäa daut ennsaumle woat.</verse>
        <verse osisID='Ps.39.8'>En nü, opp waut lüa etj, Harr? Miene Hopninj es opp die!</verse>
        <verse osisID='Ps.39.9'>Rad mie von aule miene Äwaträdunge, moak mie nijch tom Spiet <note>Spott</note> de Noare!</verse>
        <verse osisID='Ps.39.10'>Etj sie vestommt, etj moak <note>doo</note> mien Mül nijch op; dan dü, dü hast daut jedohne.</verse>
        <verse osisID='Ps.39.11'>Wende von mie diene Ploage! Derjch de Schläaj von diene Haund vegoh etj.</verse>
        <verse osisID='Ps.39.12'>Stroofst dü eenen Maun met Zijchtijung fe de Onnjerajchtijchtjeit, soo latst dü siene Scheenheit aus de Motte vegohne; jo, een Frodem send aule Mensche. (Selah.)</verse>
        <verse osisID='Ps.39.13'>Hea mien Jebäd, Gott (Harr), en nehm too Uahre mien schriee; sie nijch stell too miene Trone! Dan een Framda sie etj bie die, een Gaust aus aule miene Vodasch.</verse>
        <verse osisID='Ps.39.14'>Tjitj wajch von mie, daut etj oppjeheitat woa, eea etj doahan goh en nijch mea sie!</verse>
      </chapter>
      <chapter osisID='Ps.40'>
        <verse osisID='Ps.40.1'>Däm Väasenja. Von Doft, een Psalm.</verse>
        <verse osisID='Ps.40.2'>Hopninjsvoll ha etj opp Gott (dän Harrn) vetrüt, en hee haft sich too mie jeneijcht en mien Schriee jeheat.</verse>
        <verse osisID='Ps.40.3'>Hee haft mie nehejcht jetrocke üt de Vedoawniss Kühl, ütem Moarast; en hee haft miene Feet opp eenem Steen jestalt. Miene Schräd befaustijt.</verse>
        <verse osisID='Ps.40.4'>En enn mienem Mül haft hee een niehet Leed jelajcht, een Loffjesang onsem Gott. Väle woare daut seene en sich ferjchte en opp Gott (däm Harr) vetrüe.</verse>
        <verse osisID='Ps.40.5'>Jletjseelijch de Maun, dee Gott (däm Harrn) too sienem Vetrüe moakt en sich nijch dreit no de Stolte en no dän, dee too Läajes neije!</verse>
        <verse osisID='Ps.40.6'>Väl hast dü diene Wundawoatje en diene Jedanke jäajen ons erwesse, Harr, mien Gott; maun kaun die dee nijch de Reaj no väastale. Etj wull doavon berejchte en räde, daut send too väl, omm dee too tale.</verse>
        <verse osisID='Ps.40.7'>Aun Schlacht- en Speisopfa haudst dü tjeene Lost; Uahre hast dü mie reedjemoakt: Braunt- en Sindopfa hast dü nijch jefodat.</verse>
        <verse osisID='Ps.40.8'>Doa säd etj: Tjitj, etj kohm; enn de Buakroll steit von mie jeschräwe.</verse>
        <verse osisID='Ps.40.9'>Dien Wooljefaule too doone, mien Gott, es miene Lost; en dien Jesatz es em Enneren enn mienem Hoate (Flatj).</verse>
        <verse osisID='Ps.40.10'>Etj ha daut Heil <note>de froohe Botschoft</note> vetjindijcht enn de groote Vesaumlung; tjitj, miene Leppe veschloot etj nijch - Gott (Harr), dü weetst daut!</verse>
        <verse osisID='Ps.40.11'>Diene Jerajchtijchtjeit ha etj nijch veborje em Enneren von mienem Hoate; diene Trühe en diene Help ha etj ütjesproake, diene Leew en diene Woahrheit nijch tridjjehoole ver de groote Vesaumlung.</verse>
        <verse osisID='Ps.40.12'>Dü, Gott (Harr), hool diene Erboarmunge nijch von mie tridj; diene Jnod en diene Woahrheit loht mie emma bewoare!</verse>
        <verse osisID='Ps.40.13'>Dan Iebel ohne Zohl ha mie ommjäwe, miene Onnjerajchtijchtjeite ha mie ennjehoolt, daut etj nijch seene kaun; dee send väl mea aun Zohl aus de Hoa opp mienem Haupt, en mien Hoat haft mie velohte.</verse>
        <verse osisID='Ps.40.14'>Loht die jefaule, Gott (Harr), mie too rade! Gott (Harr), spood die mie too Halpe!</verse>
        <verse osisID='Ps.40.15'>Loht ahn aulatoop beschämt en met Schaund bedatjt woare, dee no mienem Läwe trachte, daut too venijchte; loht ahn tridj gohne en too Schaunde woare, dee jefaule ha aun mienem Onnjletj!</verse>
        <verse osisID='Ps.40.16'>Loht sich schäme äwa äare Schaund, dee von mie saje: Haha! Haha!</verse>
        <verse osisID='Ps.40.17'>Loht Frooh senne en sich freie, enn die aule, dee die seatje; dee diene Radung leewe, loht emma saje: Groot es Gott (de Harr)!</verse>
        <verse osisID='Ps.40.18'>Oba etj sie elend en oam; de Harr dentjt aun mie. Miene Help en mien Rada best dü; mien Gott, siem nijch!</verse>
      </chapter>
      <chapter osisID='Ps.41'>
        <verse osisID='Ps.41.1'>Däm Väasenja. Een Psalm von Doft.</verse>
        <verse osisID='Ps.41.2'>Wool däm, dee opp de Oame acht jäft! Aum Onnjletjsdach woat Gott (de Harr) am rade.</verse>
        <verse osisID='Ps.41.3'>Gott (de Harr) woat ahm bewoare en am aum Läwe hoole; hee woat jletjlijch senne oppe Ead <note>em Laund</note> , en dü woascht am nijch de Jiea siene Fiend hanjäwe.</verse>
        <verse osisID='Ps.41.4'>Gott (de Harr) woat am stette opp däm Sijchbad, sien gaunset Loaga vewaundelst dü omm enn siene Krankheit.</verse>
        <verse osisID='Ps.41.5'>Etj säd: Gott (Harr), sie mie jnädijch! Heel miene Seel, dan etj ha jäajen die jesindijcht.</verse>
        <verse osisID='Ps.41.6'>Miene Fiend wensche <note>räde jäajen</note> mie Iebel: Wanea woat hee stoawe en sien Nome vegohne?</verse>
        <verse osisID='Ps.41.7'>En wan eena tjemt, omm mie too seene, soo räd hee Läajes; sien Hoat saumelt sich Onnheil - hee jeit rüt, en räd doavon.</verse>
        <verse osisID='Ps.41.8'>Meteenaunda fuschle jäajen mie aule miene Haussa; see dentje Beeset jäajen mie:</verse>
        <verse osisID='Ps.41.9'>Een Bilialsstetj tjleewt am aun; en wiel hee nü doa lijcht, woat hee nijch wada oppstohne.</verse>
        <verse osisID='Ps.41.10'>Uck de Maun - mienem Frind, opp däm etj vetrüd, dee mien Broot aut, haft de Feet jäajen mie oppjehowe.</verse>
        <verse osisID='Ps.41.11'>Oba dü, Gott (Harr), sie mie jnädijch en rejcht mie opp, daut etj ahn daut vejelt!</verse>
        <verse osisID='Ps.41.12'>Doaraun ertjan etj, daut dü aun mie jefaule hast, daut mien Fient sich nijch äwa mie freit.</verse>
        <verse osisID='Ps.41.13'>Oba etj, enn miene Onnschuld hast dü mie faust jehoole en mie ver die opp eewijch jestalt.</verse>
        <verse osisID='Ps.41.14'>Jesäajent es Gott (de Harr), de Gott Iesraels, von Eewijchtjeit bet enn Eewijchtjeit! Amen, jo, Amen.</verse>
      </chapter>
      <chapter osisID='Ps.42'>
        <verse osisID='Ps.42.1'>Däm Väasenja. Een Maskil <note>Belearung</note> von de Säns Korah.</verse>
        <verse osisID='Ps.42.2'>Aus een Hersch velangt nom Wotastroom <note>freschem Wota</note> , soo velangt miene Seel no die, o Gott.</verse>
        <verse osisID='Ps.42.3'>Miene Seel darscht no Gott, no däm läwendjen Gott: Wanea woa etj kohme en ver Gottes Aunjesejcht erschiene?</verse>
        <verse osisID='Ps.42.4'>Miene Trone send mie tom Äte jeworde Dach en Nacht, doa maun däm gaunsen Dach too mie sajcht: Woa es dien Gott?</verse>
        <verse osisID='Ps.42.5'>Doaraun well etj dentje en enn mie ütschedde miene Seel, woo etj ommhäa jintj emm Jedrenj, met ahn wull nom Hüs Gottes, met ne jubel Stemm en Danksaje, eene fiarende Menj.</verse>
        <verse osisID='Ps.42.6'>Waut best dü bedretjt <note>jebetjt</note> , miene Seel, en best orühijch enn mie? Hop opp Gott, dan etj woa am noch danke fe daut Heil sienem Aunjesejcht.</verse>
        <verse osisID='Ps.42.7'>Mien Gott, bedretjt <note>jebetjt</note> es miene Seel enn mie; doarom dentj etj aun die üt däm Laund Jordan en Hermon, vom Boajch Mizar.</verse>
        <verse osisID='Ps.42.8'>Een Wotastroom roopt däm Wotastroom biem rüzhe diene Wotafaule; aul diene Wotawalle en diene Walle send äwa mie jegohne.</verse>
        <verse osisID='Ps.42.9'>Äwa Dach woat Gott (de Harr) siene Jnod aunbeede, en de Nacht woat sien Leed bie mie senne, een Jebäd too däm Gott von mienem Läwe.</verse>
        <verse osisID='Ps.42.10'>Etj well too Gott saje, mien Steen <note>Fels</note> : Wuaromm hast dü mie vejäte? Wuaromm goh etj trüarijch ommhäa wäajen de Bedrenjung de Fiend?</verse>
        <verse osisID='Ps.42.11'>Aus eene Vetjwatschung enn miene Jläda vespotte mie Bedrenja, enndäm see däm gaunsen Dach too mie saje: Wua es dien Gott?</verse>
        <verse osisID='Ps.42.12'>Waut best dü bedretjt, miene Seel, en waut best dü orühijch enn mie? Hop opp Gott, dan etj woa am noch preise, dee daut Heil fe mien Aunjesejcht en mien Gott es.</verse>
      </chapter>
      <chapter osisID='Ps.43'>
        <verse osisID='Ps.43.1'>Schauf mie Rajcht, o Gott, en feah mien Rajchtstried jäajen een leewlooset Voltj! Von däm Maun, de Läajes en daut Orajcht, rad mie!</verse>
        <verse osisID='Ps.43.2'>Dan dü best de Gott miene Tooflucht. Wuaromm hast dü mie vestat? Wuaromm goh etj trüarijch ommhäa wäajen de Bedretjung von Fiend?</verse>
        <verse osisID='Ps.43.3'>Schetj dien Lijcht en diene Woahrheit; see selle mie leide, mie brinje no dienem heiljem Boajch en no diene Wohninje.</verse>
        <verse osisID='Ps.43.4'>Soo woa etj kohme toom Altoa Gottes, too däm Gott, dee miene Jübel Freid es, en woa die preise <note>lowe</note> met de Hoap, Gott, mien Gott!</verse>
        <verse osisID='Ps.43.5'>Waut best dü bedretjt, miene Seel, en waut stänst dü enn mie? Hop opp Gott! Dan etj woa am noch preise, dee daut Heil fe mienem Aunjesejcht en mien Gott es.</verse>
      </chapter>
      <chapter osisID='Ps.44'>
        <verse osisID='Ps.44.1'>Däm Väasenja. Von de Säns Korah, Een Maskil <note>Belearung</note> .</verse>
        <verse osisID='Ps.44.2'>Gott, met onse Uahre ha wie jeheat, onse Vodasch ha ons vetalt daut groote Doone, de dü jewirtjt hast enn äare Doag, enn de Doag ver de oole Tiet.</verse>
        <verse osisID='Ps.44.3'>Dü, met diene Haund hast dü Veltja vedreewe, en ahn <note>onse Vodasch</note> hast dü jeplaunt, Veltja hast dü venijcht, en ahn <note>onse Vodasch</note> hast dü vebreed.</verse>
        <verse osisID='Ps.44.4'>Dan nijch derjch äa Schweat ha see daut Laund jeoawt, en nijch äa Oarm haft ahn jerad; sonda diene Rajchte en dien Oarm en daut Lijcht von dienem Aunjesejcht, wiel dü Wooljefaule aun ahn haudst.</verse>
        <verse osisID='Ps.44.5'>Dü selfst best mien Tjeenijch {Ps.102,28}, o Gott; beed fe Joakopp de Help.</verse>
        <verse osisID='Ps.44.6'>Derjch die woa wie onse Bedrenja vesteete; derjch dienen Nome woa wie veklunje, dee jäajen ons oppstohne.</verse>
        <verse osisID='Ps.44.7'>Dan nijch opp mien Boage vetrüe etj, en mien Schweat woat mie nijch rade.</verse>
        <verse osisID='Ps.44.8'>Dan dü radst ons von onse Bedrenja, en onse Haussa hast dü beschämt.</verse>
        <verse osisID='Ps.44.9'>Enn Gott riem wie onst däm gaunsen Dach, en dienen Nome woa wie eewijch preise. (Selah.)</verse>
        <verse osisID='Ps.44.10'>Doch dü hast ons vestat en too schaunde jemoakt, en jintjst nijch üt met onsem Häa.</verse>
        <verse osisID='Ps.44.11'>Dü leetst ons tridjtratje fe onse Bedrenja, en onse Haussa ha fe sich jeplindat.</verse>
        <verse osisID='Ps.44.12'>Dü jeefst ons han aus Schlachtschop, en unja de Veltja hast dü ons vestreit.</verse>
        <verse osisID='Ps.44.13'>Dü vekoffst dien Voltj omm een Jerinjet en hast äarem Pries nijch hüach jestalt.</verse>
        <verse osisID='Ps.44.14'>Dü muakst ons too Schaund fe onse Nobasch, tom Spott en Schelle fe dän, dee ons ommjäwe.</verse>
        <verse osisID='Ps.44.15'>Dü muakst ons tom Sprijchwuat unja de Veltja, tom Kopp scheddre unja de Heide.</verse>
        <verse osisID='Ps.44.16'>Däm gaunsen Dach es miene Schmacht ver mie, en de Schaund bedatjt mien Aunjesejcht,</verse>
        <verse osisID='Ps.44.17'>wäajen de Stemm de Spetta en Lestara, wäajen de Fiend en de Rach jierijche.</verse>
        <verse osisID='Ps.44.18'>Dit aules es äwa ons jekohme, en wie ha die nijch vejäte, noch faulsch jehaundelt jäajen dienen Bunt.</verse>
        <verse osisID='Ps.44.19'>Ons Hoat es nijch tridj jegohne, en onse Schräd send nijch aufjeboage von dienem Wajch;</verse>
        <verse osisID='Ps.44.20'>daut dü ons jeschloage hast aum Uat de Schakale, en ons bedatjt hast met däm Doodesschaute.</verse>
        <verse osisID='Ps.44.21'>Wan wie däm Nome von onsem Gott vejäte haude en onse Henj no eenem framden Gott ütjestratjt haude,</verse>
        <verse osisID='Ps.44.22'>wudd Gott daut nijch erforsche? Hee tjannt de Jeheemnese emm Hoat.</verse>
        <verse osisID='Ps.44.23'>Dan omm dienet haulwe woa wie däm gaunsen Dach ommjebrocht, aus Schlachtschop send wie jeacht.</verse>
        <verse osisID='Ps.44.24'>Wuak opp! Wuaromm schlapst dü, Harr? Wuak opp! Veloht ons nijch opp emma!</verse>
        <verse osisID='Ps.44.25'>Wuaromm vestatjst dü dien Aunjesejcht, vejatst ons Elend en onse Bedretjung?</verse>
        <verse osisID='Ps.44.26'>Dan onse Seel es enn däm Stoff jebetjt, ons Lief backt aunne Ead.</verse>
        <verse osisID='Ps.44.27'>Stoh opp, ons too halpe, en erlees ons opp Grund diene Jnod!</verse>
      </chapter>
      <chapter osisID='Ps.45'>
        <verse osisID='Ps.45.1'>Däm Väasenja, no Schoschanim <note>Lelje</note> . Von de Säns Korah; een Weissheitsleet, een Leed fe de Jeleefte.</verse>
        <verse osisID='Ps.45.2'>Daut beweajcht mien Hoat vom gooden Wuat. Etj saj: Miene Jedijcht send fe däm Tjeenijch! Miene Tung es de Jriffel von eenem foadjem Schriewa.</verse>
        <verse osisID='Ps.45.3'>Dü best prachtvolla aus Menschesäns, äwa diene Leppe es Jnod ütjegohte; doaromm haft Gott die eewijchlijch jesäajent.</verse>
        <verse osisID='Ps.45.4'>Schnall dien Schweat omm de Hofte, dü Held, diene Pracht en diene Maistät!</verse>
        <verse osisID='Ps.45.5'>En enn diene Maistät foah jletjlijch han omm daut Wuat de Woahrheit welle en de Saunftmoot en de Jerajchtijchtjeit; en Furjchtboaret woat die leahre diene Rajchte.</verse>
        <verse osisID='Ps.45.6'>Diene Feilasch send schoap - Veltja faule unja die -, dee drinje de Tjeenijchs Fiend emm Hoat.</verse>
        <verse osisID='Ps.45.7'>Dien Troon, o Gott, es emma en eewijch; een Zepta de Opprejchtijchtjeit es daut Zepta von dienem Ritj.</verse>
        <verse osisID='Ps.45.8'>Jerajchtijchtjeit hast dü jeleeft en Gottloosijchtjeit jehausst: Doaromm haft Gott, dien Gott, die jesaulwt met Freidenseelj, mea aus diene Frind.</verse>
        <verse osisID='Ps.45.9'>Miren en Aloe, Kassia send aule diene Tjleeda; üt Paulauste von Aulfenbeen freit die daut Seidespäl.</verse>
        <verse osisID='Ps.45.10'>Tjeenijchsdajchta send unja diene Frües <note>Harlijche</note> ; de Tjeenijin steit aun diene Rajchte enn Gold von Ophir.</verse>
        <verse osisID='Ps.45.11'>Horjch, Dochta, en tjitj, en neij dien Uah; en vejat dien Voltj en dien Vodahüs!</verse>
        <verse osisID='Ps.45.12'>En de Tjeenijch woat diene Scheenheit jefaule <note>jankre</note> , dan hee es dien Harr: Soo sie am unjadon <note>huldij am</note> !</verse>
        <verse osisID='Ps.45.13'>En de Dajchta Tierus, dee Ritje ütem Voltj, woare met Jeschentja diene Jenst <note>Aunjesejcht</note> seatje.</verse>
        <verse osisID='Ps.45.14'>Gauns Harlijch es de Tjeenijchs Dochta benne, von Gold jemoakt äa Tjleet;</verse>
        <verse osisID='Ps.45.15'>emm bund jemoaktem Tjleet woat see nom Tjeenijch jefeaht woare; Jungfrües hinja äa häa, äare Bejleita, woare no die jebrocht woare.</verse>
        <verse osisID='Ps.45.16'>See woare met Freid en Jubel jefeaht, see gohne enenn enn däm Tjeenijchs Paulaust.</verse>
        <verse osisID='Ps.45.17'>Aun diene Vodasch Städ woare diene Säns senne; too Ferschte woascht dü ahn ennsate emm gaunsen Laund.</verse>
        <verse osisID='Ps.45.18'>Etj well dienen Nome jedentje lohte derjch aule Jeschlajchta; doaromm woare de Veltja die preise emma en eewijch.</verse>
      </chapter>
      <chapter osisID='Ps.46'>
        <verse osisID='Ps.46.1'>Däm Väasenja. Von de Säns Korah; opp Alamot, {1Chron.15,20-21} een Leed.</verse>
        <verse osisID='Ps.46.2'>Gott es onse Tooflucht en Krauft, eene Help, enne Noot {2Chron.15,4} ritjlijch too finje.</verse>
        <verse osisID='Ps.46.3'>Doaromm woa wie ons nijch ferjchte, wan uck de Ead sich veendat en wan de Boajch emm Hoat de Mäare wanke,</verse>
        <verse osisID='Ps.46.4'>wan siene Wota toobe en schüme, von sienem Äwamoot scheddre de Boaj. (Selah.)</verse>
        <verse osisID='Ps.46.5'>Een Stroom - siene Bäatja freie de Staut Gottes, daut Heilijchtum de Wohninje det Hejchsten.</verse>
        <verse osisID='Ps.46.6'>Gott es enn äare Medd, see woat nijch wanke; Gott woat äa halpe biem Morje Aunfang.</verse>
        <verse osisID='Ps.46.7'>Daut toobe de Veltja, de Tjeenijchritje wanke; hee lat siene Stemm schaule: De Ead schmelt.</verse>
        <verse osisID='Ps.46.8'>Dee Gott (Harr) de Häaschoa es met ons, eene huage Burjch es ons de Gott Joakopps. (Selah.)</verse>
        <verse osisID='Ps.46.9'>Kohmt, seeht de Dod Gottes (det Harrn), dee Schüdahauftjet aunjerejcht haft oppe Ead!</verse>
        <verse osisID='Ps.46.10'>Dee de Tjrijchs beschwijcht bet aun daut Enj de Ead, dee de Boages vebratjt en däm Spiess veschleit, de Woages met Fia vebrennt.</verse>
        <verse osisID='Ps.46.11'>Loht auf en ertjant, daut etj Gott sie! Etj woa erhoowe woare unja de Veltja, etj woa erhoowe woare oppe Ead.</verse>
        <verse osisID='Ps.46.12'>Gott (de Harr) de Häaschoa es met ons, eene huage Burjch es ons de Gott Joakopps. (Selah.)</verse>
      </chapter>
      <chapter osisID='Ps.47'>
        <verse osisID='Ps.47.1'>Däm Väasenja. Von de Säns Korah, een Psalm.</verse>
        <verse osisID='Ps.47.2'>Jie, aule Veltja, klautscht enne Henj! Jjucht too Gott met eene Jubelstemm!</verse>
        <verse osisID='Ps.47.3'>Dan Gott (de Harr), de Hejchsta, es furjchtboa, een groota Tjeenijch äwa de gaunse Ead.</verse>
        <verse osisID='Ps.47.4'>Hee muak ons de Veltja unjadon, en de Natsjoone unja onse Feet.</verse>
        <verse osisID='Ps.47.5'>Hee erwält fe ons, ons Oawgoot, däm Stolt Joakopps, däm hee jeleeft haft. (Selah.)</verse>
        <verse osisID='Ps.47.6'>Gott es nehejcht jestäje unja Jubelklang, Gott (de Harr) unja Poosaune Klang.</verse>
        <verse osisID='Ps.47.7'>Sinjt fe Gott, sinjt Psalme; sinjt Psalme onsem Tjeenijch, sinjt Psalme!</verse>
        <verse osisID='Ps.47.8'>Dan Gott es Tjeenijch de gaunse Ead; sinjt Psalme met Ennsejcht. {Ps.32,1-}</verse>
        <verse osisID='Ps.47.9'>Gott rejeat äwa de Veltja; Gott haft sich opp däm Troon siena Harlijchtjeit jesat.</verse>
        <verse osisID='Ps.47.10'>De Stotlijche de Veltja ha sich vesaumlt aus een Voltj Gottes Obraums; dan de Schilda de Ead send Gottes; hee es sea erhoowe.</verse>
      </chapter>
      <chapter osisID='Ps.48'>
        <verse osisID='Ps.48.1'>Een Psalm - Leed. Von de Säns Korah.</verse>
        <verse osisID='Ps.48.2'>Groot es Gott (de Harr) en sea too lowe enn de Staut von onsem Gott opp sienem heiljen Boajch.</verse>
        <verse osisID='Ps.48.3'>Scheen erhäwt sich, eene Freid de gaunse Ead, de Boajch Zion, aun de Nuadsied, de Staut vom grooten Tjeenijch.</verse>
        <verse osisID='Ps.48.4'>Gott es bekaunt enn äare Paulauste aus eene huage Burjch.</verse>
        <verse osisID='Ps.48.5'>Dan tjitj, de Tjeenije haude sich vesaumlt, weare aulatoop doatoo jekohme.</verse>
        <verse osisID='Ps.48.6'>See sache, doa staunde see; see vefeade sich, änjstlijch rande see wajch.</verse>
        <verse osisID='Ps.48.7'>Een zettre äwavoll ahn doa, Angst aus eene Jebuarende.</verse>
        <verse osisID='Ps.48.8'>Derjch däm Oostwind veschmatascht dü de Tarsus Schäp.</verse>
        <verse osisID='Ps.48.9'>Aus wie jeheat haude, soo hab wie daut jeseehne enn de Staut Gottes (det Harrn) de Häaschoa, enn de Staut von onsem Gott: Gott woat ahn faust moake bet enn Eewijchtjeit. (Selah.)</verse>
        <verse osisID='Ps.48.10'>Wie jedentje, o Gott, aun diene Jnod, emm Benaschten von dienem Tempel.</verse>
        <verse osisID='Ps.48.11'>Aus dien Nome, Gott, soo es dien Riem bet aum Enj de Ead; met Jerajchtijchtjeit es jefellt diene Rajchte.</verse>
        <verse osisID='Ps.48.12'>Daut freit sich de Boajch Zion, daut selle juble de Dajchta Judas omm diene Jerejchte welle.</verse>
        <verse osisID='Ps.48.13'>Ommgoht Zion en ommtjreest am, talt siene Torms,</verse>
        <verse osisID='Ps.48.14'>seeht jenau aun siene Mia, goht derjch siene Paulauste, doamet jie et wiedahans däm Jeschlajcht vetale tjenne!</verse>
        <verse osisID='Ps.48.15'>Dan disa Gott es ons Gott emma en eewijch! Hee woat ons feahre bet aun däm Doot.</verse>
      </chapter>
      <chapter osisID='Ps.49'>
        <verse osisID='Ps.49.1'>Däm Väasenja. Von de Säns Korah, een Psalm.</verse>
        <verse osisID='Ps.49.2'>Dit heat, jie, aule Veltja; nehmt daut too Uahre, aule Bewohna de Welt;</verse>
        <verse osisID='Ps.49.3'>soo aus Menschesäns aus Mannasäns, Ritje en Oame aulatoop!</verse>
        <verse osisID='Ps.49.4'>Mien Mül saul Weissheit räde, en daut Dentje enn mienem Hoat saul Ennsejcht senne.</verse>
        <verse osisID='Ps.49.5'>Etj well mien Uah too eenem Spruch hanhoole, mien Rotsel bie de Hoap opmoake.</verse>
        <verse osisID='Ps.49.6'>Wuaromm sull etj mie enn Ieble Doag ferjchte, wan dee äare Onnjerajchtijchtjeit, dee mie oppe Hacke send, mie ommrinjt,</verse>
        <verse osisID='Ps.49.7'>dee opp äa Vemäje vetrüe en met äarem grooten Ritjdom sich rieme?</verse>
        <verse osisID='Ps.49.8'>Enn tjeenem Faul kaun wäa sienen Brooda erleese, hee kaun nijch Gott sien Leesejelt jäwe,</verse>
        <verse osisID='Ps.49.9'>(dan dia es de Erleesung äare Seel, en hee mott doavon aufstohne opp eewijch),</verse>
        <verse osisID='Ps.49.10'>daut hee fe emma läft, de daut Grauf nijch sitt.</verse>
        <verse osisID='Ps.49.11'>Dan hee sitt, daut de Weise stoawe, daut de Onnweise en de Noa met eenaunda ommkohme en fe aundre äa Vemäje lohte.</verse>
        <verse osisID='Ps.49.12'>Äa Jedanke es, daut äare Hiesa enn Eewijchtjeit stohne, äare Wohninje von Jeschlajcht too Jeschlajcht; see nane Lenda no äarem Nome.</verse>
        <verse osisID='Ps.49.13'>En de Mensch, dee enn Aunseehne es, blift nijch; hee es aus daut Veeh, daut vetiljt woat.</verse>
        <verse osisID='Ps.49.14'>Disa, äa Wajch es äare Noaheit; en dee no ahn kohme, ha Wooljefaule aun äare Wead. (Selah.)</verse>
        <verse osisID='Ps.49.15'>Maun lajcht ahn emm Scheol aus Schop, de Doot weidet ahn; en tiedijch Zemorjess harsche de Opprejchtje äwa ahn; en äare Jestault woat de Scheol vetäaje, ohne daut see eene Wohninj haft.</verse>
        <verse osisID='Ps.49.16'>Oba Gott woat miene Seel erleese von de Jewault emm Scheol; dan hee woat mie oppnehme. {1Mose5,24} (Selah.)</verse>
        <verse osisID='Ps.49.17'>Ferjcht die nijch, wan een Maun sich ritj moakt, wan sich vejratat de Harlijchtjeit enn sienem Hüs.</verse>
        <verse osisID='Ps.49.18'>Dan wan hee stoawt, neemt hee daut aules nijch met; siene Ritjdom foljt am nijch hinjaraun.</verse>
        <verse osisID='Ps.49.19'>Wan hee uck siene Seel enn sienem Läwe säajend, - en maun woat die lowe, wan dü die selfst goodet deist -,</verse>
        <verse osisID='Ps.49.20'>see woat kohme nom Jeschlajcht siene Vodasch; see woare niemols mea daut Lijcht seene.</verse>
        <verse osisID='Ps.49.21'>De Mensch, de enn Aunseene es en tjeene Ennsejcht haft, es aus daut Veeh, daut vetäajt woat.</verse>
      </chapter>
      <chapter osisID='Ps.50'>
        <verse osisID='Ps.50.1'>Een Psalm; von Asaf. De Majchtja, Gott, de Harr, haft jerät en roopt de Ead vom Oppgang de Sonn bet no äarem Unjagang.</verse>
        <verse osisID='Ps.50.2'>Üt Zion, de Scheenheit Vollendunk, schient Gott väa.</verse>
        <verse osisID='Ps.50.3'>Ons Gott tjemt, en hee woat nijch stell senne; Fia frat ver am häa, en omm am room stormt daut jewaultijch.</verse>
        <verse osisID='Ps.50.4'>Hee roopt däm Himmel boowe en de Ead, omm sien Voltj too rejchte:</verse>
        <verse osisID='Ps.50.5'>„Vesaumlt mie miene Fromme, dee mienen Bund jeschlohte ha biem Opfa!“</verse>
        <verse osisID='Ps.50.6'>En de Himmel vetjindje siene Jerajchtijchtjeit, dan Gott es daut, dee rejchte deit. (Selah.)</verse>
        <verse osisID='Ps.50.7'>„Horjch, mien Voltj, en etj well räde, Iesrael, en etj well jäajen die zeije! Etj sie Gott, dien Gott.</verse>
        <verse osisID='Ps.50.8'>Nijch wäajen diene Schlachtopfa schell etj die, en diene Brauntopfa send bestendijch ver mie.</verse>
        <verse osisID='Ps.50.9'>Etj woa nijch een Stia üt dienem Hüs nehme, noch Batj üt diene Häade.</verse>
        <verse osisID='Ps.50.10'>Dan aule Tiare emm Woold send miene, daut Veeh opp düsent Boaj.</verse>
        <verse osisID='Ps.50.11'>Etj tjann aule Väajel opp de Boaj, en Tiere opp däm Feld {Ps.80,14} <note>aules waut sich bewäajcht</note> send <note>es</note> mie bekaunt.</verse>
        <verse osisID='Ps.50.12'>Wan mie hungad, etj wudd daut die nijch saje; dan miena es de Eadtjreiss en waut äa fellt.</verse>
        <verse osisID='Ps.50.13'>Saul etj daut Fleesch von Osse äte en daut Bloot von Batj drintje?</verse>
        <verse osisID='Ps.50.14'>Opfa Gott Dank, en betohl däm Hejchsten dien Vespräatje;</verse>
        <verse osisID='Ps.50.15'>en roop mie aun aum Dach de Bedrenjnis: Etj well die rade, en dü woascht mie eare!“</verse>
        <verse osisID='Ps.50.16'>Oba tom Gottloosen sajcht Gott: „Waut hast dü von miene Satzunge too räde en mien Bund enn dien Mül too nehme?</verse>
        <verse osisID='Ps.50.17'>Dü hast de Zucht jehausst en miene Wead hinja die jeschmäte.</verse>
        <verse osisID='Ps.50.18'>Wan dü eenen Deef sachst, soo jintjst dü jearen met am omm, en dien Deel wea met Eehebrätja.</verse>
        <verse osisID='Ps.50.19'>Dien Mül leetst dü loos tom Beesen, en diene Tung flajcht Läajes.</verse>
        <verse osisID='Ps.50.20'>Dü sautst doa, rädst jäajen dienen Brooda, jäajen däm Sän diene Mutta deist dü schelle.</verse>
        <verse osisID='Ps.50.21'>Daut hast dü jedohne, en etj wea stell; dü dochst, etj sie gauns aus dü. Etj woa die stroofe en et die verre Uage stale“.</verse>
        <verse osisID='Ps.50.22'>Dit moatjt doch, dee jie Gott vejäte, doamet etj nijch veriet, en tjeen Rada es doa!</verse>
        <verse osisID='Ps.50.23'>Wäa Dank opfat, veharlijcht mie, en wäa sienen Wajch ennrejcht, am woa etj daut Heil Gottes seehne lohte.</verse>
      </chapter>
      <chapter osisID='Ps.51'>
        <verse osisID='Ps.51.1'>Däm Väasenja. Een Psalm von Doft,</verse>
        <verse osisID='Ps.51.2'>aus de Profeet Natan no am tjeem, no däm hee no Batseba ennjegohne wea.</verse>
        <verse osisID='Ps.51.3'>Sie mie jnädijch, o Gott, no diene Jnod: No diene groote Erboarmung tilj miene Äwaträdunge!</verse>
        <verse osisID='Ps.51.4'>Wausch mie gauns von miene Onnjerajchtijchtjeit, en reinij mie von miene Sinde!</verse>
        <verse osisID='Ps.51.5'>Dan etj tjann miene Äwaträdunge, en miene Sind es stendijch ver mie.</verse>
        <verse osisID='Ps.51.6'>Jäajen die, jäajen die auleen ha etj jesindijcht, en etj ha jedohne, waut beese es enn diene Uage; doamet dü jerajchtfoadijcht woascht, wan dü rädst, rein jefunge, wan dü rejchst.</verse>
        <verse osisID='Ps.51.7'>Tjitj, enn Onnjerajchtijchtjeit sie etj jebuare, en enn Sinde haft mie miene Mutta emfange.</verse>
        <verse osisID='Ps.51.8'>Tjitj, dü hast aun de Ennere Woahrheit Lost, en emm Veborjnen woascht dü mie Weissheit tjanne leahre.</verse>
        <verse osisID='Ps.51.9'>Entsidij mie met Iesop, en etj woa rein senne; wausch mie, en etj woa witta senne aus Schnee.</verse>
        <verse osisID='Ps.51.10'>Loht mie Jubel en Freid heare, soo woare dee Jläda froohlocke, dee dü veschloage hast.</verse>
        <verse osisID='Ps.51.11'>Vestopp dien Aunjesejcht fe miene Sinde, en tilj miene aule Onnjerajchtijchtjeite!</verse>
        <verse osisID='Ps.51.12'>Schauf enn mie, Gott, een reinet Hoat, en moak enn mienem Enneren eenen fausten Jeist!</verse>
        <verse osisID='Ps.51.13'>Vesteet mie nijch von dienem Aunjesejcht, en däm Jeist diene Heilijchtjeit nehm nijch von mie!</verse>
        <verse osisID='Ps.51.14'>Jeef mie wada de Freid aun dienem Heil, en met eenem welljem Jeist stett mie!</verse>
        <verse osisID='Ps.51.15'>Etj well de Äwaträda diene Wäaj leahre, en de Sinda woare no die tridj kohme.</verse>
        <verse osisID='Ps.51.16'>Rad mie vonne Blootschuld, Gott, dü Gott von mienem Heil, soo woat miene Tung juble en preise diene Jerajchtijchtjeit.</verse>
        <verse osisID='Ps.51.17'>Harr, moak miene Leppe op, en mien Mül woat dien Loff vetjindje.</verse>
        <verse osisID='Ps.51.18'>Dan dü hast tjeene Lost aun Schlachtopfa, sest wudd etj dee jäwe; aun Brauntopfa hast dü teen Wooljefaule.</verse>
        <verse osisID='Ps.51.19'>De Opfa Gottes send een jebroakna Jeist; een jebroaknet en veschloagnet Hoat woascht dü, Gott, nijch veachte.</verse>
        <verse osisID='Ps.51.20'>Doo Zion Goodet enn diene Gonst; bü de Mia Jerusalems.</verse>
        <verse osisID='Ps.51.21'>Dan woascht dü Lost ha aun Opfa de Jerajchtijchtjeit, aun Brauntopfa en Gaunsopfa; dan woat maun Stiasch opfre opp dienem Aultoa.</verse>
      </chapter>
      <chapter osisID='Ps.52'>
        <verse osisID='Ps.52.1'>Däm Väasenja. Een Maskil <note>Belearung</note> von Doft,</verse>
        <verse osisID='Ps.52.2'>aus Doeg, de Edomieta, kaum en Saul berejcht en am säd: Doft es enn daut Hüs Ahimelechs jekohme.</verse>
        <verse osisID='Ps.52.3'>Waut riemst dü die met de Boosheit, dü Jewaultmaun? De Jnod Gottes blift däm gaunsen Dach.</verse>
        <verse osisID='Ps.52.4'>Vedoawe sennt diene Tung, aus een jeschläpnet Schäamassa eewst dü Läajes.</verse>
        <verse osisID='Ps.52.5'>Dü hast daut Beese mea jeleeft, aus daut Goode, de Läajes mea aus Jerajchtijchtjeit too räde. (Selah.)</verse>
        <verse osisID='Ps.52.6'>Dü hast aule Vedoawenswead jeleeft, dü Läajes Tung.</verse>
        <verse osisID='Ps.52.7'>Gott woat die uck fe emma venijchte; hee woat die packe en die rütriete üt däm Zelt en die entwartle <note>ütrit</note> üt däm Laund de Läwendje. (Selah.)</verse>
        <verse osisID='Ps.52.8'>En daut woare de Jerajchte seene en sich ferjchte, en see woare äwa ahn lache:</verse>
        <verse osisID='Ps.52.9'>„Seeh däm Maun, de Gott nijch too siene Tooflucht muak, sonda opp sien grootet Ritjdom vetrüd, derjch siene Jiea stoatj wea!“</verse>
        <verse osisID='Ps.52.10'>Oba etj sie aus een jreena Eeljboom emm Hüs Gottes; etj vetrü oppe Leew Gottes emma en eewijch.</verse>
        <verse osisID='Ps.52.11'>Etj woa die preise enn Eewijchtjeit, wiel dü daut jedohne hast; en opp dien Nome woa etj hope - wiel hee goot es - ver diene Fromme.</verse>
      </chapter>
      <chapter osisID='Ps.53'>
        <verse osisID='Ps.53.1'>Däm Väasenja, no Mahalat. Een Maskil <note>Belearung</note> von Doft.</verse>
        <verse osisID='Ps.53.2'>Een Noa sajcht enn sienem Hoaten: Daut jeft tjeenen Gott! See ha vedorwe jehaundelt en ha oppscheislijch daut Onnrajcht jeeewt; doa es tjeena, dee Goodet deit.</verse>
        <verse osisID='Ps.53.3'>Gott haft vom Himmel erauf jetjitjt opp de Menschetjinja, omm too seene, auf een Vestendja doa es, eena, de Gott seatjt.</verse>
        <verse osisID='Ps.53.4'>Een jiedra von ahn es aufjefolle, see send aulatoop vedorwe; doa es tjeena, dee Goodet deit, uck nijch eena.</verse>
        <verse osisID='Ps.53.5'>De ha tjeene Ertjantnis, de Fräfel doone, dee mien Voltj fräte, aus aute see Broot? Gott roope see nijch aun.</verse>
        <verse osisID='Ps.53.6'>Doa äwafoll ahn een Schratj, ohne daut een Schratj doa wea; dan Gott haft de äare Jebeen vestreit, dee die beloagade. Dü hast ahn beschämt, dan Gott haft ahn veschmäte.</verse>
        <verse osisID='Ps.53.7'>O daut üt Zion de Radunge Iesraels doa weare! Wan Gott de Jefangenschoft von sienem Voltj aufdreit, saul Joakopp juble, Iesrael sich freie.</verse>
      </chapter>
      <chapter osisID='Ps.54'>
        <verse osisID='Ps.54.1'>Däm Väasenja, met Seidespäl. Een Maskil <note>Belearung</note> von Doft.</verse>
        <verse osisID='Ps.54.2'>Aus de Sifita kaume en too Saul säde: Haft Doft sich nijch bie ons vestoake?</verse>
        <verse osisID='Ps.54.3'>Gott, derjch dienen Nome rad mie, en schauf mie Rajcht derjch diene Macht!</verse>
        <verse osisID='Ps.54.4'>Gott, hea mien Jebäd, nehm too Uahre de Räd <note>Wead</note> üt mienem Mül!</verse>
        <verse osisID='Ps.54.5'>De Framde send jäajen mie oppjestohne, en Jewaultje trachte no mienem Läwe; dee ha Gott nijch ver sich jestalt. (Selah.)</verse>
        <verse osisID='Ps.54.6'>Tjitj, Gott es mien Halpa; de Harr es unja dän, dee miene Seel stette.</verse>
        <verse osisID='Ps.54.7'>Hee woat daut Beese miene Fiend tridjjäwe; {Ps.56,3;59,11} no diene Woahrheit venijcht ahn!</verse>
        <verse osisID='Ps.54.8'>Opfre well etj die met Friewellijchtjeit; dienem Nome well etj preise, Gott (Harr), dan hee es goot.</verse>
        <verse osisID='Ps.54.9'>Dan üt aule Bedrenjnise haft hee mie jerad; en mien Uag haft siene Lost jeseehne aun miene Fiend.</verse>
      </chapter>
      <chapter osisID='Ps.55'>
        <verse osisID='Ps.55.1'>Däm Väasenja, met Seidespäl. Een Maskil <note>Belearung</note> von Doft.</verse>
        <verse osisID='Ps.55.2'>Nehm too Uahre, o Gott, mien Jebäd, en vestäatj die nijch, en vestäatj die nijch fe mienem Bedde.</verse>
        <verse osisID='Ps.55.3'>Horjch opp mie en auntwuad mie! Etj err ommhäa enn miene Kloag en mott stäne,</verse>
        <verse osisID='Ps.55.4'>fe de Fiendes Stemm, fe de Bedretjung de Gottloose; dan dee schmiete Onnheil opp mie, en emm Zorn fiende see mie aun.</verse>
        <verse osisID='Ps.55.5'>Mien Hoat änjst sich enn mienem Ennalijchen, en Doodesschratj ha mie befaule.</verse>
        <verse osisID='Ps.55.6'>Ferjcht en Zettre kohme aun mie, en Schauda bedatjt mie.</verse>
        <verse osisID='Ps.55.7'>En etj säd: O daut etj Flijchte haud aus eene Duw! Etj wull hanfleaje en rühe.</verse>
        <verse osisID='Ps.55.8'>Tjitj, etj well wiet wajch fleaje, etj well enne Wieste äwanachte. (Selah.)</verse>
        <verse osisID='Ps.55.9'>Etj wull schwind wajch rane fe däm stoatjen Wind, fe däm Storm.</verse>
        <verse osisID='Ps.55.10'>Venijcht, Harr, deel äare Tung! Dan Jewault en Stried ha etj enn de Staut jeseehne.</verse>
        <verse osisID='Ps.55.11'>Dach en Nacht moake see de Runde omm äa, opp äare Mia; en Onnrajcht en Onnheil send enn äare Medd.</verse>
        <verse osisID='Ps.55.12'>Fräfel es enn äare Medd, en Bedretjung en Läajes gohne nijch von äarem Moatjt.</verse>
        <verse osisID='Ps.55.13'>Dan nijch een Fient es daut, dee mie vespott, sest wudd etj daut vedroage; nijch mien Haussa esset, dee jäajen mie groot jedohne haft, sest wudd etj mie fe am vestäatje;</verse>
        <verse osisID='Ps.55.14'>sonda dü, een Mensch mienesjlitjen, mien Frind en mien Vetrüda;</verse>
        <verse osisID='Ps.55.15'>dee wie vetrüden Ommgang meteenaunda fläaje, emm Hüs Gottes jinje met de Menj.</verse>
        <verse osisID='Ps.55.16'>De Doot woat ahn äwarausche, muchte see läwendijch rauffoare enn däm Scheol, dan Boosheit es enn äare Wohninj, enn äarem Enneren.</verse>
        <verse osisID='Ps.55.17'>Oba etj, etj roop too Gott, en Gott (de Harr) woat mie rade.</verse>
        <verse osisID='Ps.55.18'>Oppenowend en zemorjess en oppmeddach mott etj kloage en stäne, en hee heat miene Stemm.</verse>
        <verse osisID='Ps.55.19'>Hee haft miene Seel enn Fräd erleest üt däm Kaumf jäajen mie; dan met väle send see jäajen mie jewäse.</verse>
        <verse osisID='Ps.55.20'>Gott woat heare, en ahn deemütje, - hee troont von oole Tiede häa (Selah.), wiel daut tjeene Endaniss bie ahn jäft en see Gott nijch ferjchte.</verse>
        <verse osisID='Ps.55.21'>Hee haft siene Henj ütjestratjt jäajen dee, dee met am enn Fräd weare; sienen Bund haft hee jebroake.</verse>
        <verse osisID='Ps.55.22'>Glaut send de Maltjseete Wead enn sienem Mül, en Tjrijch es sien Hoat; schmiedijch aus Eelj send siene Wead, en see send jetrockne Schweata.</verse>
        <verse osisID='Ps.55.23'>Laj opp Gott (däm Harrn), waut die opperlajcht es, en hee woat die erhoole; hee woat niemools toolohte, daut de Jerajchta wankt!</verse>
        <verse osisID='Ps.55.24'>En dü, Gott, woascht ahn raufsteete enn de Vedoawniss Kühl; de Manna det Bloots en Läajes woare nijch bet de Halft äare Doag brinje. Oba etj woa opp die vetrüe.</verse>
      </chapter>
      <chapter osisID='Ps.56'>
        <verse osisID='Ps.56.1'>Däm Väasenja. No: "De Düw von de wiede Terebinte”. Von Doft, een Jedijcht, aus de Filista am enn Gat jreepe.</verse>
        <verse osisID='Ps.56.2'>Sie mie jnädijch, o Gott! Dan de Mensch schnaupt no mie. Hee bedretjt mie, enndäm hee mie däm gaunsen Dach betjampft.</verse>
        <verse osisID='Ps.56.3'>Daut schnaupe miene Fiend däm gaunsen Dach; dan väle betjamfe mie emm Stolt.</verse>
        <verse osisID='Ps.56.4'>Aun däm Dach, aus etj mie änjst, vetrü etj opp die.</verse>
        <verse osisID='Ps.56.5'>Enn Gott woa etj sien Wuat rieme; opp Gott vetrü etj, etj woa mie nijch ferjchte; waut sull daut Fleesch mie doone?</verse>
        <verse osisID='Ps.56.6'>Miene Wead vedreie see däm gaunsen Dach, aule äare Jedanke send jäajen mie tom Beesen.</verse>
        <verse osisID='Ps.56.7'>See schoare sich toop, vestäatje sich, see beobachte miene Footstaupe, wiel see opp miene Seel lüare.</verse>
        <verse osisID='Ps.56.8'>Sull bie äarem Fräfel fe ahn radung senne? Emm Zorn schmiet de Veltja rauf, o Gott!</verse>
        <verse osisID='Ps.56.9'>Dü talst miene Kloage. Laj miene Trone enn dien Schlauch; send dee nijch enn dienem Buak?</verse>
        <verse osisID='Ps.56.10'>Dan woare miene Fiend tridj gohne, aun däm Dach, doa etj roop; daut weet etj, daut Gott fe mie es.</verse>
        <verse osisID='Ps.56.11'>Enn Gott woa etj rieme daut Wuat, emm Harrn woa etj rieme daut Wuat.</verse>
        <verse osisID='Ps.56.12'>Etj vetrü opp Gott; etj woa mie nijch ferjchte; waut sull de Menschen mie doone?</verse>
        <verse osisID='Ps.56.13'>Opp mie, o Gott, send diene Jelownise, etj woa die Dankopfa tridj jäwe.</verse>
        <verse osisID='Ps.56.14'>Dan dü hast miene Seel vom Doot jerat, jo, miene Feet vom Faule, omm too waundle ver däm Aunjesejcht Gottes emm Lijcht de Läwendje.</verse>
      </chapter>
      <chapter osisID='Ps.57'>
        <verse osisID='Ps.57.1'>Däm Väasenja. „Vedoaw nijch!“ Von Doft, een Jedijcht, aus hee ver Saul enn de Heel rand.</verse>
        <verse osisID='Ps.57.2'>Sie mie jnädijch, o Gott, sie mie jnädijch! Dan miene Seel nehmt Tooflucht bie die, en etj well Tooflucht nehme emm Schaute von diene Flijchte, bet daut Vedoawe vebie jetrocke es.</verse>
        <verse osisID='Ps.57.3'>Too Gott, däm Hejchsten, well etj roope, no däm Gott, dee daut fe mie vollendet.</verse>
        <verse osisID='Ps.57.4'>Vom Himmel woat hee schetje en mie rade; hee moakt dee tom Spott, dee no mie schnaupe. (Selah.) Gott woat siene Jnod en siene Woahrheit schetje.</verse>
        <verse osisID='Ps.57.5'>Enne Medd unja Leiws es miene Seel, unja Flaumespiende lidj etj, unja Menschetjinja, dän äare Täne Spiesse en Feilasch send, en äare Tunge een schoapet Schweata es.</verse>
        <verse osisID='Ps.57.6'>Erhäw die äwa de Himmel, o Gott! Äwa de gaunse Ead es diene Harlijchtjeit!</verse>
        <verse osisID='Ps.57.7'>Een Nat ha see miene Schräd reed jemoakt, miene Seel betjt sich dohl; eene Kühl ha see fe mie jegrowt, see send enn äare Medd enenn jefolle. (Selah.)</verse>
        <verse osisID='Ps.57.8'>Faust {Ps.108,2-6} es mien Hoat, o Gott, faust es mien Hoat! Etj well sinje en Psalme sinje.</verse>
        <verse osisID='Ps.57.9'>Woak opp, miene Seel <note>Ea</note> {Ps.7,6}! Woakt opp, Hoap en Zitha! Etj well daut Morjeroot oppwatje.</verse>
        <verse osisID='Ps.57.10'>Etj well die preise, Harr, unja de Veltja, well die besinje unja de Natsjoone.</verse>
        <verse osisID='Ps.57.11'>Dan groot bet too däm Himmel es diene Jnod, en bet too de Woltje diene Woahrheit.</verse>
        <verse osisID='Ps.57.12'>Erhäw die äwa de Himmel, o Gott! Äwa de gaunse Ead es diene Harlijchtjeit!</verse>
      </chapter>
      <chapter osisID='Ps.58'>
        <verse osisID='Ps.58.1'>Däm Väasenja. „Vedoaw nijch“ Von Doft. Een Jedijcht.</verse>
        <verse osisID='Ps.58.2'>Räd jie wertjlijch Jerajchtijchtjeit derjch Vestomme? Rejcht jie Opprejchtijch, jie Menschetjinja?</verse>
        <verse osisID='Ps.58.3'>Jo, emm Hoate eew jie Onnjerajchtijchtjeit; de Jewault jüne Henj wäaj jie auf emm Laund.</verse>
        <verse osisID='Ps.58.4'>Aufjegohne send de Gottloose vom Muttaschoot aun, daut erre vom Muttalief aun de Läajna.</verse>
        <verse osisID='Ps.58.5'>Jeft ha see aus Schlangejeft, aus eene doowe Ottaschlang, dee äa Uah veschlit,</verse>
        <verse osisID='Ps.58.6'>dee nijch heat opp de Stemm de Beschwäara, de Zaubra, dee de Zaubasprüjche vesteit.</verse>
        <verse osisID='Ps.58.7'>Veschmata, o Gott, äare Täne enn äarem Mül, bräatj üt daut Jebiss de junge Leiws, Gott (Harr)!</verse>
        <verse osisID='Ps.58.8'>Loht dee vegohne aus Wota, dee verane! Hee lajcht siene Feilasch aun, soo send see aus aufjestompt.</verse>
        <verse osisID='Ps.58.9'>Loht ahn senne aus eene Schnidj, dee veschmelt en vejeit, aus de Väljeburt bie eene Frü, dee de Sonn niemools jeseehne haft.</verse>
        <verse osisID='Ps.58.10'>Eeha jüne Tap de Stachel moatje, woat hee ahn, fresch oda brennend, wajch blose.</verse>
        <verse osisID='Ps.58.11'>De Jerajchta woat sich freie, wan hee de Rache sitt; hee woat siene Feet em Bloot de Gottloose bode.</verse>
        <verse osisID='Ps.58.12'>En de Mensch woat saje: Jewess, daut jeeft Loon fe däm Jerajchten; jewess, daut jeeft eenen Gott, dee oppe Ead rejchte deit.</verse>
      </chapter>
      <chapter osisID='Ps.59'>
        <verse osisID='Ps.59.1'>Däm Väasenja, „Vedoaw nijch!“ von Doft, een Jedijcht, aus Saul schetjt, en sien Hüs bewacht, omm am ommtobrinje.</verse>
        <verse osisID='Ps.59.2'>Moak mie frie von miene Fiend, mien Gott! Satt mie enn Sejchaheit ver dän, dee sich jäajen mie opphäwe!</verse>
        <verse osisID='Ps.59.3'>Moak mie frie von dän, dee Fräfel doone, en rad mie fe de Blootmensche!</verse>
        <verse osisID='Ps.59.4'>Dan tjitj, see lüare opp miene Seel; Stoatje saumle sich jäajen mie ohne miene Äwaträdung en ohne miene Sinde, Gott (Harr)!</verse>
        <verse osisID='Ps.59.5'>Ohne eene Schuld mienasieds rane en moake see sich reed; woak opp, mie entjäajen, en seeh!</verse>
        <verse osisID='Ps.59.6'>Jo, dü, Harr, Gott de Häaschoa, Gott Iesraels, woak opp, omm aule Heide heimtoseatje! Sie tjeenem jnädijch von de trüloose Fräfla! (Selah.)</verse>
        <verse osisID='Ps.59.7'>Oppenowend kohme see tridj, hiele aus de Hunj en gohne omme Staut.</verse>
        <verse osisID='Ps.59.8'>Tjitj, üt äarem Mül sprüdle see Beeset väa, Schweata send opp äare Leppe - dan: “Wäa heat?”</verse>
        <verse osisID='Ps.59.9'>Dü oba, Gott (Harr)woascht äwa ahn lache, woascht aule Heide vespotte.</verse>
        <verse osisID='Ps.59.10'>Miene Krauft, opp die well etj achte; dan Gott es miene huage Burjch.</verse>
        <verse osisID='Ps.59.11'>Mien Gott woat mie met siene Leew <note>Jnod</note> entjäajen kohme; Gott woat mie miene Lost seene lohte aun miene Fiend.</verse>
        <verse osisID='Ps.59.12'>Moak ahn nijch doot, doamet mien Voltj daut nijch vejat; loht ahn ommhäa erre derjch diene Macht, en schmiet ahn dohl, Harr, ons Schilt!</verse>
        <verse osisID='Ps.59.13'>De Sind enn äarem Mül es daut Wuat äara Leppe; soo loht ahn jefange woare enn äarem Stolt en wäajen däm Fleatje en wäajen de Läajes, de see ütspräatje!</verse>
        <verse osisID='Ps.59.14'>Moak een Enj emm Oaja, moak een Enj, daut see nijch mea send, enn ertjane, daut Gott enn Joakopp harscht bet aun de Enj de Ead! (Selah.)</verse>
        <verse osisID='Ps.59.15'>En aum Owent kohme see tridj, hiele aus de Hunj, en ommtjreese de Staut.</verse>
        <verse osisID='Ps.59.16'>See rane ommhäa no Speise; see äwanachte, wan see uck nijch saut send.</verse>
        <verse osisID='Ps.59.17'>Oba etj well sinje von diene Macht, en Zemorjess bejuble diene Jnod; dan dü best mie eene huage Burjch jewäse en eene Tooflucht aum Dach miene Bedrenjnis.</verse>
        <verse osisID='Ps.59.18'>Die, miene Macht <note>Krauft</note> , well etj Psalme sinje; dan Gott es miene huage Burjch, de Gott miene Leef.</verse>
      </chapter>
      <chapter osisID='Ps.60'>
        <verse osisID='Ps.60.1'>Däm Väasenja. No Schuschan - Edut. Een Jedijcht von Doft, tom Leahre,</verse>
        <verse osisID='Ps.60.2'>aus hee met de Syra von Mesopotamean en met de Syra von Zoba, en Joab tridjkaum en de Edomieta emm Soltdohl schluach, twalf dusent Maun.</verse>
        <verse osisID='Ps.60.3'>Gott, dü hast ons vestat, hast ons vestreet, best zornijch jewäse; feah ons wada tridj!</verse>
        <verse osisID='Ps.60.4'>Dü hast daut Laund jescheddat, hast daut veräte; heel siene Räte, dan daut wankt!</verse>
        <verse osisID='Ps.60.5'>Dü hast dien Voltj Hoadet seehne lohte, dü hast ons met Taumelwien jedrentjt.</verse>
        <verse osisID='Ps.60.6'>Dän, dee die ferjchte, hast dü een Panier jejäft, daut sich opphäwe omm de Woahrheit welle. (Selah.)</verse>
        <verse osisID='Ps.60.7'>Doamet diene Jeleefte befriet woare, rad derjch diene Rajchte en erhea ons! {Ps.108, 7-14}</verse>
        <verse osisID='Ps.60.8'>Gott haft jeräd enn sienem Heilijchtum: Etj well froohlocke, well Siechem vedeele en daut Sukkot Dohl ütmäte.</verse>
        <verse osisID='Ps.60.9'>Gilead es mient, en Manase es mient, en Efraim es Schutz fe mien Haupt, Juda mien Harschastock <note>Zepta</note> .</verse>
        <verse osisID='Ps.60.10'>Moab es miene Wauschkomm, opp Edom well etj miene Schoo schmiete; Filista, juche <note>juble</note> mie too.</verse>
        <verse osisID='Ps.60.11'>Wäa woat mie enn de fauste Staut feahre, wäa woat mie bet no Edom leide?</verse>
        <verse osisID='Ps.60.12'>Nijch dü, Gott, dee dü ons veschmäte hast, en nijch üttrockst, o Gott, met onse Häasch?</verse>
        <verse osisID='Ps.60.13'>Jäf ons Help vom Bedrenja! Mensche Radinj es Droch <note>iedel</note> .</verse>
        <verse osisID='Ps.60.14'>Met Gott woa wie majchtje Dode doone; en hee woat onse Bedrenja veklunje.</verse>
      </chapter>
      <chapter osisID='Ps.61'>
        <verse osisID='Ps.61.1'>Däm Väasenja, met Seidespäl. Von Doft.</verse>
        <verse osisID='Ps.61.2'>Hea, Gott, mien Schriee, hea opp mien Jebäd!</verse>
        <verse osisID='Ps.61.3'>Vom Enj de Ead woa etj no die roope, wan mien Hoat veschmacht; dü woascht mie opp eenem Fäls leide, dee mie too hüach es.</verse>
        <verse osisID='Ps.61.4'>Dan dü best mie eene Tooflucht jewäse, een stoatja Torm, ver däm Fiend.</verse>
        <verse osisID='Ps.61.5'>Etj woa enn Eewijchtjeit enn dienem Zelt vewiele, woa Tooflucht nehme tom Schutz diene Flijchte. (Selah.)</verse>
        <verse osisID='Ps.61.6'>Dan dü, Gott, hast opp mienem Vespräatje jeheat, hast mie dee äa Oawgoot jejäft, dee dienen Nome ferjchte.</verse>
        <verse osisID='Ps.61.7'>Dü woascht Doag doatoo doone too de Tjeenijchsdoag; siene Joare woare senne aus Jeschlajchta en Jeschlajchta.</verse>
        <verse osisID='Ps.61.8'>Hee woat enn Eewijchtjeit bliewe ver däm Aunjesejcht Gottes. Bestal Jnod en Woahrheit, daut see ahn bewoare!</verse>
        <verse osisID='Ps.61.9'>Soo woa etj dienen Nome emma besinje, enndäm etj miene Vespräatje Dach fe Dach betohl.</verse>
      </chapter>
      <chapter osisID='Ps.62'>
        <verse osisID='Ps.62.1'>Däm Väasenja. No Jedutun. Een Psalm von Doft.</verse>
        <verse osisID='Ps.62.2'>Bloos opp Gott vetrüt stell miene Seel, von am tjemt miene Radung.</verse>
        <verse osisID='Ps.62.3'>Bloos hee es mien Fäls en miene Radung, miene huage Burjch; etj woa nijch väl wanke.</verse>
        <verse osisID='Ps.62.4'>Woo lang well jie jäajen eenen Maun aunjriepe, jie aula am dohlriete aus eene äwahenjende Waund, eene aunjestade Mia?</verse>
        <verse osisID='Ps.62.5'>See plone bloos, am von siene Hejcht too schmiete; see ha Wooljefaule aun de Läajes; met äarem Mül säajne see, en enn äarem Enneren fletje see. (Selah.)</verse>
        <verse osisID='Ps.62.6'>Bloos opp Gott vetrüt stell miene Seel, dan von am tjemmt miene Hopninj.</verse>
        <verse osisID='Ps.62.7'>Bloos hee es mien Fäls en miene Radung, miene huage Burjch; etj woa nijch wanke.</verse>
        <verse osisID='Ps.62.8'>Opp Gott rüht mien Heil en miene Ea; de Fäls miene Krauft, miene Tooflucht, es mien Gott.</verse>
        <verse osisID='Ps.62.9'>Vetrüt opp am aule Tiet, o Voltj! Sched jün Hoat ver am üt! Gott es onse Tooflucht. (Selah.)</verse>
        <verse osisID='Ps.62.10'>Bloos Frodem send de Menschesäns, Läajes de Mannasäns. Opp de Wijchtschol gohne see nehejcht, see send aulatoop leijchta aus een Frodem.</verse>
        <verse osisID='Ps.62.11'>Vetrüt nijch opp Jewault, en satt nijch iedle Hopninj opp Raup; wan daut Ritjdom wausst, soo satt jün Hoat nijch doaropp.</verse>
        <verse osisID='Ps.62.12'>Eenmol haft Gott jerät, tweemol ha etj dit jeheat, daut de Macht bie Gott es.</verse>
        <verse osisID='Ps.62.13'>En dien, o Harr, es de Jnod; dan dü vetiljst eenem jiedrem no sienem Woatj.</verse>
      </chapter>
      <chapter osisID='Ps.63'>
        <verse osisID='Ps.63.1'>Een Psalm von Doft, aus hee enn de Wieste Juda wea.</verse>
        <verse osisID='Ps.63.2'>Gott, dü best mien Gott! Tiedijch seatj etj die. Daut darscht miene Seel no die, mien Fleesch velangt no die enn eenem dräjen en meedem Laund one Wota -</verse>
        <verse osisID='Ps.63.3'>soo aus etj die aunjetjitjt ha emm Heilijchtum, omm diene Macht en diene Harlijchtjeit too seene.</verse>
        <verse osisID='Ps.63.4'>Dan diene Jnod es bäta aus Läwe; miene Leppe woare die rieme.</verse>
        <verse osisID='Ps.63.5'>Soo woa etj die preise enn mienem Läwe, miene Henj opphäwe enn dienem Nome.</verse>
        <verse osisID='Ps.63.6'>Aus von Moatjt en Fat woat miene Seel saut woare, en met jubelnde Leppe woat mien Mül lowe,</verse>
        <verse osisID='Ps.63.7'>wan etj aun die dentj opp mienem Loaga, äwa die senn enne Nachtwoak.</verse>
        <verse osisID='Ps.63.8'>Dan dü best mie too ne Help jewäse, en etj woa juble emm Schaute diene Flijchte.</verse>
        <verse osisID='Ps.63.9'>Miene Seel henjt aun die, diene Rajchte helt mie faust.</verse>
        <verse osisID='Ps.63.10'>Oba jane, dee no mienem Läwe trachte, omm daut too vedoawe, woare enn de unjaschte Uate de Ead enenn gohne.</verse>
        <verse osisID='Ps.63.11'>Maun woat ahn de Jewault vom Schweat hanjäwe, Aundeel de Schakale woare see senne.</verse>
        <verse osisID='Ps.63.12'>En de Tjeenijch woat sich freie enn Gott; rieme woat sich jiedra, dee bie am schweat; dan daut Mül de Läajes Rädende woat vestoppt woare.</verse>
      </chapter>
      <chapter osisID='Ps.64'>
        <verse osisID='Ps.64.1'>Däm Väasenja. Een Psalm von Doft.</verse>
        <verse osisID='Ps.64.2'>Hea, Gott, miene Stemm enn mienem Kloage; vom Schratj miene Fiend bewoa mien Läwe!</verse>
        <verse osisID='Ps.64.3'>Bewoa mie fe däm jeheemen Rot de Iebel doone, fe de Menj, dee Fräfel doone,</verse>
        <verse osisID='Ps.64.4'>dee äare Tung jeschoapt ha aus een Schweat, äa Feila aunjelajcht, bettret Wuat,</verse>
        <verse osisID='Ps.64.5'>omm em Vestäatj opp däm Onnschuldjen too scheete: Platzlijch scheete see opp am en änjste sich nijch.</verse>
        <verse osisID='Ps.64.6'>See stoatje sich enn eene beese Sach; see räde doavon, Schlenje too vestoppe; see saje: „Wäa woat ons seene?”</verse>
        <verse osisID='Ps.64.7'>See senne Fräfelhauft: „Wie ha daut foadijch, de Plon es ütjedocht!” En eenem jiedrem sien Ennalijchet en Hoat es deep.</verse>
        <verse osisID='Ps.64.8'>Oba Gott woat opp ahn scheete - platzlijch tjeemt een Feila: Äare Wunde send doa.</verse>
        <verse osisID='Ps.64.9'>En see woare tom Faul jebrocht, äare Tung tjeemt äwa ahn; aula, dee ahn seene, woare däm Kopp scheddre.</verse>
        <verse osisID='Ps.64.10'>En aule Mensche woare sich ferjchte en daut Doone Gottes vetjindje en sien Woatj beachte.</verse>
        <verse osisID='Ps.64.11'>De Jerajchta woat sich enn Gott (em Harrn) freie en bie am Tooflucht seatje; en aule von Hoate Opprejchtje woare sich rieme.</verse>
      </chapter>
      <chapter osisID='Ps.65'>
        <verse osisID='Ps.65.1'>Däm Väasenja. Een Psalm. Von Doft. Een Leed.</verse>
        <verse osisID='Ps.65.2'>Die daut Stellsenne de Loffjesang, o Gott, enn Zion, en die woat betohlt woare daut Vespräatje.</verse>
        <verse osisID='Ps.65.3'>Dü Erheara de Jebäda! No die woat kohme aulet Fleesch.</verse>
        <verse osisID='Ps.65.4'>Onnjerajchtijchtjeite ha mie äwawaultijt; onse Äwaträdunge, dü woascht dee vejäwe.</verse>
        <verse osisID='Ps.65.5'>Seelijch dee, däm dü erwälst en noda kohme latst, daut hee enn dienem Väahoff wohnt! Wie woare saut woare met däm Goodem enn dienem Hüs, dienem heiljem Tempel.</verse>
        <verse osisID='Ps.65.6'>Dü woascht ons auntwuade derjch furjchtboare Dinje enn Jerajchtijchtjeit, Gott ons Heil <note>Radung</note> dü Hopninj fe aule Enj de Ead en de wiede Mäasch,</verse>
        <verse osisID='Ps.65.7'>dee de Boaj fauststalt derjch siene Krauft, ommgortet es met Macht,</verse>
        <verse osisID='Ps.65.8'>dee doa stellt daut Brüzhe de Mäasch, daut Brüzhe äare Walle en daut Toobe de Natsjoone.</verse>
        <verse osisID='Ps.65.9'>En daut ferjchte sich de Bewohna de Enj de Ead, fe diene Teatjen; dü bewirtjst, daut de Morje en Owent oppgang juble.</verse>
        <verse osisID='Ps.65.10'>Dü hast de Ead besatt en äa äwaflissijch jemoakt, dü muakst dee sea ritj: Gottes Stroom es voll Wota. Dü muakst äa Jeträajd reed, wann dü dee soo reedjemoakt hast.</verse>
        <verse osisID='Ps.65.11'>Dü drentjst äare Foahre, moakst jlitj äare Tjlieta, dü moakst de weatj met Blies <note>Räajen</note> , säajenst äa Jewauss.</verse>
        <verse osisID='Ps.65.12'>Dü hast daut Joa met dienem Goot jekroont, en diene Spuare send von Fat.</verse>
        <verse osisID='Ps.65.13'>De Weidstape send fatijch, en met Jubel ommgorte sich de Aunboajch.</verse>
        <verse osisID='Ps.65.14'>De Weide betjleede sich met Häade, en de Schluchte bedatje sich met Jeträajd; see juble, jo, see sinje.</verse>
      </chapter>
      <chapter osisID='Ps.66'>
        <verse osisID='Ps.66.1'>Däm Väasenja. Een Leed, een Psalm. Jubelt Gott, de gaunse Ead!</verse>
        <verse osisID='Ps.66.2'>Besinjt too Ea sienem Nome, moakt harlijch sien Loff.</verse>
        <verse osisID='Ps.66.3'>Sajcht too Gott: Woo furjchtboa send diene Woatje! Wäajen diene groote Macht doone sich unjadon diene Fiend met schmeijchle.</verse>
        <verse osisID='Ps.66.4'>Dee gaunse Ead woat die aunbäde en die Psalme sinje; see woat dienen Nome besinje. (Selah.)</verse>
        <verse osisID='Ps.66.5'>Kohmt en seeht de Woatje Gottes; furjchtboa es hee enn sienem Doone jäajen de Menschetjinja.</verse>
        <verse osisID='Ps.66.6'>Hee vewaundelt daut Mäa enn dräjet Laund, see jinje too Foot derjch däm Stroom; doa freid wie ons enn am.</verse>
        <verse osisID='Ps.66.7'>Hee harscht eewijch derjch siene Macht; siene Uage beobachte de Veltja. Daut sich de Wadaspanstje nijch erhäwe. (Selah.)</verse>
        <verse osisID='Ps.66.8'>Lofft, jie Veltja, onsem Gott, en loht heare de Stemm von sienem Ruhm;</verse>
        <verse osisID='Ps.66.9'>dee onse Seel aum läwe erhelt en nijch toojelohte haft, daut onse Feet wanke!</verse>
        <verse osisID='Ps.66.10'>Dan dü hast ons jeproowt, o Gott, dü hast ons jereinijcht, aus maun Selwa reinijcht.</verse>
        <verse osisID='Ps.66.11'>Dü hast ons emm Nat jebrocht, hast eene dretjende Laust opp onse Hofte jelajcht.</verse>
        <verse osisID='Ps.66.12'>Dü hast Mensche opp onse Tjap riede lohte; wie send emm Fia en emm Wota jekohme, oba dü hast ons rütjefeat tom Äwafluss.</verse>
        <verse osisID='Ps.66.13'>Etj well met Brauntopfa enn dien Hüs enenn gohne, well die mien Vespräatje betohle,</verse>
        <verse osisID='Ps.66.14'>too däm sich miene Leppe wiet opjemoakt ha, en dee mien Mül enn miene Bedrenjnis ütjesproake haft.</verse>
        <verse osisID='Ps.66.15'>Brauntopfa von Mastfee well etj die opfre met Ruakwoatj von Batj; Rinda met Batj well etj opfre. (Selah.)</verse>
        <verse osisID='Ps.66.16'>Kohmt, heat too, aula, dee jie Gott ferjchte, en etj well vetale, waut hee aun miene Seel jedohne haft.</verse>
        <verse osisID='Ps.66.17'>Too am roopt etj met mienem Mül, en siene Erhäwung wea unja miene Tung.</verse>
        <verse osisID='Ps.66.18'>Wann etj daut enn mienem Hoate opp Onnrajcht aufjeseehne ha, soo haud de Harr nijch jeheat.</verse>
        <verse osisID='Ps.66.19'>Doch Gott haft jeheat, hee haft jemoatjt opp de Stemm enn mienem Jebäd.</verse>
        <verse osisID='Ps.66.20'>Jesäajent es Gott, dee mien Jebäd nijch aufjewäse haft, en siene Huld von mie nijch aufjedreit haft.</verse>
      </chapter>
      <chapter osisID='Ps.67'>
        <verse osisID='Ps.67.1'>Däm Väasenja. Met Seidespäl. Een Psalm.</verse>
        <verse osisID='Ps.67.2'>Gott sie ons jnädijch en säajen ons, hee loht sien Aunjesejcht äwa ons dache, (Selah.)</verse>
        <verse osisID='Ps.67.3'>doamet maun oppe Ead dienen Wajch ertjant, unja aule Veltja diene Radung.</verse>
        <verse osisID='Ps.67.4'>Daut woare die de Veltja preise, o Gott; daut woare die aule Veltja preise.</verse>
        <verse osisID='Ps.67.5'>Daut woare sich freie en juble de Natsjoone; dan dü woascht de Veltja jerajcht rejchte, en de Natsjoone oppe Ead, dü woascht ahn leide. (Selah.)</verse>
        <verse osisID='Ps.67.6'>De Veltja woare die preise, o Gott; aule Veltja woare die preise.</verse>
        <verse osisID='Ps.67.7'>De Ead jäft äare Frucht; Gott, onsa Gott, woat ons säajne.</verse>
        <verse osisID='Ps.67.8'>Gott woat ons säajne, en aule Enj de Ead woare am ferjchte.</verse>
      </chapter>
      <chapter osisID='Ps.68'>
        <verse osisID='Ps.68.1'>Däm Väasenja. Von Doft. Een Psalm, een Leed.</verse>
        <verse osisID='Ps.68.2'>Mucht Gott oppstohne! Daut siene Fiend sich vestreie, en siene Hossa fe am rane!</verse>
        <verse osisID='Ps.68.3'>Aus Rüak vejoagt woat, soo woascht dü ahn vejoage; aus Wauss vom Fia veschmelt, soo woare de Gottloose ommkohme ver däm Aunjesejcht Gottes.</verse>
        <verse osisID='Ps.68.4'>Oba de Jerajchte woare sich freie, see woare frooh senne ver däm Aunjesejcht Gottes en enn Freid juble.</verse>
        <verse osisID='Ps.68.5'>Sinjt Gott, besinjt sienen Nome! Moakt Bohn däm, dee derjch de Stape foaht, Jah es sien Nome, en freit jünt ver am!</verse>
        <verse osisID='Ps.68.6'>Een Voda de Weise en een Rejchta de Wätfrües es Gott enn siene heilje Wohninj.</verse>
        <verse osisID='Ps.68.7'>Een Gott de Eensaume enn eenem Hüs wohne lat, feaht Jefangne rüt emm Jletj; oba de Wadaspanstje bliewe <note>wohne</note> emm dreajen Laund.</verse>
        <verse osisID='Ps.68.8'>Gott, aus dü ütjintjst ver dienem Voltj, aus dü ommhäa jintjst derjch de Wieste, (Selah),</verse>
        <verse osisID='Ps.68.9'>doa bäbd de Ead, - uck de Himmel schmelte ver Gott - jan Sinai ver Gott, däm Gott Iesraels. {Rich.5,4-5}</verse>
        <verse osisID='Ps.68.10'>Jenuach Räajen gootst dü üt, o Gott; dien Oawgoot - daut meed wea, rejchst dü daut opp.</verse>
        <verse osisID='Ps.68.11'>Diene Schoa ha doabenne jewohnt; dü sorjst enn diene Jnod fe däm Oamen, o Gott!</verse>
        <verse osisID='Ps.68.12'>De Harr jäft daut Wuat; de Schoa de Freidensboote es groot.</verse>
        <verse osisID='Ps.68.13'>De Tjeenijchs de Häasch rane, see rane, en dee Hüsbewohnarin vedeelt dän Raup.</verse>
        <verse osisID='Ps.68.14'>Wan jie tweschen de Häade lidje, woa jie senne aus Flijchte von eene Düw, dee met Selwa äwatrocke send, en äare Fadre met jreen jälem Gold.</verse>
        <verse osisID='Ps.68.15'>Wan de Aulmajchtja Tjeenije emm Laund vestreit, woat et schnee witt oppem Zalmon. {Rich.9,48}</verse>
        <verse osisID='Ps.68.16'>De Boajch Basan es een Boajch Gottes, een Boajch met väl Spetze es de Boajch Basan.</verse>
        <verse osisID='Ps.68.17'>Wuaromm tjitj jie neidisch, jie väl spetzje Boaj, opp däm Boajch, opp däm Gott lost haft too sienem Wohnsett? Uck Gott (de Harr) woat doa selfst fe emma wohne.</verse>
        <verse osisID='Ps.68.18'>De Woages Gottes send twee mol Tiendüsend, Dusende en oba Dusende; de Harr es unja ahn: - Een Sinai aun Heilijchtjeit.</verse>
        <verse osisID='Ps.68.19'>Dü best ennopp jefoahre enn de Hejcht, dü hast de Jefangenschoft jefange jefeat; dü hast em Mensch Gowe emfange, en selfst fe Wadaspanstje, doamet Jah, Gott, eene Wohninj haft.</verse>
        <verse osisID='Ps.68.20'>Jesäajent es de Harr! Dach fe Dach drajcht hee onse Laust; de Gott von onsem Heil. (Selah.)</verse>
        <verse osisID='Ps.68.21'>Gott es ons een Gott de Radunge, en bie Gott, däm Harrn, steit de Ütgang tom Doot.</verse>
        <verse osisID='Ps.68.22'>Jewess, Gott woat daut Haupt siene Fiend veschmatre, dän äa Hoastrijch, dee doa waundelt enn siene Veschuldunge.</verse>
        <verse osisID='Ps.68.23'>De Harr säd: Etj woa üt Basan tridj brinje, tridj brinje üt däm deepen Mäa,</verse>
        <verse osisID='Ps.68.24'>doamet dü dienen Foot emm Bloot bodst, en de Tung von diene Hunj vonne Fiend äa Deel ha.</verse>
        <verse osisID='Ps.68.25'>See ha diene Jenj jeseehne, o Gott, de Jenj von mienem Gott, mienem Tjeenijch emm Heilijchtum.</verse>
        <verse osisID='Ps.68.26'>De Senja jinje veropp, hinjaraun de Seidespäla, enne medd de Paukeschläaja Jungfrües:</verse>
        <verse osisID='Ps.68.27'>„Preist Gott, däm Harrn, enn de Vesaumlunge, dee jie üt de Tjwal Iesraels send!“</verse>
        <verse osisID='Ps.68.28'>Doa send Benjamien, de Jinjsta, jie Harscha, de Ferschte Judas, äarem Schoa, de Ferschte Sebulon, de Ferschte Naftalie.</verse>
        <verse osisID='Ps.68.29'>Jebohde haft dien Gott diene Macht. Macht, o Gott, waut dü fe ons jewirtjt hast!</verse>
        <verse osisID='Ps.68.30'>Omm dienen Tempel enn Jerusalem welle woare Tjeenije die Jeschentja brinje.</verse>
        <verse osisID='Ps.68.31'>Schild vom Tia emm Schelp, de Schoowa de Osse met de Tjalwa de Veltja; hee woat sich die unjadon moake met Selwastetja. Vestrei de Veltja, de aum Tjrijch Lost ha!</verse>
        <verse osisID='Ps.68.32'>De Groote üt Ejipten woare kohme; Ätiopea woat schwind siene Henj ütstratje no Gott.</verse>
        <verse osisID='Ps.68.33'>Jie Tjeenijchritje de Ead, sinjt Gott, besinjt däm Harrn, - (Selah),</verse>
        <verse osisID='Ps.68.34'>dan, dee doa ommhäa foaht enn de Himmel, dee Himmel de Väatiet! Tjitj, hee lat siene Stemm schaule, eene majchtje Stemm.</verse>
        <verse osisID='Ps.68.35'>Jäft Gott de Macht! Siene Huachheit es äwa Iesrael en siene Macht enn de Woltje.</verse>
        <verse osisID='Ps.68.36'>Furjchtboa best dü, Gott, üt dienem Heilijchtum häa; dee Gott Iesraels, hee es et, dee Macht en Krauft däm Voltj jäft. Jepriese es Gott!</verse>
      </chapter>
      <chapter osisID='Ps.69'>
        <verse osisID='Ps.69.1'>Däm Väasenja, no Schoschanim. Von Doft.</verse>
        <verse osisID='Ps.69.2'>Rad mie, o Gott, dan dee Wota send bet aun de Seel jekohme!</verse>
        <verse osisID='Ps.69.3'>Etj sie emm deepen Modd vesunke, en tjeen Grund es doa; emm deepen Wota sie etj jekohme, en de Stroom äwaschwamt mie.</verse>
        <verse osisID='Ps.69.4'>Etj sie meed vom Roope, mien Hauls es entzindet; miene Uage send dieslijch, vom lüare opp mienem Gott.</verse>
        <verse osisID='Ps.69.5'>Mea aus de Hoa opp mienem Haupt send dee, dee ohne Uasoak mie hausse; majchtijch send miene Vetilja, dee ohne Grund mie fiend send; waut etj nijch jeraupt ha, mott etj tridj jäwe.</verse>
        <verse osisID='Ps.69.6'>Dü, o Gott, weetst omm miene Noaheit, en miene Vegohne es die nijch veborje.</verse>
        <verse osisID='Ps.69.7'>Loht nijch derjch mie beschämt woare, dee opp die hope, Harr, Gott de Häaschoa! Loht nijch derjch mie too Schaund woare, dee die seatje, Gott Iesraels!</verse>
        <verse osisID='Ps.69.8'>Dan dienet haulwe droag etj Schmacht, haft Schaund mien Aunjesejcht bedatjt.</verse>
        <verse osisID='Ps.69.9'>Miene Breeda sie etj framd jeworde, en de Säns miene Mutta sie etj een Onnbekaunda jeworde.</verse>
        <verse osisID='Ps.69.10'>Dan de Iewa omm dien Hüs haft mie vetäajt, en de Beschempfunge von dän, dee die schelle, send opp mie jefolle.</verse>
        <verse osisID='Ps.69.11'>Aus etj hield en miene Seel aum Fauste wea, doa word daut mie too Beschempfung;</verse>
        <verse osisID='Ps.69.12'>Aus etj mie enn Sack Tjleet auntrock, doa word etj ahn tom Sprejchwuat.</verse>
        <verse osisID='Ps.69.13'>Dee emm Doa sette, räde äwa mie, en etj sie daut Seidespäl de Drintja.</verse>
        <verse osisID='Ps.69.14'>Oba etj, mien Jebäd es too die, Gott (Harr), too wooljefaulne Tiet. O Gott, no diene groote Jnod, erhea mie no de Woahrheit von dienem Heil!</verse>
        <verse osisID='Ps.69.15'>Rad mie üt däm Modd, daut etj nijch vesintj! Loht mie jerad woare von miene Haussa en üt däm deepem Wota.</verse>
        <verse osisID='Ps.69.16'>Loht de Wota Streem mie nijch wajch speele, en daut Deepe mie nijch veschlinje; en loht däm Borm nijch äa Mül äwa mie veschlüte.</verse>
        <verse osisID='Ps.69.17'>Auntwuad mie, Gott (Harr) dan goot es diene Jnod; drei die no mie no diene groote Erboarmunge.</verse>
        <verse osisID='Ps.69.18'>En vestäatj dien Aunjesejcht nijch fe dienem Tjnajcht, dan etj sie bedrenjt; auntwuad mie boolt!</verse>
        <verse osisID='Ps.69.19'>Noda die miene Seel, erlees äa; moak mie frie, omm miene Fiend äat haulwe!</verse>
        <verse osisID='Ps.69.20'>Dü tjannst miene Schmacht en miene Schaund en mien Spott; ver die send aule miene Bedrenja.</verse>
        <verse osisID='Ps.69.21'>Schmacht haft mien Hoat jebroake, en etj sie vetwiewelt; en etj ha opp Metlied jehopt, en doa wea tjeen, en opp Treesta, en etj ha tjeene jefunge.</verse>
        <verse osisID='Ps.69.22'>En see jeewe mie enn mienem Äte Gaul, en enn mienem Darscht drenjte see mie met Äditj.</verse>
        <verse osisID='Ps.69.23'>Äa Desch woat ver ahn too ne Schlenj, en ahn, de Sorjloose, too ne Faul!</verse>
        <verse osisID='Ps.69.24'>Loht äare Uage dunkel woare, daut see nijch seehne; en loht äare Hofte bestendijch wanke!</verse>
        <verse osisID='Ps.69.25'>Sched dien Oaja äwa ahn üt, en de Glooje von diene Wutt errätjt ahn!</verse>
        <verse osisID='Ps.69.26'>Vewiest es äa Zeltloaga, enn äare Zelte es tjeen Bewohna!</verse>
        <verse osisID='Ps.69.27'>Dan dee dü jeschloage hast, ha see vefoljt, en von de Weedoag diene Vewundete vetale see.</verse>
        <verse osisID='Ps.69.28'>Jäf Schult too äare Schult, en loht ahn nijch too diene Jerajchtijchtjeit kohme!</verse>
        <verse osisID='Ps.69.29'>Loht ahn üt däm Buak det Läwes ütjelascht woare en nijch met de Jerajchte ennjeschräwe woare!</verse>
        <verse osisID='Ps.69.30'>Oba etj sie elend, en mie deit wee; dien Heil, o Gott, satt mie enn Sejchaheit.</verse>
        <verse osisID='Ps.69.31'>Rieme well etj däm Nome Gottes emm Leed, en am erhäwe met Dank.</verse>
        <verse osisID='Ps.69.32'>En daut woat Gott (däm Harrn) wooljefaulja senne aus een Stia, een Stia met Häahna en jespoolne Heefta.</verse>
        <verse osisID='Ps.69.33'>De Saunftmootje woare daut seehne, see woare sich freie; jie, dee jie Gott seatje, jün Hoat woat läwe!</verse>
        <verse osisID='Ps.69.34'>Dan Gott (de Harr) heat opp de Oame, en siene Jefangne veachtet hee nijch.</verse>
        <verse osisID='Ps.69.35'>Am selle lowe Himmel en Ead, en Mäa en aules, waut sich enn ahn bewäajcht!</verse>
        <verse osisID='Ps.69.36'>Dan Gott woat Zion rade en Städa Judas büe; en see woare doa selfst wohne en dee besette.</verse>
        <verse osisID='Ps.69.37'>En de Some von siene Deena woare daut oawe; en dee sienen Nome leewe, woare doabenne wohne.</verse>
      </chapter>
      <chapter osisID='Ps.70'>
        <verse osisID='Ps.70.1'>Däm Väasenja. Von Doft. Tom Jedajchtness.</verse>
        <verse osisID='Ps.70.2'>Spood die, Gott, mie too rade, Gott (Harr), too miene Help.</verse>
        <verse osisID='Ps.70.3'>Loht beschämt en met Schaund bedatjt woare, dee no mienem Läwe trachte! Loht tridj gohne en too Schaund woare, dee Jefaule ha aun mienem Onnjletj!</verse>
        <verse osisID='Ps.70.4'>Loht tridj gohne wäajen äare Schaund, dee doa saje: Haha! Haha!</verse>
        <verse osisID='Ps.70.5'>Loht frooh senne en enn die sich freie aula, dee die seatje, en dien Heil leewe, loht emma saje: Gott es groot!</verse>
        <verse osisID='Ps.70.6'>Oba etj sie elend en oam. O Gott, spood die no mie! Miene Help en mien Rada best dü; Gott (Harr), dü woascht nijch sieme!</verse>
      </chapter>
      <chapter osisID='Ps.71'>
        <verse osisID='Ps.71.1'>No die, Gott (Harr), nehm etj Tooflucht: Loht mie niemools beschämt woare!</verse>
        <verse osisID='Ps.71.2'>Enn diene Jerajchtijchtjeit moak mie friee en rad mie! Neij dien Uah no mie en halp mie!</verse>
        <verse osisID='Ps.71.3'>Sie mie een Fäls too Wohninj, no däm etj emma gohne kaun! Dü hast toojesajcht, mie too rade, dan dü best mien Fäls en miene Burjch.</verse>
        <verse osisID='Ps.71.4'>Mien Gott, rad mie üt de Haund de Gottloose, üt de Füst de Onnjerajchte en de Jewaultje !</verse>
        <verse osisID='Ps.71.5'>Dan dü best miene Hopninj, Harr, Gott ; miene Toovetrüe von miene Jügend aun.</verse>
        <verse osisID='Ps.71.6'>Opp die ha etj mie jestett vom Mutta Schoot aun, üt miene Mutta Lief hast dü mie jetrocke; von die es mien Loffjesang.</verse>
        <verse osisID='Ps.71.7'>Fe väle sie etj aus een Wunda; oba dü best miene stoatje Tooflucht.</verse>
        <verse osisID='Ps.71.8'>Mien Mül es voll von dienem Riem, von diene Pracht däm gaunsen Dach.</verse>
        <verse osisID='Ps.71.9'>Vesteit mie nijch enn mienem Ella, biem veschwinje miene Krauft veloht mie nijch.</verse>
        <verse osisID='Ps.71.10'>Dan miene Fiend ha von mie jeräd, en dee opp miene Seel lüare, berohde meteenaunda;</verse>
        <verse osisID='Ps.71.11'>en see saje: Gott haft am velohte; vefoljt en jriept am, dan tjeen Rada es doa!</verse>
        <verse osisID='Ps.71.12'>Gott, sie nijch wiet von mie; mien Gott, spood die mie too halpe!</verse>
        <verse osisID='Ps.71.13'>Loht beschämt woare, loht vegohne, dee jäajen miene Seel send! Loht met Spott en Schaund bedatjt woare, dee mien onnjletj seatje!</verse>
        <verse osisID='Ps.71.14'>Oba etj well emma hope en aul dien Riem vemeare.</verse>
        <verse osisID='Ps.71.15'>Mien Mül saul diene Jerajchtijchtjeit vetjindje, däm gaunsen Dach diene Help; dan etj weet nijch äare Zohl.</verse>
        <verse osisID='Ps.71.16'>Etj woa met de Macht det Harrn Gottes kohme, woa jedentje aun diene Jerajchtijchtjeit, aun die auleen.</verse>
        <verse osisID='Ps.71.17'>Gott, dü hast mie jeleat von miene Jügend aun, en bet hiahäa ha etj diene Wundawoatje vetjindijt.</verse>
        <verse osisID='Ps.71.18'>En bet emm Ella en bet tom Jreissenella veloht mie nijch, o Gott, bet etj dienen Oarm däm kohmenden Jeschlajcht vetjindje, aulen, dee kohme woare, diene Macht!</verse>
        <verse osisID='Ps.71.19'>En diene Jerajchtijchtjeit, o Gott, rätjt bet no Hejcht; dü, dee dü groote Dinje jedohne hast, o Gott, wäa es aus dü?</verse>
        <verse osisID='Ps.71.20'>Dü, dee dü ons <note>mie</note> väl Bedrenjnise en Beeset hast seene lohte, dü woascht ons wada beläwe en wada vom Boddem de Ead enopp feahre.</verse>
        <verse osisID='Ps.71.21'>Dü woascht mie Grootheit vemeare, en dü woascht die wende en mie treeste.</verse>
        <verse osisID='Ps.71.22'>Etj well die uck danke met de Hoap, jo, diene Woahrheit, mien Gott! Etj well die Psalme sinje met de Zitha, dü Heilja Iesraels.</verse>
        <verse osisID='Ps.71.23'>Juble woare miene Leppe, wan etj die Psalme sinj, en miene Seel, dee dü erleest hast;</verse>
        <verse osisID='Ps.71.24'>uck miene Tung woat von diene Jerajchtijchtjeit räde däm gaunsen Dach; dan beschämt, dan met Schaund send bedatjt worde, dee mien Onnjletj sätje.</verse>
      </chapter>
      <chapter osisID='Ps.72'>
        <verse osisID='Ps.72.1'>Von Salomo. O Gott, jeff däm Tjeenijch diene Jerejchte, en diene Jerajchtijchtjeit däm Tjeenijchs Sän.</verse>
        <verse osisID='Ps.72.2'>Hee woat dien Voltj enn Jerajchtijchtjeit rejchte, en diene Elende nom Rajcht.</verse>
        <verse osisID='Ps.72.3'>De Boaj en de Hoajel woare däm Voltj derjch Jerajchtijchtjeit Fräd brinje.</verse>
        <verse osisID='Ps.72.4'>Hee woat däm Elenden emm Voltj Rajcht schaufe, hee woat de Tjinja de Oame rade, en däm Bedretja woat hee veklunje.</verse>
        <verse osisID='Ps.72.5'>See woare die ferjchte von Jeschlajcht too Jeschlajcht, soo lang de Sonn en Mon bestohne.</verse>
        <verse osisID='Ps.72.6'>Hee woat rauf kohme aus Räajen oppe Wees, aus een Näwelräajen, Gusräajen oppem Laund.</verse>
        <verse osisID='Ps.72.7'>Enn siene Doag woat de Jerajchta bläje, en väl Freid woat senne, bet de Mon nijch mea es.</verse>
        <verse osisID='Ps.72.8'>En hee woat harsche vom Mäa too Mäa, en vom Stroom bet aun de Enj de Ead.</verse>
        <verse osisID='Ps.72.9'>Fe am woare sich bäaje de Bewohna de Wieste, en siene Fiend woare däm Stoff letje,</verse>
        <verse osisID='Ps.72.10'>de Tjeenijchs von Tarsus en vonne Insle woare Jeschentja reed moake, de Tjeenijchs von Schäba en Seba woaren Gowe doahan brinje.</verse>
        <verse osisID='Ps.72.11'>En aule Tjeenije woare ver am dohlfaule, aule Veltja am deene.</verse>
        <verse osisID='Ps.72.12'>Dan hee woat däm Oamen rade, dee omm Help roopt, en däm Elenden, dee tjeenen Helpa haft;</verse>
        <verse osisID='Ps.72.13'>hee woat sich äwa däm Jerinjen en däm Oamen erboarme, en de Seele de Oame woat hee rade.</verse>
        <verse osisID='Ps.72.14'>Von Bedretjung en Jewault woat hee äare Seele erleese, en äa Bloot woat dia senne enn siene Uage.</verse>
        <verse osisID='Ps.72.15'>En hee woat läwe, en vom Gold Schäba woat hee am jäwe; en hee woat emma fe am bäde, däm gaunsen Dach am säajne.</verse>
        <verse osisID='Ps.72.16'>Daut woat Äwafluss aun Jeträajd emm Laund senne, opp däm Boajspetze; aus oppem Libanon woat siene Frucht rüzhe; en see <note>de Mensche</note> woare üt de Städa aus daut Krüt üte Ead väabläje.</verse>
        <verse osisID='Ps.72.17'>Sien Nome woat eewijch senne; soo lang de Sonn besteit, woat sien Nome bestohne; en enn am woat maun sich säajne; aule Veltja woare am jletjlijch preise.</verse>
        <verse osisID='Ps.72.18'>Jesäajent es de Harrn, Gott, de Gott Iesraels, dee Wunda deit, hee auleen!</verse>
        <verse osisID='Ps.72.19'>En jepriese es sien harlijcha Nome enn Eewijchtjeit! En de gaunse Ead woat erfällt met siene Harlijchtjeit! Amen, jo, Amen.</verse>
        <verse osisID='Ps.72.20'>De Jebäda von Doft, däm Sän Isai, send too Enj.</verse>
      </chapter>
      <chapter osisID='Ps.73'>
        <verse osisID='Ps.73.1'>Een Psalm. Von Asaf. Jewess, Gott es Iesrael goot, dän, dee een reinet Hoat habe.</verse>
        <verse osisID='Ps.73.2'>Oba etj - weinijch fäld, soo weare miene Feet aufjegohne, omm nuscht weare miene Schräd ütjejleppt.</verse>
        <verse osisID='Ps.73.3'>Dan etj beneid de Äwamootje, aus etj daut Woolgohne de Gottloose sach.</verse>
        <verse osisID='Ps.73.4'>Dan tjeene Kwol ha see bie äarem Doot, en jemast es äa Lief.</verse>
        <verse osisID='Ps.73.5'>See send nijch emm Elend de Mensche, en met de Mensche woare see nijch jeploagt.</verse>
        <verse osisID='Ps.73.6'>Doaromm ommjäwt ahn de Stolt aus eene Haulstjäd, met Jewault ha see sich jetjleet.</verse>
        <verse osisID='Ps.73.7'>Äa Uag tjemt üt däm Fat väa; see äwaläwe enn de Ennbillnise äare Hoate.</verse>
        <verse osisID='Ps.73.8'>See spotte en räde enn Iebel von Bedretjung; von bowe rauf räde see.</verse>
        <verse osisID='Ps.73.9'>See sate enn däm Himmel äa Mül, en äare Tung waundelt opp de Ead.</verse>
        <verse osisID='Ps.73.10'>Doaromm dreit sich sien Voltj hiahäa, en väl Wota woat von ahn jedrunke.</verse>
        <verse osisID='Ps.73.11'>En see saje: Woo wisst Gott daut, en woo saul de Hejchsta Tjantniss doavon ha?</verse>
        <verse osisID='Ps.73.12'>Tjitj, dise send Gottloose, en, emma sorjloos, see vemeare äa Vemäje.</verse>
        <verse osisID='Ps.73.13'>Aulsoo, vejäfs ha etj mien Hoat jereinijcht, en enn Onnschuld miene Henj jewosche,</verse>
        <verse osisID='Ps.73.14'>doa etj däm gaunsen Dach jeploagt word en jieda Morje miene Zuchtijung doa wea.</verse>
        <verse osisID='Ps.73.15'>Wan etj jesajcht haud: Etj well kratjt soo räde, tjitj, soo wea etj trüloos jewäse däm Jeschlajcht diene Säns.</verse>
        <verse osisID='Ps.73.16'>Doa docht etj noh, omm dit too bejriepe: Eene mäjvolle Oabeit wea daut enn miene Uage;</verse>
        <verse osisID='Ps.73.17'>bott etj enenn jintj enn de Heilijchtüma Gottes en acht jeef opp äa Enj.</verse>
        <verse osisID='Ps.73.18'>Jewess, opp glauten Grund sattst dü ahn, dü latst ahn enn Teischunge faule.</verse>
        <verse osisID='Ps.73.19'>Woo send see soo platslijch vewiestet, ha een Enj jenohme, send derjch Schratj ommjekohme!</verse>
        <verse osisID='Ps.73.20'>Aus een Droom nom Oppwatje woascht dü, Harr, biem Oppwatje äa Bild veachte.</verse>
        <verse osisID='Ps.73.21'>Aus mien Hoat sich vebettad en daut mie enn miene Neare puckst,</verse>
        <verse osisID='Ps.73.22'>doa wea etj domm en wisst nijch; een Tia wea etj bie die.</verse>
        <verse osisID='Ps.73.23'>Doch etj sie emma bie die; dü hast mie aun miene rajchte Haunt jefoht;</verse>
        <verse osisID='Ps.73.24'>derjch dienen Rot woascht dü mie leide, en nohäa woascht dü mie enn de Harlijchtjeit oppnehme.</verse>
        <verse osisID='Ps.73.25'>Wäm ha etj emm Himmel? En büta die ha etj aun nuscht Lost oppe Ead.</verse>
        <verse osisID='Ps.73.26'>Mien Fleesch vejeit en mien Hoat - de Fäls von mienem Hoat en mien Deel es Gott opp eewijch.</verse>
        <verse osisID='Ps.73.27'>Dan seeh, daut woare ommkohme, dee die wiet auf send; dü vetiljst aule, dee trüloos von die aufgohne.</verse>
        <verse osisID='Ps.73.28'>Oba etj, Gott dijchtbie too kohme es fe mie goot; etj ha mien Toovetrüe opp däm Harrn, Gott, jesat, omm diene aule Woatje too vetale.</verse>
      </chapter>
      <chapter osisID='Ps.74'>
        <verse osisID='Ps.74.1'>Een Maskil <note>Belearung</note> . Von Asaf. Gott, wuaromm hast dü fe emma vestat, rätjat dien Zorn jäajen diene Head opp diene Weid?</verse>
        <verse osisID='Ps.74.2'>Jedentj aun diene Jemeende, de dü ver Tiede erwoawe hast, erleest aus dien Oawgoot - däm Boajch Zion, opp däm dü jewohnt hast!</verse>
        <verse osisID='Ps.74.3'>Erhäw diene Schräd no de emma bliewende Trimma <note>Vebräatje</note> ! Aules emm Heilijchtüm haft de Fiend vedorwe.</verse>
        <verse osisID='Ps.74.4'>Daut brelle diene Fiend enne Med diene Fast Vesaumlunge; see ha äare Teatjen aus Teatjen hanjestalt.</verse>
        <verse osisID='Ps.74.5'>See erschiene aus eena, dee daut Biel opphäwt aunne Asta emm Woold;</verse>
        <verse osisID='Ps.74.6'>en nü veschlohne see aule siene jeschnädne Woatje met Biels en Homasch.</verse>
        <verse osisID='Ps.74.7'>See ha dien Heilijchtum enn Braund jestetjt, bet opp däm Grund entweiht de Wohninj von dienem Nome.</verse>
        <verse osisID='Ps.74.8'>See säde enn äarem Hoate: Loht ons ahn aulatoop dohldretje! - Vebrennt ha see aule Vesaumlungs'Städe Gottes emm Laund.</verse>
        <verse osisID='Ps.74.9'>Onse Teatjen seeh wie nijch; tjeen Profeet es mea doa, en tjeena bie ons, dee doa weet, bet wanea.</verse>
        <verse osisID='Ps.74.10'>Woo lang noch, o Gott, saul de Bedrenja spotte, saul de Fiend emmawajch dienem Nome veachte?</verse>
        <verse osisID='Ps.74.11'>Wuaromm tratjst dü diene Haunt en diene Rajchte tridj? Üt dienem Bossem väa, vetilj ahn.</verse>
        <verse osisID='Ps.74.12'>En doch es Gott mien Tjeenijch von jeehäa, dee Radinj schauft enne Medd emm Laund.</verse>
        <verse osisID='Ps.74.13'>Dü deelsd daut Mäa derjch diene Macht, dü vespoolst de Tjap de Wota'Onnjeheia oppem Wota.</verse>
        <verse osisID='Ps.74.14'>Dü veschmatascht de Tjap de Lewiatan, jeefst am too Speise däm Voltj, dee Bewohna de Wieste.</verse>
        <verse osisID='Ps.74.15'>Dü leetst Tjwale en Wotastroom väakohme, emma ranende Streem dreajsd dü üt.</verse>
        <verse osisID='Ps.74.16'>De Dach es diena, diene uck de Nacht; dü hast de Lijchta <note>Mon</note> en de Sonn reed jemoakt.</verse>
        <verse osisID='Ps.74.17'>Dü hast aule Jrense de Ead faustjestalt; Somma en Winta, dü hast dee jeschaufe.</verse>
        <verse osisID='Ps.74.18'>Bedentj daut: De Fiend haft Gott (däm Harrn) vespott, en een gottlooset Voltj haft dienem Nome veachtet.</verse>
        <verse osisID='Ps.74.19'>Jäf nijch däm Rauptia de Seel diene Turtjeldüw; daut Läwe diene Elende woascht dü nijch fe emma vejäte.</verse>
        <verse osisID='Ps.74.20'>Tjitj han opp däm Bund! Dan de diestre Uate de Ead send voll von Wohninje de Jewault.</verse>
        <verse osisID='Ps.74.21'>De Unjadretjta tjeemt nijch beschämt tridj; loht dän Elenden en Oamen dienen Nome lowe.</verse>
        <verse osisID='Ps.74.22'>Stoh opp, o Gott, feah dienen Rajchtstried! Jedentj, aun de Noare, {Ps.14,2} dee, däm gaunsen Dach, die vespotte!</verse>
        <verse osisID='Ps.74.23'>Vejat nijch de Stemm diene Jäajna! Daut Jeschrejch diene Fiend stijcht bestendijch.</verse>
      </chapter>
      <chapter osisID='Ps.75'>
        <verse osisID='Ps.75.1'>Däm Väasenja, „Vedoaw nijch!“ Een Psalm von Asaf, een Leed.</verse>
        <verse osisID='Ps.75.2'>Wie preise die, o Gott, wie preise die; en dien Nome es dijchtbie, diene Wundawoatje vetjindje daut.</verse>
        <verse osisID='Ps.75.3'>„Wan etj de bestemmte Tiet errätje woa, well etj Rajcht rejchte.</verse>
        <verse osisID='Ps.75.4'>Daut wankt de Ead en aule äare Bewohna: Etj ha äare Stendasch faustjestalt“. (Selah.)</verse>
        <verse osisID='Ps.75.5'>Etj säd too däm Äwamootjen: siet nijch äwamootijch! En tom Gottloosen: Erhäwt nijch daut Huarn!</verse>
        <verse osisID='Ps.75.6'>Häwt jün Huarn nijch nehejcht; räd nijch frajch met jeratjtem Hauls!</verse>
        <verse osisID='Ps.75.7'>Dan nijch vom Oosten noch vom Waste en nijch vonne Wieste tjemt Erhäwung.</verse>
        <verse osisID='Ps.75.8'>Dan Gott es Rejchta; disem moakt hee läajch, en janem moakt hee huag.</verse>
        <verse osisID='Ps.75.9'>Dan een Bejcha es enne Haund Gottes (det Harrn), en schummt von Wien, es voll von scheenem Wien, en hee schentjt doarut enn: Jo, siene Häw motte aule Gottloose de Ead schlurpsent drintje.</verse>
        <verse osisID='Ps.75.10'>Oba etj, etj well daut enn Eewijchtjeit vetjindje, well däm Gott Joakopps Psalme sinje.</verse>
        <verse osisID='Ps.75.11'>En aule Häahna de Gottloose woa etj aufhacke; daut woare jehowe woare de Häahna de Jerajchte.</verse>
      </chapter>
      <chapter osisID='Ps.76'>
        <verse osisID='Ps.76.1'>Däm Väasenja. Met Seidespäl. Een Psalm. Von Asaf. Een Leed.</verse>
        <verse osisID='Ps.76.2'>Gott es enn Juda bekaunt, enn Iesrael es sien Nome groot.</verse>
        <verse osisID='Ps.76.3'>En enn Salem es sien Zelt, en siene Wohninj enn Zion.</verse>
        <verse osisID='Ps.76.4'>Doa bruak hee de Blitz Boages, Schild en Schweat en Tjrijch. (Selah.)</verse>
        <verse osisID='Ps.76.5'>Glaunsvoll best dü, harlijcha aus de Boaj von Raup.</verse>
        <verse osisID='Ps.76.6'>De Stoatjhoatje stohne jeplindat doa, see schlope äarem Schlop; en tjeena de browe Manna fung siene Henj.</verse>
        <verse osisID='Ps.76.7'>Von dienem Schelle, Gott Joakopps, send enn deepen Schlop vesunke soo aus Woage aus Pead.</verse>
        <verse osisID='Ps.76.8'>Dü best furjchtboa, en wäa kaun ver die bestohne, sooboold dü die oajascht!</verse>
        <verse osisID='Ps.76.9'>Dü tjindijst Jerejcht aun vom Himmel häa; de Ead ferjcht sich en wäa stell,</verse>
        <verse osisID='Ps.76.10'>aus Gott tom Jerejcht oppstund, omm aule Saunftmootje de Ead too rade.</verse>
        <verse osisID='Ps.76.11'>Dan de Oaja dee Mensche woat die preise; met däm Äwajen vom Oaja woascht dü die ommgorte.</verse>
        <verse osisID='Ps.76.12'>Doht en betohlt Vespräatje däm Harrn, jünem Gott; muchte aula, dee omm am häa send, Jeschentje brinje däm Furjchtboarem!</verse>
        <verse osisID='Ps.76.13'>Hee woat däm Jeist de Ferschte aufschniede, hee es furjchtboa fe de Tjeenijchs de Ead.</verse>
      </chapter>
      <chapter osisID='Ps.77'>
        <verse osisID='Ps.77.1'>Däm Väasenja, fe Jedutun. Von Asaf, een Psalm.</verse>
        <verse osisID='Ps.77.2'>Miene Stemm es too Gott, en etj well schriee; miene Stemm roopt no Gott, en hee woat mie heare.</verse>
        <verse osisID='Ps.77.3'>Aum Dach miene Not seatj etj däm Harrn; miene Haund wea bie Nacht ütjestratjt en leet nijch auf; miene Seel weat sich jetreest too woare.</verse>
        <verse osisID='Ps.77.4'>Etj docht aun Gott, en etj steen; etj docht no, en mien Jeist word meed. (Selah.)</verse>
        <verse osisID='Ps.77.5'>Dü helst faust miene Üageläd; etj wea voll Onnrüh en räd nijch.</verse>
        <verse osisID='Ps.77.6'>Etj derjchdocht de oole Doag, de Joahre de Väatiede.</verse>
        <verse osisID='Ps.77.7'>Etj docht aun mien Seidespäl enne Nacht; etj senn no enn mienem Hoate, en mien Jeist forscht no.</verse>
        <verse osisID='Ps.77.8'>Woat de Harr opp eewijch vesteete en wiedahan tjeene Jnod mea bewiese?</verse>
        <verse osisID='Ps.77.9'>Es siene Huld fe emma too Enj? Haft daut Vespräatje oppjeheat von Jeschlajcht too Jeschlajcht?</verse>
        <verse osisID='Ps.77.10'>Haft Gott vejäte jnädijch too senne? Haft hee emm Zorn veschlohte siene Erboarmunge? (Selah.)</verse>
        <verse osisID='Ps.77.11'>Doa säd etj: Daut es mien Krank senne. Dee Joahre de Rajchte vom Hejchsten</verse>
        <verse osisID='Ps.77.12'>well etj jedentje, daut Doone Gottes (Jah, det Harrn); dan diene Wunda von oole Tiede häa well etj jedentje;</verse>
        <verse osisID='Ps.77.13'>en etj well nodentje äwa aul dien Doone, en äwa diene Dod well etj dentje.</verse>
        <verse osisID='Ps.77.14'>Gott, dien Wajch es emm Heilijchtum! Wäa es een groota Gott aus Gott?</verse>
        <verse osisID='Ps.77.15'>Dü best de Gott, dee Wunda deit, dü hast diene Macht kund jedohne unja de Veltja.</verse>
        <verse osisID='Ps.77.16'>Dü hast dien Voltj erleest met jehownem Oarm, de Säns Joakopps en Joosafs. (Selah.)</verse>
        <verse osisID='Ps.77.17'>Die sache de Wota, o Gott, die sache de Wota; dee bäbde, jo, daut grundloose Wota zettad.</verse>
        <verse osisID='Ps.77.18'>De Woltje gohte Wota, de Woltje [Hiob 35, 5] leete eene Stemm schaule, en diene Feilasch fuahre han en häa.</verse>
        <verse osisID='Ps.77.19'>De Stemm von dienem Donna wea emm Wirbelwind, Blitz bedacht däm Eadtjreiss; daut zettad en bäbd de Ead.</verse>
        <verse osisID='Ps.77.20'>Emm Mäa es dien Wajch, en diene Stiej enn groote Wota, en diene Footstaupe send nijch bekaunt.</verse>
        <verse osisID='Ps.77.21'>Dü hast dien Voltj jeleit aus eene Häad derjch de Haund Mooses en Aaron.</verse>
      </chapter>
      <chapter osisID='Ps.78'>
        <verse osisID='Ps.78.1'>Een Maskil. Von Asaf. Horjch, mien Voltj, opp miene Leah! Neijt jün Uah no de Wead üt mienem Mül!</verse>
        <verse osisID='Ps.78.2'>Etj well mien Mül opmoake too eenem Spruch, well Rotsel väabrinje lohte üt de oole Tiet.</verse>
        <verse osisID='Ps.78.3'>Waut wie jeheat en erfoahre en onse Vodasch ons vetalt ha,</verse>
        <verse osisID='Ps.78.4'>wie welle äare Säns daut nijch jeheem hoole, en däm kohmenden Jeschlajcht däm Riem Gottes (det Harrn) en siene Macht en siene Wundawoatje, dee hee jedohne haft, vetale.</verse>
        <verse osisID='Ps.78.5'>Dan hee haft een Zeijniss enn Joakopp oppjerejcht en een Jesatz jestalt enn Iesrael, dee hee onse Vodasch jebohde haft, doamet see, dee äare Säns metdeele;</verse>
        <verse osisID='Ps.78.6'>doamet daut kohmende Jeschlajcht dee tjannt, de Säns, dee Jebuare selle woare, en dee oppstohne en see äare Säns vetale;</verse>
        <verse osisID='Ps.78.7'>en opp Gott äa Vetrüe satte, en de Dod Gottes nijch vejäte en siene Jeboote bewoare;</verse>
        <verse osisID='Ps.78.8'>en nijch wurde aus äare Vodasch, een onnjehuarsomet en wadaspanstjet Jeschlajcht, een Jeschlajcht, daut äa Hoat nijch befaustijd, en äa Jeist nijch trü jäajen Gott wea.</verse>
        <verse osisID='Ps.78.9'>De Säns Efraims, jeeewde Boage'Tjampfa, jinje tridj aum Kaumf Dach.</verse>
        <verse osisID='Ps.78.10'>See hilde däm Bunt Gottes nijch en wäade sich, enn sienem Jesatz too waundle;</verse>
        <verse osisID='Ps.78.11'>en see vegaute siene Dode en siene Wundawoatje, dee hee ahn haud seene lohte.</verse>
        <verse osisID='Ps.78.12'>Hee deed Wunda ver äare Vodasch, emm Laund Ejipten, enne Jäajend Zoan.</verse>
        <verse osisID='Ps.78.13'>Hee spoold daut Mäa en leet ahn doa derjchgohne, en leet de Wota stohne aus eenen Daum.</verse>
        <verse osisID='Ps.78.14'>En hee leid ahn aum Dach met de Woltj en de gaunse Nacht met däm Fia'Lijcht.</verse>
        <verse osisID='Ps.78.15'>Hee spoold Fälse enn de Wieste en drentjt ahn ritjlijch aus met Streem.</verse>
        <verse osisID='Ps.78.16'>En hee leet Bäatja väakohme üt däm Fäls en Wota raufrane aus Wotastreem.</verse>
        <verse osisID='Ps.78.17'>Doch see deede wieda han, jäajen am noch too sindje, enn däm see jäajen däm Hejchsten wadaspanstijch weare enn de Wieste.</verse>
        <verse osisID='Ps.78.18'>En see vesochte Gott enn äarem Hoate, enn däm see Speise vodade fe äare Lost.</verse>
        <verse osisID='Ps.78.19'>En see räde jäajen Gott; see säde: Sull Gott enn de Wieste eenen Desch reedmoake tjenne?</verse>
        <verse osisID='Ps.78.20'>Tjitj, däm Fäls haft hee jeschloage, en Wota rand erüt, en Bäatja rand; woat hee uk Broot jäwe tjenne, oda woat hee sienem Voltj Fleesch veschaufe?</verse>
        <verse osisID='Ps.78.21'>Doaromm, aus Gott (de Harr) daut head, word hee oajalijch, en Fia brennd jäajen Joakopp aun, en uk Zorn stäajch opp jäajen Iesrael;</verse>
        <verse osisID='Ps.78.22'>wiel see Gott nijch jleewde en nijch vetrüde opp siene Radinj.</verse>
        <verse osisID='Ps.78.23'>En doch haud hee de Woltje bowe befoole en de Däare vom Himmel oppjemoakt</verse>
        <verse osisID='Ps.78.24'>en Mana opp ahn räajne lohte, doamet see aute, en ahn Himmels'Jeträajd jeef.</verse>
        <verse osisID='Ps.78.25'>De Mensch aut Broot de Stoatje <note>Enjel</note> ; hee schetjt ahn Speise bet see saut weare.</verse>
        <verse osisID='Ps.78.26'>Hee feahd aum Himmel däm Oostwind bie, en derjch siene Macht juag hee däm Sied'Wind bie;</verse>
        <verse osisID='Ps.78.27'>en hee leet Fleesch opp ahn räajne aus Stoff, en Väajel aus Saund aum Mäa,</verse>
        <verse osisID='Ps.78.28'>en leet dee faule enn äa Loaga, rund omm äare Wohninje.</verse>
        <verse osisID='Ps.78.29'>En see aute en worde sea saut, en daut, waut see wulle, feahd hee ahn too.</verse>
        <verse osisID='Ps.78.30'>Noch haude see sich nijch aufjedreit von äare Lost, noch wea äare Speise enn äarem Mül,</verse>
        <verse osisID='Ps.78.31'>doa stäajch de Zorn Gottes jäajen ahn opp; en hee warjd unja äare Tjraftje, en de Jinjlinj Iesraels stratjt hee dohl.</verse>
        <verse osisID='Ps.78.32'>Bie aul däm sindijde see wada en jleewde nijch aun siene Wundawoatje.</verse>
        <verse osisID='Ps.78.33'>Doa leet hee emm Frodem veschwinje äare Doag, en äare Joahre emm Schratj.</verse>
        <verse osisID='Ps.78.34'>Wann hee ahn ommbrocht, dan fruage see no am en kaume tridj en sochte Gott;</verse>
        <verse osisID='Ps.78.35'>en see dochte doaraun, daut Gott äa Fäls es, en Gott, de Hejchsta, äa Erleesa.</verse>
        <verse osisID='Ps.78.36'>En see heijchelde am met äarem Mül, en met äare Tung luage see am;</verse>
        <verse osisID='Ps.78.37'>dan äa Hoat wea nijch faust am jäjenäwa, en see hilde nijch trü aun sienem Bund.</verse>
        <verse osisID='Ps.78.38'>Oba hee wea boarmhoatijch, hee vejeef de Schuld en vetiljd ahn nijch; en foaken hilt hee sien Zorn auf en leet sienen gaunsen Oaja nijch oppwatje.</verse>
        <verse osisID='Ps.78.39'>En hee docht doaraun, daut see Fleesch send, een Frodem, dee doahan foaht en nijch wada tjemt.</verse>
        <verse osisID='Ps.78.40'>Woo foaken weare see wadaspanstijch jäajen am enn de Wieste, betriebte am enn de Wiltnes.</verse>
        <verse osisID='Ps.78.41'>En see vesochte Gott emma wada en tjrentjte däm Heiljen Iesraels.</verse>
        <verse osisID='Ps.78.42'>See dochte nijch aun siene Haund, aun däm Dach, doa hee ahn von däm Bedrenja erleesd,</verse>
        <verse osisID='Ps.78.43'>Aus hee siene Teatjen enn Ejipten deed en siene Wunda enn de Felda Zoan.</verse>
        <verse osisID='Ps.78.44'>Hee vewaundeld äare Streem enn Bloot, soo daut see äare streemende Wota nijch drintje kunne.</verse>
        <verse osisID='Ps.78.45'>Hee schetjt Onnjezeffa unja ahn, dee ahn freete, en Pogge, dee ahn vedorwe.</verse>
        <verse osisID='Ps.78.46'>En hee jeef de Schirtje <note>Vetilja</note> äare Arnt, en äare Oabeit de Heischratje.</verse>
        <verse osisID='Ps.78.47'>Hee schluag äare Wienstatj met Hoagel dohl, en äare Mülbäabeem met grootem Hoagel.</verse>
        <verse osisID='Ps.78.48'>En hee jeef äa Veeh däm Hoagel han en äare Häade däm Blits.</verse>
        <verse osisID='Ps.78.49'>Hee leet sienen brennenden Zorn jäajen ahn loos, Wutt en Oaja en Elend, eene Schoowa von Onnjletjs'Enjel.</verse>
        <verse osisID='Ps.78.50'>Hee muak sienem Zorn eenen Wajch, enthilt nijch däm Doot äare Seel en jeef äa Läwe Past han.</verse>
        <verse osisID='Ps.78.51'>En hee schluag aule Easchtjebuarne enn Ejipten, dee Easchte de Krauft enn de Zelte Ham.</verse>
        <verse osisID='Ps.78.52'>En hee leet sien Voltj wajchtratje aus de Schop en leid ahn aus eene Häad enn de Wieste;</verse>
        <verse osisID='Ps.78.53'>En hee feahd ahn sejcha, soo daut see sich nijch änjste; en äare Fiend bedatjt daut Mäa.</verse>
        <verse osisID='Ps.78.54'>En hee brocht ahn enn siene heilje Jäajend, no disem Boajch, däm siene Rajchte jewonn.</verse>
        <verse osisID='Ps.78.55'>En hee vedreef de Veltja ver ahn, en veloosst ahn aus eene Schnooa daut Oawgoot en leet enn äare Zelte wohne de Stam Iesraels.</verse>
        <verse osisID='Ps.78.56'>Oba see vesochte Gott däm Hejchsten, en weare wadaspanstijch jäajen ahm, en siene Zeijnise bewoade see nijch.</verse>
        <verse osisID='Ps.78.57'>En see jinje tridj en haundelde trüloos aus äare Vodasch; see dreide sich omm aus een faulscha Boage.</verse>
        <verse osisID='Ps.78.58'>En see tjrentjte am derjch äare Hejchte en reizte am too Iewasucht derjch äare jeschnädne Bilda.</verse>
        <verse osisID='Ps.78.59'>Gott head daut en wort zornijch, en hee veacht Iesrael sea.</verse>
        <verse osisID='Ps.78.60'>En hee veleet de Wohninj enn Silo, daut Zelt, daut hee unjre Mensche oppjeschloage haud.</verse>
        <verse osisID='Ps.78.61'>En hee jeef enn Jefangenschoft siene Macht, en siene Harlijchtjeit enn de Haund de Bedrenja.</verse>
        <verse osisID='Ps.78.62'>En hee jeef sien Voltj däm Schweat han, en jäajen sien Oawgoot wea hee zornijch.</verse>
        <verse osisID='Ps.78.63'>Siene junge Manna freet daut Fia, en siene Jungfrües worde nijch besunge <note>met Tjastinsleeda</note> ;</verse>
        <verse osisID='Ps.78.64'>Siene Priesta folle derjch daut Schweat, en siene Wätfrües hielde nijch.</verse>
        <verse osisID='Ps.78.65'>Doa wuak opp aus een Schlopenda, de Harr, aus een Held, dee vom Wien jucht;</verse>
        <verse osisID='Ps.78.66'>En hee schluach siene Fiend von hinje, jeef ahn eewije Schmach.</verse>
        <verse osisID='Ps.78.67'>En hee veschmeet daut Zelt Joosafs, en däm Staum Efraim erwäld hee nijch;</verse>
        <verse osisID='Ps.78.68'>sonda hee erwäld däm Staum Juda, däm Boajch Zion, däm hee leef haud.</verse>
        <verse osisID='Ps.78.69'>En hee büd aus de Hejchte sien Heilijchtum, aus de Ead, dee hee opp eewijch jejrindet haft.</verse>
        <verse osisID='Ps.78.70'>En hee erwäld Doft, sienen Tjnajcht, en nahum am von de Schopshäad;</verse>
        <verse osisID='Ps.78.71'>hee leet am von de Mutta'Tiare kohme, omm Joakopp, sien Voltj, too weide, en Iesrael, sien Oawgoot.</verse>
        <verse osisID='Ps.78.72'>En hee weid ahn no de Reinheit von sienem Hoate, en met de Jeschetjlijtjeit siene Henj leid hee ahn.</verse>
      </chapter>
      <chapter osisID='Ps.79'>
        <verse osisID='Ps.79.1'>Een Psalm. Von Asaf. Gott, de Heide send enn dien Oawgoot jekohme, ha dienen heiljen Tempel veonnreinijcht, ha Jerusalem tom Trimmahüpe jemoakt.</verse>
        <verse osisID='Ps.79.2'>De Doodestjarpa von diene Tjnajchte ha see de Väajel det Himmels too Speise jejäft, daut Fleesch von diene Fromme de wille Tiare de Ead.</verse>
        <verse osisID='Ps.79.3'>See ha äa Bloot aus Wota vegohte, rundomm Jerusalem häa, en tjeena wea doa, dee begroof.</verse>
        <verse osisID='Ps.79.4'>Wie send eene Schmach jeworde fe onse Nobasch, een Spott en Schaund dän, dee ons ommjäwe.</verse>
        <verse osisID='Ps.79.5'>Woo lang noch, Gott (o Harr)? Wellst dü emmawada zornijch senne, saul aus Fia brenne dien Iewa?</verse>
        <verse osisID='Ps.79.6'>Sched dien Oaja üt äwa de Heide, dee die nijch tjanne, en opp de Tjeenijchritje, dee dienen Nome nijch aunroope.</verse>
        <verse osisID='Ps.79.7'>Dan maun haft Joakopp vetäajt, en siene Wohninj ha see vewiestet.</verse>
        <verse osisID='Ps.79.8'>Jedentj ons nijch de Onnjerajchtijchtjeite de Voafahren, loht ons diene Erboarmunge boolt entjäajen kohme, dan sea schwack send wie jeworde.</verse>
        <verse osisID='Ps.79.9'>Halp ons, Gott ons Heil, omm de Ea dienen Nomes welle; en rad ons, en vezei onse Sinde omm dienen Nomes haulwen!</verse>
        <verse osisID='Ps.79.10'>Wuaromm selle de Heide saje: Wua es äa Gott? Loht unja de Heide ver onse Uage kundwoare de Rache fe daut vegohtne Bloot diene Tjnajchts!</verse>
        <verse osisID='Ps.79.11'>Loht ver die kohme daut Sefze dee Jefangne; no däm grooten dienen Oarm loht äwabliewe de Doodes'Tjinja!</verse>
        <verse osisID='Ps.79.12'>En jäf onse Nobasch äaren Spott, wuamet see die, Harr, jespott ha, säwenfach enn äarem Bossem tridj.</verse>
        <verse osisID='Ps.79.13'>Soo woa wie, dien Voltj, en de Häad von diene Weid, die eewijch danke, dien Riem vetale von Jeschlajcht too Jeschlajcht.</verse>
      </chapter>
      <chapter osisID='Ps.80'>
        <verse osisID='Ps.80.1'>Däm Väasenja. No Leljen däm Zeijniss. Von Asaf. Een Psalm.</verse>
        <verse osisID='Ps.80.2'>Hoad Iesraels, nehm too Uahre, dee dü Joosaf leidsd aus eene Häad, dee dü troonst tweschen {1Chr.28,18: Hes.10,1} Cherubim, schien väa!</verse>
        <verse osisID='Ps.80.3'>Ver Efraim en Benjamin en Manasse erwatj diene Krauft, en kohm too onse Help.</verse>
        <verse osisID='Ps.80.4'>O Gott! Feah ons tridj, en loht dien Aunjesejcht schiene, soo woa wie jerad woare.</verse>
        <verse osisID='Ps.80.5'>Harr, Gott de Häaschoa, woo lang rätjat dien Zorn jäajen daut Jebäd von dienem Voltj?</verse>
        <verse osisID='Ps.80.6'>Dü hast ahn met Trone'Broot jespeist, en ahn mohtwies met Trone jedrentjt.</verse>
        <verse osisID='Ps.80.7'>Dü hast ons tom Zank fe onse Nobasch jesat, en onse Fiend spotte unjaeenaunda.</verse>
        <verse osisID='Ps.80.8'>O Gott de Häaschoa, feah ons tridj en loht dien Aunjesejcht schiene, soo woa wie jerad woare!</verse>
        <verse osisID='Ps.80.9'>Eenen Wienstok brochst dü üt Ejipten, vedreefst Veltja en plauntst am.</verse>
        <verse osisID='Ps.80.10'>Dü muakst Rüm ver am, en hee schluag Wartle en felle daut Laund;</verse>
        <verse osisID='Ps.80.11'>De Boaj worde bedatjt von sienem Schaute, en siene Asta weare aus Zeeda Gottes.</verse>
        <verse osisID='Ps.80.12'>Hee stratjt siene Asta üt bet aum Mäa, en bet aum Stroom han siene Auflaja.</verse>
        <verse osisID='Ps.80.13'>Wuaromm hast dü siene Mia dohljeräte, soo daut se am aula bepletje, dee opp däm Wajch vebie gohne?</verse>
        <verse osisID='Ps.80.14'>Daut Wildschwien ütem Woold veweeld am, en daut Wild vom Feld weid am auf.</verse>
        <verse osisID='Ps.80.15'>Gott de Häaschoa, kohm doch wada! Tjitj vom Himmel en seeh, en nehm die disen Wienstok aun,</verse>
        <verse osisID='Ps.80.16'>en daut Jeplaunte, däm diene Rajchte jeplaunt haft, en däm Sän, däm dü die jestoatjt hast!</verse>
        <verse osisID='Ps.80.17'>Hee es met Fia vebrennt, hee es aufjeschnäde; von däm Schelle fe dienem Aunjesejcht kohme see omm.</verse>
        <verse osisID='Ps.80.18'>Diene Haunt es opp däm Maun diene Rajchte, opp däm Menschesän, dän dü die jestoatjt hast!</verse>
        <verse osisID='Ps.80.19'>Soo woa wie nijch von die aufgohne; beläw ons, en wie woare dienen Nome aunroope.</verse>
        <verse osisID='Ps.80.20'>Harr, Gott de Häaschoa, feah ons tridj! Loht dien Aunjesejcht schiene, soo woa wie jerad woare.</verse>
      </chapter>
      <chapter osisID='Ps.81'>
        <verse osisID='Ps.81.1'>Däm Väasenja. Opp de Gittith. Von Asaf.</verse>
        <verse osisID='Ps.81.2'>Jubelt Gott, onse Krauft! Jubelt däm Gott Joakopps!</verse>
        <verse osisID='Ps.81.3'>Erhäwt Jesang en loht de Pauke äa Toon jäwe, de leeftolje Zitha met de Hoap!</verse>
        <verse osisID='Ps.81.4'>Blost aum Niemon enn de Poosaun, aum Vollmon aun onsem Fast'Dach!</verse>
        <verse osisID='Ps.81.5'>Dan daut es eene Satzung fe Iesrael, eene Veordninj vom Gott Joakopps.</verse>
        <verse osisID='Ps.81.6'>Hee sad daut enn aus een Zeijniss enn Joosaf, aus hee üttrock jäajen daut Laund Ejipten, wua etj eene Sproak head, dee etj nijch tjannd.</verse>
        <verse osisID='Ps.81.7'>Etj muak frie siene Schullre von de Laust, siene Henj worde frie vom Laust'Korf.</verse>
        <verse osisID='Ps.81.8'>Enn de Bedrenjnis roopst dü, en etj muak die frie; etj auntwuad die emm jeheemen Donna; etj vesocht die aun däm Wota von Marieba. (Selah.)</verse>
        <verse osisID='Ps.81.9'>Hea, mien Voltj, en etj well jäajen die zeije. O Iesrael, wan dü mie jehorjchst!</verse>
        <verse osisID='Ps.81.10'>Daut saul tjeen framda Gott unja die senne, en dü saulst die nijch fe eenem framden Gott betje.</verse>
        <verse osisID='Ps.81.11'>Etj sie Gott (de Harr), dien Gott, dee die üt däm Laund Ejipten erüt jefeaht haft; doo dien Mül wiet op, en etj well am felle.</verse>
        <verse osisID='Ps.81.12'>Oba mien Voltj haft nijch opp miene Stemm jeheat, en Iesrael es nijch wellijch jäajen mie jewäse.</verse>
        <verse osisID='Ps.81.13'>En etj jeef ahn de Vestockung von äarem Hoate han; see waundle no äare Rotschläaj.</verse>
        <verse osisID='Ps.81.14'>O daut mien Voltj opp mie jeheat haud, daut Iesrael enn miene Wäaj jewaundelt haud!</verse>
        <verse osisID='Ps.81.15'>Boold haud etj äare Fiend jeboage en miene Haund jäajen äare Bedrenja jedreit.</verse>
        <verse osisID='Ps.81.16'>De Haussa Gottes (det Harrn) haude sich am met schmeijchle unjadone, en äare Tiet wea eewijch jewäse;</verse>
        <verse osisID='Ps.81.17'>en met däm Fat vom Weit haud hee daut jespeist, en met Honijch üt däm Fäls haud etj die saut jemoakt.</verse>
      </chapter>
      <chapter osisID='Ps.82'>
        <verse osisID='Ps.82.1'>Een Psalm. Von Asaf. Gott steit enn de Jemeende Gottes, enne Medd de Jetta rejcht hee {2Mos.21,6}.</verse>
        <verse osisID='Ps.82.2'>Woo lang well jie onnjerajcht rejchte en de Persoon de Gottloose aunseene? (Selah.)</verse>
        <verse osisID='Ps.82.3'>Schauft däm Jerinjem Rajcht en de Weis; däm Elenden en däm Oamen loht Jerajchtijchtjeit erfoahre!</verse>
        <verse osisID='Ps.82.4'>Rad däm Jerinjen en däm Oamen, rad ahn üt de Haund de Gottloose!</verse>
        <verse osisID='Ps.82.5'>See weete nijch en vestohne nijch, see waundle enn Diestaness ommhäa: Daut wanke aule Grund'Boddem de Ead.</verse>
        <verse osisID='Ps.82.6'>Etj ha jesajcht: Jie send Jetta, en jie aula Säns vom Hejchsten!</verse>
        <verse osisID='Ps.82.7'>Doch aus een Mensch woa jie stoawe, en aus eena de Ferschte woa jie faule.</verse>
        <verse osisID='Ps.82.8'>Stoh opp, o Gott, rejcht de Ead! Dan dü woascht aule Veltja tom Oawgoot habe.</verse>
      </chapter>
      <chapter osisID='Ps.83'>
        <verse osisID='Ps.83.1'>Een Psalm'Leet. Von Asaf.</verse>
        <verse osisID='Ps.83.2'>Gott, sie nijch stell; vestomm nijch en sie nijch stell, o Gott!</verse>
        <verse osisID='Ps.83.3'>Dan tjitj, diene Fiend toobe, en diene Haussa häwe daut Haupt.</verse>
        <verse osisID='Ps.83.4'>Jäajen dien Voltj moake see lästje Aunschläj, en berohde sich jäajen diene Schutzlinje.</verse>
        <verse osisID='Ps.83.5'>See säde: Kohmt en loht ons ahn vetilje, daut see tjeen Voltj mea send, daut de Nome Iesrael nijch mea jedocht woat!</verse>
        <verse osisID='Ps.83.6'>Dan see ha sich met eenmootijem <note>eenem Senn emm</note> Hoate berohde, see ha eenen Bund jäajen die jemoakt;</verse>
        <verse osisID='Ps.83.7'>De Zelte Edoms en de Ismaelita, Moabita en de Hagarita,</verse>
        <verse osisID='Ps.83.8'>Gabal en Amon en Amalek, Filista met de Bewohna von Tierus ;</verse>
        <verse osisID='Ps.83.9'>Uk Assur haft sich ahn aunjeschlohte; see send too eenem Oarm fe de Säns Loot jeworde. (Selah.)</verse>
        <verse osisID='Ps.83.10'>Doo ahn aus Midian, aus Sisera, aus Jabin aum Bach Kison;</verse>
        <verse osisID='Ps.83.11'>dee venijcht worde enn En-Dor, dee fe daut Laund tom Dinjmeddel worde!</verse>
        <verse osisID='Ps.83.12'>Moak ahn, äare Adelje, aus Oreb en aus Seeb, aus Sebach en aus Zalmunna aule äare Harscha!</verse>
        <verse osisID='Ps.83.13'>Wiel see jesajcht ha: Loht ons de Wohninje Gottes enn Besitz nähme!</verse>
        <verse osisID='Ps.83.14'>Mien Gott, moak ahn eenem Stoff'Tjriesel jlitj, aus Stoppel verrem Wind!</verse>
        <verse osisID='Ps.83.15'>Aus Fia däm Woold vebrennt, en aus eene Flaum de Boaj aunstetjt,</verse>
        <verse osisID='Ps.83.16'>soo vefolj ahn met dienem Wada, en met dienem Stormwind änjst ahn wajch!</verse>
        <verse osisID='Ps.83.17'>Fell äa Aunjesejcht met Schaund, doamet see dienen Nome seatje, o Gott, (o Harr)!</verse>
        <verse osisID='Ps.83.18'>Loht ahn fe emma beschämt en wajch jejoagt woare, en met Schaund bedatjt woare en ommkohme,</verse>
        <verse osisID='Ps.83.19'>en ertjane, daut dü auleen, däm sien Nome Gott (Harr) es, de Hejchsta best äwa de gaunse Ead!</verse>
      </chapter>
      <chapter osisID='Ps.84'>
        <verse osisID='Ps.84.1'>Däm Väasenja. Opp de Gittith. Von de Säns Korah. Een Psalm.</verse>
        <verse osisID='Ps.84.2'>Woo leeftolijch send diene Wohninje, Gott (Harr) de Häaschoa!</verse>
        <verse osisID='Ps.84.3'>Miene Seel velangt en bangt sich no de Väahäw Gottes (det Harrn); mien Hoat en mien Fleesch roope lüd nom läwendjen Gott.</verse>
        <verse osisID='Ps.84.4'>Soogoa de Spoalintj haft een Hüs jefunge, en de Schwaulm een Nast fe sich, wua see äare Junge hanlajt; diene Aultoa, Gott (Harr) Häaschoa, mien Tjeenijch en mien Gott!</verse>
        <verse osisID='Ps.84.5'>Jletjseelijch, dee doa enn dienem Hüs wohne! Dee woare die emma Lowe. (Selah.)</verse>
        <verse osisID='Ps.84.6'>Jletjseelijch de Mensch, däm siene Krauft enn die es, enn dee äare Hoate jebohnte Wäaj send!</verse>
        <verse osisID='Ps.84.7'>Wan see derjch daut Trone’Dohl <note>Jauma'Dohl</note> gohne, moake see daut too eenem Tjwal'Uat; jo, met Säajnunge bedatjt daut de tiedijch Räajen.</verse>
        <verse osisID='Ps.84.8'>See gohne von Krauft too Krauft; see erschiene ver Gott enn Zion.</verse>
        <verse osisID='Ps.84.9'>Harr, Gott de Häaschoa, hea mien Jebäd; nehm too Uahre, dü Gott Joakopps! (Selah.)</verse>
        <verse osisID='Ps.84.10'>Dü, ons Schilt, seeh, o Gott; en tjitj aun daut Aunjesejcht von dienem Jesaulwten!</verse>
        <verse osisID='Ps.84.11'>Dan een Dach enn diene Väahäw es bäta aus sest dusent; etj well leewa aun de Schwal stohne emm Hüs von mienem Gott, aus wohne enn de Zelte de Gottloose.</verse>
        <verse osisID='Ps.84.12'>Dan de Harr, Gott, es Sonn en Schilt; Jnod en Harlijchtjeit woat Gott (de Harr) jäwe, dän nuscht Goodet tridj hoole, dee enn Reinheit waundle.</verse>
        <verse osisID='Ps.84.13'>Gott (de Harr) de Häaschoa! Jletjseelijch dee Mensch, dee opp die vetrüt!</verse>
      </chapter>
      <chapter osisID='Ps.85'>
        <verse osisID='Ps.85.1'>Däm Väasenja. Von de Säns Korah. Een Psalm.</verse>
        <verse osisID='Ps.85.2'>Gott (Harr), dü hast dienem Laund Jnod erwesse, hast de Jefangenschoft Joakopps jedreit;</verse>
        <verse osisID='Ps.85.3'>dü hast de Onnjerajchtijchtjet von dienem Voltj vezeit, aule äare Sinde hast dü toojedatjt. (Selah.)</verse>
        <verse osisID='Ps.85.4'>Dü hast aul dien Oaja tridj jetrocke, hast die aufjedreit von dienem jläjendem Zorn.</verse>
        <verse osisID='Ps.85.5'>Brinj ons tridj, Gott, ons Heil, en moak dienem Onnwelle jäajen ons een Enj!</verse>
        <verse osisID='Ps.85.6'>West dü die eewijch jäajen ons oajre? West dü dienen Zorn senne lohte von Jeschlajcht too Jeschlajcht?</verse>
        <verse osisID='Ps.85.7'>West dü ons nijch wada beläwe, daut dien Voltj sich enn die freie kaun?</verse>
        <verse osisID='Ps.85.8'>Loht ons, Gott (Harr), dien Goodet seehne, en dien Heil schentj ons!</verse>
        <verse osisID='Ps.85.9'>Heare well etj, waut Gott, de Harr, räde woat; dan Fräd woat hee räde too sienem Voltj en too siene Fromme, - bloos daut see nijch no de Noaheit tridjgohne!</verse>
        <verse osisID='Ps.85.10'>Jewess, dijcht bie dän es siene Help dän, dee am ferjchte, doamet de Harlijchtjeit enn onsem Laund wohnt.</verse>
        <verse osisID='Ps.85.11'>Jnod en Woahrheit send sich bejeajent, Jerajchtijchtjeit en Fräd ha sich jekusst.</verse>
        <verse osisID='Ps.85.12'>Woahrheit woat wausse üte Ead, en Jerajchtijchtjeit vom Himmel rauftjitje.</verse>
        <verse osisID='Ps.85.13'>Uk Gott (de Harr) woat daut goode jäwe, en ons Laund woat siene Arnt jäwe.</verse>
        <verse osisID='Ps.85.14'>De Jerajchtijchtjeit woat ver ahm ommhäa gohne en äare Schräd too siene Wäaj moake.</verse>
      </chapter>
      <chapter osisID='Ps.86'>
        <verse osisID='Ps.86.1'>Een Jebäd. Von Doft. Neaj, Gott (Harr), dien Uah! Erhea mie, dan etj sie elend en oam!</verse>
        <verse osisID='Ps.86.2'>Bewoa miene Seel, dan etj sie fromm; rad dü, mien Gott, dienen Tjnajcht, dee opp die vetrüt!</verse>
        <verse osisID='Ps.86.3'>Sie mie jnädijch, Harr, dan no die roop etj däm gaunsen Dach!</verse>
        <verse osisID='Ps.86.4'>Moak de Seel von dienem Tjnajcht frooh! Dan no die, Harr, erhäw etj miene Seel!</verse>
        <verse osisID='Ps.86.5'>Dan dü, Harr, best goot en tom Vejäwe reed, en groot aun Jnod jäajen aule, dee die aunroope.</verse>
        <verse osisID='Ps.86.6'>Nehm too Uahre, Gott (Harr) mien Jebäd, en horjch opp de Stemm miene Bedd!</verse>
        <verse osisID='Ps.86.7'>Aum Dach miene Noot woa etj die aunroope, dan dü woascht mie erheare.</verse>
        <verse osisID='Ps.86.8'>Tjeena es aus dü, Harr, unja de Jetta, en nuscht es diene Woatje toovejlitje.</verse>
        <verse osisID='Ps.86.9'>Aule Veltja, dee dü jemoakt hast, woare kohme en ver die aunbäde, Harr, en dienen Nome veharlijche.</verse>
        <verse osisID='Ps.86.10'>Dan dü best groot en deist Wunda, dü best Gott, dü aulen.</verse>
        <verse osisID='Ps.86.11'>Leah mie, Gott (Harr), dienen Wajch: Etj woa waundle, enn diene Woahrheit waundle; neij mien Hoat dienen Nome too ferjchte.</verse>
        <verse osisID='Ps.86.12'>Etj well die danke, Harr, mien Gott, met mienem gaunsem Hoate, en dienen Nome eewijch veharlijche.</verse>
        <verse osisID='Ps.86.13'>Dan diene Jnod es groot jäajen mie, en dü hast miene Seel ütem unjaschtem Scheol jerat.</verse>
        <verse osisID='Ps.86.14'>Gott, Frajche send jäajen mie oppjestohne, en de Jewault doonende Schoa tracht no mienem Läwe! En see ha die nijch ver sich jestalt.</verse>
        <verse osisID='Ps.86.15'>Oba dü, Harr, best een Gott, boarmhoatijch en jnädijch, langsom tom Zorn en groot aun Jnod en Woahrheit.</verse>
        <verse osisID='Ps.86.16'>Drei die no mie en sie mie jnädijch! Jäf dienem Tjnajcht diene Krauft en rad däm Sän diene Tjäatjsche!</verse>
        <verse osisID='Ps.86.17'>Erwies mie een Teatjen tom Goodem, daut miene Haussa daut seehne en beschämt woare, wiel dü, Gott (Harr), mie jeholpe en mie jetreestet hast.</verse>
      </chapter>
      <chapter osisID='Ps.87'>
        <verse osisID='Ps.87.1'>Vonne Säns Korah. Een Psalm'Leet. Siene Jrindung es opp de Boaj de Heilijchtjeit.</verse>
        <verse osisID='Ps.87.2'>Gott (de Harr) leeft de Dooasch Zion mea aus aule Wohninje Joakopps.</verse>
        <verse osisID='Ps.87.3'>Harlijchet es von die jeräd, dü Staut Gottes. (Selah.)</verse>
        <verse osisID='Ps.87.4'>Erwähne well etj Rahab en Babel bie dän, dee mie tjanne; tjitj, Filista en Tierus met Ätiopea: Disa es doa jebuare.</verse>
        <verse osisID='Ps.87.5'>En von Zion woat jesajcht woare: Dee en dee es doa jebuare; en de Hejchsta, hee woat daut faust moake.</verse>
        <verse osisID='Ps.87.6'>Gott (de Harr) woat schriewe, biem Oppschriewe de Veltja: Disa es doa jebuare. (Selah.)</verse>
        <verse osisID='Ps.87.7'>En de Senja aus de Fleetespäla saje: Aule miene Tjwale send enn die.</verse>
      </chapter>
      <chapter osisID='Ps.88'>
        <verse osisID='Ps.88.1'>Een Psalm'Leet. Von de Säns Korah. Däm Väasenja, no Machalat Leanot. Een Maskil. Von Heman, däm Esrachita.</verse>
        <verse osisID='Ps.88.2'>Harr, Gott von mienem Heil, etj schreajch Dach en Nacht ver die.</verse>
        <verse osisID='Ps.88.3'>Mucht mien Jebäd ver die kohme! Neij dien Uah no mienem Schriee!</verse>
        <verse osisID='Ps.88.4'>Dan miene Seel es saut vom Liede, en mien Läwe es dijcht aum Scheol.</verse>
        <verse osisID='Ps.88.5'>Etj sie too dän jeacht dee enne Kühl vesintje; etj sie aus een Maun, dee tjeene Krauft haft;</verse>
        <verse osisID='Ps.88.6'>Unja de Doodes hanjestratjt, aus Erschloagne, dee emm Grauf lidje, aun dee dü nijch mea dentjst; dan see send von diene Haund aufjeschnäde.</verse>
        <verse osisID='Ps.88.7'>Dü hast mie enn de deepste Kühl jelajcht, enn Diestaness, emm Deepen.</verse>
        <verse osisID='Ps.88.8'>Dien Oaja lijcht schwoa opp mie, en met aule diene Walle hast dü mie dohljedretjt. (Selah.)</verse>
        <verse osisID='Ps.88.9'>Miene Bekaunde hast dü von mie wajchjenohme, hast mie ver ahn tom Aufschü jemoakt; etj sie ennjeschlohte en kaun nijch rütkohme.</verse>
        <verse osisID='Ps.88.10'>Mien Uag es veschmacht fe Elend; no die, Gott (Harr), ha etj jieda Dach jeroope, no die ha etj miene Henj ütjestratjt.</verse>
        <verse osisID='Ps.88.11'>Woascht dü aun de Doodje Wunda doone? Oda woare de Schautes <note>Jestorwne</note> oppstohne, die preise? (Selah.)</verse>
        <verse osisID='Ps.88.12'>Woat diene Jnod emm Grauf vetalt woare, emm Aufgrund diene Trühe? {Hiob 26,6;28,22; Opb.9,11}</verse>
        <verse osisID='Ps.88.13'>Woare enne Diestaness diene Wunda bekaunt woare, en diene Jerajchtijchtjeit enn däm Laund de Vejätenheit?</verse>
        <verse osisID='Ps.88.14'>Oba etj, Gott (Harr), schriee no die, en Zemorjest tjemt mien Jebäd ver die.</verse>
        <verse osisID='Ps.88.15'>Wuaromm, Gott (Harr), vestatst dü miene Seel, vestatjst dien Aunjesejcht fe mie?</verse>
        <verse osisID='Ps.88.16'>Etj sie elend en vejentjlijch von miene Jügend aun; etj droag dien Schratj, en sie rotloos.</verse>
        <verse osisID='Ps.88.17'>Diene Zorn'Glooje es äwa mie jegohne, dien Schratj haft mie venijcht.</verse>
        <verse osisID='Ps.88.18'>See ha mie ommrinjt aus Wota däm gaunsen Dach, see ha mie aulatoop ommjäwe.</verse>
        <verse osisID='Ps.88.19'>Frind en Jenosse hast dü von mie jenohme; miene Bekaunde send Diestaness.</verse>
      </chapter>
      <chapter osisID='Ps.89'>
        <verse osisID='Ps.89.1'>Een Maskil. Von Etan, däm Esrachita.</verse>
        <verse osisID='Ps.89.2'>De Jnod Gottes (det Harrn), well etj enn Eewijchtjeit besinje, von Jeschlajcht too Jeschlajcht met mienem Mül diene Trü kund doone.</verse>
        <verse osisID='Ps.89.3'>Dan etj säd: Opp eewijch woat de Jnod jebüt woare; de Himmel, enn ahn woascht dü fauststale diene Trü.</verse>
        <verse osisID='Ps.89.4'>Een Bund ha etj met mienem Üterwälten jeschlohte, - ha Doft, mienem Tjnajcht, jeschwuare:</verse>
        <verse osisID='Ps.89.5'>„Bott enn Eewijchtjeit well etj dienen Some fauststale, en opp aule Jeschlajchta han dienen Troon büe“. (Selah.)</verse>
        <verse osisID='Ps.89.6'>En de Himmel woare diene Wunda preise, Gott (Harr), en diene Trü enn de Vesaumlung de Heilje.</verse>
        <verse osisID='Ps.89.7'>Dan wäa enn de Woltje es met Gott (dän Harrn) too vejlitje? Wäa es änlijch Gott (de Harr) unja de Säns de Stoatje <note>Jetta</note> ?</verse>
        <verse osisID='Ps.89.8'>Hee es een Gott, schratjlijch enn de Vesaumlung de Heilje, en furjchtboa äwa aule, dee omm am häa send.</verse>
        <verse osisID='Ps.89.9'>Harr, Gott de Häaschoa, wäa es majchtijch aus dü, o Jah? En diene Trü es omm die häa.</verse>
        <verse osisID='Ps.89.10'>Dü beharschst daut toobende Mäa; siene Walle erhäwe sich, dü moakst ahn stell.</verse>
        <verse osisID='Ps.89.11'>Dü hast Rahab veklunjt aus eenen Erschloagnen; met dienem stoatjem Oarm hast dü diene Fiend vestreit.</verse>
        <verse osisID='Ps.89.12'>Dien es de Himmel en dien es de Ead; de Eadtjreiss en waut äa fällt, dü hast dee jejrind.</verse>
        <verse osisID='Ps.89.13'>Nuade en Siede, dü hast dee erschaufe; Tabor en Hermon juble enn dienem Nome.</verse>
        <verse osisID='Ps.89.14'>Dü hast eenen jewaultjen Oarm, stoatj es diene Haunt, huag diene Rajchte.</verse>
        <verse osisID='Ps.89.15'>Jerajchtijchtjeit en Rajcht send de fausta Grund von dienem Troon; Jnod en Woahrheit gohne ver dienem Aunjesejcht häa.</verse>
        <verse osisID='Ps.89.16'>Jletjseelijch daut Voltj, daut däm Jubel'Schaul tjannt! Gott (Harr), emm Lijcht von dienem Aunjesejcht waundle see.</verse>
        <verse osisID='Ps.89.17'>Enn dienem Nome froohlocke see däm gaunsen Dach, en derjch diene Jerajchtijchtjeit woare see erheat.</verse>
        <verse osisID='Ps.89.18'>Dan de Riem von äare Krauft best dü; en derjch diene Huld <note>Jnod</note> woat erhoowe woare ons Huarn.</verse>
        <verse osisID='Ps.89.19'>Dan Gott (de Harr) es ons Schild, en de Heilja Iesraels ons Tjeenijch.</verse>
        <verse osisID='Ps.89.20'>Eenst rädsd dü, emm Jesejcht, von dienem Frommen en sädst: Etj ha de Help opp eenem Held jelajcht, etj ha eenen Üterwälten erhoowe üt däm Voltj.</verse>
        <verse osisID='Ps.89.21'>Etj ha Doft jefunge, mienem Tjnajcht - met mienem heiljem Eelj ha etj ahm jesaulwt -,</verse>
        <verse osisID='Ps.89.22'>met däm miene Haund faust bliewe saul, en mien Oarm saul am stoatje.</verse>
        <verse osisID='Ps.89.23'>De Fient saul am nijch äwafaule, en de Sän de Onnjerajchtijchtjeit saul am nijch bedrenje <note>unjadretje</note> ;</verse>
        <verse osisID='Ps.89.24'>En etj well siene Jäajna ver am veschmatre, en siene Haussa well etj schlohne.</verse>
        <verse osisID='Ps.89.25'>En miene Trü en miene Jnod woare met am senne, en derjch mienem Nome woat sien Huarn erhoowe woare.</verse>
        <verse osisID='Ps.89.26'>En etj well siene Haunt aun daut Mäa laje, en siene Rajchte aun de Streem.</verse>
        <verse osisID='Ps.89.27'>Hee woat mie tooroope: Mien Voda best dü, mien Gott, en de Fäls miene Radinj!</verse>
        <verse osisID='Ps.89.28'>Soo well uk etj am tom Easchtjebuarnen moake, tom Hejchsten de Tjeenijchs de Ead.</verse>
        <verse osisID='Ps.89.29'>Eewijch well etj am miene Jnod bewoare, en mien Bund saul am faust bliewe.</verse>
        <verse osisID='Ps.89.30'>En etj well sienem Some ennsate fe emma, en sienen Troon aus de Doag de Himmel.</verse>
        <verse osisID='Ps.89.31'>Wan siene Säns mien Jesatz velohte en nijch enn miene Rajchte waundle,</verse>
        <verse osisID='Ps.89.32'>wan see miene Satzunge entheilje en miene Jeboote nijch hoole,</verse>
        <verse osisID='Ps.89.33'>soo woa etj äare Äwaträdung met de Wead strofe en met Schläaj äare Onnjerajchtijchtjeit.</verse>
        <verse osisID='Ps.89.34'>Oba miene Jnod woa etj nijch von am aufdreie en miene Trü nijch bräatje <note>aufdreie</note> .</verse>
        <verse osisID='Ps.89.35'>Etj woa mienen Bunt nijch entwee en nijch endre, waut fäajegohne es üt miene Leppe.</verse>
        <verse osisID='Ps.89.36'>Eent ha etj enn miene Heilijchtjeit jeschwuare: Wan etj däm Doft beläaje.</verse>
        <verse osisID='Ps.89.37'>Sien Some woat eewijch senne, en sien Troon aus de Sonn ver mie;</verse>
        <verse osisID='Ps.89.38'>Eewijch woat hee fauststohne aus de Mon; en dee Zeij enn de Woltje es trü. (Selah.)</verse>
        <verse osisID='Ps.89.39'>Oba dü hast veschmäte en vestat, best sea zornijch jewäse jäajen dienen Jesaulwten;</verse>
        <verse osisID='Ps.89.40'>dü hast veschmäte dän Bunt von dienem Tjnajcht, hast too Boddem <note>Ead</note> siene Kroon entweiht <note>jeklunjt</note> ;</verse>
        <verse osisID='Ps.89.41'>dü hast aule siene Mia dohljeräte, hast siene Fastinje enn Trimma jelajcht.</verse>
        <verse osisID='Ps.89.42'>Aula, dee opp disem Wajch vebiegohne, ha am beroowt; hee es siene Nobasch tom Spott jeworde.</verse>
        <verse osisID='Ps.89.43'>Dü hast de Rajchte de Bedrenja erhoowe, hast aule siene Fiend frooh jemoakt;</verse>
        <verse osisID='Ps.89.44'>dü hast tridjjehoole sien schoapet Schweat en hast am nijch bestohne lohte emm Kaumf;</verse>
        <verse osisID='Ps.89.45'>dü hast oppheare lohte sienen Glauns en too Ead jeschmäte sienen Troon;</verse>
        <verse osisID='Ps.89.46'>dü hast siene Jügend Doag vetjartat, met Schaund hast dü am bedatjt. (Selah.)</verse>
        <verse osisID='Ps.89.47'>Woo lang, Gott (Harr), west dü die emma wada vestäatje, saul aus Fia dien Oaja brenne?</verse>
        <verse osisID='Ps.89.48'>Bedentj, waut miene Läwestiet es, too wautverre Nijchtijchtjeit dü aule Mensche erschaufe hast!</verse>
        <verse osisID='Ps.89.49'>Woon Maun läft en woat däm Doot nijch seehne, woat siene Seel erleest von de Jewault emm Scheol? (Selah.)</verse>
        <verse osisID='Ps.89.50'>Wua send, o Harr, diene fäaje Jnodengowe, dee dü Doft, enn diene Trü, toojeschwuare hast?</verse>
        <verse osisID='Ps.89.51'>Jedentj, Harr, de Schmach diene Tjnajchts, daut etj enn mienem Bossem droag dän Spott von aul de väle Veltja,</verse>
        <verse osisID='Ps.89.52'>wuamet diene Fiend jespott ha, Gott (Harr), wuamet see jespott ha de Footstaupe von dienem Jesaulwten!</verse>
        <verse osisID='Ps.89.53'>Jepriese es Gott (de Harr) eewijchlijch! Amen, jo, Amen!</verse>
      </chapter>
      <chapter osisID='Ps.90'>
        <verse osisID='Ps.90.1'>Een Jebäd von Mooses, däm Maun Gottes. Harr, dü best onse Wohninj jewäse von Jeschlajcht too Jeschlajcht.</verse>
        <verse osisID='Ps.90.2'>Eea de Boaj jebuare worde, en dü de Ead en dän Eadtjreiss erschaufe <note>jebuare</note> hautst - jo, von Eewijchtjeit too Eewijchtjeit best dü Gott.</verse>
        <verse osisID='Ps.90.3'>Dü latst däm Mensch tom Stoff tridjkohme, en sajchst: Kohmt tridj, jie Menschetjinja!</verse>
        <verse osisID='Ps.90.4'>Dan düsent Joa send enn diene Uage aus de jistasche Dach, wan hee vegohne es, en aus eene Nachtwoak.</verse>
        <verse osisID='Ps.90.5'>Dü schwamst ahn wajch, see send aus een Schlop, Zemorjest aus Grauss, daut ütlat;</verse>
        <verse osisID='Ps.90.6'>zemorjest bläjt daut en wausst; oppenowend woat daut waltj en vedräjt.</verse>
        <verse osisID='Ps.90.7'>Dan wie vegohne derjch dienen Zorn, en derjch diene Wutt woa wie beänjst.</verse>
        <verse osisID='Ps.90.8'>Dü hast onse Onnjerajchtijchtjeite ver die jestalt, ons jeheemet Doone ver daut Lijcht von dienem Aunjesejcht.</verse>
        <verse osisID='Ps.90.9'>Dan aule onse Doag veschwinje derjch dienen Oaja, wie brinje onse Joare too aus een Sefze.</verse>
        <verse osisID='Ps.90.10'>De Doag - onse Joare, - daut send zäwentijch Joa, en wann enn Krauft <note>huag</note> tachentijch Joa, en äa Stolt es Mäj en Nijchtijchtjeit, dan schwind ielt daut vebie, en wie fläaje doahan.</verse>
        <verse osisID='Ps.90.11'>Wäa ertant de Krauft von dienem Zorn, en, diene Ferjcht jemäss, diene Wutt?</verse>
        <verse osisID='Ps.90.12'>Soo leah ons dan onse Doag too tale, omm daut wie een weiset Hoat erlange!</verse>
        <verse osisID='Ps.90.13'>Kohm wada, Gott (Harr)! - Woo lang? - En erboarm die äwa diene Tjnajchts!</verse>
        <verse osisID='Ps.90.14'>Moak ons Zemorjest saut met diene Jnod, soo woa wie juble en ons freie enn aule onse Doag.</verse>
        <verse osisID='Ps.90.15'>Moak ons no de Doag frooh, doa dü ons jeboage hast, no de Joare, doa wie Iebel jeseehne.</verse>
        <verse osisID='Ps.90.16'>Loht diene Tjnajchts seehne dien Doone, en diene Maistät äare Säns!</verse>
        <verse osisID='Ps.90.17'>En de Huld vom Harrn, onsem Gott, es äwa ons! En moak faust äwa ons daut Woatj von onse Henj; jo, daut Woatj von onse Henj, moak daut faust!</verse>
      </chapter>
      <chapter osisID='Ps.91'>
        <verse osisID='Ps.91.1'>Wäa unjrem Schorm <note>emm Schutz</note> vom Hejchsten sett, woat bliewe emm Schaute vom Aulmajchtjen.</verse>
        <verse osisID='Ps.91.2'>Etj saj too Gott (tom Harrn): Miene Tooflucht en miene Burjch; mien Gott, opp am well etj vetrüe.</verse>
        <verse osisID='Ps.91.3'>Dan hee woat die rade von de Schlenj dee Voagel'Jäajasch, von de vedoawliche Past.</verse>
        <verse osisID='Ps.91.4'>Met siene Fitijche woat hee die bedatje, en dü woascht Tooflucht finje unja siene Flijchte; Schild en Schutz es siene Woahrheit.</verse>
        <verse osisID='Ps.91.5'>Dü woascht die nijch ängste fe däm Schratj enne Nacht, ver däm Feila, de aum Dach flijcht,</verse>
        <verse osisID='Ps.91.6'>fe de Past, dee emm Diestren waundelt, ver de Ploag, dee opp Meddach vedoawt.</verse>
        <verse osisID='Ps.91.7'>Düsent woare faule aun diene Sied, en tiendüsent aun diene Rajchte - die woat daut nijch nokohme.</verse>
        <verse osisID='Ps.91.8'>Bloos met diene Uage woascht dü tjitje, en woascht seehne de Vejeltung de Gottloose.</verse>
        <verse osisID='Ps.91.9'>Wiel dü Gott (de Harr), miene Tooflucht, däm Hejchsten, too diene Wohninj jesat hast,</verse>
        <verse osisID='Ps.91.10'>soo woat die tjeen Onnjletj toosteete <note>bejäajne</note> , en tjeene Ploag dienem Zelt nodakohme;</verse>
        <verse osisID='Ps.91.11'>Dan hee woat siene Enjel äwa die befeele, die too bewoare opp aule diene Wäaj.</verse>
        <verse osisID='Ps.91.12'>Oppe Henj woare see die droage, doamet dü dienen Foot nijch aun eenen Steen statst.</verse>
        <verse osisID='Ps.91.13'>Opp Leiw en Otta woascht dü klunje, junge Leiw en Drache woascht dü dohlklunje.</verse>
        <verse osisID='Ps.91.14'>Wiel hee aun mie henjt, well etj am rade; etj well am enn Sejchaheit satte, wiel hee mienen Nome tjannt.</verse>
        <verse osisID='Ps.91.15'>Hee woat mie aunroope, en etj woa am auntwuade, etj woa bie am senne enn de Bedrenjnis; etj woa am rüt riete en am too Ea brinje.</verse>
        <verse osisID='Ps.91.16'>Etj woa am saut moake met een langem Läwe en am mien Heil seehne lohte.</verse>
      </chapter>
      <chapter osisID='Ps.92'>
        <verse osisID='Ps.92.1'>Een Psalm, een Leed. Fe däm Saubatdach.</verse>
        <verse osisID='Ps.92.2'>Daut es goot, Gott (dän Harrn) too danke, en Psalme too sinje dienem Nome, o Hejchsta!</verse>
        <verse osisID='Ps.92.3'>Zemorjest too vetjindje diene Jnod, en de Nacht diene Trü,</verse>
        <verse osisID='Ps.92.4'>too Tienseidje en too Hoap, tom seidespäl met de Zitha!</verse>
        <verse osisID='Ps.92.5'>Dan dü hast mie frooh jemoakt, Gott (Harr), derjch dien Doone; äwa de Woatje diene Henj well etj juble.</verse>
        <verse osisID='Ps.92.6'>Woo groot send diene Woatje, Gott (Harr)! Sea deep send diene Jedanke.</verse>
        <verse osisID='Ps.92.7'>Een onnveninftja Mensch ertjant daut nijch, en een Noa vesteit soowaut nijch.</verse>
        <verse osisID='Ps.92.8'>Wan de Gottloose ütlohte aus Grauss, en aula, dee Iebel doone, bläje, soo passeat daut, doamet see vetiljt woare fe emma.</verse>
        <verse osisID='Ps.92.9'>Oba dü best de Hejchsta <note>hüach bowe</note> opp eewijch, Gott (Harr)!</verse>
        <verse osisID='Ps.92.10'>Dan tjitj, diene Fiend, Gott (Harr), dan tjitj, diene Fiend woare ommkohme; daut woare vestreit woare aule, dee Iebel doone.</verse>
        <verse osisID='Ps.92.11'>Oba dü woascht mien Huarn opphäwe aus von eenem Beffel; met freschem Eelj woa etj äwajegohte woare.</verse>
        <verse osisID='Ps.92.12'>En mien Uag woat siene Lost seehne aun miene Fiend, miene Uahre woare äare Lost heare aun de Iebel doonende, dee jäajen mie oppstohne.</verse>
        <verse osisID='Ps.92.13'>De Jerajchta woat ütlohte aus de Palmboom; aus eene Zeeda opp däm Libanon woat hee wausse.</verse>
        <verse osisID='Ps.92.14'>Dee jeplaunt send enn däm Hüs Gottes (det Harrn) woare bläje enn de Väahäw von onsem Gott.</verse>
        <verse osisID='Ps.92.15'>Noch em Jreissenella droage <note>brinje Frucht</note> see, send sauftvoll en jreen,</verse>
        <verse osisID='Ps.92.16'>omm too vetjindje, daut Gott (de Harr) jerajcht es. Hee es mien Fäls, en tjeen onnrajcht es enn am.</verse>
      </chapter>
      <chapter osisID='Ps.93'>
        <verse osisID='Ps.93.1'>Gott (de Harr) rejeat, hee haft sich betjleet met Huagheit; Gott (de Harr) haft sich betjleet, hee haft sich met Macht ommgortet; uk de Eadtjreiss steit faust, hee woat nijch wanke.</verse>
        <verse osisID='Ps.93.2'>Dien Troon steit von jeehäa faust, von Eewijchtjeit häa best dü.</verse>
        <verse osisID='Ps.93.3'>Streem erhoowe, Gott (Harr), Streem erhoowe äare Stemm, Streem erhoowe äare Jebrüzh.</verse>
        <verse osisID='Ps.93.4'>Gott (de Harr) doa hüach Bowe es jewaultja aus de Stemme groote Wotasch, aus de jewaultje Walle vom Mäa.</verse>
        <verse osisID='Ps.93.5'>Diene Zeijnise send sea toovelohtijch. Dienem Hüs jeziemt Heilijchtjeit, Gott (Harr), opp lange Doag.</verse>
      </chapter>
      <chapter osisID='Ps.94'>
        <verse osisID='Ps.94.1'>Gott de Rache, Harr, Gott de Rache, strohl väa!</verse>
        <verse osisID='Ps.94.2'>Erhäw die, Rejchta de Ead, vejelt de Stolte äa Doone!</verse>
        <verse osisID='Ps.94.3'>Woo lang woare de Gottloose, Gott (Harr), woo lang woare de Gottloose jüble,</verse>
        <verse osisID='Ps.94.4'>woare väasprüdle, Frajchet räde, aule sich rieme, dee Iebel doone?</verse>
        <verse osisID='Ps.94.5'>Dien Voltj, Gott (Harr), veklunje en dien Oawgoot bedretje see.</verse>
        <verse osisID='Ps.94.6'>See brinje de Wätfrües en de Framde omm, en see morde de Weise.</verse>
        <verse osisID='Ps.94.7'>En saje: Jah (de Harr) sitt daut nijch, en de Gott Joakopps moatjt daut nijch.</verse>
        <verse osisID='Ps.94.8'>Nähmt Ennsejcht, jie Onnveninftje unjrem Voltj! En jie Noare, wanea woa jie veständijch woare?</verse>
        <verse osisID='Ps.94.9'>Dee daut Uah jeplaunt haft, sull hee nijch heare? Dee daut Uag jebild, sull hee nijch seehne?</verse>
        <verse osisID='Ps.94.10'>Dee de Veltja trajchtwiest, sull hee nijch strofe, hee, dee de Mensche Ertjantnis leahat?</verse>
        <verse osisID='Ps.94.11'>Gott (de Harr) tjannt de Jedanke von Mensche, daut see een Frodem <note>Iedel</note> send.</verse>
        <verse osisID='Ps.94.12'>Jletjseelijch dee Maun, däm dü strofst, Gott (Harr), en däm dü beleahscht üt dienem Jesatz,</verse>
        <verse osisID='Ps.94.13'>omm am Rü too jäwe ver de beese Doag, bott däm Gottloosen de Kühl jegrowt woat!</verse>
        <verse osisID='Ps.94.14'>Dan Gott (de Harr) woat sien Voltj nijch vesteete, en sien Oawgoot nijch velohte;</verse>
        <verse osisID='Ps.94.15'>dan too Jerajchtijchtjeit woat daut Jerejcht tridjfeahre, en aule von Hoate Opprejchtje woare am folje.</verse>
        <verse osisID='Ps.94.16'>Wäa woat fe mie oppstohne jäajen de Bees'Jesennte? Wäa woat fe mie oppstohne jäajen dee, dee Iebel doone?</verse>
        <verse osisID='Ps.94.17'>Wäa nijch Gott (de Harr) mie eene Help jewäse, weinijch fehld, soo haud miene Seel emm Schweije jewohnt.</verse>
        <verse osisID='Ps.94.18'>Wan etj säd: Mien Foot wankt, soo unjastett mie diene Jnod, Gott (Harr).</verse>
        <verse osisID='Ps.94.19'>Bie miene väle Sorje, enn mienem Enneren, dien Trost erfälle miene Seel.</verse>
        <verse osisID='Ps.94.20'>Sull met die veeent senne de Troon det Vedoawniss, dee üt Onnrajcht een Jesatz moakt?</verse>
        <verse osisID='Ps.94.21'>See drinje ennen opp de Seel de Jerajchte, en onnschuldjet Bloot veüadeele see.</verse>
        <verse osisID='Ps.94.22'>Doch Gott (de Harr) es miene huage Fastinj, en mien Gott de Fäls miene Tooflucht.</verse>
        <verse osisID='Ps.94.23'>En hee lat äare Onnjerajchtijchtjeit opp ahn tridjkohme, en derjch äare Boosheit woat hee ahn vetilje; vetilje woat ahn Gott (de Harr), ons Gott.</verse>
      </chapter>
      <chapter osisID='Ps.95'>
        <verse osisID='Ps.95.1'>Kohmt, loht ons Gott (däm Harrn) toojüble, loht ons toojauchze däm Fäls von onsem Heil!</verse>
        <verse osisID='Ps.95.2'>Loht ons am entjäajen gohne met Dank, loht ons met Psalme am toojauchze!</verse>
        <verse osisID='Ps.95.3'>Dan een groota Gott es de Harr, en een groota Tjeenijch äwa aule Jetta;</verse>
        <verse osisID='Ps.95.4'>enn siene Haund send de Deepe de Ead, en de Huage Boaj send siene;</verse>
        <verse osisID='Ps.95.5'>dan sien es daut Mäa, hee haft daut jemoakt; en daut Dreaje, siene Henj ha daut jemoakt.</verse>
        <verse osisID='Ps.95.6'>Kohmt, loht ons aunbäde en ons dohl betje <note>tjneee</note> , loht ons dohltjnee ver Gott (däm Harrn), dee ons jemoakt haft!</verse>
        <verse osisID='Ps.95.7'>Dan hee es onsa Gott, en wie send daut Voltj opp siene Weid en de Häad siene Haund. - Vondoag, wan jie siene Stemm heare,</verse>
        <verse osisID='Ps.95.8'>vehoat jüne Hoate nijch, aus too Meriba, aus aum Dach von Massa enn de Wieste;</verse>
        <verse osisID='Ps.95.9'>aus jüne Vodasch mie vesochte, mie proowde, en see sache doch mien Woatj!</verse>
        <verse osisID='Ps.95.10'>Veatijch Joa haud etj Äatjel aun däm Jeschlajcht, en etj säd: Een Voltj met errendem Hoate send see. Oba see ha miene Wäaj nijch ertjant;</verse>
        <verse osisID='Ps.95.11'>soo daut etj enn mienem Zorn schwua: Wan see enn miene Rü enngohne woare!</verse>
      </chapter>
      <chapter osisID='Ps.96'>
        <verse osisID='Ps.96.1'>Sinjt Gott (däm Harrn) een niehet Leed, sinjt Gott (däm Harrn), aule Welt!</verse>
        <verse osisID='Ps.96.2'>Sinjt Gott (däm Harrn), preist sienem Nome, vetjindijt von Dach too Dach siene Radung!</verse>
        <verse osisID='Ps.96.3'>Vetalt unja Natsjoone siene Harlijchtjeit, unja aule Veltja siene Wunda!</verse>
        <verse osisID='Ps.96.4'>Dan Gott (de Harr) es groot en sea too lowe, furjchtboa es hee äwa aule Jetta.</verse>
        <verse osisID='Ps.96.5'>Dan aule Jetta de Veltja send Nijchtijchtjeit, oba Gott (de Harr) haft dee Himmel jemoakt.</verse>
        <verse osisID='Ps.96.6'>Maistät en Pracht send ver sienem Aunjesejcht, Macht en Harlijchtjeit enn sienem Heilijchtum.</verse>
        <verse osisID='Ps.96.7'>Jäft Gott (däm Harrn), jie Veltja'Stam, jäft Gott (däm Harrn) Ea en Macht!</verse>
        <verse osisID='Ps.96.8'>Jäft Gott (däm Harrn) de Harlijchtjeit sienem Nome; brinjt eene Opfagow en kohmt enn siene Väahäw!</verse>
        <verse osisID='Ps.96.9'>Bäd Gott (däm Harrn) aun enn heilja Pracht! Zettat ver am, de gaunse Ead!</verse>
        <verse osisID='Ps.96.10'>Sajcht unja de Natsjoone: Gott (de Harr) rejeat! Uk de Eadtjreiss steit faust, hee woat nijch wanke. Hee woat de Veltja rejchte enn jerajchtijchtjeit.</verse>
        <verse osisID='Ps.96.11'>Daut freit sich de Himmel, en de Ead freit sich! Daut rüzht daut Mäa en siene Felle!</verse>
        <verse osisID='Ps.96.12'>Daut freie sich de Felda en aules, waut doabowe es! Dan woare juble aule Beem emm Woold -</verse>
        <verse osisID='Ps.96.13'>ver Gott (däm Harrn); dan hee tjeemt, dan hee tjeemt, de Ead too rejchte: Hee woat däm Eadtjreiss rejchte enn Jerajchtijchtjeit, en de Veltja enn siene Trü.</verse>
      </chapter>
      <chapter osisID='Ps.97'>
        <verse osisID='Ps.97.1'>Gott (de Harr) rejeat. Daut freit sich de Ead, daut freie sich väle Insle!</verse>
        <verse osisID='Ps.97.2'>Woltje en Dunkel send omm am häa; Jerajchtijchtjeit en Jerejcht send de Grund'Fauste von sienem Troon.</verse>
        <verse osisID='Ps.97.3'>Fia jeit ver am häa en entzindet siene Fiend rundomm.</verse>
        <verse osisID='Ps.97.4'>Siene Blitze bedachte däm Eadtjreiss: De Ead sach daut en scheddad.</verse>
        <verse osisID='Ps.97.5'>De Boaj veschmelte aus Waus, ver Gott (däm Harrn), ver däm Harrn de gaunse Ead.</verse>
        <verse osisID='Ps.97.6'>De Himmel vetjindijde siene Jerajchtijchtjeit, en aule Veltja sache siene Harlijchtjeit.</verse>
        <verse osisID='Ps.97.7'>Mucht beschämt woare aule Deena de Bilda, dee de Jetze sich rieme; fault ver am dohl, jie aule Jetta! {Ps.8,6}</verse>
        <verse osisID='Ps.97.8'>Zion head daut en freid sich, en de Dajchta Judas freide sich, wäajen diene Jerejchte, Gott (Harr).</verse>
        <verse osisID='Ps.97.9'>Dan dü, Gott (Harr), best de Hejchsta äwa de gaunse Ead; dü best sea erhoowe äwa aule Jetta.</verse>
        <verse osisID='Ps.97.10'>Dee jie Gott (däm Harrn) leewe, hausst daut Beese! Hee bewoat de Seele von siene Fromme; üt de Haund de Gottloose rad hee ahn.</verse>
        <verse osisID='Ps.97.11'>Lijcht es däm Jerajchten jeseit, en Freid dän von Hoate Opprejchtjen.</verse>
        <verse osisID='Ps.97.12'>Freit jünt, jie Jerajchte, enn Gott (däm Harrn), en preist sien heiljet Jedajchtness.</verse>
      </chapter>
      <chapter osisID='Ps.98'>
        <verse osisID='Ps.98.1'>Een Psalm. Sinjt Gott (däm Harrn) een niehet Leed! Dan hee haft Wunda jedohne; Radung haft am siene Rajchte veschauft en sien heilja Oarm.</verse>
        <verse osisID='Ps.98.2'>Gott (de Harr) haft kund jedohne siene Radung, ver de Uage de Veltja jeopenboat siene Jerajchtijchtjeit.</verse>
        <verse osisID='Ps.98.3'>Hee haft siene Jnod en siene Trü däm Hüs Iesrael jedocht; aule Enj de Ead ha de Radung von onsem Gott jeseehne.</verse>
        <verse osisID='Ps.98.4'>Jubelt Gott (däm Harrn), de gaunse Ead! Bräatjt enn Jubel üt en sinjt Psalme!</verse>
        <verse osisID='Ps.98.5'>Sinjt Psalme Gott (däm Harrn) met de Zitha, met de Zitha en de Stemm met Jesang!</verse>
        <verse osisID='Ps.98.6'>Met Trompeete en däm Schaul de Poosaune jubelt ver däm Tjeenijch, Gott (däm Harrn)!</verse>
        <verse osisID='Ps.98.7'>Daut Mäa rüzht en siene Felle, de Eadtjreiss en dee doabowe wohne!</verse>
        <verse osisID='Ps.98.8'>Muchte de Streem klautsche enn de Henj, muchte juble de Boaj aulatoop -</verse>
        <verse osisID='Ps.98.9'>ver Gott (däm Harr)! Dan hee tjemt, de Ead too rejchte: Hee woat däm Eadtjreiss rejchte enn Jerajchtijchtjeit, en de Veltja enn Rajchtheit.</verse>
      </chapter>
      <chapter osisID='Ps.99'>
        <verse osisID='Ps.99.1'>Gott (de Harr) rejeat: Doa zettre de Veltja; hee troont tweschen dee Cherubim: De Ead wankt.</verse>
        <verse osisID='Ps.99.2'>Groot es Gott (de Harr) enn Zion, en huag es hee äwa aule Veltja.</verse>
        <verse osisID='Ps.99.3'>Preise selle see dienen Nome, däm grooten en furjchtboaren, heilijch es hee, -</verse>
        <verse osisID='Ps.99.4'>en de Krauft vom Tjeenijch, dee daut Rajcht leeft! Dü stalst de Opprejchtijchtjeit faust, dü eewst Rajcht en Jerajchtijchtjeit enn Joakopp.</verse>
        <verse osisID='Ps.99.5'>Erhäwt Gott (dän Harrn), onsem Gott, en fault dohl ver de Footbentj, siene Feet! Heilijch es hee.</verse>
        <verse osisID='Ps.99.6'>Mooses en Aaron unja siene Priesta, en Samuel unja dän, dee sienen Nome aunroope, roopte too Gott (tom Harrn), en hee auntwuad ahn.</verse>
        <verse osisID='Ps.99.7'>Enn de Woltje'Stenda räd hee too ahn; see bewoade siene Zeijnise en de Satzung, dee hee ahn jeef.</verse>
        <verse osisID='Ps.99.8'>Gott (Harr), ons Gott, dü hast ahn jeauntwuat! Een vejäwenda Gott weascht dü ahn, en een racheewenda <note>strofenda</note> äare Dode.</verse>
        <verse osisID='Ps.99.9'>Erhäwt Gott (däm Harrn), onsem Gott, en fault dohl aun sienem heiljen Boaj! Dan heilijch es Gott (de Harr), ons Gott.</verse>
      </chapter>
      <chapter osisID='Ps.100'>
        <verse osisID='Ps.100.1'>Een Psalm biem Dankopfa. Jubelt Gott (däm Harrn), de gaunse Ead.</verse>
        <verse osisID='Ps.100.2'>Deent Gott (däm Harrn) met Freid; kohmt ver sien Aunjesejcht met Jubel!</verse>
        <verse osisID='Ps.100.3'>Ertjant, daut Gott (de Harr) Gott es! Hee haft ons jemoakt, en nijch wie selfst, - sien Voltj en de Häad opp siene Weid.</verse>
        <verse osisID='Ps.100.4'>Kohmt enn siene Puate met Dank, enn siene Väahäw met Loffjesang! Dankt am, preist sienen Nome.</verse>
        <verse osisID='Ps.100.5'>Dan goot es Gott (de Harr); siene Jnod blift eewijchlijch, en siene Trü von Jeschlajcht too Jeschlajcht.</verse>
      </chapter>
      <chapter osisID='Ps.101'>
        <verse osisID='Ps.101.1'>Von Doft. Een Psalm. Von Jnod en Rajcht well etj sinje; die, Gott (Harr), well etj Psalme sinje.</verse>
        <verse osisID='Ps.101.2'>Etj well weis haundle opp vollkohmnem Wajch; - wanea woascht dü no mie kohme? - Emm Enneren enn mienem Hüs well etj met opprejchtijchtjeit enn mienem Hoate waundle.</verse>
        <verse osisID='Ps.101.3'>Etj well tjeen Stetj von Bieleal ver miene Uage stale; daut Doone de Äwaträdunge hauss etj: Daut saul mie nijch aunhafte.</verse>
        <verse osisID='Ps.101.4'>Een vetjeadet Hoat saul von mie wätje; daut Beese well etj nijch tjanne.</verse>
        <verse osisID='Ps.101.5'>Wäa sienen Näajsten heimlijch beläjcht, däm well etj vetilje; wäa stolte Uage en huagmootjen Hoate es, dän well etj nijch dulde.</verse>
        <verse osisID='Ps.101.6'>Miene Uage woare opp de Trühe emm Laund jerejcht senne, doamet see bie mie wohne; wäa opp vollkohmnem Wajch waundelt, dee saul mie deene.</verse>
        <verse osisID='Ps.101.7'>Enn mienem Enneren emm Hüs saul nijch wohne, wäa Druach eewt; wäa Läajes räd, saul nijch bestohne ver miene Uage.</verse>
        <verse osisID='Ps.101.8'>Jieda Morje well etj vetilje aule Gottloose emm Laund, omm üt de Staut Gottes (det Harrn) aule üttorotte, de Iebel doone.</verse>
      </chapter>
      <chapter osisID='Ps.102'>
        <verse osisID='Ps.102.1'>Eenem Elenden sien Jebäd, wann hee veschmacht en siene Kloag ver Gott (däm Harrn) ütsched.</verse>
        <verse osisID='Ps.102.2'>Gott (Harr), hea mien Jebäd, en loht mien Schriee no die kohme!</verse>
        <verse osisID='Ps.102.3'>Vestäatj dien Aunjesejcht nijch ver mie aum Dach miene Bedrenjnis; neij dien Uah no mie; aun däm Dach, doa etj roop, erhea mie schwind!</verse>
        <verse osisID='Ps.102.4'>Dan aus Ruak veschwinje miene Doag, en miene Jläda <note>Knoakes</note> jläje aus een Braund.</verse>
        <verse osisID='Ps.102.5'>Aus Krüt es mien Hoat vesenjt en vewaltjt, daut etj vejäte ha, mien Broot too äte.</verse>
        <verse osisID='Ps.102.6'>Vom Sefze tjleewt miene Stemm en miene Knoakes aun mienem Fleesch.</verse>
        <verse osisID='Ps.102.7'>Etj sie aus een Pelikan enn de Wieste, sie aus de Ul enn de velohtne Städa.</verse>
        <verse osisID='Ps.102.8'>Etj woak, en sie aus een eensauma Voagel oppem Dak.</verse>
        <verse osisID='Ps.102.9'>Däm gaunsen Dach vespotte mie miene Fiend; dee jäajen mie rose, vewensche mie.</verse>
        <verse osisID='Ps.102.10'>Dan etj ät Ausch aus Broot, en mien Jedrentj vemisch etj met Troone,</verse>
        <verse osisID='Ps.102.11'>ver dienem Zorn en dienem Oaja; dan dü hast mie nehejcht jehowe en hast mie hanjeschmäte.</verse>
        <verse osisID='Ps.102.12'>Miene Doag send aus een lang jestratjta Schaute, en etj vedräj aus Grauss.</verse>
        <verse osisID='Ps.102.13'>Oba dü, Gott (Harr), blifst opp eewijch, en dien Jedajchtness {2Mose 3,15} es von Jeschlajcht too Jeschlajcht.</verse>
        <verse osisID='Ps.102.14'>Dü woascht oppstohne, woascht die äwa Zion erboarme; dan daut es Tiet, daut too bejnodje, dan de bestemmte Tiet es jekohme.</verse>
        <verse osisID='Ps.102.15'>Dan diene Tjnajchts ha Jefaule aun siene Steena en ha Metlied met sienem Mellacka.</verse>
        <verse osisID='Ps.102.16'>En de Heide woare däm Nome Gottes (det Harrn) ferjchte, en aule Tjeenijchs de Ead diene Harlijchtjeit.</verse>
        <verse osisID='Ps.102.17'>Dan Gott (de Harr) woat Zion oppbüe, woat enn siene Harlijchtjeit erschiene;</verse>
        <verse osisID='Ps.102.18'>hee woat sich dreie nom Jebäd de Heimatloose, en äa Jebäd woat hee nijch veachte.</verse>
        <verse osisID='Ps.102.19'>Daut woat oppjeschräwe woare fe daut kohmende Jeschlajcht; en een Voltj, daut jeschaufe woare saul, woat Gott (däm Harrn) lowe.</verse>
        <verse osisID='Ps.102.20'>Dan hee haft Huag von sienem Heilijchtum rauf jetjitjt, Gott (de Harr) haft rauf jetjitjt vom Himmel opp de Ead,</verse>
        <verse osisID='Ps.102.21'>omm too heare daut Sefze de Jefangne, omm too leese de Doodes’Tjinja.</verse>
        <verse osisID='Ps.102.22'>Doamet maun däm Nome Gottes (det Harrn) vetjindijt enn Zion, en enn Jerusalem sien Loff,</verse>
        <verse osisID='Ps.102.23'>wan de Veltja aulatoop sich vesaumle woare, en de Tjeenijchritje, omm Gott (däm Harrn) too deene.</verse>
        <verse osisID='Ps.102.24'>Hee haft miene Krauft opp däm Wajch jeboage, haft miene Doag vetjartat.</verse>
        <verse osisID='Ps.102.25'>Etj säd: Mien Gott, nehm mie nijch enn de Halft miene Doag wajch! - Von Jeschlajcht too Jeschlajcht send diene Joare.</verse>
        <verse osisID='Ps.102.26'>Dü hast ver langem de Ead jejrind, en de Himmel send diene Henj äa Woatj.</verse>
        <verse osisID='Ps.102.27'>See woare unjagohne, oba dü blifst; en see aula woare oolt woare aus een Tjleet; aus enn Äwarock woascht dü dee vewaundle, en see woare vewaundelt woare;</verse>
        <verse osisID='Ps.102.28'>Oba dü best dee selwja, {5Mose 32,39; Neh.9,6} en diene Joare ha tjeen Enj.</verse>
        <verse osisID='Ps.102.29'>De Säns von diene Tjnajchts woare wohne, en äa Some woat ver die fauststohne.</verse>
      </chapter>
      <chapter osisID='Ps.103'>
        <verse osisID='Ps.103.1'>Von Doft. Preis Gott (däm Harrn), miene Seel, en aul mien Enneret sienen heiljen Nome!</verse>
        <verse osisID='Ps.103.2'>Preis Gott (däm Harrn), miene Seel, en vejat nijch aule siene Wool'Dode!</verse>
        <verse osisID='Ps.103.3'>Dee vezeit die aule diene Sinde, dee doa aule diene Krankheite heelt;</verse>
        <verse osisID='Ps.103.4'>dee dien Läwe erleest von de Kühl, dee die met Jnod en Erboarme kroont;</verse>
        <verse osisID='Ps.103.5'>dee met Goodem dien Aultoa saut moakt; diene Jügend moakt sich niee aus de vom Odla.</verse>
        <verse osisID='Ps.103.6'>Gott (de Harr) eewt Jerajchtijchtjeit {Ps.11,7} en schauft Rajcht aulem, dee unjadretjt woare.</verse>
        <verse osisID='Ps.103.7'>Hee muak siene Wäaj däm Mooses kund, dän Tjinja Iesrael siene Dode.</verse>
        <verse osisID='Ps.103.8'>Boarmhoatijch en jnädijch es Gott (de Harr) langsom tom Zorn en groot aun Jnod;</verse>
        <verse osisID='Ps.103.9'>Hee woat nijch emma stroofe en nijch eewijch nodroage.</verse>
        <verse osisID='Ps.103.10'>Hee haft ons nijch no onse Sinde jedohne, en no onse Onnjerajchtijchtjeit ons nijch vejelt.</verse>
        <verse osisID='Ps.103.11'>Dan soo huag dee Himmel äwa de Ead es <note>send</note> , es siene Jnod jewaultijch äwa dee, dee am ferjchte;</verse>
        <verse osisID='Ps.103.12'>soo wiet de Ooste es vom Waste, haft hee von ons onse Äwaträdunge wajchjenohme.</verse>
        <verse osisID='Ps.103.13'>Aus een Voda sich äwa de Tjinja erboarmt, soo erboarmt sich Gott (de Harr) äwa dee, dee am ferjchte.</verse>
        <verse osisID='Ps.103.14'>Dan hee tjannt ons Jebild, hee dentjt doaraun, <note>es een jedentj</note> , daut wie Stoff send.</verse>
        <verse osisID='Ps.103.15'>De Mensch - aus Grauss send siene Doag; aus de Bloom oppe Stap, aulsoo bläjt hee.</verse>
        <verse osisID='Ps.103.16'>Dan een Wint foaht doaäwa, enn see es nijch mea, en äare Städ tjannt ahn nijch mea.</verse>
        <verse osisID='Ps.103.17'>Oba de Jnod Gottes (det Harrn) es von Eewijchtjeit too Eewijchtjeit äwa dee, dee am ferjchte, en siene Jerajchtijchtjeit opp Tjinjasch'Tjinja han;</verse>
        <verse osisID='Ps.103.18'>fe dee, dee sienen Bunt hoole, en siene Jeboote jedentje, omm dee too doone.</verse>
        <verse osisID='Ps.103.19'>Gott (de Harr) haft sienen Troon enn däm Himmel faustjestalt, en sien Ritj harscht äwa aules.</verse>
        <verse osisID='Ps.103.20'>Preist Gott (däm Harrn), jie siene Enjel, jie Jewaultje aun Krauft, sien Wuat doonende, jehuarsom de Stemm von sienem Wuat!</verse>
        <verse osisID='Ps.103.21'>Preist Gott (däm Harrn), aul siene Häaschoa, jie siene Deena, sienen Welle Doonende!</verse>
        <verse osisID='Ps.103.22'>Preist Gott (däm Harrn), aul siene Woatje, aun aule Uate siene harschoft! Preist Gott (däm Harrn), miene Seel!</verse>
      </chapter>
      <chapter osisID='Ps.104'>
        <verse osisID='Ps.104.1'>Preist Gott (däm Harrn), miene Seel! Gott (de Harr), mien Gott, dü best sea groot, met Maistät en Pracht best dü jetjleet,</verse>
        <verse osisID='Ps.104.2'>Dü, dee sich aus enn eenem Lijcht tjleet aus enn eenem Äwarock, dee de Himmel ütspreed aus eene Zelt'Datj;</verse>
        <verse osisID='Ps.104.3'>dee siene Bowastowe büst enn de Wotasch; dee de Woltje moakt too sienem Foahtijch, dee doa ommhäa jeit opp de Flijchte vom Wint;</verse>
        <verse osisID='Ps.104.4'>dee siene Enjel too Wint moakt, siene Deena too flaumendem Fia.</verse>
        <verse osisID='Ps.104.5'>Hee haft de Ead jejrind opp äare Grund'Fauste; see woat nijch wanke emma en eewijch.</verse>
        <verse osisID='Ps.104.6'>Met de Deepe Wotasch hautst dü ahn bedatjt aus met eenem Äwarock; de Wota stunde äwa de Boaj.</verse>
        <verse osisID='Ps.104.7'>Ver dienem Schelle rane see, ver diene Donna’Stemm jinje see haustijch wajch -</verse>
        <verse osisID='Ps.104.8'>de Boaj hoowe sich, daut sentje sich de Schluchte - aun däm Uat, däm dü ahn faustjesat hast.</verse>
        <verse osisID='Ps.104.9'>Dü hast ahn eene Jrens jesat, dee see nijch äwaschräde woare; see woare nijch tridjkohme, de Ead too bedatje.</verse>
        <verse osisID='Ps.104.10'>Dü, de Tjwale schetjt enn de Schluchte; tweschen de Boaj rane see doahan;</verse>
        <verse osisID='Ps.104.11'>see drentje aule Tiare vonne Stap, de wille Äsels lasche äarem Darscht;</verse>
        <verse osisID='Ps.104.12'>aun däm selwjen wohne de Väajel vom Himmel, tweschen de Asta lohte see äare Stemm schaule.</verse>
        <verse osisID='Ps.104.13'>Dü, dee de Boaj drentjt üt siene Bowastowe; von de Frucht diene Woatje woat de Ead saut.</verse>
        <verse osisID='Ps.104.14'>Dee Grauss wausse lat fe daut Veeh, en Krüt tom Deenst de Mensche, omm Broot väatobrinje üt de Ead,</verse>
        <verse osisID='Ps.104.15'>en doamet Wien daut Mensche Hoat frooh moakt; omm daut Aunjesejcht jlenzend too moake von Eelj, en doamet Broot daut Mensche Hoat stoatjt.</verse>
        <verse osisID='Ps.104.16'>Daut de Beem Gottes (det Harrn) woare saut, de Zeeda vom Libanon, dee hee jeplaunt haft,</verse>
        <verse osisID='Ps.104.17'>wuaselfst de Väajel naste; de Storjch - Züprese send sien Hüs.</verse>
        <verse osisID='Ps.104.18'>De hüage Boaj send fe de Steenbatj, en enne Steenklufte eene Tooflucht fe de Kanientjes.</verse>
        <verse osisID='Ps.104.19'>Hee haft dän Mon jemoakt fe de bestemmte Tiede; de Sonn weet äaren unjagang.</verse>
        <verse osisID='Ps.104.20'>Dü moakst Diestaness, en daut woat Nacht; enn äa räaje sich aule Tiare emm Woold;</verse>
        <verse osisID='Ps.104.21'>de junge Leiws brelle no Raup en vodre von Gott äare Speise <note>Äte</note> .</verse>
        <verse osisID='Ps.104.22'>De Sonn jeit opp: See tratje sich tridj en loagre sich enn äare Heele.</verse>
        <verse osisID='Ps.104.23'>De Mensch jeit üt aun sien Woatj en aun siene Oabeit, bott Oppenowend.</verse>
        <verse osisID='Ps.104.24'>Woo väl send diene Woatje, Gott (Harr)! Dü hast dee aula met Weissheit jemoakt, voll es de Ead met diene Erschaufung.</verse>
        <verse osisID='Ps.104.25'>Daut Mäa, groot en ütjebreet no aule Siede han: Doa wimmelt daut, ohne Zohl, von Tiare tjlin en groot.</verse>
        <verse osisID='Ps.104.26'>Doa foahre Schäp ommhäa; de Lewiatan, däm dü jemoakt hast, omm doarenn too späle.</verse>
        <verse osisID='Ps.104.27'>See aula lüare opp die, daut dü ahn äare Speise <note>Äte</note> jeffst too siene Tiet.</verse>
        <verse osisID='Ps.104.28'>Dü jeffst ahn: See saumle enn; dü deist diene Henj op: see woare saut met goodem.</verse>
        <verse osisID='Ps.104.29'>Dü vestatjst dien Aunjesejcht: See änjste sich; dü nehmst äarem Odem wajch: see püste üt en gohne tridj no äarem Stoff.</verse>
        <verse osisID='Ps.104.30'>Dü schetjst dienem Odem <note>Jeist</note> üt: See woare jeschaufe, en dü moakst nie daut Ütseehne de Ead.</verse>
        <verse osisID='Ps.104.31'>De Harlijchtjeit Gottes (det Harrn) woat eewijch senne, Gott (de Harr) woat sich freie aun siene Woatje;</verse>
        <verse osisID='Ps.104.32'>dee de Ead auntjitjt, en see scheddat; hee reat de Boaj aun, en see rätjre.</verse>
        <verse osisID='Ps.104.33'>Sinje well etj Gott (däm Harrn) mien Läwe lang, well mienem Gott Psalme sinje, soo lang etj sie.</verse>
        <verse osisID='Ps.104.34'>Mucht am mien Senne aunjenehm senne! Etj woa mie enn Gott (däm Harrn) freie.</verse>
        <verse osisID='Ps.104.35'>De Sinda woare vonne Ead veschwinje, en de Gottloose nijch mea senne. Preis Gott (däm Harrn), miene Seel! Haleluja!</verse>
      </chapter>
      <chapter osisID='Ps.105'>
        <verse osisID='Ps.105.1'>Dankt Gott (däm Harrn), roopt sienen Nome aun, moakt unja de Veltja siene Dode kund.</verse>
        <verse osisID='Ps.105.2'>Sinjt fe am, sinjt am Psalme; sennt äwa aule siene Wundawoatje.</verse>
        <verse osisID='Ps.105.3'>Riemt jünt enn sienem heiljem Nome! Daut freit sich dän äa Hoat, dee Gott (dän Harrn) seatje.</verse>
        <verse osisID='Ps.105.4'>Froagt no Gott (däm Harrn) en siene Macht, seatjt beständijch sien Aunjesejcht.</verse>
        <verse osisID='Ps.105.5'>Jedentjt aun siene Wundawoatje, dee hee jedohne haft, siene Teatjen en de Uadeele üt sienem Mül!</verse>
        <verse osisID='Ps.105.6'>Dü Some Obraums, sien Tjnajcht, jie Säns von Joakopp, siene Üterwälte.</verse>
        <verse osisID='Ps.105.7'>Hee, Gott (de Harr), es ons Gott; siene Jerejchte send opp de gaunse Ead.</verse>
        <verse osisID='Ps.105.8'>Hee jedentjt eewijch aun sienen Bunt, aun daut Wuat, daut hee jeboote haft opp dusent Jeschlajchta han, -</verse>
        <verse osisID='Ps.105.9'>däm hee jemoakt haft met Obraum, en sienen Eid, dän hee Iesak jeschwuare haft.</verse>
        <verse osisID='Ps.105.10'>En hee stald enn Joakopp too Satzung, Iesrael tom eewijen Bunt,</verse>
        <verse osisID='Ps.105.11'>enn däm hee säd: Die well etj daut Laund Kanaan jäwe aus Aundeel von jünem Oawgoot.</verse>
        <verse osisID='Ps.105.12'>Aus see eene jerinje Zohl weare, gauns weinijch en doabenne Framde;</verse>
        <verse osisID='Ps.105.13'>en aus see waundade von Voltj too Voltj, von eenem Tjeenijchritj too eenem aundrem Voltj.</verse>
        <verse osisID='Ps.105.14'>Hee leet tjeenem Mensch too, ahn too bedretje, en äaret haulwe stroft hee Tjeenijchs:</verse>
        <verse osisID='Ps.105.15'>„Taust miene Jesaulwte nijch aun, en miene Profeete doot nuscht Beeset!“</verse>
        <verse osisID='Ps.105.16'>En hee roopt eene Hungaschnoot äwa daut Laund; jiedre Stett von Broot vebruak hee.</verse>
        <verse osisID='Ps.105.17'>Hee schetjt eenen Maun ver ahn häa, Joosaf word aus Tjnajcht vekofft.</verse>
        <verse osisID='Ps.105.18'>See prasste siene Feet enn een Stock <note>Fassle</note> , hee tjeem enn daut Iesa,</verse>
        <verse osisID='Ps.105.19'>bott de Tiet, doa sien Wuat enntroff; daut Wuat Gottes (det Harrn) am jereinijcht haud.</verse>
        <verse osisID='Ps.105.20'>De Tjeenijch schetjt han en leet am loos, de Harscha äwa de Veltja, en muak am frie;</verse>
        <verse osisID='Ps.105.21'>Hee sad am tom Harren äwa sien Hüs, en tom Harscha äwa aul siene Jeeda,</verse>
        <verse osisID='Ps.105.22'>omm siene Ferschte too binje no siene Lost, en daut hee siene Ellteste Weissheit leaht.</verse>
        <verse osisID='Ps.105.23'>En Iesrael kaum no Ejipten, en Joakopp hild sich emm Laund Ham opp.</verse>
        <verse osisID='Ps.105.24'>En hee muak sien Voltj sea fruchtboa, en muak daut stoatja aus siene Bedrenja.</verse>
        <verse osisID='Ps.105.25'>Hee dreid äa Hoat, sien Voltj too hausse, Lest too eewe aun siene Tjnajchts.</verse>
        <verse osisID='Ps.105.26'>Hee schetjt Mooses, sienen Tjnajcht, Aaron, däm hee üterwält haud.</verse>
        <verse osisID='Ps.105.27'>See deede unja ahn siene Teatjen, en Wunda emm Laund Ham.</verse>
        <verse osisID='Ps.105.28'>Hee schetjt Diestaness en muak diesta; en see weare nijch wadaspanstijch jäajen siene Wead.</verse>
        <verse osisID='Ps.105.29'>Hee vewaundeld äare Wota enn Bloot, en leet äare Fesch stoawe.</verse>
        <verse osisID='Ps.105.30'>Daut wimmeld äa Laund voll Pogge, enn de Tjeenijchs'Stowe.</verse>
        <verse osisID='Ps.105.31'>Hee säd, en daut kaume Hunjs'Fleaje, steatj Midje enn aule äare Jäajend.</verse>
        <verse osisID='Ps.105.32'>Hee jeef ahn Hoagel aus Räajen, flaumendet Fia enn äarem Laund;</verse>
        <verse osisID='Ps.105.33'>en hee schluach äare Wienstatj en Fiejebeem, en vebruak de Beem enn äarem Laund.</verse>
        <verse osisID='Ps.105.34'>Hee säd, en daut kaume Heischratje en Grausshoppasch ohne Zohl;</verse>
        <verse osisID='Ps.105.35'>en dee fraute aulet Krüt enn äarem Laund en fraute de Frucht von äare Stap.</verse>
        <verse osisID='Ps.105.36'>En hee schluag aule Easchtjebuart enn äarem Laund, dee aule Easchte äare Krauft.</verse>
        <verse osisID='Ps.105.37'>En hee feahd ahn erüt met Selwa en Gold, en tjeen Tjrentjlijcha wea enn siene Stam.</verse>
        <verse osisID='Ps.105.38'>Frooh wea Ejipten, daut see üttrocke; dan äa Schratj wea opp ahn jefolle.</verse>
        <verse osisID='Ps.105.39'>Hee spreed eene Woltj aus eene Datj üt, en een Fia, de Nacht too bedache.</verse>
        <verse osisID='Ps.105.40'>See vodade, en hee leet Puttjenutts kohme; en met Himmels'Broot foodad hee ahn.</verse>
        <verse osisID='Ps.105.41'>Hee muak dän Steen op, en daut rand Wota erüt; dee rande enn de dreaje Uats aus een Stroom.</verse>
        <verse osisID='Ps.105.42'>Dan hee docht aun sien heiljet Wuat, Obraum, sienem Tjnajcht.</verse>
        <verse osisID='Ps.105.43'>En hee fead sien Voltj erüt met Freid, met Jubel siene Üterwälte.</verse>
        <verse osisID='Ps.105.44'>En hee gauf ahn de Lenda de Veltja, en daut von dee Veltja nauhme see aus Äjendoom;</verse>
        <verse osisID='Ps.105.45'>doamet see siene Satzunge beobachte en siene Jesatze bewoare. Preist Gott (däm Harr)!</verse>
      </chapter>
      <chapter osisID='Ps.106'>
        <verse osisID='Ps.106.1'>Lofft Gott (däm Harrn)! Dankt Gott (däm Harrn)! Dan hee es goot, dan siene Jnod es eewijchlijch.</verse>
        <verse osisID='Ps.106.2'>Wäa woat ütspräatje de Macht'Dode Gottes (det Harrn), heare lohte aul sien Riem?</verse>
        <verse osisID='Ps.106.3'>Jletjseelijch dee daut Rajcht bewoare, de Jerajchtijchtjeit eewt too aule Tiet!</verse>
        <verse osisID='Ps.106.4'>Jedentj mie, Gott (Harr), met de Gonst jäajen dien Voltj; seatj mie met dienem Heil,</verse>
        <verse osisID='Ps.106.5'>Daut etj daut Jletj diene Üterwälte seeh, mie frei aun de Freid met dienem Voltj, mie riem met dienem Oawgoot.</verse>
        <verse osisID='Ps.106.6'>Wie ha jesindijcht met onse Vodasch, ha onnrajcht jedohne, ha jesatzloos jehaundelt.</verse>
        <verse osisID='Ps.106.7'>Onse Vodasch enn Ejipten beachte nijch diene Wunda'Dode, dochte nijch de Menj diene Jnod en weare wadaspanstijch aum Mäa, biem Schelp'Mäa.</verse>
        <verse osisID='Ps.106.8'>Oba hee rad ahn omm sienem Nome haulwen, omm siene Macht kund too doone.</verse>
        <verse osisID='Ps.106.9'>En hee schelld daut Schelp'Mäa, en daut word dreajch; en hee leet ahn derjch de Deepe {Ps.33,7} gohne aus derjch eene Wieste.</verse>
        <verse osisID='Ps.106.10'>En hee rad ahn üt de Haund de Haussa, en erleesd ahn üt de Haund de Fiend.</verse>
        <verse osisID='Ps.106.11'>En de Wota bedatjte äare Bedrenja, nijch eena von ahn bleef äwa.</verse>
        <verse osisID='Ps.106.12'>Doa jleewde see aun siene Wead, see sunge sien Loff.</verse>
        <verse osisID='Ps.106.13'>Schwind vegaute see siene Dode, lüade nijch opp sienen Rot;</verse>
        <verse osisID='Ps.106.14'>En see worde enn de Wieste met bejia erfellt en vesochte Gott en de Wiltnes.</verse>
        <verse osisID='Ps.106.15'>Doa jeef hee ahn äa Bejia, oba hee schetjt Moagatjeit enn äare Seel.</verse>
        <verse osisID='Ps.106.16'>En see worde aufjenstijch opp Mooses emm Loaga, opp Aaron, däm heiljen Gottes (däm Harrn).</verse>
        <verse osisID='Ps.106.17'>De Ead deed sich op, en veschluckt Datan en bedatjt de Rotte Abiram;</verse>
        <verse osisID='Ps.106.18'>En een Fia brennd unja äare Rotte, eene Flaum vebrennd de Gottloose.</verse>
        <verse osisID='Ps.106.19'>See muake een Kaulf aum Horeb en betjte sich ver eenem jegohtnen Bilt;</verse>
        <verse osisID='Ps.106.20'>en see vetüschte äare Harlijchtjeit jäajen daut Bilt von eenem Stia, de Grauss frat.</verse>
        <verse osisID='Ps.106.21'>See vegaute Gott, äaren Rada, dee Grootet jedohne haud enn Ejipten,</verse>
        <verse osisID='Ps.106.22'>wundaboare Dinje emm Laund Ham, Furjchtboaret aum Schelp'Mäa.</verse>
        <verse osisID='Ps.106.23'>Doa säd hee, daut hee ahn vetilje wull, wann nijch Mooses, sien Üterwälta, ver am enn däm Rät jestohne haud, omm sien Oaja vom Vedoawe auftodreie.</verse>
        <verse osisID='Ps.106.24'>En see veachte daut tjestlijche Laund, jleewde sienem Wuat nijch;</verse>
        <verse osisID='Ps.106.25'>en see murrde enn äare Zelte, heade nijch opp de Stemm Gottes (det Harrn).</verse>
        <verse osisID='Ps.106.26'>Doa schwua hee ahn, ahn dohltoschlohne enn de Wieste,</verse>
        <verse osisID='Ps.106.27'>en äaren Some dohltoschlohne unja de Natsjoone en ahn too vestreie enn de Lenda.</verse>
        <verse osisID='Ps.106.28'>En see honge sich aun Baal-Peor en aute Schlachtopfa de Doodes <note>de doodje Jetta</note> ;</verse>
        <verse osisID='Ps.106.29'>en see vebettade am derjch äare Haundlunge, en eene Ploag bruak unja ahn üt.</verse>
        <verse osisID='Ps.106.30'>Doa stund Pinhas opp en eewd Jerejcht, en de Ploag head opp.</verse>
        <verse osisID='Ps.106.31'>En daut wort am too Jerajchtijchtjeit jeräatjent von Jeschlajcht too Jeschlajcht bet enne Eewijchtjeit.</verse>
        <verse osisID='Ps.106.32'>En see veoajade am aun däm Wota von Meriba, en daut jintj Mooses iebel äaret haulwen;</verse>
        <verse osisID='Ps.106.33'>dan see betriebte sienen Jeist, soo daut hee onnbedocht räd met siene Leppe.</verse>
        <verse osisID='Ps.106.34'>See vetiljde de Veltja nijch, von dän Gott (de Harr) ahn jesajcht haud;</verse>
        <verse osisID='Ps.106.35'>en see vemischte sich met de Veltja en leade äare Woatje;</verse>
        <verse osisID='Ps.106.36'>en see deende äare Jetze, en see worde ahn tom Fang'Strang.</verse>
        <verse osisID='Ps.106.37'>En see Opfade äare Säns en äare Dajchta de Demonen,</verse>
        <verse osisID='Ps.106.38'>en see vegohte onnschuldjet Bloot, daut Bloot von äare Säns en äare Dajchta, dee see däm Jetze Kanaan opfade; en daut Laund word derjch Bloot entweiht.</verse>
        <verse osisID='Ps.106.39'>See veonnreinijde sich derjch äare Woatje en huade derjch äare Haundlunge.</verse>
        <verse osisID='Ps.106.40'>Doa brennd de Zorn Gottes (det Harr) jäajen sien Voltj, en hee veaufschüd sien Oawgoot;</verse>
        <verse osisID='Ps.106.41'>en hee jeef ahn enn de Haund de Natsjoone, en äare Haussa harschte äwa ahn;</verse>
        <verse osisID='Ps.106.42'>en äare Fiend bedrenjde ahn, en see worde unja äare Haund jeboage.</verse>
        <verse osisID='Ps.106.43'>Foaken rad hee ahn; oba see weare wadaspanstijch enn äarem Rot, en see sunke han derjch äare Onnjerajchtijchtjeit.</verse>
        <verse osisID='Ps.106.44'>En hee sach äare Bedrenjnise aun, wann hee ahn Schriee head;</verse>
        <verse osisID='Ps.106.45'>en hee docht aun ahn enn sienem Bunt, en daut deed am leed no de väle Jnod.</verse>
        <verse osisID='Ps.106.46'>En hee leet ahn Erboarme finje ver aule, dee ahn jefange wajchjefeat haude.</verse>
        <verse osisID='Ps.106.47'>Rad ons, Gott (Harr), onsa Gott, en saumel ons üt de Veltja, daut wie dienen heiljen Nome preise, daut wie ons rieme enn dienem Loff!</verse>
        <verse osisID='Ps.106.48'>Jepriese es Gott (de Harr), de Gott Iesraels, von Eewijchtjeit too Eewijchtjeit! En aulet Voltj saj: Amen! Lofft Gott (däm Harrn)!</verse>
      </chapter>
      <chapter osisID='Ps.107'>
        <verse osisID='Ps.107.1'>Dankt Gott (däm Harrn), dan hee es goot, dan siene Jnod blift eewijch!</verse>
        <verse osisID='Ps.107.2'>Soo selle de Erleeste Gottes (vom Harrn) saje, dee hee üt de Haund de Bedrenja erleest haft,</verse>
        <verse osisID='Ps.107.3'>en dee hee jesaumelt haft üt de Lenda, vom Oosten en vom Wasten, vom Nuade en vom Mäa.</verse>
        <verse osisID='Ps.107.4'>See errde ommhäa enn de Wieste, opp eedem Wajch, see funge tjeene Wohnuat.</verse>
        <verse osisID='Ps.107.5'>See weare hungrijch en darschtijch, daut veschmacht enn ahn äare Seel.</verse>
        <verse osisID='Ps.107.6'>Doa schreaje see too Gott (tom Harrn) enn äare Bedrenjnis, en üt äare Not rad hee ahn.</verse>
        <verse osisID='Ps.107.7'>En hee leid ahn opp eenem rajchten Wajch, daut see no eenen Wohnuat jelangte.</verse>
        <verse osisID='Ps.107.8'>See selle Gott (däm Harrn) danke wäajen siene Jnod en wäajen siene Wundawoatje aun de Menschetjinja!</verse>
        <verse osisID='Ps.107.9'>Dan hee haft de darschtje Seele saut jemoakt en de hungaje Seel met Goodem jefellt.</verse>
        <verse osisID='Ps.107.10'>De Bewohna de Diestaness en von Doodes'Schaute, jefasselt enn Elend en Iesa:</verse>
        <verse osisID='Ps.107.11'>Wiel see wadaspanstijch jewäse weare jäajen de Wead Gottes en veacht haude däm Rot vom Hejchsten,</verse>
        <verse osisID='Ps.107.12'>soo buag hee äa Hoat derjch Miesaum; see worde schwack, en tjeen Helpa wea doa.</verse>
        <verse osisID='Ps.107.13'>Donn schreaje see too Gott (tom Harrn) enn äare Not, en üt äare Bedrenjnis rad hee ahn.</verse>
        <verse osisID='Ps.107.14'>Hee fead ahn erüt üt de Diestaness en däm Doodes'Schaute, en vereet äare Fassle.</verse>
        <verse osisID='Ps.107.15'>See selle Gott (däm Harrn) danke wäajen siene Jnod en wäajen siene Wundawoatje aun de Menschetjinja!</verse>
        <verse osisID='Ps.107.16'>Dan hee haft de iesane Däare vebroake en de iesane Rijel veschloage.</verse>
        <verse osisID='Ps.107.17'>De Noare liede wäajen däm Wajch äare Äwaträdung en wäajen äare Onnjerajchtijchtjeit.</verse>
        <verse osisID='Ps.107.18'>Äare Seel äatjelt sich fe jiedre Speise, en see kohme bet aun de Doodes'Puat.</verse>
        <verse osisID='Ps.107.19'>Donn schreaje see too Gott (tom Harrn) en äare Not, en üt äare Bedrenjnise rad hee ahn.</verse>
        <verse osisID='Ps.107.20'>Hee schetjt sien Wuat en heeld ahn, en hee rad ahn üt äare Jräwa.</verse>
        <verse osisID='Ps.107.21'>See selle Gott (däm Harrn) danke wäajen siene Jnod en wäajen siene Wundawoatje aun de Menschetjinja;</verse>
        <verse osisID='Ps.107.22'>en Dankopfa opfre en met Jubel vetale siene Dode!</verse>
        <verse osisID='Ps.107.23'>Dee sich opp Schäp oppem Mäa bejäwe, opp groote Wota Haundel driewe,</verse>
        <verse osisID='Ps.107.24'>diese sache de Woatje Gottes (det Harr) en siene Wundawoatje em deepen Mäa:</verse>
        <verse osisID='Ps.107.25'>Hee sajcht en bestalt eenen Stormwind, de siene Walle huag drift.</verse>
        <verse osisID='Ps.107.26'>See foahre enopp nom Himmel, sintje deep rauf; daut schmelt enn de Not äare Seel.</verse>
        <verse osisID='Ps.107.27'>See taumle en schwanke aus een Bedrunkna, en aul äare Weissheit woat too nuscht.</verse>
        <verse osisID='Ps.107.28'>Dan schriee see too Gott (tom Harrn) enn äare Bedrenjnis, en hee feat ahn erüt üt äare Bedrenjnis.</verse>
        <verse osisID='Ps.107.29'>Hee vewaundelt däm Storm enn Rüh, en daut laje sich de Walle.</verse>
        <verse osisID='Ps.107.30'>En see freie sich, daut see sich berüje, en hee feat ahn enn däm jewenschtem Howe.</verse>
        <verse osisID='Ps.107.31'>See selle Gott (däm Harrn) danke wäajen siene Jnod, en wäajen siene Wundawoatje aun de Menschetjinja,</verse>
        <verse osisID='Ps.107.32'>en am erhäwe enn de Vesaumlung vom Voltj, en enn dee Jemeenschoft de Elltesta am lowe!</verse>
        <verse osisID='Ps.107.33'>Hee moakt Streem too Wieste en Wotatjwale too dreajem Laund,</verse>
        <verse osisID='Ps.107.34'>fruchtboaret Laund too Soltstape wäajen de Boosheit dee doa Wohnende.</verse>
        <verse osisID='Ps.107.35'>Hee moakt too Wota'Läajcht de Wieste en dreajet Laund too Wotatjwale;</verse>
        <verse osisID='Ps.107.36'>En hee lat Hungaje doa selfst wohne en ahn eene Wohninj jrinde.</verse>
        <verse osisID='Ps.107.37'>En see beseie Felda en plaunte Wiengoades, dee Frucht brinje aus Arnte;</verse>
        <verse osisID='Ps.107.38'>en hee säajend ahn, en see vemeade sich sea, en äa Veeh lat hee nijch weinijch senne.</verse>
        <verse osisID='Ps.107.39'>En see worde weinja en woare jeboage derjch Bedretjung, Onnjletj en Jauma.</verse>
        <verse osisID='Ps.107.40'>Hee sched veachtung opp Ferschte, en lat ahn ommhäa erre enne Wieste - ohne Wajch;</verse>
        <verse osisID='Ps.107.41'>en hee häwt däm Oamen nehejcht üt däm Elend, en moake Häade aus siene Jeschlajchta.</verse>
        <verse osisID='Ps.107.42'>De Opprejchtje woare daut seehne en sich freie, en aule Onnjerajchtijchtjeit woat äa Mül veschlüte.</verse>
        <verse osisID='Ps.107.43'>Wäa weis es, dee woat dit beachte, en see woare de Jnod Gottes (det Harrn) vestohne.</verse>
      </chapter>
      <chapter osisID='Ps.108'>
        <verse osisID='Ps.108.1'>Een Leed. Een Psalm. Von Doft.</verse>
        <verse osisID='Ps.108.2'>Faust es mien Hoat {Ps.57,8-12}, o Gott! Etj well sinje en Psalme sinje; uk miene Seel. {Ps.7,5}</verse>
        <verse osisID='Ps.108.3'>Woak opp, Hoap en Zitta! Etj well de Morjeroote oppwatje.</verse>
        <verse osisID='Ps.108.4'>Etj well die preise unja de Veltja, Gott (Harr), en die besinje unja Natsjoone;</verse>
        <verse osisID='Ps.108.5'>Dan groot es diene Jnod, bet äwa de Himmel, en bet aunne Woltje diene Trü.</verse>
        <verse osisID='Ps.108.6'>Erhäw die äwa de Himmel, o Gott! En äwa de gaunse Ead es diene Harlijchtjeit!</verse>
        <verse osisID='Ps.108.7'>Doamet diene Jeleefte {Ps.60,7-14} frie jemoakt woare, rad derjch diene Rajchte en erhea ons!</verse>
        <verse osisID='Ps.108.8'>Gott haft enn siene Heilijchtjeit jerät: Etj well frooh senne, well Siechem vedeele, en daut Dohl Sukkot ütmäte.</verse>
        <verse osisID='Ps.108.9'>Mien es Gilead, mien Manase, en Efraim es de Macht von mienem Haupt, Juda mien Harscha'Stock.</verse>
        <verse osisID='Ps.108.10'>Moab es miene Wauschkomm; opp Edom well etj miene Schoo schmiete, äwa de Filista well etj juble.</verse>
        <verse osisID='Ps.108.11'>Wäa woat mie enn de fauste Staut feahre, wäa woat mie bet no Edom leide?</verse>
        <verse osisID='Ps.108.12'>Nijch dü, Gott, dee dü ons veschmäte hast en nijch ütjintjst, o Gott, met onse Häasch?</verse>
        <verse osisID='Ps.108.13'>Schauf ons ne Halp üt de Bedrenjnis! Dan Mensche'Help es iedel.</verse>
        <verse osisID='Ps.108.14'>Met Gott woa wie majchtje Dode doone; en hee, hee woat onse Bedrenja veklunje.</verse>
      </chapter>
      <chapter osisID='Ps.109'>
        <verse osisID='Ps.109.1'>Däm Väasenja. Von Doft. Een Psalm. Gott es mien Riem, sie nijch stell!</verse>
        <verse osisID='Ps.109.2'>Dan daut Mül de Gottloose en daut Mül de Läajes ha sich jäajen mie opjemoakt, met läajna Tunge ha see too mie jeräd;</verse>
        <verse osisID='Ps.109.3'>en met Wead von Hauss ha see mie ommrinjt en ha ohne Uasoak jäajen mie jesträde.</verse>
        <verse osisID='Ps.109.4'>Fe miene Leew fiende see mie aun; oba etj sie emma emm Jebäd.</verse>
        <verse osisID='Ps.109.5'>En see ha mie Beeset fe Goodet erwesse en Hauss fe miene Leew.</verse>
        <verse osisID='Ps.109.6'>Bestal eenen Gottloosen äwa am, en een Aunkloaga <note>Soton</note> steit aun siene Rajchte!</verse>
        <verse osisID='Ps.109.7'>Wan hee jerejcht woat, jeit hee schuldijch üt, en sien Jebäd woat too ne Sind!</verse>
        <verse osisID='Ps.109.8'>Siene Doag send weinje, sien Aumt tjrijcht een aundra!</verse>
        <verse osisID='Ps.109.9'>Siene Säns send Weise, en sien Wief eene Wätfrü!</verse>
        <verse osisID='Ps.109.10'>En muchte siene Säns ommhäa tratje en prachre en wiet auf von äare vewieste Wohninje no Broot seatje!</verse>
        <verse osisID='Ps.109.11'>De Wuchra neemt aules, waut hee haft, en Framde muchte siene Oabeit roowe!</verse>
        <verse osisID='Ps.109.12'>Hee haft tjeenem, dee am Jnod bewoat, en daut es tjeena, dee siene Weise jnädijch es!</verse>
        <verse osisID='Ps.109.13'>Siene Nokohme mucht ütjerot woare; emm foljendem Jeschlajcht lasch äa Nome üt!</verse>
        <verse osisID='Ps.109.14'>Ver Gott (däm Harrn) woat de Onnjerajchtijchtjeit siene Vodasch jedocht, en de Sinde siene Mutta woare nijch ütjelascht woare!</verse>
        <verse osisID='Ps.109.15'>See send beständijch ver Gott (däm Harrn), en hee rot äa Jedajchtniss vonne Ead üt!</verse>
        <verse osisID='Ps.109.16'>Wiel hee nijch doaraun docht, Jnod too eewe, en däm elenden en oamen Maun vefoljd, en däm, dee emm Hoat vezoagt wea, omm am ommtobrinje.</verse>
        <verse osisID='Ps.109.17'>En hee leewd dän Fluch, soo tjemt hee opp am! En hee haud tjeen Jefaule aun Säajen, soo es hee wiet auf von am!</verse>
        <verse osisID='Ps.109.18'>En hee trock Fluch aun aus sien Tjleet, soo drintjt hee aus Wota enn sienem Ennalijchen en aus Eelj enn siene Jläda!</verse>
        <verse osisID='Ps.109.19'>Hee es am aus een Tjleet, enn daut hee sich betjleet, en met eenem Pojass, doamet hee sich emma ommgortet!</verse>
        <verse osisID='Ps.109.20'>Daut es de Loon miena Jäajna von Gott (vom Harrn) üt, en dee, dee Beeset räde jäajen miene Seel!</verse>
        <verse osisID='Ps.109.21'>Oba dü, Gott (Harr), mien Harr, haundel met mie omm dienen Nomes haulwe; wiel diene Jnod goot es, rad mie!</verse>
        <verse osisID='Ps.109.22'>Dan etj, etj sie elend en oam, en mien Hoat es vewundet enn mienem Ennalijchen.</verse>
        <verse osisID='Ps.109.23'>Aus een Schaute, wann hee sich stratjt, etj goh doahan, woa vejoagt aus de Heischratje.</verse>
        <verse osisID='Ps.109.24'>Miene Tjnee schwäatje vom Fauste, en mien Fleesch es aufjemoagat.</verse>
        <verse osisID='Ps.109.25'>En etj, etj sie ahn tom Spott jeworde; wan see mie seehne, scheddre see äa Kopp.</verse>
        <verse osisID='Ps.109.26'>Halp mie, Gott (Harr), mien Gott! Rad mie no diene Jnod!</verse>
        <verse osisID='Ps.109.27'>Doamet see weete, daut dit diene Haund es, daut dü, Gott (Harr), daut jedohne hast.</verse>
        <verse osisID='Ps.109.28'>Loht ahn fleatje, oba dü säajen! See stohne opp, soo loht ahn beschämt woare, en dienen Tjnajcht sich freie.</verse>
        <verse osisID='Ps.109.29'>Loht miene Jäajna betjleet woare met Schaund, en enn äare Schmacht sich betjleede aus enn eenen Mauntel!</verse>
        <verse osisID='Ps.109.30'>Etj woa Gott (däm Harrn) sea preise met mienem Mül, en enne Med väle woa etj am lowe.</verse>
        <verse osisID='Ps.109.31'>Dan hee steit too Rajche vom Oamen, omm am too rade von dän, dee siene Seel rejchte.</verse>
      </chapter>
      <chapter osisID='Ps.110'>
        <verse osisID='Ps.110.1'>Von Doft. Een Psalm. Gott (de Harr) säd too mienem Harrn: Satt die too miene Rajchte; bet etj diene Fiend laj too de Footbentj diene Feet!</verse>
        <verse osisID='Ps.110.2'>Daut Zepta diena Macht woat Gott (de Harr) üt Zion schetje; harsche enne Med von diene Fiend!</verse>
        <verse osisID='Ps.110.3'>Dien Voltj woat voll Wellijchtjeit senne aum Dach diene Macht; enn heilje Pracht, üt däm Schoot de Morjeroot woat die de Deiw diene Jügend kohme.</verse>
        <verse osisID='Ps.110.4'>Jeschwuare haft Gott (de Harr), en daut woat am nijch leet doone: “Dü best Priesta enn Eewijchtjeit no de Wies Melchisedek!“</verse>
        <verse osisID='Ps.110.5'>De Harr aun diene Rajchte, veschmatat Tjeenijchs aum Dach enn sienem Zorn.</verse>
        <verse osisID='Ps.110.6'>Hee woat de unja de Veltja rejchte, hee fellt aules met Doodes; daut Haupt äwa een grootet Laund veschmatat hee.</verse>
        <verse osisID='Ps.110.7'>Oppem Wajch woat hee drintje, üt däm Bach, doaromm woat hee daut Haupt opphäwe.</verse>
      </chapter>
      <chapter osisID='Ps.111'>
        <verse osisID='Ps.111.1'>Preist <note>Dankt</note> Gott (däm Harrn)! Preise well etj Gott (däm Harrn) von gaunsem Hoate emm Tjreiss de Opprejchtje en enn de Jemeende.</verse>
        <verse osisID='Ps.111.2'>Groot send de Woatje Gottes (det Harrn), dee woare von aule erforscht, dee aun ahn Lost ha.</verse>
        <verse osisID='Ps.111.3'>Maistät en Pracht es sien Doone; en siene Jerajchtijchtjeit besteit eewijch.</verse>
        <verse osisID='Ps.111.4'>Hee haft een Jedajchtness jejrindet fe siene Wunda; jnädijch en boarmhoatijch es Gott (de Harr).</verse>
        <verse osisID='Ps.111.5'>Hee haft Speise dän jejäft, dee am ferjchte; hee jedentjt enn Eewijchtjeit sien Bunt.</verse>
        <verse osisID='Ps.111.6'>Hee haft sienem Voltj kund jemoakt de Krauft von siene Macht, omm ahn toojäwe daut Oawgoot de Veltja.</verse>
        <verse osisID='Ps.111.7'>De Woatje von siene Henj send Woahrheit en Rajcht; toovelohtijch send aule siene Väaschrefte,</verse>
        <verse osisID='Ps.111.8'>faustjestalt oppemma, opp eewijch, ütjefeat enn Woahrheit en Opprejchtijchtjeit.</verse>
        <verse osisID='Ps.111.9'>Hee haft Erleesung sienem Voltj jeschetjt, sienen Bunt opp eewijch veordnet; heilijch en furjchtboa es sien Nome.</verse>
        <verse osisID='Ps.111.10'>De Ferjcht Gottes (det Harrn) es de Weissheit Aunfang; goode Ennsejcht ha aule, dee ahn üteewe. Sien Riem besteit eewijch.</verse>
      </chapter>
      <chapter osisID='Ps.112'>
        <verse osisID='Ps.112.1'>Lofft Gott (däm Harrn)! Jletjseelijch de Maun, dee Gott (däm Harrn) ferjcht, dee groote Lost haft aun siene Jeboote!</verse>
        <verse osisID='Ps.112.2'>Sien Some woat majchtijch senne oppe Ead; daut woat jesäajent woare daut Jeschlajcht de Opprejchtje.</verse>
        <verse osisID='Ps.112.3'>Vemäje en Ritjdoom woat enn sienem Hüs senne, en siene Jerajchtijchtjeit besteit eewijch.</verse>
        <verse osisID='Ps.112.4'>Däm Opprejchtjen jeit Lijcht opp enn de Diestaness; hee es jnädijch boarmhoatijch en jerajcht.</verse>
        <verse osisID='Ps.112.5'>Wool däm Maun, dee jnädijch es en liet! Hee woat siene Sach emm Jerejcht derjch feahre;</verse>
        <verse osisID='Ps.112.6'>Dan enn Eewijchtjeit woat hee nijch wanke. Tom eewijen Aundentje woat de Jerajchta senne.</verse>
        <verse osisID='Ps.112.7'>Hee woat sich nijch ferjchte fe beese Norejcht; sien Hoat es faust, vetrütent opp Gott (oppem Harrn).</verse>
        <verse osisID='Ps.112.8'>Befaustijt <note>jestett</note> es sien Hoat; hee ferjcht sich nijch, bet hee siene Lost sitt aun siene Bedrenja.</verse>
        <verse osisID='Ps.112.9'>Hee streit üt, jeft däm Oamen; siene Jerajchtijchtjeit besteit eewijch; sien Huarn woat jehowe woare enn Ea.</verse>
        <verse osisID='Ps.112.10'>De Gottloosa woat daut seehne en sich oajre; met siene Täne woat hee tjnirsche en vegohne, daut Jankre de Gottloose woat unjagohne.</verse>
      </chapter>
      <chapter osisID='Ps.113'>
        <verse osisID='Ps.113.1'>Lofft Gott (däm Harrn)! Lofft, jie Deena Gott (däm Harrn), lofft däm Nome Gottes (det Harrn)!</verse>
        <verse osisID='Ps.113.2'>Jepriese es de Nome Gottes (det Harrn) von nü aun bott enn Eewijchtjeit!</verse>
        <verse osisID='Ps.113.3'>Von Sonneoppgang bet too äarem Unjagang es jelofft de Nome Gottes (det Harrn)!</verse>
        <verse osisID='Ps.113.4'>Huag äwa aule Veltja es Gott (de Harr), äwa de Himmel siene Harlijchtjeit.</verse>
        <verse osisID='Ps.113.5'>Wäa es aus Gott (de Harr),ons Gott, dee huag bowe troont;</verse>
        <verse osisID='Ps.113.6'>dee sich erauf betjt, omm de Himmel en opp de Ead too tjitje?</verse>
        <verse osisID='Ps.113.7'>Dee üt däm Stoff opphäwt däm Jerinjen, üt däm Dratj opphäwt däm Oamen,</verse>
        <verse osisID='Ps.113.8'>omm am sette too lohte bie de Väanähme, {1Sam.2,8} bie de Väanähme von sienem Voltj.</verse>
        <verse osisID='Ps.113.9'>Dee de Onnfruchtboare enn sienem Hüs wohne lat aus eene froohe Mutta von Säns. Lofft Gott (däm Harrn)!</verse>
      </chapter>
      <chapter osisID='Ps.114'>
        <verse osisID='Ps.114.1'>Aus Iesrael üt Ejipte trock, daut Hüs Joakopp üt däm Voltj met eene framde Sproak,</verse>
        <verse osisID='Ps.114.2'>doa wea Juda sien Heilijchtüm, Iesrael siene Harschoft.</verse>
        <verse osisID='Ps.114.3'>Daut Mäa sach daut en rand doavon, de Jordan rand tridjaun ;</verse>
        <verse osisID='Ps.114.4'>De Boaj huppse aus de Batj, de Hoajel aus junge Schop.</verse>
        <verse osisID='Ps.114.5'>Waut wea met die, dü Mäa, daut dü wajch ransd? Dü Jordan, daut dü die tridjdreisd?</verse>
        <verse osisID='Ps.114.6'>Jie Boaj, daut jie huppste aus Batj? Jie Hoajel, aus junge Schop?</verse>
        <verse osisID='Ps.114.7'>Erbäb ver däm Harrn, dü Ead, ver däm Gott Joakopps,</verse>
        <verse osisID='Ps.114.8'>dee däm Fäls vewaundelt enn eenen Wotabach, däm Tjiselsteen enn eene Wotatjwal.</verse>
      </chapter>
      <chapter osisID='Ps.115'>
        <verse osisID='Ps.115.1'>Nijch ons, Gott (Harr), nijch ons, sonda dienem Nome jeef Ea, omm aul dien Goodet, omm diene Woahrheit welle!</verse>
        <verse osisID='Ps.115.2'>Wuaromm sulle de Veltja saje: Wua es dan äa Gott?</verse>
        <verse osisID='Ps.115.3'>Oba ons Gott es enn däm <note>dee</note> Himmel; aules, waut am jefellt, deit hee.</verse>
        <verse osisID='Ps.115.4'>Äare Jetse send Selwa en Gold, een Woatj von Menschehenj.</verse>
        <verse osisID='Ps.115.5'>Een Mül ha see en räde nijch; Uage ha see en seehne nijch;</verse>
        <verse osisID='Ps.115.6'>Uahre ha see en heare nijch; eene Näs ha see en ritje nijch;</verse>
        <verse osisID='Ps.115.7'>See ha Henj en tauste nijch, Feet, en see gohne nijch; tjeen Jelüd jäwe see met äarem Tjälkopp.</verse>
        <verse osisID='Ps.115.8'>Ahn jlitj send dee, dee ahn moake, een jiedra, dee opp ahn vetrüt.</verse>
        <verse osisID='Ps.115.9'>Iesrael, vetrü opp Gott (däm Harrn)! Äare Help en äa Schild es hee.</verse>
        <verse osisID='Ps.115.10'>Hüs Aaron, vetrüt opp Gott (däm Harrn)! Äare Help en äa Schild es hee.</verse>
        <verse osisID='Ps.115.11'>Jie, dee jie Gott (däm Harrn) ferjchte, vetrüt opp Gott (däm Harrn)! Äare Help en Schild es hee.</verse>
        <verse osisID='Ps.115.12'>Gott (de Harr) haft aun ons jedocht, hee woat säajne; hee woat säajne daut Hüs Iesrael, säajne daut hüs Aaron.</verse>
        <verse osisID='Ps.115.13'>Hee woat säajne, dee Gott (däm Harrn) ferjchte, de Tjliene met de Groote.</verse>
        <verse osisID='Ps.115.14'>Gott (de Harr) woat junt doatoo doone, too jünt en too jüne Tjinja.</verse>
        <verse osisID='Ps.115.15'>Jesäajent send jie von Gott (däm Harrn), dee Himmel en Ead jemoakt haft.</verse>
        <verse osisID='Ps.115.16'>De Himmel send dee Himmel Gottes (det Harrn), oba de Ead haft hee de Menschetjinja jejäft.</verse>
        <verse osisID='Ps.115.17'>De Doodje woare Gott (däm Harrn) nijch lowe, noch aula, dee tom Stellsenne rauf foahre;</verse>
        <verse osisID='Ps.115.18'>Oba wie, wie woare Gott (däm Harrn) preise von nü aun bet enne Eewijchtjeit. Lowt Gott (däm Harrn)!</verse>
      </chapter>
      <chapter osisID='Ps.116'>
        <verse osisID='Ps.116.1'>Etj ha Goot (däm Harrn) leef; dan hee head miene Stemm, miene Bedd;</verse>
        <verse osisID='Ps.116.2'>Dan hee haft sien Uah no mie jeneijcht; en etj well am aunroope enn aule miene Doag.</verse>
        <verse osisID='Ps.116.3'>Daut ommjäwe mie Doodesüadeel, en de Bedrenjnise vom Scheol hole mie enn; etj fung Not en Jauma.</verse>
        <verse osisID='Ps.116.4'>En etj roopt däm Nome Gottes (det Harrn) aun: Bitte, Gott (Harr), rad miene Seel!</verse>
        <verse osisID='Ps.116.5'>Jnädijch es Gott (de Harr) en jerajcht, en ons Gott es boarmhoatijch.</verse>
        <verse osisID='Ps.116.6'>Gott (de Harr) bewoat de Eenfeltje; etj wea elend, en hee haft mie jerad.</verse>
        <verse osisID='Ps.116.7'>Kohm wada, miene Seel, too diene Rüh! Dan Gott (de Harr) haft jefaule aun die.</verse>
        <verse osisID='Ps.116.8'>Dan dü hast miene Seel jerad vom Doot, miene Uage von Trone, miene Feet vom Faule.</verse>
        <verse osisID='Ps.116.9'>Etj woa ver Gott (däm Harrn) waundle en däm Laund de Läwendje.</verse>
        <verse osisID='Ps.116.10'>Etj jleew, doaromm räd etj. Etj sie sea jebetjt jewäse.</verse>
        <verse osisID='Ps.116.11'>Etj säd enn miene Veläajenheit: Aule Mensche send Läajna!</verse>
        <verse osisID='Ps.116.12'>Woo saul etj Gott (däm Harrn) aule siene Gootsdoone aun mie vejelte?</verse>
        <verse osisID='Ps.116.13'>Däm Bejcha de Radung well etj näme en aunroope däm Nome Gottes (det Harrn).</verse>
        <verse osisID='Ps.116.14'>Etj well Gott (däm Harrn) mien Vespräatje betohle, jo, emm doabie senne ver sienem gaunsem Voltj.</verse>
        <verse osisID='Ps.116.15'>Kostboa es enn de Uage Gottes (det Harrn) de Doot siene Fromme.</verse>
        <verse osisID='Ps.116.16'>Bitte, Gott (Harr)! Dan etj sie dien Tjnajcht; etj sie dien Tjnajcht, de Sän von diene Tjäatjsche; dü hast miene Fassle jeleest.</verse>
        <verse osisID='Ps.116.17'>Die well etj Dankopfa opfre, en däm Nome Gottes (det Harrn) aunroope.</verse>
        <verse osisID='Ps.116.18'>Etj well Gott (däm Harrn) mien Vespräatje betohle, jo, emm doabie senne ver sienem gaunsem Voltj,</verse>
        <verse osisID='Ps.116.19'>enn de Väahäw vom Hüs Gottes (det Harrn), enn diene Medd, Jerusalem. Lofft Gott (däm Harrn)!</verse>
      </chapter>
      <chapter osisID='Ps.117'>
        <verse osisID='Ps.117.1'>Lofft Gott (däm Harrn), aule Veltja! Riemt am, aule Natsjoone!</verse>
        <verse osisID='Ps.117.2'>Dan mächtijch äwa ons es siene Jnod; en de Woahrheit Gottes (det Harrn) blift eewijch. Lofft Gott (däm Harrn)!</verse>
      </chapter>
      <chapter osisID='Ps.118'>
        <verse osisID='Ps.118.1'>Dankt Gott (däm Harrn)! Dan hee es goot, dan siene Jnod es eewijch.</verse>
        <verse osisID='Ps.118.2'>Doch daut sajcht Iesrael: Dan siene Jnod es eewijch.</verse>
        <verse osisID='Ps.118.3'>Doch daut sajcht daut Hüs Aarons: Dan siene Jnod es eewijch.</verse>
        <verse osisID='Ps.118.4'>Doch daut saje, dee Gott (däm Harrn) ferjchte: Dan siene Jnod es eewijch.</verse>
        <verse osisID='Ps.118.5'>Üt de Bedrenjnis roopt etj too Jah (*Gott); *Jah erhead mie en sad mie enn eenen wieden Rüm.</verse>
        <verse osisID='Ps.118.6'>Gott (de Harr) es fe mie, etj woa mie nijch ferjchte; waut kaun de Menschen mie doone?</verse>
        <verse osisID='Ps.118.7'>Gott (de Harr) es fe mie unja miene Helpa, en etj woa miene Lost seehne aun miene Haussa.</verse>
        <verse osisID='Ps.118.8'>Daut es bäta, opp Gott (däm Harrn) too vetrüe, aus sich opp däm Mensch too velohte.</verse>
        <verse osisID='Ps.118.9'>Daut es bäta, opp Gott (däm Harrn) too vetrüe, aus sich opp Ferschte too velohte.</verse>
        <verse osisID='Ps.118.10'>Aule Natsjoone haude mie ommrinjt; jewess, emm Nome Gottes (det Harrn) vetiljd etj ahn.</verse>
        <verse osisID='Ps.118.11'>See ha mie ommrinjt, jo, mie ommrinjt; jewess, emm Nome Gottes (det Harrn) vetilj etj ahn.</verse>
        <verse osisID='Ps.118.12'>See ha mie ommrinjt aus Biee; see send ütjelascht aus Stachelstrukfia; jewess, emm Nome Gottes (det Harrn) vetiljd etj ahn.</verse>
        <verse osisID='Ps.118.13'>Dü hast mie hoat jestat, omm mie tom Faul too brinje; oba Gottes (de Harr) haft mie jeholpe.</verse>
        <verse osisID='Ps.118.14'>Miene Krauft en mien Jesang es *Jah, en hee es mie too Radung jeworde.</verse>
        <verse osisID='Ps.118.15'>De Jubel Stemme en de Radung es enn de Zelte de Jerajchte; de Rajchte Gottes (det Harrn) deit Machtvollet.</verse>
        <verse osisID='Ps.118.16'>De Rajchte Gottes (det Harrn) es erhoowe, de Rajchte Gottes (det Harrn) deit Machtvollet.</verse>
        <verse osisID='Ps.118.17'>Etj woa nijch stoawe, sonda läwe en de Dode <note>Woatje</note> *Jahs vetale.</verse>
        <verse osisID='Ps.118.18'>*Jah haft mie hoat jestroft, oba däm Doot haft hee mie nijch äwajäft.</verse>
        <verse osisID='Ps.118.19'>Moakt mie de Dooasch de Jerajchtijchtjeit op: Etj well derjch dee enenn gohne, *Jah well etj preise.</verse>
        <verse osisID='Ps.118.20'>Dit es daut Dooa Gottes (det Harrn): De Jerajchte woare doaderjch enenn gohne.</verse>
        <verse osisID='Ps.118.21'>Etj well die preise, dan dü hast mie erheat en best mie too Radung jeworde.</verse>
        <verse osisID='Ps.118.22'>Dee Steen, däm de Bülied veschmäte ha, es too Atjsteen jeworde.</verse>
        <verse osisID='Ps.118.23'>Von Gott (däm Harrn) es dit passeat; wundaboa es daut enn onse Uage.</verse>
        <verse osisID='Ps.118.24'>Dit es de Dach däm Gott (de Harrn) jemoakt haft; loht ons juble en loht ons enn am frooh senne.</verse>
        <verse osisID='Ps.118.25'>Ach, Gott (Harr), rad doch! Ach, Gott (Harr), jef doch Jelinje!</verse>
        <verse osisID='Ps.118.26'>Jesäajent es, dee doa tjemt emm Nome Gottes (det Harrn)! Von däm Hüs Gottes (det Harrn) üt ha wie jünt jesäajent.</verse>
        <verse osisID='Ps.118.27'>Gott (Harr) es Gott, en hee haft ons Lijcht jejäft; binjt daut Fastopfa met Strenj bet aun de Häahna vom Altoa.</verse>
        <verse osisID='Ps.118.28'>Dü best mien Gott, en etj well die preise; mien Gott, etj well die erhäwe.</verse>
        <verse osisID='Ps.118.29'>Dankt Gott (däm Harrn)! Dan hee es goot, dan siene Jnod es eewijch.</verse>
      </chapter>
      <chapter osisID='Ps.119'>
        <verse osisID='Ps.119.1'>Jletjseelijch, dee oppem Wajch onnschuldijch send, dee doa emm Jesatz Gottes (det Harrn) waundle.</verse>
        <verse osisID='Ps.119.2'>Jletjseelijch, dee siene Zeijnise bewoare, dee am von gaunsem Hoaten seatje.</verse>
        <verse osisID='Ps.119.3'>Dee uck tjeen Onnrajcht doone, enn siene Wäaj waundle!</verse>
        <verse osisID='Ps.119.4'>Dü hast diene Väaschrefte jebode, omm dee flietijch too beobachte.</verse>
        <verse osisID='Ps.119.5'>O daut miene Wäaj jerajcht weare, {Hiob 11,13} omm diene Satzunge too beobachte!</verse>
        <verse osisID='Ps.119.6'>Dan woa etj nijch beschämt woare, wan etj acht ha opp aule diene Jeboote.</verse>
        <verse osisID='Ps.119.7'>Met Opprejchtjen Hoate woa etj die preise, wan etj de Rajchte diene Jerajchtijchtjeit jeleat ha.</verse>
        <verse osisID='Ps.119.8'>Etj woa diene Satzunge beobachte; veloht mie nijch gauns en goa.</verse>
        <verse osisID='Ps.119.9'>Woo derjch woat een Jinjlintj sienen Stijch enn Reinheit waundle? Enn däm hee sich no dienem Wuat bewoat.</verse>
        <verse osisID='Ps.119.10'>Met mienem gaunsen Hoate ha etj die jesocht: Loht mie nijch auferre von diene Jeboote!</verse>
        <verse osisID='Ps.119.11'>Enn mienem Hoate ha dien Woat bewoat, omm daut etj nijch jäajen die sindje.</verse>
        <verse osisID='Ps.119.12'>Jepriese best dü Gott (Harr)! Leah mie diene Satzunge!</verse>
        <verse osisID='Ps.119.13'>Met miene Leppe ha etj aule diene Rajchte üt dienem Mül vetalt.</verse>
        <verse osisID='Ps.119.14'>Aun däm Wajch diene Zeijnise ha etj mie jefreit aus äwa aulem Ritjdom.</verse>
        <verse osisID='Ps.119.15'>Äwa diene Väaschrefte well etj senne en achthabe opp diene Stijch.</verse>
        <verse osisID='Ps.119.16'>Aun diene Satzunge ha etj miene Lost; dien Wuat woa etj nijch vejäte.</verse>
        <verse osisID='Ps.119.17'>Doo goodet dienem Tjnajcht, soo woa etj läwe; en etj well dien Wuat bewoare.</verse>
        <verse osisID='Ps.119.18'>Moak miene Uage op, doamet etj enn dienem Jesatz Wunda seeh.</verse>
        <verse osisID='Ps.119.19'>Etj sie een Framda emm Laund, vestäatj diene Jeboote nijch fe mie.</verse>
        <verse osisID='Ps.119.20'>Miene Seel es aule Tiet veräwe vom Velange no diene Rajchte.</verse>
        <verse osisID='Ps.119.21'>Dü hast de Äwamotje jeschellt, de Vefluchte, dee auferre von diene Jeboote.</verse>
        <verse osisID='Ps.119.22'>Nehm von mie Schmach en Veachtung! Dan diene Zeijnise ha etj bewoat.</verse>
        <verse osisID='Ps.119.23'>Uck Ferschte sette en beräde sich jäajen mie, dien Tjnajcht dentjt äwa diene Satzunge.</verse>
        <verse osisID='Ps.119.24'>Diene Zeijnise send uck miene Freid, miene Rotjäwa.</verse>
        <verse osisID='Ps.119.25'>Miene Seel backt aum Stoff; beläw mie no dienem Wuat!</verse>
        <verse osisID='Ps.119.26'>Miene Wäaj ha etj vetalt, en dü hast mie erheat; leah mie diene Satzunge!</verse>
        <verse osisID='Ps.119.27'>Loht mie däm Wajch met diene Väaschrefte vestohne, en senne well etj äwa diene Wunda.</verse>
        <verse osisID='Ps.119.28'>Miene Seel verant fe Trüarijchtjeit enn Troone; rejcht mie opp no dienem Wuat!</verse>
        <verse osisID='Ps.119.29'>Drei von mie auf däm Wajch de Läajes en bejnodij mie met dienem Jesatz!</verse>
        <verse osisID='Ps.119.30'>Etj hab däm Wajch de Woahrheit erwält, ha ver mie jestalt diene Rajchte.</verse>
        <verse osisID='Ps.119.31'>Etj henj aun diene Zeijnise; Gott (Harr), loht mie nijch beschämt woare.</verse>
        <verse osisID='Ps.119.32'>Däm Wajch diene Jeboote woa etj rane, wann dü mienem Hoate Rüm jemoakt habe woascht.</verse>
        <verse osisID='Ps.119.33'>Leah mie, Gott (Harr), däm Wajch no diene Satzunge, en etj well am bet aum Enj bewoare.</verse>
        <verse osisID='Ps.119.34'>Jef mie Ennsejcht, en etj well dien Jesatz bewoare en daut hoole von gaunsem Hoate.</verse>
        <verse osisID='Ps.119.35'>Loht mie opp däm Stijch diena Jeboote waundle! Dan aun am ha etj miene Lost.</verse>
        <verse osisID='Ps.119.36'>Neij mien Hoat no diene Zeijnise en nijch nom Jewenn!</verse>
        <verse osisID='Ps.119.37'>Wenj miene Uage auf, daut see Iedlet nijch seehne! Beläw mie enn diene Wäaj!</verse>
        <verse osisID='Ps.119.38'>Bestädij dienem Tjnajcht diene Vespräatjunge, waltje diene Ferjcht too saje!</verse>
        <verse osisID='Ps.119.39'>Wende auf miene Schmach, dee etj ferjcht! Dan diene Rajchte send goot.</verse>
        <verse osisID='Ps.119.40'>Tjitj, etj velang no diene Väaschrefte; beläw mie enn diene Jerajchtijchtjeit!</verse>
        <verse osisID='Ps.119.41'>En loht äwa mie kohme diene Jnod, Gott (Harr), diene Radung no dienem Vespräatje!</verse>
        <verse osisID='Ps.119.42'>soo woa etj Auntwuat jäwe däm, dee mie Vespott; dan etj vetrü opp dien Wuat.</verse>
        <verse osisID='Ps.119.43'>En nehm mienem Mül nijch gauns wajch daut Wuat de Woahrheit! Dan etj hop opp diene Rajchte.</verse>
        <verse osisID='Ps.119.44'>En hoole well etj dien Jesatz beständijch, emma en eewijch.</verse>
        <verse osisID='Ps.119.45'>En etj woa waundle emm wiedem Rüm; dan no diene Väaschrefte ha etj jetracht.</verse>
        <verse osisID='Ps.119.46'>En ver Tjeenijchs well etj räde von diene Zeijnise en mie nijch schäme.</verse>
        <verse osisID='Ps.119.47'>En etj woa miene Freid habe aun diene Jeboote, dee etj leef ha.</verse>
        <verse osisID='Ps.119.48'>En woa miene Henj opphäwe no diene Jeboote, dee etj leef ha; en äwa diene Satzunge well etj dentje.</verse>
        <verse osisID='Ps.119.49'>Jedentj daut Wuat aun dienem Tjnajcht, opp woone dü mie hast hope lohte!</verse>
        <verse osisID='Ps.119.50'>Dit es mien Troost enn mienem Elend, daut diene Vespräatjunge mie beläwt habe.</verse>
        <verse osisID='Ps.119.51'>De Frajche ha mie äwa aule Moht vespott; von dienem Jesatz sie etj nijch aufjegohne.</verse>
        <verse osisID='Ps.119.52'>Etj docht, Gott (de Harr), diene Rajchte von oole Tiede häa, en etj treest mie.</verse>
        <verse osisID='Ps.119.53'>Zorn'Glooje haft mie jepackt wäajen de Gottloose, dee dien Jesatz velohte.</verse>
        <verse osisID='Ps.119.54'>Diene Satzunge send mien Jesang jewäse emm Hüs miene Piljareis.</verse>
        <verse osisID='Ps.119.55'>De Nacht ha etj aun dienen Nome jedocht, Gott (Harr), en etj ha dien Jesatz jehoole.</verse>
        <verse osisID='Ps.119.56'>Daut es mie passeat, wiel etj diene Väaschrefte bewoat ha.</verse>
        <verse osisID='Ps.119.57'>Mien Deel, Gott (Harr), ha etj jesajcht, es, diene Wead too bewoare.</verse>
        <verse osisID='Ps.119.58'>Von gaunsem Hoate ha etj die jebedd; sie mie jnädijch no dienem Vespräatje!</verse>
        <verse osisID='Ps.119.59'>Etj ha miene Wäaj äwadocht, en miene Feet jedreit no diene Zeijnise.</verse>
        <verse osisID='Ps.119.60'>Etj spood mie en nijch jesiemt, diene Jeboote too hoole.</verse>
        <verse osisID='Ps.119.61'>De Fassle de Gottloose ha mie ommjäwt, dien Jesatz ha etj nijch vejäte.</verse>
        <verse osisID='Ps.119.62'>Omm Meddanacht stoh etj opp, omm die too preise wäajen de Rajchte diene Jerajchtijchtjeit.</verse>
        <verse osisID='Ps.119.63'>Etj sie een Frint aun aule, dee die ferjchte, en dee, dee diene Väaschrefte befolje.</verse>
        <verse osisID='Ps.119.64'>Von diene Jnod, Gott (Harr), es de Ead erfellt; leah mie diene Satzunge!</verse>
        <verse osisID='Ps.119.65'>Dü hast Goodet jedohne aun dienem Tjnajcht, Gott (Harr), no dienem Wuat.</verse>
        <verse osisID='Ps.119.66'>Goode Ennsejcht en Ertjantnis leah mie; dan etj ha diene Jeboote jejleewt.</verse>
        <verse osisID='Ps.119.67'>Eea etj jedemütijcht word, errd etj, oba nü bewoa etj dien Wuat.</verse>
        <verse osisID='Ps.119.68'>Dü best goot en deist Goots; leah mie diene Satzunge.</verse>
        <verse osisID='Ps.119.69'>Läajes ha de Stolte jäajen mie ütjedocht; etj bewoa diene Väaschrefte von gaunsem Hoate.</verse>
        <verse osisID='Ps.119.70'>Äa Hoat es ditj jeworde aus Fat; etj ha miene Lost aun dienem Jesatz.</verse>
        <verse osisID='Ps.119.71'>Daut es goot fe mie, daut etj jedemütijcht word, doamet etj diene Satzunge lead.</verse>
        <verse osisID='Ps.119.72'>Bäta es mie daut Jesatz üt dienem Mül aus Dusende von Gold en Selwa.</verse>
        <verse osisID='Ps.119.73'>Diene Henj ha mie jemoakt en jeschauft; jäf mie Ennsejcht, en etj well diene Jeboote leahre.</verse>
        <verse osisID='Ps.119.74'>Dee die ferjchte, woare mie seehne en sich freie; dan etj ha opp dien Wuat jehopt.</verse>
        <verse osisID='Ps.119.75'>Etj weet, Gott (Harr), daut diene Jerejchte jerajcht send daut dü jedemütijcht hast enn Trüe.</verse>
        <verse osisID='Ps.119.76'>Loht doch diene Jnod mie tom Troost senne, no dienem toosaje aun dienem Tjnajcht!</verse>
        <verse osisID='Ps.119.77'>Loht diene Erboarmunge äwa mie kohme, soo woa etj läwe; dan dien Jesatz es miene Lost.</verse>
        <verse osisID='Ps.119.78'>Loht de Stolte beschämt woare; dan see ha mie ohne Grund Onnrajcht jedohne: etj dentj äwa diene Väaschrefte.</verse>
        <verse osisID='Ps.119.79'>Loht sich no mie dreie, dee die ferjchte en dee diene Zeijnise tjanne!</verse>
        <verse osisID='Ps.119.80'>Loht mien Hoat onnschuldijch senne enn diene Satzunge, doamet etj nijch beschämt woa!</verse>
        <verse osisID='Ps.119.81'>Miene Seel velangt no diene Radung, etj hop opp dien Wuat.</verse>
        <verse osisID='Ps.119.82'>Miene Uage schmachte no dienem Wuat, enn däm etj froag: Wann woascht dü mie treeste?</verse>
        <verse osisID='Ps.119.83'>Dan aus een Schlauch emm Ruak sie etj jeworde; diene Satzunge ha etj nijch vejäte.</verse>
        <verse osisID='Ps.119.84'>Woo väl woare de Doag von dienem Tjnajcht senne? Wanea woascht dü Jerejcht eewe aun miene Vefolja?</verse>
        <verse osisID='Ps.119.85'>De Stolte ha mie Kühle jegrowt, dee, dee nijch no dienem Jesatz send.</verse>
        <verse osisID='Ps.119.86'>Aule diene Jeboote send Trü. See ha mie vefoljt ohne Grund: Halp mie!</verse>
        <verse osisID='Ps.119.87'>Doa fäld weinijch, soo haude see mie oppe Ead venijcht; oba etj ha diene Väaschrefte nijch velohte.</verse>
        <verse osisID='Ps.119.88'>Beläw mie no diene Jnod, en etj well daut Zeijnis üt dienem Mül bewoare.</verse>
        <verse osisID='Ps.119.89'>Enn Eewijchtjeit, Gott (Harr), steit dien Wuat faust enn dee Himmel;</verse>
        <verse osisID='Ps.119.90'>Von Jeschlajcht too Jeschlajcht blift diene Trü; dü hast de Ead faustjestalt, en see steit.</verse>
        <verse osisID='Ps.119.91'>No diene Veordninj steit see vondoag doa, dan aule Dinje deene die.</verse>
        <verse osisID='Ps.119.92'>Wea nijch dien Jesatz miene Lost jewäse, dan wea etj ommjekohme enn mienem Elend.</verse>
        <verse osisID='Ps.119.93'>Opp eewijch woa etj diene Väaschrefte nijch vejäte, dan derjch ahn hast dü mie beläwt.</verse>
        <verse osisID='Ps.119.94'>Etj sie diena, rad mie! Dan etj ha no diene Väaschrefte jetracht.</verse>
        <verse osisID='Ps.119.95'>De Gottloose ha opp mie jelüat, omm mie ommtobrinje; etj acht opp diene Zeijnise.</verse>
        <verse osisID='Ps.119.96'>Von aule Vollkohmenheit ha etj een Enj jeseehne; sea ütjedehnt es dien Jeboot.</verse>
        <verse osisID='Ps.119.97'>Woo leew etj dien Jesatz! Daut es mien Senne däm gaunsen Dach.</verse>
        <verse osisID='Ps.119.98'>Weisa aus miene Fiend muake mie diene Jeboote, dan emma send see bie mie.</verse>
        <verse osisID='Ps.119.99'>Etj sie veständja aus aule miene Leahra, dan diene Zeijnise send mien Senne.</verse>
        <verse osisID='Ps.119.100'>Etj ha mea Ennsejcht aus de Oole, dan diene Väaschrefte ha etj bewoat.</verse>
        <verse osisID='Ps.119.101'>Von jiedrem beesen Stijch ha etj miene Feet tridjjehoole, doamet etj dien Wuat bewoa.</verse>
        <verse osisID='Ps.119.102'>Etj sie nijch von diene Rajchte aufjegohne, dan dü, dü hast mie jeleat.</verse>
        <verse osisID='Ps.119.103'>Woo seet send mienem Bähn diene Wead, mea aus Honnijch mienem Mül!</verse>
        <verse osisID='Ps.119.104'>Üt diene Väaschrefte emfang etj Ennsejcht; doaromm hauss etj jiedrem Stijch de Läajes.</verse>
        <verse osisID='Ps.119.105'>Dien Wuat es Lijcht fe miene Feet en Lijcht fe mienem Stijch.</verse>
        <verse osisID='Ps.119.106'>Etj hab jeschwuare en hool daut, too beobachte de Rajchte von diene Jerajchtijchtjeit.</verse>
        <verse osisID='Ps.119.107'>Etj sie äwa de Moht jedemütijcht; Gott (Harr), beläw mie no dienem Wuat!</verse>
        <verse osisID='Ps.119.108'>Loht die doch wooljefaule, Gott (Harr), de friewellje Opfa üt mienem Mül, leah mie diene Rajchte!</verse>
        <verse osisID='Ps.119.109'>Mien Läwe es emma enn miene Haund, oba dien Jesatz ha etj nijch vejäte.</verse>
        <verse osisID='Ps.119.110'>De Gottloose ha mie eene Schlenj jelajcht, oba von diene Väaschrefte sie etj nijch aufjeerrt.</verse>
        <verse osisID='Ps.119.111'>Diene Zeijnise ha etj mie aus Oawgoot opp eewijch jenohme, dan see send de Freid fe mien Hoat.</verse>
        <verse osisID='Ps.119.112'>Etj ha mien Hoat jeneijcht, diene Satzunge too doone eewijch bet aum Enj.</verse>
        <verse osisID='Ps.119.113'>Dee Dobbelhoatje hauss etj, en etj leew dien Jesatz.</verse>
        <verse osisID='Ps.119.114'>Mien Vestäatj en mien Schilt best dü; opp dien Wuat vetrü etj.</verse>
        <verse osisID='Ps.119.115'>Goht von mie, jie Iebel doonende: Etj well de Jeboote von mienem Gott bewoare.</verse>
        <verse osisID='Ps.119.116'>Unjastett mie no dienem Wuat, soo woa etj läwe; en loht mie nijch beschämt woare enn miene Hopninj!</verse>
        <verse osisID='Ps.119.117'>Unjastett mie, soo woa etj jerad woare; en etj well emma opp diene Satzunge tjitje.</verse>
        <verse osisID='Ps.119.118'>Dü hast aule veacht, dee von diene Satzunge auferre; dan Läajes es äa Droch.</verse>
        <verse osisID='Ps.119.119'>Aus Schlag hast dü wajchjeriemt aule Gottloose de Ead; doaromm leew etj diene Zeijnise.</verse>
        <verse osisID='Ps.119.120'>Ver dienem Schratj schaudat mien Fleesch, en etj ferjcht mie fa dienem Jerejcht.</verse>
        <verse osisID='Ps.119.121'>Etj ha Rajcht en Jerajchtijchtjeit jeeewt; äwaloht mie nijch miene Bedrenja.</verse>
        <verse osisID='Ps.119.122'>Sie Birja fe dienem Tjnajcht tom Gooden; Loht de Stolte mie nijch bedrenje!</verse>
        <verse osisID='Ps.119.123'>Miene Uage schmachte no dienem Heil en no dienem Wuat diene Jerajchtijchtjeit.</verse>
        <verse osisID='Ps.119.124'>Haundel met dienem Tjnajcht no diene Jnod, en leah mie diene Satzunge!</verse>
        <verse osisID='Ps.119.125'>Etj sie dien Tjnajcht, jef mie Ennsejcht, soo woa etj diene Zeijnise ertjane.</verse>
        <verse osisID='Ps.119.126'>Daut es Tiet fe Gott (däm Harrn) too haundle: See ha dien Jesatz jebroake.</verse>
        <verse osisID='Ps.119.127'>Doaromm leew etj diene Jeboote mea aus Gold en reinet Gold;</verse>
        <verse osisID='Ps.119.128'>doaromm hool etj aule diene Väaschrefte fe rajcht; jiedrem Stijch de Läajes hauss etj.</verse>
        <verse osisID='Ps.119.129'>Wundaboa send diene Zeijnise, doaromm bewoat see miene Seel.</verse>
        <verse osisID='Ps.119.130'>Daut opmoake von dienem Wuat jeft Lijcht, en jeft Ennsejcht däm Eenfeltjen.</verse>
        <verse osisID='Ps.119.131'>Etj ha mien Mül wiet opjemoakt en letjmüld, dan etj ha velange no diene Jeboote.</verse>
        <verse osisID='Ps.119.132'>Drei die no mie en sie mie jnädijch, no dee äa Rajcht, dee dienen Nome leewe!</verse>
        <verse osisID='Ps.119.133'>Moak miene Schräd faust enn dienem Wuat, en loht tjeen Onnrajcht mie beharsche!</verse>
        <verse osisID='Ps.119.134'>Erlees mie von de Bedretjung de Mensche, en etj well diene Väaschrefte beobachte.</verse>
        <verse osisID='Ps.119.135'>Loht dien Aunjesejcht dache äwa dienen Tjnajcht, en leah mie diene Satzunge!</verse>
        <verse osisID='Ps.119.136'>Wotabäjche rane üt miene Uage rauf, wiel see dien Jesatz nijch hoole.</verse>
        <verse osisID='Ps.119.137'>Dü best Jerajcht, Gott (Harr), en jerajcht send diene Jerejchte.</verse>
        <verse osisID='Ps.119.138'>Dü hast enn Jerajchtijchtjeit diene Zeijnise jebode en sea enn Trü.</verse>
        <verse osisID='Ps.119.139'>Vetäajt haft mie mien Iewa, dan miene Bedrenja ha diene Wead vejäte.</verse>
        <verse osisID='Ps.119.140'>Sea rein es dien Wuat, en dien Tjnajcht haft daut leef.</verse>
        <verse osisID='Ps.119.141'>Jerinj en veacht sie etj; diene Väaschreft ha etj nijch vejäte.</verse>
        <verse osisID='Ps.119.142'>Diene Jerajchtijchtjeit es eene eewije Jerajchtijchtjeit, en dien Jesatz es Woahrheit.</verse>
        <verse osisID='Ps.119.143'>Angst en Bedrenjnis ha mie errätjt; diene Jeboote send miene Lost.</verse>
        <verse osisID='Ps.119.144'>Jerajchtijchtjeit send diene Zeijnise opp eewijch; jäf mie Ennsejcht, soo woa wie läwe.</verse>
        <verse osisID='Ps.119.145'>Von gaunsem Hoate ha etj jeroopt; erhea mie, Gott (Harr)! Etj well diene Satzunge beobachte.</verse>
        <verse osisID='Ps.119.146'>No däm roopt etj, rad mie! En well diene Zeijnise bewoare.</verse>
        <verse osisID='Ps.119.147'>Ver de Morje schemma kaum etj en ha jeschräje; opp dien Wuat ha etj mie velohte.</verse>
        <verse osisID='Ps.119.148'>Miene Uage send de Nachtwoak veropp jekohme, omm äwa dien Wuat too dentje.</verse>
        <verse osisID='Ps.119.149'>Hea miene Stemm no diene Jnod; Gott (Harr), beläw mie no diene Rajchte!</verse>
        <verse osisID='Ps.119.150'>Nojekohme send dee, dee Schaundboarem nojoage; see send wiet auf von dienem Jesatz.</verse>
        <verse osisID='Ps.119.151'>Dü best dijchtbie, Gott (Harr); en aule diene Jeboote send Woahrheit.</verse>
        <verse osisID='Ps.119.152'>Von oole Tiede häa ha etj üt diene Zeijnise jewisst, daut dü ahn jejrindet hast opp eewijch.</verse>
        <verse osisID='Ps.119.153'>Seeh aun mien Elend en moak mie frie! Dan dien Jesatz ha etj nijch vejäte.</verse>
        <verse osisID='Ps.119.154'>Feah mien Rajcht'Stried en erlees mie! Beläw mie no diene Zeijnise!</verse>
        <verse osisID='Ps.119.155'>De Radung es wiet auf vonne Gottloose, dan no diene Satzunge trachte see nijch.</verse>
        <verse osisID='Ps.119.156'>Väl send diene Erboarmunge, Gott (Harr); beläw mie no diene Rajchte!</verse>
        <verse osisID='Ps.119.157'>Väl send miene Vefolja en miene Bedrenja; von diene Zeijnise sie etj nijch aufjegohne.</verse>
        <verse osisID='Ps.119.158'>De Trüloose ha etj jeseehne, en daut äatjelt mie aun, wiel see dien Wuat nijch beachte.</verse>
        <verse osisID='Ps.119.159'>Tjitj, dan etj ha diene Väaschrefte leef; no diene Jnod, Gott (Harr), beläw mie!</verse>
        <verse osisID='Ps.119.160'>De Stemm von dienem Wuat es Woahrheit, en aule Veordnunge von diene Jerajchtijchtjeit bliewe eewijch.</verse>
        <verse osisID='Ps.119.161'>Ferschte ha mie vefoljt ohne Uasoak; oba ver dienem Wuat haft sich mien Hoat jeferjcht.</verse>
        <verse osisID='Ps.119.162'>Etj frei mie äwa dien Wuat aus eena, dee grooten Raup finjt.</verse>
        <verse osisID='Ps.119.163'>Läajes hauss en veaufschue etj; etj leew dien Jesatz.</verse>
        <verse osisID='Ps.119.164'>Säwen mol aum Dach loow etj die omm de Rajchte diene Jerajchtijchtjeits haulwe.</verse>
        <verse osisID='Ps.119.165'>Groote Fräd ha dee, dee dien Jesatz leewe, en tjeen faule jeft daut fe dee.</verse>
        <verse osisID='Ps.119.166'>Etj ha opp diene Radung jelüat, Gott (Harr); en diene Jeboote ha etj jedohne.</verse>
        <verse osisID='Ps.119.167'>Miene Seel haft diene Zeijnise bewoat, en etj leew dee sea.</verse>
        <verse osisID='Ps.119.168'>Diene Väaschrefte en diene Zeijnise ha etj bewoat, dan aule miene Wäaj send ver die.</verse>
        <verse osisID='Ps.119.169'>Loht mien Schriee dijcht ver die kohme, Gott (Harr); jeff mie Ennsejcht no dienem Wuat!</verse>
        <verse osisID='Ps.119.170'>Loht miene Bedd ver die kohme; rad mie no dienem Wuat!</verse>
        <verse osisID='Ps.119.171'>Miene Leppe selle dienen Loff väastreeme lohte, wann dü mie jeleat hast diene Satzunge.</verse>
        <verse osisID='Ps.119.172'>Miene Tung saul lüd von dienem Wuat räde, dan aule diene Jeboote send Jerajchtijchtjeit.</verse>
        <verse osisID='Ps.119.173'>Loht diene Haunt mie too Help kohme! Dan etj ha diene Väaschrefte erwält.</verse>
        <verse osisID='Ps.119.174'>Etj ha Velange no dienem Heil, Gott (Harr); en dien Jesatz es miene Lost.</verse>
        <verse osisID='Ps.119.175'>Loht miene Seel läwe, en see woat die lowe; en diene Rajchte muchte mie halpe!</verse>
        <verse osisID='Ps.119.176'>Etj sie ommhäa jeerrt aus een veloarnet Schop; seatj dienen Tjnajcht! Dan etj ha diene Jeboote nijch vejäte.</verse>
      </chapter>
      <chapter osisID='Ps.120'>
        <verse osisID='Ps.120.1'>Een Leed - Choral. No Gott (däm Harrn) roopt etj enn miene Bedrenjnis, en hee erhead mie.</verse>
        <verse osisID='Ps.120.2'>Gott (Harr), rad miene Seel vom de läajes Leppe, von de faulsche Tung!</verse>
        <verse osisID='Ps.120.3'>Waut saul hee die jäwe en waut doatoo doone, dü faulsche Tung?</verse>
        <verse osisID='Ps.120.4'>Schoape Feilasch von eenem Jewaultjen, met jläjendje Kole de Ginsta.</verse>
        <verse osisID='Ps.120.5'>Wee mie, daut etj enn Meschech sie, daut etj bie de Zelte Kedar wohn!</verse>
        <verse osisID='Ps.120.6'>Lang haft miene Seel bie dän jewohnt, dee dän Fräd hausse.</verse>
        <verse osisID='Ps.120.7'>Etj well bloos Fräd, oba wan etj räd, soo send see fe Tjrijch.</verse>
      </chapter>
      <chapter osisID='Ps.121'>
        <verse osisID='Ps.121.1'>Een Leed - Choral. Etj häw miene Uage opp no de Boaj, wuahäa miene Help kohme woat.</verse>
        <verse osisID='Ps.121.2'>Miene Help tjemt von Gott (däm Harrn), dee Himmel en Ead jemoakt haft.</verse>
        <verse osisID='Ps.121.3'>Hee woat nijch toolohte, daut dien Foot wankt; dien Beschitza schlapt nijch.</verse>
        <verse osisID='Ps.121.4'>Tjitj, de Beschitza Iesraels, hee es nijch schleeprijch noch schlapt hee.</verse>
        <verse osisID='Ps.121.5'>Gott (de Harr) es dien Beschitza, Gott (de Harr) es dien Schaute äwa diene rajchte Haund.</verse>
        <verse osisID='Ps.121.6'>De Sonn woat die äwadach nijch steatje, noch de Mon de Nacht.</verse>
        <verse osisID='Ps.121.7'>Gott (de Harr) woat die bewoare fe aulem Iebel, hee woat diene Seel bewoare.</verse>
        <verse osisID='Ps.121.8'>Gott (de Harr) woat bewoare dienen Ütgang en dienen Enngang, von nü aun bet enne Eewijchtjeit.</verse>
      </chapter>
      <chapter osisID='Ps.122'>
        <verse osisID='Ps.122.1'>Een Leed – Choral. Von Doft. Etj freid mie, aus see too mie säde: Loht ons nom Hüs Gottes (det Harrn) gohne!</verse>
        <verse osisID='Ps.122.2'>Onse Feet woare enn diene Puate stohne, Jerusalem!</verse>
        <verse osisID='Ps.122.3'>Jerusalem, dee dü oppjebüt best aus eene faust enn sich jeschlohtne Staut,</verse>
        <verse osisID='Ps.122.4'>wuahan de Stam nopp gohne, dee Stam Jahs, een Zeijnis fe Iesrael, too preise däm Nome Gottes (det Harrn)!</verse>
        <verse osisID='Ps.122.5'>Dan doa selfst stohne de Troone tom Jerejcht, de Troone von Dofts Hüs.</verse>
        <verse osisID='Ps.122.6'>Bedd omm Fräd fe Jerusalem! Daut jeit goot dän, dee die leewe!</verse>
        <verse osisID='Ps.122.7'>Fräd es enn diene Fastinj, sejchre Rüh enn diene Paulauste!</verse>
        <verse osisID='Ps.122.8'>Omm miene Breeda en miene Frind äa haulwe well etj saje: Fräd es enn die!</verse>
        <verse osisID='Ps.122.9'>Omm daut Hüs Gottes (det Harrn), von onsem Gott, welle well etj dien Bastet seatje.</verse>
      </chapter>
      <chapter osisID='Ps.123'>
        <verse osisID='Ps.123.1'>Een Leed - Choral. Etj häw miene Uage opp no die, dee dü troonst enn dee <note>däm</note> Himmel!</verse>
        <verse osisID='Ps.123.2'>Tjitj, woo de Uage de Tjnajchts opp de Henj von äarem Harren, woo de Uage de Tjäatjsche opp de Henj von äare Jebeedende, aulsoo send onse Uage jerejcht opp Gott (däm Harrn), onsem Gott, bet hee ons jnädijch es.</verse>
        <verse osisID='Ps.123.3'>Sie ons jnädijch, Gott (Harr), sie ons jnädijch! Dan wie send foaken met Veachtung saut jemoakt worde;</verse>
        <verse osisID='Ps.123.4'>Foaken es onse Seel met däm Spott de Sorjloose saut jemoakt worde, met de Veachtung de Stolte.</verse>
      </chapter>
      <chapter osisID='Ps.124'>
        <verse osisID='Ps.124.1'>Een Leed - Choral. Wan nijch Gott (de Harr) fe ons jewese wea, soo saj doch Iesrael,</verse>
        <verse osisID='Ps.124.2'>wan nijch Gott (de Harr) fe ons jewese wea, aus de Mensche wada jäajen ons oppstunde,</verse>
        <verse osisID='Ps.124.3'>dan läwendijch wudde see ons veschlunge ha, aus äa Zorn jäajen ons oppflaumd;</verse>
        <verse osisID='Ps.124.4'>dan wudde de Wota ons äwaschwamt habe, wudd een Stroom äwa onse Seele jegohne senne;</verse>
        <verse osisID='Ps.124.5'>dan wudde äwa onse Seele de stolte Wota jegohne senne.</verse>
        <verse osisID='Ps.124.6'>Jepriese es Gott (de Harr), dee ons nijch äare Täne tom Raup jeef!</verse>
        <verse osisID='Ps.124.7'>Onse Seel es wajchjerant aus een Voagel üt de Schlenj de Voagelstala; de Schlenj es veräte, en wie send wajchjerant.</verse>
        <verse osisID='Ps.124.8'>Onse Help es emm Nome Gottes (det Harrn), dee Himmel en Ead jemoakt haft.</verse>
      </chapter>
      <chapter osisID='Ps.125'>
        <verse osisID='Ps.125.1'>Een Leed - Choral. Dee opp Gott (däm Harrn) vetrüe, send aus de Boajch Zion, dee nijch wankt, de eewijch blift.</verse>
        <verse osisID='Ps.125.2'>Jerusalem - Boaj send rundomm die häa, soo es Gott (de Harr) rundomm sien Voltj, von nü aun bet enn Eewijchtjeit.</verse>
        <verse osisID='Ps.125.3'>Dan de Zepta de Gottloosijchtjeit woat opp däm Loos de Jerajchte nijch rühe, doamet de Jerajchte äare Henj nijch ütstratje no Onnrajcht.</verse>
        <verse osisID='Ps.125.4'>Doo Goodet, Gott (Harr), dän Gooden en dän, dee opprejchtijch send enn äarem Hoate!</verse>
        <verse osisID='Ps.125.5'>Oba dee opp äare kromme Wäaj aufbäaje, dee woat Gott (de Harr) doahan foahre lohte met dän, dee Fräfel doone. Fräd äwa Iesrael!</verse>
      </chapter>
      <chapter osisID='Ps.126'>
        <verse osisID='Ps.126.1'>Een Leed - Choral. Aus Gott (de Harr) de Jefangne Zions tridjfeahd, wea wie aus Dreemende.</verse>
        <verse osisID='Ps.126.2'>Doa wea ons Mül voll Lache, en onse Tung voll Jubel; doa säd maun unja de Veltja: Gott (de Harr) haft Grootet aun ahn jedohne!</verse>
        <verse osisID='Ps.126.3'>Gott (de Harr) haft Grootet aun ons jedohne: Wie weare freelijch!</verse>
        <verse osisID='Ps.126.4'>Feah onse Jefangne tridj, Gott (Harr), aus Bäatja emm Meddachslaund!</verse>
        <verse osisID='Ps.126.5'>Dee met Trone seie, woare met Jubel arnte.</verse>
        <verse osisID='Ps.126.6'>Hee jeit han unja Hiele en drajcht däm Some tom Ütseie; hee tjeemt nohüs met Jubel en drajcht siene Goawe.</verse>
      </chapter>
      <chapter osisID='Ps.127'>
        <verse osisID='Ps.127.1'>Een Leed - Choral. Von Salomo. Wann Gott (de Harr) daut Hüs nijch büt, vejäfs oabeide doaraun de Bülied; wann Gott (de Harr) de Staut nijch bewacht, vejäfs wacht de Wajchta.</verse>
        <verse osisID='Ps.127.2'>Vejäfs es daut fe jünt, daut jie tiedijch oppstohne, loht oppbliewe, daut Broot de Mäaj äte; aulsoo jeeft hee sienem Jeleeften emm Schlop.</verse>
        <verse osisID='Ps.127.3'>Tjitj, een Oawgoot Gottes (det Harrn) send Säns, eene Beloohninj de Liefs'Frucht.</verse>
        <verse osisID='Ps.127.4'>Aus Feilasch enn eenem Stoatjen siene Haund, soo send de Säns de Jügent:</verse>
        <verse osisID='Ps.127.5'>Jletjseelijch de Maun, dee met ahn sienen Boagehaulta jefellt haft! See woare nijch beschämt woare, wann see met Fiend emm Doa räde.</verse>
      </chapter>
      <chapter osisID='Ps.128'>
        <verse osisID='Ps.128.1'>Een Leed - Choral. Jletjseelijch jiedra, dee Gott (däm Harrn) ferjcht, dee doa waundle enn siene Wäaj!</verse>
        <verse osisID='Ps.128.2'>Dan äte woascht dü de Oabeit von diene Henj; jletjseelijch woascht dü senne, en daut woat die woolgohne.</verse>
        <verse osisID='Ps.128.3'>Diene Frü woat aus een fruchtboara Wienstok emm Enneren von dienem Hüs senne, diene Säns aus Eeljbeem’Auflaja room dienem Desch.</verse>
        <verse osisID='Ps.128.4'>Tjitj, aulsoo woat jesäajent senne de Maun, dee Gott (däm Harrn) ferjcht.</verse>
        <verse osisID='Ps.128.5'>Säajne woat die Gott (de Harr) von Zion üt, en dü woascht daut Jletj Jerusalems seene aule Doag enn dienem Läwe,</verse>
        <verse osisID='Ps.128.6'>en seene dee Tjinja diene Tjinja. - Fräd äwa Iesrael!</verse>
      </chapter>
      <chapter osisID='Ps.129'>
        <verse osisID='Ps.129.1'>Een Leed - Choral. Foaken ha see mie bedrenjt von miene Jügend aun, sajcht doch Iesrael,</verse>
        <verse osisID='Ps.129.2'>Foaken ha see mie bedrenjt von miene Jügend aun; dannoch ha see mie nijch äwawaultijt.</verse>
        <verse osisID='Ps.129.3'>Pläaja ha opp mienem Ridje jepläajcht, ha äare Foare lang jetrocke.</verse>
        <verse osisID='Ps.129.4'>Gott (de Harr) es jerajcht; hee haft daut Strang de Gottloose derjchjeschnäde.</verse>
        <verse osisID='Ps.129.5'>Muchte beschämt woare en tridjgohne aule, dee Zion hausse!</verse>
        <verse osisID='Ps.129.6'>Muchte see senne aus daut Grauss oppe Däatja, daut doa vedräjt, eea maun daut ütrot.</verse>
        <verse osisID='Ps.129.7'>Wuamet de Oabeida siene Haund nijch fellt, noch de Goawebinja sienen Schoot.</verse>
        <verse osisID='Ps.129.8'>En de Vebiegohnende saje nijch: Gottes (det Harrn) Säajen äwa jünt! - Wie säajne jünt emm Nome Gottes (det Harrn).</verse>
      </chapter>
      <chapter osisID='Ps.130'>
        <verse osisID='Ps.130.1'>Een Leed - Choral. Üt däm Deepen roop etj too die, Gott (Harr)!</verse>
        <verse osisID='Ps.130.2'>Harr, hea opp miene Stemm! Loht diene Uare oppmoatjsom senne opp miene beddende Stemm!</verse>
        <verse osisID='Ps.130.3'>Wan dü, Gott (Harr), opp de Onnjerajchtijchtjeite moatjst: Harr, wäa woat bestohne?</verse>
        <verse osisID='Ps.130.4'>Doch bie die es Vejäwunk, doamet dü jeferjcht woascht.</verse>
        <verse osisID='Ps.130.5'>Etj hop opp Gott (däm Harrn), miene Seel hopt; en opp sien Wuat lüa etj.</verse>
        <verse osisID='Ps.130.6'>Miene Seel lüat opp däm Harrn, mea aus de Wajchta opp dän Morje, de Wajchta opp dän Morje.</verse>
        <verse osisID='Ps.130.7'>Hop, Iesrael, opp Gott (däm Harrn)! Dan bie Gott (biem Harrn) es de Jnod, en väl Erleesung bie am.</verse>
        <verse osisID='Ps.130.8'>En hee, hee woat Iesrael erleese von aule siene Sinde.</verse>
      </chapter>
      <chapter osisID='Ps.131'>
        <verse osisID='Ps.131.1'>Een Leed - Choral. Von Doft. Gott (Harr)! Mien Hoat es nijch huag, noch droage sich huag miene Uage; en etj waundel nijch enn Dinje, dee too groot en too wundaboa fe mie send.</verse>
        <verse osisID='Ps.131.2'>Ha etj miene Seel nijch berüjt en jestellt? Aus een aufjewandet Tjint bie siene Mutta, aus daut aufjewande Tjint es miene Seel enn mie.</verse>
        <verse osisID='Ps.131.3'>Hop, Iesrael, opp Gott (däm Harrn) von nü aun bott enn Eewijchtjeit!</verse>
      </chapter>
      <chapter osisID='Ps.132'>
        <verse osisID='Ps.132.1'>Een Leed - Choral. Jedentj, Gott (Harr), däm Doft aul siene Mäaj!</verse>
        <verse osisID='Ps.132.2'>Aus hee Gott (däm Harrn) schwua, een Vespräatje deed däm Majchtjen Joakopps:</verse>
        <verse osisID='Ps.132.3'>“Wann etj enn daut Zelt von mienem Hüs enenn goh, wann etj opp daut Loaga, von mienem Bad, stiee;</verse>
        <verse osisID='Ps.132.4'>wann etj miene Uage nijch schlope loht, noch miene Uageläd schleeprijch too senne;</verse>
        <verse osisID='Ps.132.5'>bott etj eene Städ fe Gott (däm Harrn) finj, Wohninje fe däm Majchtjen Joakopps!“</verse>
        <verse osisID='Ps.132.6'>Tjitj, wie heade von äa <note>Bundes'Lohd</note> enn Efrata, wie funge ahr enn däm Fäld Jaar.</verse>
        <verse osisID='Ps.132.7'>Loht ons enenn gohne enn siene Wohninj, dohlfaule ver de Footbentj siene Feet!</verse>
        <verse osisID='Ps.132.8'>Stoh opp, Gott (Harr), too diene Rü, dü en de Lohd diene Macht!</verse>
        <verse osisID='Ps.132.9'>Loht diene Priesta betjleed woare met Jerajchtijchtjeit, en diene Fromme juble!</verse>
        <verse osisID='Ps.132.10'>Omm Doft, dienen Tjnajcht, haulwe wies nijch auf daut Aunjesejcht von dienem Jesaulwten!</verse>
        <verse osisID='Ps.132.11'>Gott (de Harr) haft däm Doft jeschwuare en Woahrheit, hee woat nijch doavon aufgohne: „Von de Frucht von dienem Lief well etj opp dienem Troon satte.</verse>
        <verse osisID='Ps.132.12'>Wan diene Säns mienen Bunt en miene Zeijnise bewoare, dee etj ahn leahre woa, soo selle uck äare Säns opp dienem Troon eewijch sette.“</verse>
        <verse osisID='Ps.132.13'>Dan Gott (de Harr) haft Zion erwält, daut hee fe siene Wohninj habe wull.</verse>
        <verse osisID='Ps.132.14'>Dit es eewijch miene Rü, hia well etj wohne, dan etj wull daut habe.</verse>
        <verse osisID='Ps.132.15'>Siene Speise well etj ritj säajne, siene Oame met Broot saut moake.</verse>
        <verse osisID='Ps.132.16'>En siene Priesta well etj met Heil betjleede, en siene Fromme woare lüd juble.</verse>
        <verse osisID='Ps.132.17'>Doa well etj daut Huarn Dofts wausse lohte, ha een Laump reed jemoakt fe mienem Jesaulwten.</verse>
        <verse osisID='Ps.132.18'>Siene Fiend well etj met Schaund betjleede, en opp am woat siene Kroon bläje.</verse>
      </chapter>
      <chapter osisID='Ps.133'>
        <verse osisID='Ps.133.1'>Een Leed - Choral. Tjitj, woo goot en woo leeftolijch es daut, wann Breeda enn Eentracht met eenaunda wohne!</verse>
        <verse osisID='Ps.133.2'>Aus daut tjestlijche Eelj opp däm Haupt, daut raufrant opp däm Boat, opp däm Boat Aarons, daut raufrant opp däm Soom siene Tjleeda;</verse>
        <verse osisID='Ps.133.3'>Aus de Deiw vom Hermon, de raufrant opp de Boajch Zion; dan doa haft Gott (de Harr) dän Säajen vesproake, Läwe bet enn Eewijchtjeit.</verse>
      </chapter>
      <chapter osisID='Ps.134'>
        <verse osisID='Ps.134.1'>Een Leed - Choral. Tjitj, preist Gott (däm Harrn), aul de Tjnajchts Gottes (det Harrn), dee jie de Nacht em Hüs Gottes (det Harrn) stohne!</verse>
        <verse osisID='Ps.134.2'>Erhäwt jüne Henj em Heilijchtum en preist Gott (däm Harrn)!</verse>
        <verse osisID='Ps.134.3'>Gott (de Harr) säajent die von Zion üt, dee Himmel en Ead jemoakt haft!</verse>
      </chapter>
      <chapter osisID='Ps.135'>
        <verse osisID='Ps.135.1'>Lofft Gott (däm Harrn)! Lofft däm Nome Gottes (det Harrn)! Lofft jie Tjnajchts Gottes (det Harrn),</verse>
        <verse osisID='Ps.135.2'>dee jie em Hüs Gottes (det Harrn) stohne, enn de Väahäw vom Hüs von onsem Gott!</verse>
        <verse osisID='Ps.135.3'>Lofft Gott (däm Harrn)! Dan goot es Gott (de Harr); sinjt Psalme sienem Nome! Dan hee es leeftolijch.</verse>
        <verse osisID='Ps.135.4'>Dan Gott (de Harr) haft sich Joakopp erwält, Iesrael too sienem Äjendoom.</verse>
        <verse osisID='Ps.135.5'>Dan etj weet, daut Gott (de Harr) groot es, en ons Harr groot äwa aule Jetta.</verse>
        <verse osisID='Ps.135.6'>Aules, waut Gott (de Harr) wooljefellt, deit hee enn dee Himmel en opp de Ead, em Mäa en enn aule Deepe;</verse>
        <verse osisID='Ps.135.7'>Dee Donst oppstiehe lat vonne Enj de Ead, dee Blitz moakt tom Räajen, dee däm Wind rüt feat üt siene Väarotskoma;</verse>
        <verse osisID='Ps.135.8'>Dee de Easchtjebuarne Ejiptens schluag vom Mensch bet tom Veeh,</verse>
        <verse osisID='Ps.135.9'>Teatjen en Wunda schetjt enn diene Medd, Ejipten, jäajen däm Faraoo en jäajen aule siene Tjnajchts;</verse>
        <verse osisID='Ps.135.10'>dee groote Veltja schluach en stoatje Tjeenije dootmuak:</verse>
        <verse osisID='Ps.135.11'>Sihon, däm Tjeenijch de Amorita, en Og, däm Tjeenijch von Basan, en aule Tjeenijchritje Kanaans;</verse>
        <verse osisID='Ps.135.12'>En äa Laund aus Oawgoot jeef, aus Oawgoot sienem Voltj Iesrael.</verse>
        <verse osisID='Ps.135.13'>Gott (de Harr), dien Nome, blift eewijch, Gott (de Harr), dien Jedajchtness {2Mos.3,15} von Jeschlajcht too Jeschlajcht.</verse>
        <verse osisID='Ps.135.14'>Dan Gott (de Harr) woat sien Voltj rejchte, en hee woat sich erboarme äwa siene Tjnajchts. {5Mos.32,36}</verse>
        <verse osisID='Ps.135.15'>De Jetta de Veltja send Selwa en Gold, een Woatj von Menschehenj.</verse>
        <verse osisID='Ps.135.16'>Een Mül ha see en räde nijch; Uage ha see en seene nijch.</verse>
        <verse osisID='Ps.135.17'>Uahre ha see en heare nijch, uck es tjeen Odem enn äarem Mül.</verse>
        <verse osisID='Ps.135.18'>Ahn jlitj send dee, dee ahn moake, een jiedra, dee opp ahn vetrüt.</verse>
        <verse osisID='Ps.135.19'>Hüs Iesrael, preist Gott (dän Harrn)! Hüs Aaron, preist Gott (dän Harrn)!</verse>
        <verse osisID='Ps.135.20'>Hüs Levi, preist Gott (dän Harrn)! Dee jie, Gott (dän Harrn) ferjchte, preist Gott (dän Harrn)!</verse>
        <verse osisID='Ps.135.21'>Jepriese es Gott (de Harrn) von Zion üt, dee enn Jerusalem wohnt! Lofft Gott (däm Harrn!</verse>
      </chapter>
      <chapter osisID='Ps.136'>
        <verse osisID='Ps.136.1'>Preist Gott (dän Harrn)! Dan hee es goot, dan siene Jnod blift eewijchlijch.</verse>
        <verse osisID='Ps.136.2'>Dankt dän Gott de Jetta, dan siene Jnod blift eewijchlijch.</verse>
        <verse osisID='Ps.136.3'>Dankt dän Harrn äwa aule Harren! Dan siene Jnod blift eewijchlijch;</verse>
        <verse osisID='Ps.136.4'>däm, dee groote Wunda deit, hee auleen, dan siene Jnod blift eewijchlijch;</verse>
        <verse osisID='Ps.136.5'>däm, dee de Himmel jemoakt haft met Ennsejcht, dan siene Jnod blift eewijchlijch.</verse>
        <verse osisID='Ps.136.6'>Däm, dee de Ead äwa de Wota ütjebreet haft, dan siene Jnod blift eewijchlijch;</verse>
        <verse osisID='Ps.136.7'>däm, dee groote Lijchta jemoakt haft, dan siene Jnod blift eewijchlijch:</verse>
        <verse osisID='Ps.136.8'>De Sonn omm däm Dach too beharsche, dan siene Jnod blift eewijchlijch,</verse>
        <verse osisID='Ps.136.9'>de Mon en de Stearns omm de Nacht too beharsche, dan siene Jnod blift eewijchlijch;</verse>
        <verse osisID='Ps.136.10'>däm, dee Ejipten schluach aun äare Easchtjebuart, dan siene Jnod blift eewijchlijch,</verse>
        <verse osisID='Ps.136.11'>en Iesrael erüt fead üt äare Medd, dan siene Jnod blift eewijchlijch,</verse>
        <verse osisID='Ps.136.12'>met ne stoatje Haunt en met ütjestratjtem Oarm, dan siene Jnod blift eewijchlijch;</verse>
        <verse osisID='Ps.136.13'>däm, dee daut Schelp'Mäa enn twee Deele deeld, dan siene Jnod blift eewijchlijch;</verse>
        <verse osisID='Ps.136.14'>en Iesrael medden derjchgohne leet, dan siene Jnod blift eewijchlijch,</verse>
        <verse osisID='Ps.136.15'>en däm Faraoo en sien Häa emm Schelp'Mäa schmeet, dan siene Jnod blift eewijchlijch;</verse>
        <verse osisID='Ps.136.16'>däm, dee sien Voltj derjch de Wieste feahd, dan siene Jnod blift eewijchlijch;</verse>
        <verse osisID='Ps.136.17'>däm, dee groote Tjeenijchs schluach, dan siene Jnod blift eewijchlijch,</verse>
        <verse osisID='Ps.136.18'>en majchtje Tjeenijchs schluach, dan siene Jnod blift eewijchlijch:</verse>
        <verse osisID='Ps.136.19'>Sihon, de Tjeenijch de Amorita, dan siene Jnod blift eewijchlijch,</verse>
        <verse osisID='Ps.136.20'>en Og, däm Tjeenijch von Basan, dan siene Jnod blift eewijchlijch,</verse>
        <verse osisID='Ps.136.21'>en äa Laund tom Oawgoot jeef, dan siene Jnod blift eewijchlijch,</verse>
        <verse osisID='Ps.136.22'>tom Oawgoot sienem Tjnajcht Iesrael, dan siene Jnod blift eewijchlijch;</verse>
        <verse osisID='Ps.136.23'>dee aun ons docht enn onse Leajchheit, dan siene Jnod blift eewijchlijch,</verse>
        <verse osisID='Ps.136.24'>en ons rad von onse Bedrenja, dan siene Jnod blift eewijchlijch,</verse>
        <verse osisID='Ps.136.25'>dee aulem Fleesch Speise jeeft, dan siene Jnod blift eewijchlijch.</verse>
        <verse osisID='Ps.136.26'>Dankt däm Gott dee Himmel, dan siene Jnod blift eewijchlijch!</verse>
      </chapter>
      <chapter osisID='Ps.137'>
        <verse osisID='Ps.137.1'>Aun de Streem Babels, doa saut wie en hielde, enndäm wie aun Zion dochte.</verse>
        <verse osisID='Ps.137.2'>Aun de Wiede, enn ahn hong wie onse Hoape opp.</verse>
        <verse osisID='Ps.137.3'>Dan dee ons jefange wajchjefeat haude, vodade doa, von ons, de Wead von eenem Leed, en onse Pienja, velangde frooh too senne: “Sinjt ons eent von Zions Leeda!“</verse>
        <verse osisID='Ps.137.4'>Woo sull wie een Leed Gottes (det Harrn) opp framde Ead sinje?</verse>
        <verse osisID='Ps.137.5'>Wan etj die vejät, Jerusalem, soo vejat miene Rajchte!</verse>
        <verse osisID='Ps.137.6'>Daut backt miene Tung aun mienem Bähn aun, wan etj aun die nijch dentj, wan etj Jerusalem nijch erhäw, äwa miene hejchste Freid!</verse>
        <verse osisID='Ps.137.7'>Jedentj, Gott (Harr), de Tjinja Edom dän Dach Jerusalem, dee doa säde: Vetäajt, vetäajt ahn bet opp äaren Grund! {Obad.1,11-}</verse>
        <verse osisID='Ps.137.8'>Dochta Babel, dü Vewiestete! Jletjseelijch, dee die daut selje vejelt, waut dü ons jedohne hast!</verse>
        <verse osisID='Ps.137.9'>Jletjseelijch, dee diene Tjinja nehmt en ahn veschmatat aun däm Fäls!</verse>
      </chapter>
      <chapter osisID='Ps.138'>
        <verse osisID='Ps.138.1'>Von Doft. Preise well etj die met mienem gaunsem Hoate, ver de Jetta well etj die besinje.</verse>
        <verse osisID='Ps.138.2'>Etj well jäajen dienen heiljen Tempel aunbäde, en dienen Nome preise omm diene Jnod en diene Woahrheit haulwe; dan dü hast dien Wuat groot jemoakt äwa aul dienen Nome.</verse>
        <verse osisID='Ps.138.3'>Aun däm Dach, doa etj roopt, auntwuadst dü mie; dü hast mie ermuntat: Enn miene Seel wea Krauft.</verse>
        <verse osisID='Ps.138.4'>Aule Tjeenije de Ead woare die danke, Gott (Harr), wann se jeheat ha de Wead üt dienem Mül;</verse>
        <verse osisID='Ps.138.5'>en see woare de Wäaj Gottes (det Harrn) besinje, dan groot es de Harlijchtjeit Gottes (det Harrn).</verse>
        <verse osisID='Ps.138.6'>Dan Gott (de Harr) es huag, en hee sitt däm Läajen, en däm Stolten tjannt hee von wiet.</verse>
        <verse osisID='Ps.138.7'>Wan etj medden enn de Jefoah waundel, woascht dü mie beläwe; jäajen däm Zorn miene Fiend woascht dü diene Haund ütstratje, en diene Rajchte woat mie rade.</verse>
        <verse osisID='Ps.138.8'>Gott (de Harr) woat et fe mie vollende, Gott (de Harr), diene Jnod blift eewijchlijch. Loht nijch de Woatje diene Henj!</verse>
      </chapter>
      <chapter osisID='Ps.139'>
        <verse osisID='Ps.139.1'>Däm Väasenja. Von Doft. Een Psalm. Gott (de Harr)! Dü hast mie erforscht en ertjant.</verse>
        <verse osisID='Ps.139.2'>Dü tjannst mien Sette en mien Oppstohne, dü vesteist miene Jedanke von wiet.</verse>
        <verse osisID='Ps.139.3'>Dü sittst mien Waundel en mien Lidje en best vetrüt met miene aule Wäaj.</verse>
        <verse osisID='Ps.139.4'>Dan daut Wuat es noch nijch opp miene Tung, tjitj, Gott (de Harr), dü weetst daut gauns.</verse>
        <verse osisID='Ps.139.5'>Von hinje en von feare hast dü mie ennjeschlohte, en opp mie diene Haund jelajcht.</verse>
        <verse osisID='Ps.139.6'>Ertjantnis, too wundaboa fe mie, too huag: Etj kaun daut nijch bejriepe!</verse>
        <verse osisID='Ps.139.7'>Wuahan sull etj gohne ver dienem Jeist, en wuahan ver dienem Aunjesejcht?</verse>
        <verse osisID='Ps.139.8'>Fuah etj enopp nom Himmel, dü best doa; en moak etj mien Loaga enn däm Scheol <note>Doodesritj</note> , tjitj, dü best doa.</verse>
        <verse osisID='Ps.139.9'>Nehm etj Flijchte de Morjeroot, leet etj mie rauf aum bütaschten Enj vom Mäa,</verse>
        <verse osisID='Ps.139.10'>uck doa selfst wudd diene Haund mie leide, en diene Rajchte mie hoole.</verse>
        <verse osisID='Ps.139.11'>En etj säd: Bloos Diestaness mucht mie ommrinje, en Nacht wea daut Lijcht omm mie häa:</verse>
        <verse osisID='Ps.139.12'>uck Diestaness wudd ver die nijch diesta, en de Nacht wudd dache aus de Dach, de Diestaness wea aus daut Lijcht.</verse>
        <verse osisID='Ps.139.13'>Dan dü hast miene Neare jeschaufe; dü muakst mie enn miene Mutta'Lief.</verse>
        <verse osisID='Ps.139.14'>Etj dank die doaväa, daut etj opp eene erstaunlijche Oat jemoakt sie. Wundaboa send diene Woatje, en miene Seel weet daut sea goot.</verse>
        <verse osisID='Ps.139.15'>Miene Jestault wea ver die nijch vestoake, aus etj jemoakt word em Jeheemen, jewirtjt aus een Kunnstwoatj enn de unjaschte Uate de Ead.</verse>
        <verse osisID='Ps.139.16'>Mienem Tjiem sache diene Uage, en enn dien Buak weare see aula ennjeschräwe; de Doag, dee noch woare sulle, aus nijch eena von ahn wea.</verse>
        <verse osisID='Ps.139.17'>En woo kostboa send mie diene Jedanke, o Gott! Woo groot send äare Somme!</verse>
        <verse osisID='Ps.139.18'>Wull etj dee tale, äare send mea aus daut Saunt. Etj watj opp en sie noch bie die.</verse>
        <verse osisID='Ps.139.19'>Muchst dü, o Gott, däm Gottloosen dootmoake! En jie Blootmensche goht wajch von mie!</verse>
        <verse osisID='Ps.139.20'>Dee, dee die tom Vebräatje aunräde, dee too Läajes schweare, {2Mos.20,7} diene Fiend.</verse>
        <verse osisID='Ps.139.21'>Hauss etj nijch, Gott (Harr), dee die hausse, en veaufschue etj nijch, dee jäajen die oppstohne?</verse>
        <verse osisID='Ps.139.22'>Met vollkohmnem Hauss hauss etj ahn, see send Fiend fe mie.</verse>
        <verse osisID='Ps.139.23'>Erforsch mie, Gott, en ertjan mien Hoat; proow mie en ertjan miene Jedanke!</verse>
        <verse osisID='Ps.139.24'>En seeh, auf een Wäaj de Mäaj bie mie es, en leid mie opp eewijem Wajch!</verse>
      </chapter>
      <chapter osisID='Ps.140'>
        <verse osisID='Ps.140.1'>Däm Väasenja. Een Psalm von Doft.</verse>
        <verse osisID='Ps.140.2'>Rad mie, Gott (Harr), von däm beesen Mensch; fe däm Maun de Jewault deit bewoa mie!</verse>
        <verse osisID='Ps.140.3'>Waltje em Hoat Boosheit ersenne, en jieda Dach Tjrijch aunreitse!</verse>
        <verse osisID='Ps.140.4'>See schoape äare Tunge aus eene Schlang; Ottajeft es unja äare Leppe! (Selah)</verse>
        <verse osisID='Ps.140.5'>Bewoa mie, Gott (Harr), fe de Henj de Gottloose, fe däm Maun de Jewault deit bewoa mie, waltje doaropp senne, miene Schräd tom Faul too brinje!</verse>
        <verse osisID='Ps.140.6'>De Stolte ha mie heimlijch eene Schlenj en Faul'Strenj jelajcht, een Nat jespaunt aune Sied vom Stijch, see ha mie Faule jestalt. - (Selah)</verse>
        <verse osisID='Ps.140.7'>Etj säd too Gott (tom Harrn): Dü best mien Gott! Nehm too Uahre, Gott (Harr), de Stemm von mienem Bedde!</verse>
        <verse osisID='Ps.140.8'>Gott (Harr), de Harr, es de Krauft miene Radinj; dü hast mien Haupt bedatjt aum Kaumf'Dach.</verse>
        <verse osisID='Ps.140.9'>Loht nijch too, Gott (Harr), de Janka dee Gottloose, loht sien Väahabe nijch jelinje: see wudde sich erhäwe. (Selah)</verse>
        <verse osisID='Ps.140.10'>Dee äare Tjap, dee mie ommrinje, daut Onnheil von äare Leppe bedatjt ahn!</verse>
        <verse osisID='Ps.140.11'>Muchte brennende Kole opp ahn rauf faule! Emm Fia schmit hee ahn, enn Wotastreem, daut see nijch oppstohne!</verse>
        <verse osisID='Ps.140.12'>De Maun met eene beese Tung woat nijch fauststohne em Laund; de Maun de Jewault deit - daut Beese mucht am joage bet tom Faul!</verse>
        <verse osisID='Ps.140.13'>Etj weet, daut Gott (de Harr) ütfeare woat de Rajcht'Sach de Elende, daut Rajcht de Oame.</verse>
        <verse osisID='Ps.140.14'>Jo, de Jerajchte woare dienen Nome preise, de Opprejchtje woare ver dienem Aunjesejcht wohne.</verse>
      </chapter>
      <chapter osisID='Ps.141'>
        <verse osisID='Ps.141.1'>Een Psalm. Von Doft. Gott (Harr)! Etj roopt die aun, kohm schwind no mie; nehm too Uahre miene Stemm, wann etj no die roop!</verse>
        <verse osisID='Ps.141.2'>Loht aus Rüakwoatj ver die bestohne mien Jebäd, daut opphäwe miene Henj aus Owent'Opfa!</verse>
        <verse osisID='Ps.141.3'>Satt, Gott (Harr), een Wajchta äwa mien Mül; bewoa de Däa von miene Leppe!</verse>
        <verse osisID='Ps.141.4'>Neij mien Hoat nijch too eene beese Sach, omm enn Gottloosijchtjeit Haundlunge too eewe met Manna, dee Fräfel doone; en mucht nijch äte von äare Latjabätje!</verse>
        <verse osisID='Ps.141.5'>De Jerajchta schleit mie: Daut es Jnod, en hee stroft mie: Daut es Eelj fe daut Haupt; mien Haupt woat sich nijch weare; dan noch es enn äarem Onnjlätjsfaul mien Jebäd fe ahn.</verse>
        <verse osisID='Ps.141.6'>Send äare Rejchta de Fälse raufjeschupst worde, soo woare see miene Wead heare, daut see leeftolijch send.</verse>
        <verse osisID='Ps.141.7'>Aus eena dee de Ead schnit <note>pläjcht</note> en spoolt, soo send onse Knoakes hanjestreit aum Raund vom Scheol.</verse>
        <verse osisID='Ps.141.8'>Doch opp die, Gott (Harr), mien Harr, send miene Uage jerejcht, opp die trü etj; sched miene Seel nijch üt!</verse>
        <verse osisID='Ps.141.9'>Bewoa mie fe de Schlenj, dee see mie jelajcht ha, en ver de Faulstrenj von dän, dee Fräfel doone!</verse>
        <verse osisID='Ps.141.10'>Loht de Gottloose enn äare eajne Nats faule, wann etj vebie goh!</verse>
      </chapter>
      <chapter osisID='Ps.142'>
        <verse osisID='Ps.142.1'>Een Maskil <note>Belearung</note> . Von Doft. Een Jebäd, aus hee enne Heel wea.</verse>
        <verse osisID='Ps.142.2'>Met miene Stemm schriee etj too die Gott (Harr) met miene Stemm bedd etj too Gott (tom Harrn).</verse>
        <verse osisID='Ps.142.3'>Etj sched miene Kloag ver am üt, miene Bedrenjnis doo etj ver am kund.</verse>
        <verse osisID='Ps.142.4'>Aus mien Jeist enn mie Meed word, doa tjannst dü mien Stijch. Opp däm Wajch, däm etj waundel, ha see mie heimlijch eene Schlenj jelajcht.</verse>
        <verse osisID='Ps.142.5'>Tjitj too Rajchte, en seeh: Etj ha tjeenem, dee mie tjannt; veloare es mie jiedre Tooflucht, tjeena frajcht no miene Seel.</verse>
        <verse osisID='Ps.142.6'>Too die ha etj jeschräje, Gott (Harr)! Etj ha jesajcht: Dü best miene Tooflucht, mien Deel emm Laund de Läwendje.</verse>
        <verse osisID='Ps.142.7'>Horjch opp mien Schriee, dan etj sie sea schwak; rad mie von miene Vefolja, dan see send mie too majchtijch!</verse>
        <verse osisID='Ps.142.8'>Feah miene Seel rüt üt däm Jefentjniss, doamet etj dienen Nome preis! De Jerajchte woare mie ommrinje, wann dü mie wooljedohne hast.</verse>
      </chapter>
      <chapter osisID='Ps.143'>
        <verse osisID='Ps.143.1'>Een Psalm. Von Doft. Gott (Harr)! Hea mien Jebäd, nehm too Uahre miene Bedd; erhea mie enn diene Trü, enn diene Jerajchtijchtjeit!</verse>
        <verse osisID='Ps.143.2'>En goh nijch emm Jerejcht met dienem Tjnajcht! Dan ver die es tjeen Läwendja jerajcht.</verse>
        <verse osisID='Ps.143.3'>Dan de Fient vefoljt miene Seel, klunjt mien Läwe enne Ead, lat mie wohne enn Diestaness aus de Doodes de Aunfang'Tiede.</verse>
        <verse osisID='Ps.143.4'>En mien Jeist woat meed enn mie, mien Hoat es beteibt enn mienem Enneren.</verse>
        <verse osisID='Ps.143.5'>Etj dentj aun de Doag de oole Tiet, etj äwalaj aul dien Doone; etj senn äwa daut Woatj diene Henj.</verse>
        <verse osisID='Ps.143.6'>No die breed etj miene Henj üt; aus een darschtjet Laund darscht miene Seel no die. (Selah)</verse>
        <verse osisID='Ps.143.7'>Erhea mie boolt, Gott (Harr)! Mien Jeist veschmacht. Vestäatj dien Aunjesejcht nijch ver mie! Sest woa etj soo aus dee senne, dee rauf enne Kühl foahre.</verse>
        <verse osisID='Ps.143.8'>Loht mie zemorjest heare diene Jnod, dan opp die vetrü etj; doo mie dienen Wajch kund, däm etj waundle saul, dan no die erhäw etj miene Seel!</verse>
        <verse osisID='Ps.143.9'>Rad mie, Gott (Harr), von miene Fiend! No die nehm etj miene Tooflucht.</verse>
        <verse osisID='Ps.143.10'>Leah mie dien Wooljefaule too doone! Dan dü best mien Gott; dien gooda Jeist leid mie opp jlitjem Laund!</verse>
        <verse osisID='Ps.143.11'>Omm dienen Nomes haulwen, Gott (Harr), beläw mie; enn diene Jerajchtijchtjeit feah miene Seel üt de Bedrenjnis!</verse>
        <verse osisID='Ps.143.12'>En enn diene Jnod vetilj miene Fiend, en de Bedrenja von miene Seel brinj omm! Dan etj sie dien Tjnajcht.</verse>
      </chapter>
      <chapter osisID='Ps.144'>
        <verse osisID='Ps.144.1'>Von Doft. Jesäajent es Gott (de Harr), mien Fäls, dee miene Henj leaht too Tjampfe, miene Finjasch tom Tjrijch:</verse>
        <verse osisID='Ps.144.2'>Miene Jnod en miene Burjch, miene huage Fastinj en mien Rada; mien Schild en dee, opp däm etj vetrü, dee mie mien Voltj unjadon moakt!</verse>
        <verse osisID='Ps.144.3'>Gott (de Harr), waut es de Mensch, daut dü von am Tjantnis nehmst, de Sän de Mensche, daut dü am beachst?</verse>
        <verse osisID='Ps.144.4'>De Mensch es aus de Odem; siene Doag send aus een vebie gohnenda Schaute.</verse>
        <verse osisID='Ps.144.5'>Gott (de Harr), neij diene Himmel en foah rauf; rea de Boaj aun, daut see rätjre!</verse>
        <verse osisID='Ps.144.6'>Blitz met Blitze en vestrei dee; scheet diene Feilasch en vewerr ahn!</verse>
        <verse osisID='Ps.144.7'>Stratj diene Haunt von Bowe üt; rit mie rüt en rad mie üt dee groote Wotasch, üt de Haund de Säns de Framde,</verse>
        <verse osisID='Ps.144.8'>dän äa Mül Läajes räd, en dän äare Rajchte eene Rajchte de Läajes es!</verse>
        <verse osisID='Ps.144.9'>Gott! Een niehet Leed well etj die väasinje, met de tienseidje Hoap well etj die Psalme sinje;</verse>
        <verse osisID='Ps.144.10'>die, dee Radung jäft de Tjeenijchs, dee sienem Tjnajcht Doft vom beesen Schweat rad.</verse>
        <verse osisID='Ps.144.11'>Rit mie rüt en rad mie üt de Haund de Säns de Framde, dee äa Mül Faulschheit räd, en dee äare Rajchte eene Rajchte de Läajes es;</verse>
        <verse osisID='Ps.144.12'>Daut onse Säns enn äare Jügent sennt aus groot jewossne Plaunte, onse Dajchta aus behackte Atjfeilasch no de Büoat von eenem Paulaust;</verse>
        <verse osisID='Ps.144.13'>daut onse Spitjasch voll send, von aulalei Oat - Väarot; daut ons Tjlienfee düsentfach sich vemeat, tien düsentfach opp onse Stape;</verse>
        <verse osisID='Ps.144.14'>daut onse Rinda droagend send; [aundre Äwasatinj: daut onse Osse väl oabeide;] daut tjeen ennbräatje en tjeen Ütfaul es en tjeen Kloag'Jeschrejcht opp onse Gausse!</verse>
        <verse osisID='Ps.144.15'>Jletjseelijch daut Voltj, däm aulsoo es! Jletjseelijch daut Voltj, dän äa Gott de Harr es!</verse>
      </chapter>
      <chapter osisID='Ps.145'>
        <verse osisID='Ps.145.1'>Een Loffjesang. Von Doft. Etj well die erhäwe, mien Gott, dü Tjeenijch, en dienen Nome emma en eewijch preise.</verse>
        <verse osisID='Ps.145.2'>Jieda Dach well etj die preise, en dienen Nome emma en eewijch lowe.</verse>
        <verse osisID='Ps.145.3'>Groot es Gott (de Harr) en sea too lowe, en siene Huachheit es onnerforschlijch.</verse>
        <verse osisID='Ps.145.4'>Een Jeschlajcht woat däm aundren diene Woatje rieme, en diene majchtje Woatje woare see vetjindje.</verse>
        <verse osisID='Ps.145.5'>Etj well von de harlijche Pracht diene Maistät räde en von diene Wundawoatje.</verse>
        <verse osisID='Ps.145.6'>En see woare von de Krauft diene furjchtboare Dode räde, en diene groote Dode woa etj vetale.</verse>
        <verse osisID='Ps.145.7'>Daut Jedajchtness von diene groote Leew woare see väastreeme lohte, en diene Jerajchtijchtjeit bejuble.</verse>
        <verse osisID='Ps.145.8'>Jnädijch en boarmhoatijch es Gott (de Harr), langsom tom Zorn en groot aun Jnod.</verse>
        <verse osisID='Ps.145.9'>Gott (de Harr) es jäajen aule goot, en siene Erboarmunge send äwa aule siene Woatje.</verse>
        <verse osisID='Ps.145.10'>Daut woare die lowe, Gott (Harr), aule diene Woatje, en diene Fromme die preise.</verse>
        <verse osisID='Ps.145.11'>See woare von de Harlijchtjeit enn dienem Tjeenijchtum räde en von diene Macht räde,</verse>
        <verse osisID='Ps.145.12'>omm de Menschetjinja kund too doone siene majchtje Dode en de prachtvolle Harlijchtjeit von sienem Tjeenijchritj.</verse>
        <verse osisID='Ps.145.13'>Dien Ritj es een Ritj von aule Tiede, en diene Harschoft derjch aule Jeschlajchta.</verse>
        <verse osisID='Ps.145.14'>Gott (de Harr) steet aule Faulende en rejcht opp aule Dohljedretjte.</verse>
        <verse osisID='Ps.145.15'>Aule Uage lüare opp die, en dü jeefst ahn äare Speise too siene Tiet;</verse>
        <verse osisID='Ps.145.16'>dü deist diene Haunt op en moakst aulet Läwendje met Jnod saut. {5Mos.33,23}</verse>
        <verse osisID='Ps.145.17'>Gott (de Harr) es enn aul siene Wäaj jerajcht en jnädijch enn aul siene Woatje.</verse>
        <verse osisID='Ps.145.18'>Noh es Gott (de Harr) aule, dee am aunroope, aule, dee am enn Woahrheit aunroope.</verse>
        <verse osisID='Ps.145.19'>Hee deit dee äa Velange, dee am ferjchte; äa Schriee heat hee en rad ahn.</verse>
        <verse osisID='Ps.145.20'>Gott (de Harr) bewoat aule, dee am leewe, en aule Gottloose vetiljt hee.</verse>
        <verse osisID='Ps.145.21'>Mien Mül saul dän Loff Gottes (det Harrn) vetjindje; en aulet Fleesch preis sienen heiljen Nome emma em eewijch!</verse>
      </chapter>
      <chapter osisID='Ps.146'>
        <verse osisID='Ps.146.1'>Lofft Gott (däm Harrn)! Loff Gott (däm Harrn), miene Seel!</verse>
        <verse osisID='Ps.146.2'>Lowe well etj Gott (däm Harrn) mien Läwe lang, well Psalme sinje mienem Gott, soo lang etj sie.</verse>
        <verse osisID='Ps.146.3'>Vetrü nijch opp Ferschte, opp eenen Menschesän, bie däm tjeene Radinj es!</verse>
        <verse osisID='Ps.146.4'>Sien Jeist jeit üt, hee tjeemt wada too siene Ead: Aun däm seljen Dach veschwinje siene Pläne.</verse>
        <verse osisID='Ps.146.5'>Jletjseelijch dee, däm siene Help de Gott Joakopps, däm siene Hopninj opp Gott (däm Harrn), sienen Gott, es!</verse>
        <verse osisID='Ps.146.6'>Dee Himmel en Ead jemoakt haft, daut Mäa en aules, waut doabenne es; de Woahrheit opp eewijch helt;</verse>
        <verse osisID='Ps.146.7'>Dee Rajcht schauft däm Unjadretjten, daut Broot jäft däm Hungajen. Gott (de Harr) leest de Jebungne.</verse>
        <verse osisID='Ps.146.8'>Gott (de Harr) moakt däm Blinjen de Uage op, Gott (de Harr) rejcht de Unjadretjte opp, Gott (de Harr) leeft de Jerajchte;</verse>
        <verse osisID='Ps.146.9'>Gott (de Harr) bewoat de Framde, de Weise en Wätfrües erhelt hee; oba hee vedreit däm Wajch de Gottloose.</verse>
        <verse osisID='Ps.146.10'>Gott (de Harr) woat rejeare emm Eewijchtjeit, dien Gott, Zion, von Jeschlajcht too Jeschlajcht. Lofft Gott (däm Harrn) !</verse>
      </chapter>
      <chapter osisID='Ps.147'>
        <verse osisID='Ps.147.1'>Lofft Gott (däm Harrn)! Dan daut es goot, onsem Gott too besinje; dan daut es leeftolijch, daut jeziemt sich Loffjesang.</verse>
        <verse osisID='Ps.147.2'>Gott (de Harr) büt Jerusalem, de Vejoagte Iesraels saumelt hee.</verse>
        <verse osisID='Ps.147.3'>Dee doa heelt, dee jebroaknen Hoates send, en äare Wunde vebinjt;</verse>
        <verse osisID='Ps.147.4'>dee doa talt de Zohl de Stearns, dee aule nant met Nome.</verse>
        <verse osisID='Ps.147.5'>Groot es ons Harr, en ritj aun Krauft; siene Ennsejcht haft tjeen Moht.</verse>
        <verse osisID='Ps.147.6'>Gott (de Harr) helt de Elende opprajcht; hee dretjt de Gottloose bet aune Ead.</verse>
        <verse osisID='Ps.147.7'>Stemmt Gott (däm Harrn) een Dankleet aun, spält onsem Gott met de Hoap!</verse>
        <verse osisID='Ps.147.8'>Am, dee de Himmel met Woltje bedatjt, dee Räajen fe de Ead reed moakt, dee Grauss opp de Boaj wausse lat;</verse>
        <verse osisID='Ps.147.9'>dee däm Veeh sien Fooda jäft, de junge Krauje, dee doa roope.</verse>
        <verse osisID='Ps.147.10'>Hee haft nijch Lost aun de Pead äare Krauft, noch Jefaule aun däm Maun siene Been.</verse>
        <verse osisID='Ps.147.11'>Gott (de Harr) haft Jefaule aun dän, dee am ferjchte, aun dän, dee opp siene Jnod hope.</verse>
        <verse osisID='Ps.147.12'>Riem, Jerusalem, Gott (däm Harrn)! Loff Zion, dienen Gott!</verse>
        <verse osisID='Ps.147.13'>Dan hee haft de Dooa'Rijel faust jemoakt, haft diene Tjinja jesäajent enn diene Medd;</verse>
        <verse osisID='Ps.147.14'>hee, dee enn diene Jrenze Fräd jeft, die saut moakt met däm Fat vom Weit;</verse>
        <verse osisID='Ps.147.15'>dee sienen Befeel opp de Ead schetjt: Sea schwind rant sien Wuat;</verse>
        <verse osisID='Ps.147.16'>dee Schnee jeft aus Woll, Riep aus Ausch streit;</verse>
        <verse osisID='Ps.147.17'>dee sien Ies schmit aus Brocke: Wäa kaun bestohne ver sienem Frost?</verse>
        <verse osisID='Ps.147.18'>Hee schetjt sien Wuat en see schmelte; hee lat sien Wind blose: Daut rant daut Wota.</verse>
        <verse osisID='Ps.147.19'>Hee vetjindijt Joakopp sien Wuat, Iesrael siene Satzunge en siene Rajchte.</verse>
        <verse osisID='Ps.147.20'>Tjeenem Voltj haft hee aulsoo jedohne; en de Rajchte, see ha dee nijch jetjannt. Lofft Gott (däm Harrn)!</verse>
      </chapter>
      <chapter osisID='Ps.148'>
        <verse osisID='Ps.148.1'>Lofft Gott (däm Harrn)! Lofft Gott (däm Harrn) von däm Himmel häa; lofft am Huachbowe!</verse>
        <verse osisID='Ps.148.2'>Lofft am, aul siene Enjel; lofft am, aule siene Häaschoa!</verse>
        <verse osisID='Ps.148.3'>Lofft am, Sonn en Mon; lofft am, aul jie schienende Stearns!</verse>
        <verse osisID='Ps.148.4'>Lofft am, jie Himmel de Himmel, en jie Wotasch, dee jie äwa de Himmel send!</verse>
        <verse osisID='Ps.148.5'>Lowe selle see däm Nome Gottes (det Harrn)! Dan hee jeboot, en see weare jeschaufe;</verse>
        <verse osisID='Ps.148.6'>en hee stald ahn han fe emma en eewijch; hee gauf ahn eene Satzung, en see woare dee nijch äwaschräde.</verse>
        <verse osisID='Ps.148.7'>Lofft Gott (däm Harrn) vonne Ead häa, jie See’Onnjeheia en aule Deepe!</verse>
        <verse osisID='Ps.148.8'>Fia en Hoagel, Schnee en Näwel, dü Stormwind, de dü sien Wuat ütrejchst;</verse>
        <verse osisID='Ps.148.9'>jie Boaj en aule Hoajel, Fruchtbeem en aule Zeeda;</verse>
        <verse osisID='Ps.148.10'>wille Tiare en aulet Veeh, krüpende Tiere en fleajende Väajel!</verse>
        <verse osisID='Ps.148.11'>Jie Tjeenije de Ead en aule Veltja, jie Ferschte en aule Rejchta de Ead;</verse>
        <verse osisID='Ps.148.12'>jie Jinjlinje en uck jie Jungfrües, jie Oole met de Junge!</verse>
        <verse osisID='Ps.148.13'>Lowe sell jie däm Nome Gottes (det Harrn)! Dan sien Nome es huag jeeat, hee aulen; siene Maistät es äwa de Ead en Himmel.</verse>
        <verse osisID='Ps.148.14'>En hee haft jehowe daut Huarn von sienem Voltj, däm Rüm aul siene Fromme, de Tjinja Iesrael, vom Voltj, daut am no es. Lofft Gott (däm Harrn)!</verse>
      </chapter>
      <chapter osisID='Ps.149'>
        <verse osisID='Ps.149.1'>Lofft Gott (däm Harrn)! Sinjt Gott (däm Harrn) een niehet Leed, sien Loff enn de Vesaumlung.</verse>
        <verse osisID='Ps.149.2'>Iesrael freie sich äwa sienen Erschaufa; de Tjinja Zions selle frooh senne äwa äaren Tjeenijch!</verse>
        <verse osisID='Ps.149.3'>Lowe selle see sienen Nome met Reije, met Trompeete en Hoape am Psalme sinje!</verse>
        <verse osisID='Ps.149.4'>Dan Gott (de Harr) haft Wooljefaule aun sienem Voltj; hee veharlijcht de Deemütje met Radung.</verse>
        <verse osisID='Ps.149.5'>De Fromme selle frooh senne äwa de Harlijchtjeit, juble opp äare Loaga!</verse>
        <verse osisID='Ps.149.6'>Loffjesang Gottes es enn äare Tjäl, en een twei schniedjet Schweat enn äare Haund,</verse>
        <verse osisID='Ps.149.7'>omm Rache üttoeewe aun de Veltja, Bestrofunge aun de Natsjoone;</verse>
        <verse osisID='Ps.149.8'>äare Tjeenijchs met Tjäde too binje, en äare Väanehme met iesane Fassle,</verse>
        <verse osisID='Ps.149.9'>aun ahn üttoeewe daut jeschräwne Jerejcht! Daut es de Ea aule Fromme. Lofft Gott (däm Harrn)!</verse>
      </chapter>
      <chapter osisID='Ps.150'>
        <verse osisID='Ps.150.1'>Lofft Gott (däm Harrn)! Lofft Gott enn sienem Heilijchtum; lofft am enn de Fauste Himmel siene Macht!</verse>
        <verse osisID='Ps.150.2'>Lofft am wäajen siene majchtje Dode; lofft am no de Vell siene Grootheit <note>Maistät</note> !</verse>
        <verse osisID='Ps.150.3'>Lofft am met Poosauneschaul; Lofft am met Hoape en Trompeete!</verse>
        <verse osisID='Ps.150.4'>Lofft am met met Trompeete en Reije; lofft am met Seidespäl en Fleete!</verse>
        <verse osisID='Ps.150.5'>Lofft am met tjlinjende Zimmbel; lofft am met Zimmbelschaul!</verse>
        <verse osisID='Ps.150.6'>Aules, waut Odem haft, low Jah! Lofft Gott (däm Harrn) <note>Haleluja</note> !</verse>
      </chapter>
    </div></osisText>
</osis>