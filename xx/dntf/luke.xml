<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='XX' osisIDWork='DNTF' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='DNTF'>
        <title>Daut niee Testamente en de Psalme</title>
        <contributor>Johann Friesen</contributor>
        <creator>Martin Link</creator>
        <creator role='encoder'>ZefToOsis 1.0.0</creator>
        <subject>Die Bibel</subject>
        <date>2009-01-20</date>
        <description>Johann Friesen verwendete für diese Bibel die Rechtschreibung von J.Thissen (Plattdeutschet Wörterbuch). Diese Datei darf nur im vorliegenden Format verwendet werden, es dürfen keine Textänderungen vorgenommen werden. Das Copyright liegt beim Autor.</description>
        <publisher>FBSG</publisher>
        <type type='OSIS'>Bible</type>
        <identifier type='OSIS'>DNTF</identifier>
        <source>Johann Friesen</source>
        <language type='IETF'>XX</language>
        <relation/>
        <coverage/>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>No däm väle vesocht ha, eene Vetal von de Dinje, de unja ons jejleewt woare, <note>oda de unja ons voll en gauns beweese send</note> too vefoate,</verse>
        <verse osisID='Luke.1.2'>soo ausset ons dee äwajäwt ha, dee von Aunfang aun Üagezeije en Deena emm Wuat jewäse send,</verse>
        <verse osisID='Luke.1.3'>haftet uck mie no mienem Gootdentje, dee etj aulem von Aunfang aun jenau nojegohne <note>unjasocht ha</note> sie, daut die, hüach jeachta Teofilus, aules de Räj no too schriewe,</verse>
        <verse osisID='Luke.1.4'>doamet dü de Jewessheit enn dise Dinje ertjanst, enn dän dü unjarejcht jeworde best.</verse>
        <verse osisID='Luke.1.5'>Daut wea enn de Doag Heroodes, däm Tjeenijch von Judäa, een Priesta de Sacharias heet, üte Priestagrupp Abia; en siene Frü wea vonne Dajchta Aarons, en äa Nome wea Eliesabet.</verse>
        <verse osisID='Luke.1.6'>Oba beid weare jerajcht ver Gott, enn däm see waundelde emm Harr siene aule Jeboote en Rajchte ohne Fehl#(a).</verse>
        <verse osisID='Luke.1.7'>En see haude tjeen Tjint, wiel Eliesabet fruchtloos wea; en beid weare emm huagen Ella.</verse>
        <verse osisID='Luke.1.8'>Oba daut passead, aus hee aune Räj, met siene Deenstgrupp, wea däm Priestadeenst ver Gott too doone,</verse>
        <verse osisID='Luke.1.9'>troff am, no de Jewanheit em Priestadeenst, daut Looss, emm Harrn Tempel too gohne, omm Rüak Opfa too brinje.</verse>
        <verse osisID='Luke.1.10'>En de gaunse Voltjsmenj wea büte aum bäde, aun de Tiet <note>Stund</note> doa daut Rüak Opfa jebrocht word.</verse>
        <verse osisID='Luke.1.11'>Oba doa erschien am de Enjel vom Harrn <note>däm Harrn sien Enjel</note> en stund aune Rajchte vom Rüakaultoa.</verse>
        <verse osisID='Luke.1.12'>En aus Sacharias am sach, vefead hee sich, en eene Angst äwavoll am.</verse>
        <verse osisID='Luke.1.13'>Oba de Enjel säd too am: Ängst die nijch, Sacharias, dan dien Jebäd es erheat, en diene Frü Eliesabet woat die een Sän jebuare, en dü saust am däm Nome Jehaun jäwe.</verse>
        <verse osisID='Luke.1.14'>En hee woat diene Freid en Jübel senne, en väle woare sich äwa siene Jeburt freie.</verse>
        <verse osisID='Luke.1.15'>Dan hee woat groot senne ver däm Harrn; en Wien en stoatjet Jedrentj woat hee nijch drintje en aul vom Muttalief aun met däm Heiljen Jeist erfellt woare.</verse>
        <verse osisID='Luke.1.16'>En väl von de Iesraels Säns woat hee toom Harr, äarem Gott, betjeare.</verse>
        <verse osisID='Luke.1.17'>En hee woat ver am gohne em Jeist enne Krauft Elia, omm de Vodasch äare Hoate too betjeare no de Tjinja en de Onnjehuarsome too Ennsejcht von Jerajchte, omm däm Harr een Voltj reed too moake.</verse>
        <verse osisID='Luke.1.18'>En Sacharias säd too däm Enjel: Aun waut saul etj dit ertjane? Dan etj sie een oola Maun, en miene Frü es em huagen Ella.</verse>
        <verse osisID='Luke.1.19'>En de Enjel auntwuad en säd too am: Etj sie Gabriejel, dee ver Gott steit, en etj sie jeschetjt worde, too die too räde en die dise goode Norejcht too vetjindje <note>brinje</note> .</verse>
        <verse osisID='Luke.1.20'>En tjitj, dü woascht Stomm senne en nijch räde tjenne bott däm Dach, doa dit passeare woat, wiel dü miene Wead nijch jejleewt hast, dee too äare Tiet woare erfellt woare.</verse>
        <verse osisID='Luke.1.21'>En daut Voltj lüad opp Sacharias, en see wundade sich doaäwa, daut hee soo lang em Tempel bleef.</verse>
        <verse osisID='Luke.1.22'>Oba aus hee erüt tjeem, kunn hee nijch too ahn räde, en see ertjande, daut hee em Tempel een Jesejcht jeseehne haud. En hee wong ahn too en bleef Stomm.</verse>
        <verse osisID='Luke.1.23'>En daut passead, aus siene Priestadeenst Doag toenj weare, jintj hee no sienem Hüs.</verse>
        <verse osisID='Luke.1.24'>Oba no dise Doag word Eliesabet, siene Frü, schwanga en vestuak sich fief Moonat, en däm see säd:</verse>
        <verse osisID='Luke.1.25'>Soo haft mie de Harr jedohne enn de Doag, enn däm hee mie aunjeseehne haft, omm miene Schmacht unja de Mensche wajchtonäme.</verse>
        <verse osisID='Luke.1.26'>Oba em sassten Moonat word de Enjel Gabriejel von Gott jeschetjt enn eene Staut en Galiläa, met Nome Natsaret,</verse>
        <verse osisID='Luke.1.27'>no eene Junkfrü <note>Mäatje</note> , dee vesproake <note>veleewt</note> wea eenem Maun met Nome Joosaf, üt däm Doft sien Hüs; en de Nome de Junkfrü wea Marie.</verse>
        <verse osisID='Luke.1.28'>En de Enjel tjeem no äa enenn en säd: Sie jejreest, Bejnodijchte! De Harr es met die; [jesäajent best dü unja de Wiewa]</verse>
        <verse osisID='Luke.1.29'>Oba see, [auss see am sach] vefead sich äwa sien Wuat en äwaläd, waut daut fe een Gruss es.</verse>
        <verse osisID='Luke.1.30'>En de Enjel säd too äa: Ängst die nijch, Marie, dan dü hast Jnod bie Gott jefunge;</verse>
        <verse osisID='Luke.1.31'>en seeh, dü woascht em Muttalief emfange en eenen Sän jebuare, en dü saust sien Nome Jesus nane.</verse>
        <verse osisID='Luke.1.32'>Disa woat groot senne en Sän vom Hejchsten jenant woare; en de Harr, - Gott, woat am sien Voda Doft sien Troon jäwe;</verse>
        <verse osisID='Luke.1.33'>en hee woat Tjeenijch senne äwa daut Hüs Joakopps enn Eewijchtjeit, en sien Tjeenijchtum <note>Ritj</note> woat tjeen Enj ha.</verse>
        <verse osisID='Luke.1.34'>Oba Marie säd too däm Enjel: Woo woat dit senne, doa etj tjeenen Maun tjann?</verse>
        <verse osisID='Luke.1.35'>En de Enjel auntwuad en säd too äa: De Heilje Jeist woat äwa die kohme, en däm Hejchsten siene Krauft woat die äwaschaute <note>bedatje</note> ; doaromm woat uck daut Heilje, daut jebuare woare woat, Sän Gottes jenant woare.</verse>
        <verse osisID='Luke.1.36'>En tjitj, Eliesabet, dien Frindschauft, es uck met eenem Sän schwanga enn äarem Ella, en dit es de sassta Moonat fe <note>bie</note> äa, dee doa onnfruchtboa jenant word;</verse>
        <verse osisID='Luke.1.37'>dan bie Gott woat tjeen Dintj ommäajlijch senne.</verse>
        <verse osisID='Luke.1.38'>Oba Marie säd: Tjitj! Etj sie däm Harr siene Schklowin; daut passeat mie no dienem Wuat. En de Enjel jintj wajch von äa.</verse>
        <verse osisID='Luke.1.39'>Oba Marie stund opp enn de selsjen Doag en jintj schwind enne Boaj, enn eene Staut Judas;</verse>
        <verse osisID='Luke.1.40'>en see tjeem enn Sacharias sien Hüs en bejreesst de Eliesabet.</verse>
        <verse osisID='Luke.1.41'>En daut passead, aus Eliesabet de Marie äa Gruss head, huppst daut Tjint enn äarem Lief; en Eliesabet word met Heiljem Jeist erfellt</verse>
        <verse osisID='Luke.1.42'>en see schreajch opp met ne lüde Stemm en säd: Jesäajent best dü mank <note>unja</note> de Frües, en jesäajent es de Frucht von dien Lief!</verse>
        <verse osisID='Luke.1.43'>En woohea mie dit, daut de Mutta von mienem Harr no mie tjeemt?</verse>
        <verse osisID='Luke.1.44'>Dan tjitj, aus de Klang <note>Stemm</note> von dienem Gruss enn miene Uhre tjeem, huppst daut Tjint fe Freid enn mienem Lief.</verse>
        <verse osisID='Luke.1.45'>En seelijch es, dee daut jejleewt haft, dan daut woat too Erfellung kohme, waut von däm Harrn too äa jesajcht es!</verse>
        <verse osisID='Luke.1.46'>En Marie säd:</verse>
        <verse osisID='Luke.1.47'>Miene Seel lowt <note>veharlijcht</note> däm Harr, en mien Jeist freit <note>jübelt</note> sich enn Gott, mienem Heilaunt;</verse>
        <verse osisID='Luke.1.48'>dan hee haft hanjetjitjt <note>jeseehne</note> opp de Jerinjheit siena Deenarin; dan seeh, von nu aun woare mie aule Jeschlajchta seelijch priese <note>nane</note> .</verse>
        <verse osisID='Luke.1.49'>Dan groote Dinje haft de Majchtja aun mie jedohne, en heilijch es sien Nome;</verse>
        <verse osisID='Luke.1.50'>en siene Boarmhoatijchtjeit es von Jeschlajcht too Jeschlajcht äwa dee, de am ferjchte.</verse>
        <verse osisID='Luke.1.51'>Hee haft Macht jeeewt met sienem Oarm; hee haft vestreit, dee enn äare Hoate Äwamootijch <note>stolt</note> dentje.</verse>
        <verse osisID='Luke.1.52'>Hee haft Majchtje von Troone rauf jestat, en Jerinje oppjehowe.</verse>
        <verse osisID='Luke.1.53'>Hungaje haft hee met Hab en Goot jefellt, en Ritje ladijch wajch jeschetjt.</verse>
        <verse osisID='Luke.1.54'>Hee haft sich Iesrael, sienen Tjnajcht, aunjenohme, omm too jedentje de Boarmhoatijchtjeit,</verse>
        <verse osisID='Luke.1.55'>soo aus hee jesajcht haud too onse Vodasch, too Obraum en siene Nohkohmeschoft enn Eewijchtjeit.</verse>
        <verse osisID='Luke.1.56'>En Marie bleef onnjefäa dree Moonat bie äa; en see jintj tridj no äarem Hüs.</verse>
        <verse osisID='Luke.1.57'>Oba fe Eliesabet word de Tiet erfellt, daut see jebuare sull, en see brocht eenen Sän too Welt.</verse>
        <verse osisID='Luke.1.58'>En äare Nobasch en Vewaundte heade, daut de Harr siene Boarmhoatijchtjeit aun äa groot jemoakt haud, en see freide sich met äa.</verse>
        <verse osisID='Luke.1.59'>En daut passead aum achten Dach, doa tjeeme see, daut Tjint too beschniede; en see nande daut no sienem Voda sien Nome: Sacharias.</verse>
        <verse osisID='Luke.1.60'>En siene Mutta auntwuad en säd: Nä, oba hee saul Jehaun heete.</verse>
        <verse osisID='Luke.1.61'>En see säde too äa: Doa es tjeena enn diene Vewaundschoft, dee disem Nome drajcht <note>haft</note> .</verse>
        <verse osisID='Luke.1.62'>Oba see wonge sienem Voda too, woo hee wull, daut hee jenant wort.</verse>
        <verse osisID='Luke.1.63'>En hee fodad eene Schriewtofel en schreef aulsoo: Jehaun es sien Nome. En see vewundade sich aula.</verse>
        <verse osisID='Luke.1.64'>Oba sooboold word sien Mül opjemoakt en siene Tung jeleest, en hee räd, en däm hee Gott lowd.</verse>
        <verse osisID='Luke.1.65'>En Angst kaum äwa aule, dee omm ahn wohnde; en oppe gaunse Jebirje von Judäa worde aul diese Dinje beräd.</verse>
        <verse osisID='Luke.1.66'>En aule, dee daut heade, nauhme daut too Hoate en säde: Waut woat üt disem Tjint woare? Dan däm Harr siene Haunt wea met am.</verse>
        <verse osisID='Luke.1.67'>En Sacharias, sien Voda, word met Heiljem Jeist erfellt en hee räd profeetisch en säd:</verse>
        <verse osisID='Luke.1.68'>Jelowt es de Harr, de Gott Iesraels, daut hee besocht en Erleesung jeschauft haft sienem Voltj,</verse>
        <verse osisID='Luke.1.69'>en ons een Radungs Huarn oppjerejcht haft enn Doft sienem Hüs, sienem Tjnajcht,</verse>
        <verse osisID='Luke.1.70'>soo aus hee jesajcht haft derjch däm Mül siena heiljen Profeete von Eewijchtjeit hea,</verse>
        <verse osisID='Luke.1.71'>Radung von onse Fiend en vonne Haund aula, dee ons hausse;</verse>
        <verse osisID='Luke.1.72'>omm Boarmhoatijchtjeit too vollbrinje aun onse Vodasch en too jedentje aun sienen heiljen Bunt,</verse>
        <verse osisID='Luke.1.73'>aum Eed, däm hee Obraum, onsem Voda, jeschweare haud, omm ons too jäwe,</verse>
        <verse osisID='Luke.1.74'>daut wie, jerat üt de Haunt onse Fiend, ohne Angst am deene selle,</verse>
        <verse osisID='Luke.1.75'>enn Heilijchtjeit en Jerajchtijchtjeit ver am aule onse Doag.</verse>
        <verse osisID='Luke.1.76'>En dü, Tjint, woascht een Profeet vom <note>däm</note> Hejchsten jenant woare; dan dü woascht ver däm Harrn gohne, siene Wäaj reed too moake,</verse>
        <verse osisID='Luke.1.77'>omm sienem Voltj Ertjantnis de Radung too jäwe enn Vezeihung äara Sinde,</verse>
        <verse osisID='Luke.1.78'>derjch de hoatlijche Boarmhoatijchtjeit von onsem Gott, enn <note>met</note> däm ons besocht haft de Oppgang von Bowe,</verse>
        <verse osisID='Luke.1.79'>omm dän too erschiene, dee enn Diestaness en Doodesschaute Settende, omm onse Feet opp dän Frädenswajch han too lentje.</verse>
        <verse osisID='Luke.1.80'>Oba daut Tjint woss en word stoatj em Jeist, en hee wea enn de eensaume Jäajende bott däm Dach sienem Opptrett ver Iesrael.</verse>
      </chapter>
      <chapter osisID='Luke.2'>
        <verse osisID='Luke.2.1'>Oba daut passead enn jane Doag, daut eene Veordnung vom Tjeisa Augusstus ütjintj, dän gaunsen Eadbaul enntoschriewe.</verse>
        <verse osisID='Luke.2.2'>Dit wea de easchte Ennschriewung, aus Tjiereenius Laund Fläaja von Sierean wea.</verse>
        <verse osisID='Luke.2.3'>En aula jinje han, omm sich ennschriewe too lohte, een jiedra enn siene eajne Staut.</verse>
        <verse osisID='Luke.2.4'>Oba doa jintj uck Joosaf von Galiläa, üt de Staut Natsaret, nopp no Judäa, no Doft siene Staut, de Betlehem heet, wiel hee ütem Doft sien Hüs en Staum wea,</verse>
        <verse osisID='Luke.2.5'>omm sich ennschriewe too lohte met Marie, siene Veleewte, dee doa schwanga wea.</verse>
        <verse osisID='Luke.2.6'>En daut passead, aus see doa weare, worde de Doag erfellt, daut see jebuare sull;</verse>
        <verse osisID='Luke.2.7'>en see brocht äarem easchtjebuarnen Sän en wetjeld am enn Winjle en läd am enn eene Tjrebb, wiel emm Gausthus tjeen Rüm fe ahn wea.</verse>
        <verse osisID='Luke.2.8'>En doa weare Hoads enn de Jäajend, dee oppem frieem Feld <note>Stap</note> bleewe en de Nacht Wajchta woakte äwa äare Häad.</verse>
        <verse osisID='Luke.2.9'>En seeh, däm Harr sien Enjel stund bie ahn, en däm Harr siene Harlijchtjeit schiend omm ahn, en see änjste sich, met eene groote Angst.</verse>
        <verse osisID='Luke.2.10'>En de Enjel säd too ahn: Änjst jünt nijch, dan tjitjt, etj vetjindje <note>brinj</note> jünt ne groote Freid, dee fe daut gaunse Voltj senne woat;</verse>
        <verse osisID='Luke.2.11'>dan jünt es vondoag, enn Doft siene Staut, een Rada <note>Heilaunt</note> jebuare, dee doa Tjristus es, de Harr.</verse>
        <verse osisID='Luke.2.12'>En dit es jünt daut Teatjen: Jie woare een Tjint finje, enn Winjle jewetjelt en enn eene Tjrebb lidje.</verse>
        <verse osisID='Luke.2.13'>En platzlijch wea bie däm Enjel eene Menj <note>väl</note> daut himmlische Häa, dee Gott lowde en säde:</verse>
        <verse osisID='Luke.2.14'>Herlijchtjeit Gott enn däm Hejchsten <note>doa Bowe, de hejchste Uat</note> , en Fräd oppe Ead, unja de Mensche daut Wooljefaule.</verse>
        <verse osisID='Luke.2.15'>En daut passead, aus de Enjel von ahn wajch enn däm Himmel fuahre, säde de Hoads toeenaunda: Loht ons nu hangohne no Betlehem en diese Sach seene, dee passeat es, dee de Harr ons toweete jedohne haft.</verse>
        <verse osisID='Luke.2.16'>En see kaume schwind en funge soo aus Marie aus uck Joosaf, en daut Tjint enne Tjrebb lidje.</verse>
        <verse osisID='Luke.2.17'>Oba aus see daut jeseehne haude, muake see daut Wuat aulewäjes bekaunt, daut äwa dit Tjind too ahn wea jesajcht worde.</verse>
        <verse osisID='Luke.2.18'>En aula, dee daut heade, wundade sich äwa daut, waut von de Hoads aun ahn jesajcht word.</verse>
        <verse osisID='Luke.2.19'>Oba Marie bewoad aul diese Wead <note>Dinje</note> en bedocht <note>äwaläd</note> see enn äarem Hoat.</verse>
        <verse osisID='Luke.2.20'>En de Hoads jinje tridj, enn däm see Gott veharlijchte en lowde fe <note>äwa</note> aules, waut see jeheat en jeseehne haude, soo aus daut ahn wea jesajcht worde.</verse>
        <verse osisID='Luke.2.21'>En aus acht Doag erfellt weare, daut maun am beschniede sull, doa word sien Nome Jesus jenant, dee von däm Enjel wea jenant worde, eea hee em Muttalief emfange wea.</verse>
        <verse osisID='Luke.2.22'>En aus de Doag äara reinjunk nom Jesatz Mooses erfellt weare, brochte see am no Jerusalem, omm am däm Harrn väatostalle,</verse>
        <verse osisID='Luke.2.23'>[soo ausset em Harrn Jesatz jeschräwe steit: „Aule Maunlijche, dautet Muttalief derjch bratjt, saul heilijch däm Harrn jenant woare" {2Mose 13,2}]</verse>
        <verse osisID='Luke.2.24'>en omm Opfa too jäwe no däm, waut emm Harrn Jesatz jesajcht es: Een Poa Turtjeldüwe, oda twee junge Düwe.</verse>
        <verse osisID='Luke.2.25'>En tjitj, doa wea enn Jerusalem een Maun, met Nome Siemeon; en diss Maun wea jerajcht en gottesferjchtijch en lüad oppem Troost Iesraels; en de Heilje Jeist wea opp am.</verse>
        <verse osisID='Luke.2.26'>En daut wea am toojesajcht vom heiljen Jeist, daut hee däm Doot nijch seene sull, bett hee dän Jesaulwten vom Harrn jeseehne haft.</verse>
        <verse osisID='Luke.2.27'>En dee tjeem derjch dän Jeist enn däm Tempel. En aus de Ellre daut Tjint Jesus enenn brochte, omm met am no de Jesatzes Jewanheit too doone,</verse>
        <verse osisID='Luke.2.28'>doa nauhm uck hee daut opp siene Oarms en lowd Gott en säd:</verse>
        <verse osisID='Luke.2.29'>Nü, Harr, entloht dü dien Deena, no dienem Wuat, enn Fräd;</verse>
        <verse osisID='Luke.2.30'>dan miene Uage ha dien Heil jeseehne,</verse>
        <verse osisID='Luke.2.31'>daut dü reed jemoakt nast ver däm Aunjesejcht aula Veltja;</verse>
        <verse osisID='Luke.2.32'>een Lijcht too Openboarung fe de Veltja en too Harlijchtjeit fe dien Voltj Iesrael.</verse>
        <verse osisID='Luke.2.33'>En sien Voda en siene Mutta vewundade sich äwa daut, waut von am jesajcht wort.</verse>
        <verse osisID='Luke.2.34'>En Siemeon säajend ahn en säd too Marie, siene Mutta: Tjitjt, disa es jesat tom Faul en Oppstohne väle enn Iesrael en too eenem Teatjen, däm jäajen jeräd woat</verse>
        <verse osisID='Luke.2.35'>[oba uck diene eajne Seel woat een Schweat derjch drinje <note>steatje</note> ], doamet de Äwalajunge väla Hoats openboa woare.</verse>
        <verse osisID='Luke.2.36'>En doa wea eene Profeetin Anna, eene Dochta Fanuel, üt däm Staum Aser. Diese wea sea Oolt en haud säwen Joa met äarem Maun jeläft von äare Junkfrü - Tiet aun;</verse>
        <verse osisID='Luke.2.37'>en see wea eene Wätfrü von vearentachentijch Joa, dee nijch wajch jintj vom Tempel, enn däm see Nacht en Dach met Fauste en Bäde deend.</verse>
        <verse osisID='Luke.2.38'>En see tjeem too de Stund doahan, see lowd Gott en räd von am too aule, dee doa opp Erleesung en Jerusalem lüade.</verse>
        <verse osisID='Luke.2.39'>En aus see aules jedohne haude no däm Harrn Jesatz, jinje see no Galiläa tridj no äare Staut Natsaret.</verse>
        <verse osisID='Luke.2.40'>Oba daut Tjint woss en word stoatj, erfellt met Weissheit, en Gottes Jnod wea opp am.</verse>
        <verse osisID='Luke.2.41'>En siene Ellre jinje jiedat Joa aum Passafast no Jerusalem.</verse>
        <verse osisID='Luke.2.42'>En aus hee twalf Joa oolt wea en see nopp jinje, no de Jewanheit tom Fast,</verse>
        <verse osisID='Luke.2.43'>en de Doag äwa weare, bleef bie äare Tridjreis de Jung Jesus enn Jerusalem tridj; en siene Ellre wisste daut nijch.</verse>
        <verse osisID='Luke.2.44'>Doa see oba dochte, hee es mank de Reisejesallschoft, kaume see eene Dachreis wiet en sochte am mank de Vewaundte en Bekaunde;</verse>
        <verse osisID='Luke.2.45'>en aus see am nijch funge, jinje see no Jerusalem tridj en sochte am.</verse>
        <verse osisID='Luke.2.46'>En daut passead, no dree Doag funge see am em Tempel, wua hee meddemang de Leahrasch saut en ahn tohorjcht en ahn befruach.</verse>
        <verse osisID='Luke.2.47'>Oba aule, dee am heade, vewundade sich äwa sien Vestendniss en siene Auntwuade.</verse>
        <verse osisID='Luke.2.48'>En aus see am sache, erstaunde see; en siene Mutta säd too am: Tjint, wuaromm hast dü ons dit aunjedohne? Tjitj, dien Voda en etj ha die mett Weedoag jesocht.</verse>
        <verse osisID='Luke.2.49'>En hee säd too ahn: Waut esset, daut jie mie jesocht ha? Wisst jie nijch, daut etj enn däm senne mott, waut mienem Voda sient es?</verse>
        <verse osisID='Luke.2.50'>En see vestunde daut Wuat nijch, daut hee too ahn räd.</verse>
        <verse osisID='Luke.2.51'>En hee jintj met ahn rauf en kaum no Natsaret, en hee wea ahn unjadon. En siene Mutta bewoad aule diese Wead enn äarem Hoat.</verse>
        <verse osisID='Luke.2.52'>En Jesus neehm too aun Weissheit en Ella en Jnod bie Gott en Mensche.</verse>
      </chapter>
      <chapter osisID='Luke.3'>
        <verse osisID='Luke.3.1'>Oba aum feftiende Joa de Rejiarung vom Tjeisa Tiberius, aus Pontius Pielatus Laundfläaja enn Judäa wea, en Heroodes Veea Ferscht von Galiläa, en sien Brooda Filip Veea Ferscht von Ituräa en de Laundschoft Trachonietus, en Liesanias Veea Ferscht von Abileene,</verse>
        <verse osisID='Luke.3.2'>unja däm Huagapriestatum von Anas en Kaifas, tjeem daut Wuat Gottes no Jehaun, däm Sän Sacharias, enne Wieste.</verse>
        <verse osisID='Luke.3.3'>En hee tjeem enn de gaunse Jordan Jäajend en prädijd de Taufe de Buesse too Vejäwung de Sinde;</verse>
        <verse osisID='Luke.3.4'>soo ausset jeschräwe steit emm Buak Jesaja, däm Profeet: „Dee Stemm von eenem Roopenden enne Wieste: Moakt däm Harr sien Wajch reed, moakt jlitj sienen Stijch!</verse>
        <verse osisID='Luke.3.5'>Jiedre Läajcht <note>Schlucht</note> woat oppjefellt en jieda Boajch en Aunboajch rauf jesat woare, daut Kromme woat tom jlitjen Wajch en de humpelje <note>pucklje</note> too jlitje Wäaj woare;</verse>
        <verse osisID='Luke.3.6'>en aulet Fleesch woat daut Heil Gottes seene. {Jes.40,3-5}</verse>
        <verse osisID='Luke.3.7'>Hee säd tom Voltj, dee rütjinje, omm von am jetauft too woare: Schlange Broodsel! Wäa haft jünt jewesse <note>jeleat</note> , vom däm kohmende Oaja <note>Wutt</note> wajch too rane?</verse>
        <verse osisID='Luke.3.8'>Aulsoo brinjt Frucht, dee de Buesse weat send; en fangt nijch aun, bie jünt selfst too saje: Wie ha Obraum tom Voda; dan etj saj jünt, daut Gott däm Obraum üt diese Steena Tjinja erwatje kaun.</verse>
        <verse osisID='Luke.3.9'>Oba aul es uck de Atjs <note>daut Biel</note> aun de Beem Wartel jelajcht; aulsoo jieda Boom, dee nijch goode Frucht brinjt, woat aufjehackt en em Fia jeschmäte.</verse>
        <verse osisID='Luke.3.10'>En de Mensche fruage am en säde: Waut säl wie dan doone?</verse>
        <verse osisID='Luke.3.11'>Oba hee auntwuad en säd too ahn: Wäa twee Hamde haft, jeff däm, dee tjeent haft; en wäa Äte haft, doo kratjt soo.</verse>
        <verse osisID='Luke.3.12'>Oba doa kaume uck Zollmanna, omm jetauft too woare; en see säde too am: Leahra, waut säl wie doone?</verse>
        <verse osisID='Luke.3.13'>Oba hee säd too ahn: Fodat nijch mea, aus jünt befoole es.</verse>
        <verse osisID='Luke.3.14'>Oba am fruage uck Tjrijchsdeena en säde: En wie, waut sell wie doone? En hee säd too ahn: Daut tjeenem Jewault aun, en kloagt tjeenem faulsch aun, en bejnäjt jünt met jünem Loon.</verse>
        <verse osisID='Luke.3.15'>Oba aus daut Voltj aum lüare wea, en aula enn äare Hoats wäajen Jehaun äwaläde, auf hee nijch doch de Jesaulwta <note>Tjristus</note> es,</verse>
        <verse osisID='Luke.3.16'>auntwuad Jehaun aulem en säd: Etj zwoa tauf jünt met Wota; oba doa tjeemt, dee stoatja es aus etj, däm etj nijch weat sie, am de Reemes aun siene Schooh too leese; hee woat jünt met Heiljem Jeist en Fia taufe;</verse>
        <verse osisID='Luke.3.17'>enn siene Haunt es de Scheffel <note>Jeträajd Scheffel</note> , en hee woat siene Draschdäl derjch enn derjch reinje en dän Weit enn siene Schien <note>Spitja</note> saumle; oba de Sprie woat hee vebrenne met eewijch brennendem Fia.</verse>
        <verse osisID='Luke.3.18'>Enn däm hee uck met välem aundren vemohnd, vetjindijd hee däm Voltj goode Botschoft.</verse>
        <verse osisID='Luke.3.19'>Oba Heroodes, de Veea Ferscht, wiel hee wäajen de Heroodias, sienem Brooda siene Frü, en wäajen aulem Beesen, daut Heroodes jedohne haud, von am <note>Jehaun</note> vemohnd <note>jestroft</note> wort,</verse>
        <verse osisID='Luke.3.20'>deed aulem uck dit doatoo, daut hee Jehaun leet em Jefentjniss ennschlüte.</verse>
        <verse osisID='Luke.3.21'>Oba daut passead, aus daut gaunse Voltj jetauft word, en Jesus jetauft wea en bäd, daut de Himmel opjemoakt word,</verse>
        <verse osisID='Luke.3.22'>en de Heilje Jeist en tjarpalijche Jestault, aus eene Düw, opp am rauf tjeem, en eene Stemm ütem Himmel tjeem: Dü best mien leefsta Sän, aun die ha etj Wooljefaule jefunge.</verse>
        <verse osisID='Luke.3.23'>En hee selfst, Jesus, fong aun onnjefäa dartijch Joa oolt too woare, enn wea, aus maun meent, een Sän Joosafs, von Eelie,</verse>
        <verse osisID='Luke.3.24'>von Matat, von Leewie, von Melchie, von Jana, von Joosaf,</verse>
        <verse osisID='Luke.3.25'>von Matatias, von Amos, von Nahum, von Esli, von Nangei,</verse>
        <verse osisID='Luke.3.26'>von Matat, von Matatias, von Simei, von Joosaf, von Juda,</verse>
        <verse osisID='Luke.3.27'>von Johanan, von Resa, von Serubabel, von Sealtiel, von Nerie,</verse>
        <verse osisID='Luke.3.28'>von Melchie, von Adie, von Kosam, von Elmadam, von Er,</verse>
        <verse osisID='Luke.3.29'>von Jesus, von Elieser, von Joorem, von Matat, von Leewie,</verse>
        <verse osisID='Luke.3.30'>von Siemeon, von Juda, von Joosaf, von Joonan, von Eliakim,</verse>
        <verse osisID='Luke.3.31'>von Melea, von Menna, von Matatan, von Natan, von Doft,</verse>
        <verse osisID='Luke.3.32'>von Jese, von Oobed, von Boohas, von Salma, von Naheesoon,</verse>
        <verse osisID='Luke.3.33'>von Aminadab, von Ram, von Hesron, von Peres, von Juda,</verse>
        <verse osisID='Luke.3.34'>von Joakopp, von Iesak, von Obraum, von Tara, von Nahor,</verse>
        <verse osisID='Luke.3.35'>von Serug, von Regu, von Peleg, von Eber, von Sala,</verse>
        <verse osisID='Luke.3.36'>von Kenan, von Arfaksad, von Sem, von Nooha, von Lamech,</verse>
        <verse osisID='Luke.3.37'>von Metusala, von Heenoch, von Jared, von Mahalaleel, von Kenan,</verse>
        <verse osisID='Luke.3.38'>von Eenos, von Set, von Adam, von Gott.</verse>
      </chapter>
      <chapter osisID='Luke.4'>
        <verse osisID='Luke.4.1'>Oba Jesus, voll Heiljem Jeist, tjeem vom Jordan tridj en word derjch dän Jeist enne Wieste veatijch Doag ommhäa jeleid,</verse>
        <verse osisID='Luke.4.2'>enn däm hee vom Diewel vesocht wort. En hee aut aul <note>aun</note> de Doag nuscht; en aus dee too enj weare, hungad am.</verse>
        <verse osisID='Luke.4.3'>En de Diewel säd too am: Wann dü Gottes Sän best, soo saj too disem Steen, daut hee Broot woat.</verse>
        <verse osisID='Luke.4.4'>En Jesus auntwuad am [en säd]: Daut steit jeschräwe: „Nijch von Broot auleen saul de Mensch läwe, oba jiedrem Wuat Gottes". {5Mose 8,3}</verse>
        <verse osisID='Luke.4.5'>En [de Diewel] fead am opp eenen huagen Boajch en wees am enn eenem Uagebletj aule Ritje oppe Ead <note>Welt</note> .</verse>
        <verse osisID='Luke.4.6'>En de Diewel säd too am: Etj well die aul diese Jewault en äare Harlijchtjeit jäwe; dan mie es see äwajäft, en wäm etj well, jäw etj dee.</verse>
        <verse osisID='Luke.4.7'>Wann dü nu ver mie aunbäde wellst, saul dit aules dient senne.</verse>
        <verse osisID='Luke.4.8'>En Jesus auntwuad am en säd: Daut steit jeschräwe: „Dü saust däm Harr, dienen Gott, aunbäde en am auleen deene". {5Mose 6,13}</verse>
        <verse osisID='Luke.4.9'>En hee leid am no Jerusalem en stald am oppe Tempelspets en säd too am: Wann dü Gottes Sän best, soo schmiet die von hia rauf;</verse>
        <verse osisID='Luke.4.10'>dan daut steit jeschräwe: „Hee woat sienen Enjel äwa die befäle, daut see die bewoare;</verse>
        <verse osisID='Luke.4.11'>en see woare die oppe Henj droage, doamet dü nijch dienen Foot aun eenen Steen statst". {Ps.91,11.12}</verse>
        <verse osisID='Luke.4.12'>En Jesus auntwuad en säd too am: Daut es jesajcht: „Dü saust däm Harr, dienen Gott, nijch veseatje". {5Mose 6,16}</verse>
        <verse osisID='Luke.4.13'>En aus de Diewel aule Veseatjunge beendijcht haud, jintj hee <note>de Diewel</note> von am fe eene Tiet.</verse>
        <verse osisID='Luke.4.14'>En Jesus tjeem enne Krauft vom Jeist tridj no Galiläa, en daut Jeräd äwa am jintj üt derjch de gaunse Ommjäajend.</verse>
        <verse osisID='Luke.4.15'>En hee leahd enn äare Sienagoge, jeeat <note>veharlijcht</note> von aule.</verse>
        <verse osisID='Luke.4.16'>En hee tjeem no Natsaret, wua hee oppjewosse wea; en hee jintj no siene Jewanheit aum Saubat enne Sienagog en stund opp, omm väatoläse.</verse>
        <verse osisID='Luke.4.17'>En doa word am daut Buak vom Profeet Jesaja hanjerätjt; en aus hee daut Buak opjerollt haud, funk hee de Städ, wua jeschräwe wea:</verse>
        <verse osisID='Luke.4.18'>„Dee Harren Jeist es opp mie, wiel hee mie jesaulwt haft, de Oame froohe Botschoft too vetjindje; hee haft mie jeschetjt, de Jefangne Befrieung üttoroope <note>too prädje</note> en de Blinje, wada seenent woare, de Mootloosse enn Frieheit too schetje,</verse>
        <verse osisID='Luke.4.19'>üttoroope daut aunjenäme Harrn Joa". {Jes.61,1-2}</verse>
        <verse osisID='Luke.4.20'>En aus hee daut Buak toojerollt haud, jeef hee daut däm Deena tridj en sad sich dohl; en aulamaun Uage enne Sienagog weare opp am jerejcht.</verse>
        <verse osisID='Luke.4.21'>Oba hee funk aun, too ahn too saje: Vondoag es dise Schreft ver jüne Uhre erfellt.</verse>
        <verse osisID='Luke.4.22'>En aule jeewe am Zeijnis en wundade sich äwa de Wead vonne Jnod, dee üt sienem Mül jinje <note>tjeeme</note> ; en see säde: Es disa nijch de Sän Joosafs?</verse>
        <verse osisID='Luke.4.23'>En hee säd too ahn: Jie woare aulemol dit Sprejchwuat too mie saje: Dokta, heel die selfst; aules, waut wie jeheat ha, daut enn Kapernaum passeat es, doo uck hia enn diene Vodastaut.</verse>
        <verse osisID='Luke.4.24'>Oba hee säd: Woahrhauft, etj saj jünt, daut tjeen Profeet enn siene Vodastaut aunjenäm es.</verse>
        <verse osisID='Luke.4.25'>Oba enn Woahrheit saj etj jünt: Väl Wätfrües weare enn de Doag Elia enn Iesrael, aus de Himmel dree Joa en sass Moonat veschlohte wea, soo daut eene groote Hungaschnoot äwa daut gaunse Laund tjeem;</verse>
        <verse osisID='Luke.4.26'>en too tjeene von ahn word Elia jeschetjt, buta no Sarepta enn Siedoon, no eene Frü, eene Wätfrü.</verse>
        <verse osisID='Luke.4.27'>En väl Ütsautsje weare enn Iesrael toom Profeet Eliesa siene Tiet, en tjeina von ahn word jereinijcht, buta Naheeman, de Sierea.</verse>
        <verse osisID='Luke.4.28'>En aula worde met Oaja erfellt, enne Sienagoge, aus see dit heade.</verse>
        <verse osisID='Luke.4.29'>En see stunde opp en schuppste am üte Staut erüt en leide am aun däm Raund vom Boajch, opp dän äare Staut jebut wea, omm am soo rauf too schmiete.</verse>
        <verse osisID='Luke.4.30'>Oba hee, jintj derjch äare Medd derjch, en jintj wajch.</verse>
        <verse osisID='Luke.4.31'>En hee tjeem rauf no Kapernaum, eene Staut enn Galiläa, en leahd ahn aune Saubate.</verse>
        <verse osisID='Luke.4.32'>En see erstaunde sea äwa siene Leah, dan siene Räd <note>Wuat</note> wea met Vollmacht.</verse>
        <verse osisID='Luke.4.33'>En doa wea enn de Sienagog een Maun, dee eenen onnreinen demonen Jeist haud, en hee schreajch opp met ne lüde Stemm:</verse>
        <verse osisID='Luke.4.34'>Ha, waut ha wie met die too doone, Jesus, Natsareena? Best dü jekohme, ons too venijchte? Etj tjann die, wäa dü best: De Heilja Gottes.</verse>
        <verse osisID='Luke.4.35'>En Jesus beschwijcht am en säd: Sie stell en foah rüt von am! En aus de Demon am, medden unja ahn, hanjeschmäte haud, fuah hee von am rüt, ohne am too beschädje.</verse>
        <verse osisID='Luke.4.36'>En Erstaune tjeem äwa aule, en see räde unjaenaunda en säde: Waut es daut fe een Wuat? Dan met Vollmacht en Krauft jebeet hee de onnreine Jeista, en see foahre rüt.</verse>
        <verse osisID='Luke.4.37'>En de Kund <note>Norejcht</note> äwa am jintj üt enn jiedrem Uat de Ommjäajend.</verse>
        <verse osisID='Luke.4.38'>Oba hee muak sich opp von de Sienagog en tjeem enn daut Siemoons Hüs. Oba däm Siemoon siene Schwieamutta wea von eenem huagen Feeba befoole; en see bedde am fe äa.</verse>
        <verse osisID='Luke.4.39'>En äwa äa stohne <note>aum Koppenenj</note> , befool hee daut Feeba, en daut veleet äa; oba see stund platzlijch opp en deend ahn.</verse>
        <verse osisID='Luke.4.40'>Oba aus de Sonn unjajintj, brochte aule, de doa aun veschiedene Krankheite Liedende haude, dee no am; oba hee läd eenem jiedrem von ahn de Henj opp en heeld ahn <note>dee</note> .</verse>
        <verse osisID='Luke.4.41'>En uck Demone fuahre von väle rüt, enn däm see schreaje en säde: Dü best de Sän Gottes. En hee bedrood ahn en leet ahn nijch räde, wiel see wisste, daut hee de Tjristus wea.</verse>
        <verse osisID='Luke.4.42'>Oba ausset nu Dach jeworde wea, jintj hee rüt, aun eenem eensaumen Uat; en daut Voltj socht am opp en tjeeme bett no am, en see hilde am opp, daut hee nijch von ahn wajch gohne sull.</verse>
        <verse osisID='Luke.4.43'>Oba hee säd too ahn: Etj mott uck de aundre Städa de froohe Botschoft vom Ritj Gottes vetjindje <note>prädje</note> , dan doatoo sie etj jeschetjt worde.</verse>
        <verse osisID='Luke.4.44'>En hee prädijd enn de Sienagoge von Judäa.</verse>
      </chapter>
      <chapter osisID='Luke.5'>
        <verse osisID='Luke.5.1'>Oba daut passead, aus daut Voltj sich no am drenjd, omm daut Wuat Gottes too heare, en hee aum See Jenetsaret stund.</verse>
        <verse osisID='Luke.5.2'>En hee sach twee Boots em See stohne; oba de Fescha weare ütjestäje en wosche äare Nats.</verse>
        <verse osisID='Luke.5.3'>Oba hee steajch enn eent de Boots, daut Siemoon sient wea, en bedd am, een bät vom Laund wajch too foahre; en hee sad sich dohl en leahd daut Voltj vom Boot.</verse>
        <verse osisID='Luke.5.4'>Oba aus hee opphead too räde, säd hee too Siemoon: Foah rüt oppem Deepen, en loht jüne Nats too eenem Feschfang erauf.</verse>
        <verse osisID='Luke.5.5'>En Siemoon auntwuad en säd too am: Meista, wie ha ons de gaunse Nacht derjch bemäjcht en ha nuscht jefange; oba opp dien Wuat well etj daut Nat rauf lohte.</verse>
        <verse osisID='Luke.5.6'>En aus see dit jedohne haude, fonge see eene groote Menj Fesch, soo daut äa Nat wull tweiriete.</verse>
        <verse osisID='Luke.5.7'>En see wonge äare Frind <note>Deelnäma</note> em aundren Boot, omm daut see kohme en ahn halpe; en see tjeeme, en see fellde beid Boote, soo daut see aun fonge too vesintje.</verse>
        <verse osisID='Luke.5.8'>Oba aus Siemoon Peeta daut sach, voll hee dohl too Jesus siene Tjnee en säd: Goh von mie rüt, dan etj sie een sindja Mensch, Harr.</verse>
        <verse osisID='Luke.5.9'>Dan een Schratj haud am erfoht en aule, de bie am weare, äwa dän Feschfang, dän see jefange haude;</verse>
        <verse osisID='Luke.5.10'>Oba kratjt soo uck Joakopp en Jehaun, de Sän von Tsebedäus, de Deelhaba von Siemoon weare. En Jesus säd too Siemoon: Ängst die nijch; von nu aun woascht dü Mensche fange.</verse>
        <verse osisID='Luke.5.11'>En aus see de Boots aum Laund jebrocht haude, veleete see aules en foljde am noh.</verse>
        <verse osisID='Luke.5.12'>En daut passead, aus hee enn eene de Städa wea, seeh, doa wea een Maun voll Utsauts; en aus hee Jesus sach, voll hee opp sien Jesejcht en bedd am en säd: Harr, wann dü wellst, kaunst dü mie rein moake.</verse>
        <verse osisID='Luke.5.13'>En hee stratjt de Haunt üt, read am aun en säd: Etj well; sie jereinijcht! En platzlijch veleet de Utsauts am.</verse>
        <verse osisID='Luke.5.14'>En hee vebot am, tjeenem doavon too saje; oba goh han en wies die däm Priesta en opfa fe diene Reinjunk, aus Mooses befoole haft, fe ahn tom Zeijnis.</verse>
        <verse osisID='Luke.5.15'>Oba de Kund äwa <note>von</note> am vebreed sich omm soo mea, en väl Mensche vesaumlde sich, am too heare en von äare Krankheite jeheelt too woare.</verse>
        <verse osisID='Luke.5.16'>Oba hee jintj tridj en wea enn eensaume Jäajende en bäd.</verse>
        <verse osisID='Luke.5.17'>En daut passead aun eenem de Doag, daut hee leahd; en doa saute de Farisäa en Jesatzesleahra, de doa üt jieda Darp von Galiläa en Judäa en üt Jerusalem jekohme weare; en däm Harrn siene Krauft wea doa, omm ahn too heele.</verse>
        <verse osisID='Luke.5.18'>En seeh, Manna, waltje opp eenem Bad eenen Maun brinje, dee jelämt wea; en see sochte am enenn too brinje en ver am [Jesus] hantolaje.</verse>
        <verse osisID='Luke.5.19'>En doa see nijch funge, opp wautverrem Wajch see am enenn brinje kunne <note>sulle</note> wäajen de <note>Mensche</note> Menj, steaje see oppem Dack, en leete am derjch daut Teajeldack rauf, metem Bad, enne Medd ver Jesus.</verse>
        <verse osisID='Luke.5.20'>En aus hee äaren Gloowe sach, säd hee: Mensch, diene Sinde send die vejäwt.</verse>
        <verse osisID='Luke.5.21'>En de Schreftjeleade en de Farisäa fonge aun too äwalaje, enn däm see säde: Wäa es disa, dee lestalijch räd? Wäa kaun Sinde vejäwe, buta Gott auleen?</verse>
        <verse osisID='Luke.5.22'>Oba aus Jesus äa Äwalaje ertjand, auntwuad en säd hee too ahn: Waut äwalaje jie enn jünem Hoate?</verse>
        <verse osisID='Luke.5.23'>Waut es leijchta, too saje: Die send diene Sinde vejäwt, oda too saje: Stoh opp en goh?</verse>
        <verse osisID='Luke.5.24'>Oba daut jie weete, daut de Menschesän Vollmacht haft oppe Ead, Sinde too vejäwe - säd hee too däm Jelämden: Etj saj die, stoh opp en nehm dien Bad opp en goh no dien Hüs.</verse>
        <verse osisID='Luke.5.25'>En platzlijch stund hee ver ahn opp, nehm <note>sien Bad</note> opp, opp däm hee jeläaje haud, en jintj <note>han</note> no sien Hüs, enn däm hee Gott veharlijcht.</verse>
        <verse osisID='Luke.5.26'>En aule weare erstaunt, en see veharlijchte Gott en weare met Angst erfellt en säde: Wie ha vondoag Onnjleewjet jeseehne.</verse>
        <verse osisID='Luke.5.27'>En no däm jintj hee rüt en sach eenen Zollmaun, met Nome Leefie, aum Zollhüs sette en säd too am: Folj mie noh.</verse>
        <verse osisID='Luke.5.28'>En hee veleet aules stund opp en foljd am noh.</verse>
        <verse osisID='Luke.5.29'>En Leefie muak am en grootet Mohl enn sienem Hüs; en doa weare väl Zollmanna en aundre, dee met am aum Desch lage.</verse>
        <verse osisID='Luke.5.30'>En de Farisäa en äare Schreftjeleade murrde äwa siene Jinja en säde: Wuaromm äte en drintj jie met de Zollmanna en Sinda?</verse>
        <verse osisID='Luke.5.31'>En Jesus auntwuad en säd too ahn: De Jesunde brucke nijch eenen Dokta, oba de Kranke;</verse>
        <verse osisID='Luke.5.32'>etj sie nijch jekohme, Jerajchte too roope, oba de Sinda too Buesse.</verse>
        <verse osisID='Luke.5.33'>Oba see säde too am: Wuaromm fauste däm Jehaun siene Jinja soo foaken en verejchte Jebäde, en kratjt soo uck de Farisäa äare; oba diene äte en drintje?</verse>
        <verse osisID='Luke.5.34'>Oba Jesus säd too ahn: Jie tjenne doch nijch däm Briegaum siene Jast fauste lohte, soo lang aus de Briegaum bie ahn es?</verse>
        <verse osisID='Luke.5.35'>Oba doa woare Doag kohme, en wann de Briegaum von ahn wajchjenohme senne woat, dan, enn jane Doag, woare see fauste.</verse>
        <verse osisID='Luke.5.36'>Oba hee säd <note>vetald</note> ahn uck een Jlitjniss: Tjeena sat een niejet Fletj von een niejet Tjleet opp een oolet Tjleet; dan sest verit hee uck daut nie, en daut Fletj vom niejen pausst nijch tom oolen.</verse>
        <verse osisID='Luke.5.37'>En tjeena deit niejen Wien en oole Wienladasch; sest woat de niee Wien de oole Wienladasch veriete, en de hee <note>Wien</note> woat vegoote woare, en de Wienladasch woare twei gohne;</verse>
        <verse osisID='Luke.5.38'>oba nieja Wien deit maun enn niee Wienladasch, en beid woare gauns <note>erhole</note> bliewe.</verse>
        <verse osisID='Luke.5.39'>En tjeena well, wann hee oolen <note>Wien</note> jedrunke haft, well niejen, dan hee sajcht: De oola es bäta <note>goot</note> .</verse>
      </chapter>
      <chapter osisID='Luke.6'>
        <verse osisID='Luke.6.1'>En daut passead aun eenem Saubat, daut hee derjch de Jeträajdefletja jintj, en siene Jinja Oare plocke en aute, see reewe dee met de Henj üt.</verse>
        <verse osisID='Luke.6.2'>Oba atelje Farisäa säde too am: Wuaromm doo jie, waut nijch erlaubt es, aum Saubat too doone?</verse>
        <verse osisID='Luke.6.3'>En Jesus auntwuad en säd too ahn: Ha jie uck dit nijch jeläst, waut Doft deed, aus am en dee, bie am weare hungad?</verse>
        <verse osisID='Luke.6.4'>Woo hee emm Gotteshus jintj en de Brood, dee Gott jeweit weare, nauhm en aut, en uck dän gauf, dee bie am weare, dee tjeena äte sull, buta de Priesta auleen?</verse>
        <verse osisID='Luke.6.5'>En hee säd too ahn: De Menschesän es Harr uck äwa dän Saubat.</verse>
        <verse osisID='Luke.6.6'>Oba daut passead uck aun eenem aundren Saubat, daut hee enn de Sienagog jintj en leahd; en doa wea een Maun, siene rajchte Haund wea vedräjcht.</verse>
        <verse osisID='Luke.6.7'>Oba de Schreftjeleade en de Farisäa lüade doaropp, auf hee aum Saubat heele wudd, omm daut see eene Beschuldjung jäajen am finje kunne.</verse>
        <verse osisID='Luke.6.8'>Oba hee wisst äara Äwalajunge en säd too däm Maun, dee de vedräjde Haunt haud: Stoh opp en stal die enne Medd. Hee stund opp en stald sich han.</verse>
        <verse osisID='Luke.6.9'>Oba Jesus säd too ahn: Etj well jünt froage, auf et erlaubt es, aum Saubat Goodet too doone oda Beeset too doone; daut Läwe too rade oda too venijchte?</verse>
        <verse osisID='Luke.6.10'>En no däm hee ahn aula rundomm aunjetjitjt haud, säd hee too am: Stratj diene Haunt üt! En hee deed [soo]; en siene Haunt word wada heajestalt, soo aus dee aundre.</verse>
        <verse osisID='Luke.6.11'>Oba see worde met sennloosse Wutt <note>Oaja</note> erfellt en beräde sich unjaenaunda, waut see Jesus aundoone kunne.</verse>
        <verse osisID='Luke.6.12'>Oba daut passead aun de Doag, daut hee oppem Boajch jintj, omm too bäde; en hee brocht de gaunse Nacht too emm Jebäd too Gott.</verse>
        <verse osisID='Luke.6.13'>En ausset Dach <note>Zemorjess</note> word, roopt hee siene Jinja no sich en wäld üt ahn twalf, dee hee uck Apostel nand:</verse>
        <verse osisID='Luke.6.14'>Siemoon, däm hee uck Peeta nand; en Aundreas, sien Brooda, en Joakopp en Jehaun, en Filip en Bartolamäus,</verse>
        <verse osisID='Luke.6.15'>en Matäus en Toomas, en Joakopp, Alfäus sien Sän, en Siemoon, jenant Sielootes,</verse>
        <verse osisID='Luke.6.16'>en Judas, Joakopp sien Sän, en Judas Iescharijot, dee uck sien Veroda wort.</verse>
        <verse osisID='Luke.6.17'>En aus hee met ahn rauf jestäje wea, stund hee opp eenen jlitjen Plautz <note>Städ</note> , en eene Schoa <note>Menj</note> siene Jinja en eene groote Mensche Menj von gauns Judäa en Jerusalem en vom Mäa Eewa Ommjäajend von Tierus en Siedoon,</verse>
        <verse osisID='Luke.6.18'>dee doa jekohme weare, am too heare en jeheelt too woare von äare Krankheite; en dee von onnreine Jeista Jeploagte worde jeheelt.</verse>
        <verse osisID='Luke.6.19'>En de gaunse Menj sochte am auntoreare, dan doa jintj Krauft von am üt en hee heeld aule.</verse>
        <verse osisID='Luke.6.20'>En hee hoow siene Uage opp no siene Jinja en säd: Seelijch send jie Oame, dan jünt es daut Ritj Gottes.</verse>
        <verse osisID='Luke.6.21'>Seelijch, dee jie nu hungre, dan jie woare saut woare. Seelijch, dee jie nu hiele, dan jie woare lache.</verse>
        <verse osisID='Luke.6.22'>Seelijch send jie, wann de Mensche jünt hausse woare, en wann see jünt ütschlüte en veachte en jünen Nome aus bees behaundle <note>veschmiete, vesteete</note> woare omm däm Menschesän sien haulwe;</verse>
        <verse osisID='Luke.6.23'>freit jünt aun janem Dach en huppst, dan tjitjt, jun Loon es groot emm Himmel; dan kratjt soo deede äare Vodasch aun de Profeete.</verse>
        <verse osisID='Luke.6.24'>Oba wee jünt Ritje, dan jie ha jun Troost jetjräaje.</verse>
        <verse osisID='Luke.6.25'>Wee jünt, dee jie nu voll <note>saut</note> send, dan jie woare hungre. Wee jünt, dee jie nu lache, dan jie woare trüare enn hiele.</verse>
        <verse osisID='Luke.6.26'>Wee, wann aule Mensche goot von jünt räde; dan kratjt soo deede äare Vodasch de faulsche Profeete.</verse>
        <verse osisID='Luke.6.27'>Oba etj saj jünt, dee jie heare: Leeft jüne Fiend; doot goodet dän, dee jünt hausse;</verse>
        <verse osisID='Luke.6.28'>säajent, dee jünt vefluche; bäd fe dee, dee jünt beleidje.</verse>
        <verse osisID='Luke.6.29'>Däm, de die oppe Back schleit, rätj am uck die aundre han; en däm, dee die dien Mauntel nehmt, jeff am uck dien Hamd <note>Rock</note> .</verse>
        <verse osisID='Luke.6.30'>Jeff jiedrem, dee die prachat, en von däm, de die daut Dienje nehmt, foda daut nijch tridj.</verse>
        <verse osisID='Luke.6.31'>En waut jie welle, daut jünt de Mensche doone säle, doot ahn daut kratjt soo.</verse>
        <verse osisID='Luke.6.32'>En wann jie leef ha, dee jünt leef ha, waut fe Dank ha jie doafäa? Dan uck de Sinda leewe, dee ahn leef ha.</verse>
        <verse osisID='Luke.6.33'>En wann jie dän Goots doone, dee jünt Goots doone, waut fe Dank ha jie doafäa? Dan uck de Sinda doone daut nämelje.</verse>
        <verse osisID='Luke.6.34'>En wann jie dän liehe, von dän jie räatjne tridj totjriee, waut fe Dank ha jie doafäa? Dan uck de Sinda liehe de Sinda, omm daut see daut kratjt soo väl wada tjriee.</verse>
        <verse osisID='Luke.6.35'>Doch leeft jüne Fiend, en doot Goodet, en lieht, ohne opp irjentwaut too hope, en jun Loon woat groot senne, en jie woare däm aula Hejchsten siene Säns senne; dan hee es gootmeenent jäajen de Onndankboare en Beese.</verse>
        <verse osisID='Luke.6.36'>Siet boarmhoatijch, aus uck jun Voda boarmhoatijch es.</verse>
        <verse osisID='Luke.6.37'>En rejcht nijch, en jie woare nijch jerejcht woare; veuadeelt nijch, en jie woare nijch veuadeelt woare. Loht looss, en jie woare loosjelohte woare.</verse>
        <verse osisID='Luke.6.38'>Jäft, en daut woat jünt jejäft woare; een goodet, dohljedretjtet en toopjescheddadet en äwaranendet Moht woat maun enn jun Schoot jäwe; dan met de selje Moht, met dee jie mäte, woat jünt wada jemäte woare.</verse>
        <verse osisID='Luke.6.39'>Oba hee säd uck een Jlitjniss too ahn: Kaun fleijcht een Blinja eenen Blinjen leide? Woare nijch beid enn eenem Loch faule?</verse>
        <verse osisID='Luke.6.40'>Een Jinja es nijch äwa dän Leahra; oba jiedra, dee ütjeleat es, woat senne aus sien Leahra.</verse>
        <verse osisID='Luke.6.41'>Oba wuaromm sittst dü dän Spletta, de enn dienem Brooda sien Uag es, oba däm Baultje, de enn dienem eajnen Uag es, späascht dü nijch?</verse>
        <verse osisID='Luke.6.42'>Oda woo kaunst dü too dienen Brooda saje: Brooda, erlaub, etj well dän Spletta rüttratje, de enn dienem Uag es, wäarend dü selfst dän Baultje enn dienem Uag nijch sittst? Heijchla, tratj eascht dän Baultje üt dienem Uag erüt, en dan woascht dü kloa seene, omm dän Spletta erüt too tratje, de enn dienem Brooda sien Uag es.</verse>
        <verse osisID='Luke.6.43'>Dan daut jeeft tjeen gooda Boom, de füle Frucht brinjt, uck nijch eenen fülen Boom, de goode Frucht brinjt;</verse>
        <verse osisID='Luke.6.44'>dan een jieda Boom woat aun siene eajne Frucht ertjant; dan von Diestel saumelt maun nijch Fieje, maun pletje nijch von eenem Stachelstruk Wiendruwe.</verse>
        <verse osisID='Luke.6.45'>De goode Mensch brinjt üt däm gooden Schats enn sienem Hoate daut Goode väa, en de Beese brinjt üt däm beesen daut Beese väa; dan ütem Äwafluss emm Hoat räd sien Mül.</verse>
        <verse osisID='Luke.6.46'>Oba waut nan jie mie: Harr, Harr! En doone nijch, waut etj saj?</verse>
        <verse osisID='Luke.6.47'>Jiedra, de no mie tjeemt en miene Wead heat en dee deit, - etj well jünt wiese, wäm hee tovejlitje es.</verse>
        <verse osisID='Luke.6.48'>Hee es eenem Maun tovejlitje, dee een Hüs büd, dee doa groowd en groof deep en de Gruntmia oppem Steen läd; oba aus eene Äwaschwaminj tjeem, schluach de Stroom aun jan Hüs en kunnet nijch beschädje, dan daut wea opp dän Steen jebut.</verse>
        <verse osisID='Luke.6.49'>Oba dee jeheat en nijch jedohne haft, es eenem Maun tovejlitje, dee een Hüs oppe Ead büd ohne Gruntmia, aun däm de Stroom schluach, en fuats voll daut toop, en de Schode aun - janem Hüs wea groot.</verse>
      </chapter>
      <chapter osisID='Luke.7'>
        <verse osisID='Luke.7.1'>No däm hee aul siene Wead verre Voltjs Uhre beendijcht haud, jintj hee enenn no Kapernaum.</verse>
        <verse osisID='Luke.7.2'>Oba eenem jewessen Hauptmauns Deena, dee am väl weat wea, wea krank, en lag aum stoawe.</verse>
        <verse osisID='Luke.7.3'>Oba aus hee von Jesus head, schetjt hee Ellteste vonne Jude no am en bedd am, daut hee tjeem en sienen Deena jesund moakt.</verse>
        <verse osisID='Luke.7.4'>Oba aus dise no Jesus hantjeeme, bedde see am earnsthauft en säde: Hee esset weat, daut dü am daut deist;</verse>
        <verse osisID='Luke.7.5'>dan hee leewt ons Voltj, en hee selfst haft ons de Sienagog jebut.</verse>
        <verse osisID='Luke.7.6'>Oba Jesus jintj met ahn. Oba aus hee nijch mea wiet von däm Hüs weare, schetjt de Hauptmaun Frind no am en leet am saje: Harr, bemäj die nijch, dan etj sie et nijch weat, daut dü unja mien Dack tjeemst.</verse>
        <verse osisID='Luke.7.7'>Doaromm ha etj mie selfst uck nijch weat jeacht, no die too kohme; oba saj een Wuat, en mien Deena woat jesund woare.</verse>
        <verse osisID='Luke.7.8'>Dan uck etj sie een Mensch, unja Aumtsjewault jestalt, en ha Soldote unja mie; en etj saj too disem: Goh han, en hee jeit; en too eenem aundrem: Kohm, en hee tjeemt; en too mienem Deena: Doo dit, en hee deitet.</verse>
        <verse osisID='Luke.7.9'>Oba aus Jesus daut head, vewundad hee sich äwa am; en hee dreid sich no de Voltjsmenj, dee am nofoljde en säd: Etj saj jünt, selfst en Iesrael ha etj nijch soon grooten Gloowe jefunge.</verse>
        <verse osisID='Luke.7.10'>En aus dee Jeschetjte enn daut Hüs tridj tjeeme, funge see dän kranken Deena jesunt.</verse>
        <verse osisID='Luke.7.11'>En daut passead doanoh <note>aum näajchsten Dach</note> , daut hee enn eene Staut jintj, Nain jenant, en väl siene Jinja en eene groote Voltjsmenj jinje met am.</verse>
        <verse osisID='Luke.7.12'>Oba aus hee dijcht bie de Stautspuat tjeem, seeh, doa word een Doode rüt jedroacht, de eensja Sän von siene Mutta, en see wea ne Wätfrü; en eene groote Voltjsmenj üte Staut weare met äa.</verse>
        <verse osisID='Luke.7.13'>En aus de Harr äa sach, word hee ennalijch bewäajcht äwa äa en säd too äa: Hiel nijch!</verse>
        <verse osisID='Luke.7.14'>En hee jintj en read daut Soatj aun, en de daut Soatj druage bleewe stohne; en hee säd: Jung <note>Jinjlintj</note> , etj saj die, stoh opp!</verse>
        <verse osisID='Luke.7.15'>En de Doode sad sich dohl en fung aun too räde; en hee jeef am siene Mutta.</verse>
        <verse osisID='Luke.7.16'>Oba aule jreep ne Angst aun; en see veharlijchte Gott en säde: Een groota Profeet es unja ons erwatjt worde, en Gott haft sien Voltj besocht.</verse>
        <verse osisID='Luke.7.17'>En dise Räd <note>Niess</note> äwa am jintj üt enn gauns Judäa en enn de gaunse Ommjäajend.</verse>
        <verse osisID='Luke.7.18'>En däm berejchte Jehaun siene Jinja äwa aul dise Dinje. En hee [Jehaun] roopt twee von siene Jinja no sich,</verse>
        <verse osisID='Luke.7.19'>en schetjt ahn no Jesus en leet am froage: Best dü dee kohme sull, oda sell wie opp eenen aundren lüare?</verse>
        <verse osisID='Luke.7.20'>Oba aus de Manna no am jekohme weare, säde see: Johaun de Deepa haft ons no die jeschetjt en lat die froage: Best dü dee kohme sull, oda sell wie opp eenen aundren lüare?</verse>
        <verse osisID='Luke.7.21'>Oba too jane Tiet heeld hee väle von äare Krankheite en Ploage en beese Jeista; en väle Blinje schentjt hee daut seene.</verse>
        <verse osisID='Luke.7.22'>En Jesus auntwuad en säd too ahn: Goht han <note>tridj</note> en vetjindijt Jehaun, waut jie jeseehne en jeheat ha: Daut Blinje seene wada, Lomme gohne, Utsautsje woare rein, Doowe heare, Doodje woare oppjewatjt, Oame heare de froohe Botschoft;</verse>
        <verse osisID='Luke.7.23'>en seelijch es, wäa sich nijch aun mie oajre woat.</verse>
        <verse osisID='Luke.7.24'>Oba aus Jehaun siene Botschofta wajch jegohne weare, fung hee aun, tom Voltj too räde von Jehaun: Waut send jie enne Wieste rüt jegohne too seene? Een Rua, vom Wind han en häa bewäajcht woat?</verse>
        <verse osisID='Luke.7.25'>Oba waut send jie rüt jegohne too seene? Eenen Mensch, met weatje Tjleeda jetjleet? Tjitjt, dee enn harlijche Tjleeda en enn Ritjdom läwe, send aune tjeenijchs Paulauste.</verse>
        <verse osisID='Luke.7.26'>Oba waut send jie rütjegohne too seene? Een Profeet? Jo, saj etj jünt, en mea aus eenen Profeet.</verse>
        <verse osisID='Luke.7.27'>Disa esset, von däm jeschräwe steit: „Tjitj, etj schetj mienen Botschofta ver dien Aunjesejcht häa, dee dienen Wajch ver die reed moake woat“; {Mal.3,1}</verse>
        <verse osisID='Luke.7.28'>etj saj jünt: Unja dee von Frües jebuarne es tjeen jratra Profeet aus Jehaun [de Deepa]; oba de Tjlansta em Ritj Gottes es jrata aus hee.</verse>
        <verse osisID='Luke.7.29'>En daut gaunse Voltj, daut toohead, en de Zollmanna jeewe Gott rajcht, enn däm see sich deepe <note>taufe</note> leete met de Taufe Jehauns;</verse>
        <verse osisID='Luke.7.30'>oba de Farisäa en de Jesatzesjeleade veachte dän Rot Gottes, sich selfst tom Schode, en leete sich nijch von am deepe.</verse>
        <verse osisID='Luke.7.31'>Met wäm saul etj nu de Mensche von disem Jeschlajcht vejlitje? En wäm litjne dee?</verse>
        <verse osisID='Luke.7.32'>See send aus Tjinja, dee oppem Moatjtplautz sette en eenaunda tooroope en saje: Wie ha jünt jepiept, en jie ha nijch jedaunst; wie ha jünt Kloageleeda jesunge, en jie ha nijch jehielt.</verse>
        <verse osisID='Luke.7.33'>Dan Jehaun de Deepa es jekohme, de aut tjeen Broot en drunk nijch Wien, en jie säde: Hee haft eenen Demon.</verse>
        <verse osisID='Luke.7.34'>De Menschesän es jekohme, de doa at en drintjt, en jie saje: Tjitj, een Fräta, en een Wiensupa, een Frind von Zollmanna en Sinda;</verse>
        <verse osisID='Luke.7.35'>En de Weissheit es jerajchtfoadijcht worde von aule äare Tjinja.</verse>
        <verse osisID='Luke.7.36'>Doa bedd am oba eena de Farisäa, daut hee met am äte mucht; en hee jintj enn däm Farisäa sien Hüs en läd <note>sad</note> sich aum <note>too</note> Desch.</verse>
        <verse osisID='Luke.7.37'>En tjitj, doa wea eene Frü enne Staut, dee eene Sindarin wea; en aus see erfoahre haud, daut hee enn däm Farisäa sien Hüs aum Desch lijcht, brocht see eene Aulebausta Buddel met Saulweelj;</verse>
        <verse osisID='Luke.7.38'>en stund von hinje aun siene Feet en hield, see fong aun, siene Feet met Trone naut too moake; en see dreajd dee met äare Hoa vom Kopp en kusst siene Feet <note>sea</note> en saulwd dee met de Saulweelj.</verse>
        <verse osisID='Luke.7.39'>Oba aus de Farisäa sach, dee am ennjelode haud, säd hee too <note>enn</note> sich selfst, en säd: Wann disa een Profeet wea, soo wudd hee ertjane, wea en waut fe eene Frü dit es, dee am aunschiat, dan see es eene Sindarin.</verse>
        <verse osisID='Luke.7.40'>En Jesus auntwuad en säd too am: Siemoon, etj ha die waut too saje. Hee oba säd: Meista, räd <note>saj</note> .</verse>
        <verse osisID='Luke.7.41'>Een jewessa Jeldvelieha haud twee Schuldna; de eena schuldijd am fiefhundat Dinoa, de aundra oba feftijch;</verse>
        <verse osisID='Luke.7.42'>oba doa see nuscht haude too betohle, schentjt hee ahn daut beid. Wäa von ahn woat am nu aum meisten leewe?</verse>
        <verse osisID='Luke.7.43'>Oba Siemoon auntwuad en säd: Etj meen, däm hee daut measchte jeschentjt haft. Oba hee säd too am: Dü hast rejchtijch jeuadeelt.</verse>
        <verse osisID='Luke.7.44'>En hee dreid sich no de Frü, säd hee too Siemoon: Sittst dü dise Frü? Etj sie enn dien Hüs jekohme, dü hast mie tjeen Wota fe <note>opp</note> miene Feet jejäft; oba dise haft miene Feet met Trohne naut jemoakt en met äare Hoa aufjedreajt.</verse>
        <verse osisID='Luke.7.45'>Dü hast mie tjeen Kuss jejäft; oba diese haft, von donn aus etj enenn jekohme sie, nijch oppjeheat, miene Feet too kusse.</verse>
        <verse osisID='Luke.7.46'>Dü hast mien Haupt nijch met Eelj jesaulwt; oba dise haft met Saulweelj miene Feet jesaulwt.</verse>
        <verse osisID='Luke.7.47'>Doawäajen saj etj die: Äare väle Sinde send vejäft, dann see haft väl jeleeft; oba wäm weinijch vejäft woat, de leeft weinijch.</verse>
        <verse osisID='Luke.7.48'>Oba hee säd too äa: Diene Sinde send vejäft.</verse>
        <verse osisID='Luke.7.49'>En dee met am aum Desch lage, funge aun, bie sich selfst too saje: Wäa es disa, dee uck Sinde vejäwt?</verse>
        <verse osisID='Luke.7.50'>Oba hee säd too de Frü: Dien Gloowe haft die jerat: Goh han enn Fräd.</verse>
      </chapter>
      <chapter osisID='Luke.8'>
        <verse osisID='Luke.8.1'>En daut passead no däm, daut hee hinjaeenaunda Staut en Darp derjch jintj, enn däm hee prädijd en daut Eewangelium vom Ritj Gottes vetjindijd, en de Twalw weare met am,</verse>
        <verse osisID='Luke.8.2'>en jewesse Frües, dee von beese Jeista en Krankheite jeheelt weare: Marie, jenant Magdaleena [von Magdala], von däa säwen Demone weare ütjedräwe,</verse>
        <verse osisID='Luke.8.3'>en Johana, de Frü Kusas, een Vewaulta vom Heroodes, en Susana en väl aundre, dee am deende met äa Hab en Goot.</verse>
        <verse osisID='Luke.8.4'>Oba aus sich eene groote Voltjsmenj vesaumld en see üt jiedre Staut no am hantjeeme, räd hee derjch een Jlitjniss:</verse>
        <verse osisID='Luke.8.5'>De Seimaun jintj rüt, sien Sot too seie; en aus hee seid, voll ateljet aum Wajch, en daut word dohl jeklunjt, en de Väajel vom Himmel fraute daut opp.</verse>
        <verse osisID='Luke.8.6'>En aundret voll oppem Steen; en ausset oppjintj, vedräjd daut, wielet tjeene Feijchtijchtjeit haud.</verse>
        <verse osisID='Luke.8.7'>En aundret voll medden mank Dorne; en enn däm de Dorne met oppjinje, stetjte see daut.</verse>
        <verse osisID='Luke.8.8'>En aundret voll enne goode Ead en jintj opp en brocht hunndatmol sooväl Frucht. Aus hee dit säd, roopt hee üt: Wäa Uhre haft, dee hea!</verse>
        <verse osisID='Luke.8.9'>Oba siene Jinja fruage am, Waut kaun dit Jlitjniss senne <note>meene</note> ?</verse>
        <verse osisID='Luke.8.10'>Oba hee säd: Jünt esset jejäft, de Jeheemnese von Ritj Gottes too weete, oba fe dee aundre enn Jlitjnise, omm daut see seene en doch nijch seene en heare nijch vestohne.</verse>
        <verse osisID='Luke.8.11'>Oba dit es daut Jlitjniss: Daut Sot es daut Wuat Gottes.</verse>
        <verse osisID='Luke.8.12'>Oba dee aum Wajch send dee, dee et heade; dan tjeemt de Diewel en nehmt daut Wuat üt <note>von</note> äarem Hoat wajch, omm daut see nijch jleewe en jerat woare.</verse>
        <verse osisID='Luke.8.13'>Oba dee oppem Steen send dee, waltje, wann see heare, daut Wuat met Freid oppnäme; en dise ha tjeene Wartel, dee fe eene Tiet jleewe en enn de Tiet de Veseatjung auffaule.</verse>
        <verse osisID='Luke.8.14'>Oba daut mank Dorne fellt send dee, dee jeheat ha en hangohne en derjch Sorje en Ritjdom en Vejnäje em Läwe jestetjt woare en brinje nijch de Frucht tom riepe.</verse>
        <verse osisID='Luke.8.15'>Oba daut enne goode Ead send dise, dee enn eenem rajchtem en goodem Hoat daut Wuat, no däm see daut jeheat ha, fausthoole en Frucht brinje met Jedult.</verse>
        <verse osisID='Luke.8.16'>Oba tjeena, de eene Laump aunjestetjt haft, bedatjt de met een Jefäss oda stalt de unja een Bad, oba hee stalt de opp een Laumpejestall, omm daut dee enenn Kohmende daut Lijcht seene.</verse>
        <verse osisID='Luke.8.17'>Dan nuscht es heemlijch, waut nijch openboa woat, noch Jeheem, waut nijch ertjant woat en Openboa woat <note>aum Lijcht tjeemt</note> .</verse>
        <verse osisID='Luke.8.18'>Aulsoo seeht too, woo jie horjche; dan wäaemma haft, däm woat jejäft woare, en wäaemma nijch haft, von däm woat selfst waut hee meent <note>dentjt</note> jenohme woare.</verse>
        <verse osisID='Luke.8.19'>Oba doa tjeeme siene Mutta en siene Breeda no am; en see kunne wäajen de Voltjsmenj nijch no am kohme <note>hankohme</note> .</verse>
        <verse osisID='Luke.8.20'>Oba am word daut jemald: Diene Mutta en diene Breeda stohne büte en welle die seene.</verse>
        <verse osisID='Luke.8.21'>Oba hee auntwuad en säd too ahn: Miene Mutta en miene Breeda send dise, dee daut Wuat Gottes heare en doone.</verse>
        <verse osisID='Luke.8.22'>En daut passead aun eenem de Doag, daut hee enn een Boot steajch, hee en siene Jinja; en hee säd too ahn: loht ons äwafoare aun daut aundre Eewa vom Mäa. En see fuahre auf.</verse>
        <verse osisID='Luke.8.23'>Oba aus see fuahre, schleep hee enn. En doa tjeem een Wintstorm oppem Mäa, en daut Boot felld sich met Wota, en see weare enn Jefoah.</verse>
        <verse osisID='Luke.8.24'>Oba see tjeeme en watjte am opp en säde: Meista, Meista, wie kohme omm! Oba hee stund opp, en bedreiwd den Wint en de Wotawalle; en see heade opp <note>too toobe</note> , en daut word stell.</verse>
        <verse osisID='Luke.8.25'>Oba hee säd too ahn: Wua es jun Gloowe? Oba see ängste en vewundade sich en säde too eenaunda: Wäa es dan disa, daut hee uck dän Wint en däm Wota befält, en dee jehorjche am?</verse>
        <verse osisID='Luke.8.26'>En see fuahre no däm Laund de Gadareena, daut von Galiläa jejen äwa es.</verse>
        <verse osisID='Luke.8.27'>Oba aus hee aum Laund ütjestäje wea, kaum am een Maun üt de Staut entjäjen, dee aul länjere Tiet Demone haud en tjeene Tjleeda aun trock en nijch em Hüs bleef, oba enne Jräwa.</verse>
        <verse osisID='Luke.8.28'>Oba aus hee Jesus sach, schreajch hee opp en voll ver am dohl en säd met ne lüde Stemm: Waut ha etj met die too doone, Jesus, Sän Gottes, däm Hejchsta? Etj bedd die, tjwäl mie nijch!</verse>
        <verse osisID='Luke.8.29'>Dan hee haud däm onnreinen Jeist befoole, von däm Mensch rüt tofoahre. Dan aul lange Tiet haft hee am jepackt <note>enn Jewault</note> ; en hee word jebunge <note>jespaunt</note> met Tjäde en Feetjespaun, en hee reet <note>bruak</note> de Spaunsel twei en word von däm Demon enne Wieste jedräwe.</verse>
        <verse osisID='Luke.8.30'>Oba Jesus fruach am en säd: Waut es dien Nome? Oba hee säd: Legion <note>dusende</note> ; dan väl Demone weare enn am jefoahre.</verse>
        <verse osisID='Luke.8.31'>En see bedde am, daut hee ahn nijch befeele wudd, enn dän Aufgrunt too foahre.</verse>
        <verse osisID='Luke.8.32'>Oba doa wea eene groote Häad Schwien, dee oppem Boajch grosde <note>weide</note> . En see bedde am, daut hee ahn erlaube wudd, enn jane too foahre. En hee erlaubd daut ahn.</verse>
        <verse osisID='Luke.8.33'>Oba de Demone foahre von däm Mensch erüt en fuahre enn de Schwien, en de Häad schmeet sich von däm Aufgrunt <note>Eewa</note> rauf emm Mäa en vedrunke.</verse>
        <verse osisID='Luke.8.34'>Oba aus de Hoads sache, waut passeat wea, rande see en berejchte daut enne Staut en enne Darpa.</verse>
        <verse osisID='Luke.8.35'>Oba see jinje rüt, omm too seene, waut passeat wea. En see tjeeme no Jesus en funge dän Mensch, von däm de Demone rüt jefoahre weare, aunjetrocke en veninftijch, too Feeten Jesus sette; en see ängste sich.</verse>
        <verse osisID='Luke.8.36'>Oba dee daut jeseehne haude vetalde ahn, woo de Besätna wea jeheelt worde.</verse>
        <verse osisID='Luke.8.37'>En de gaunse Menj von de Ommjäajend de Gadareena bedde am, von ahn wajch too gohne, dan see weare von eene groote Angst jejräpe <note>äwavolle</note> . Oba hee steajch em Boot en fuah tridj.</verse>
        <verse osisID='Luke.8.38'>Oba de Maun, üt däm de Demone rüt jefoahre weare, bedd am, daut hee bie am senne doaf. Oba hee schetjt am wajch en säd:</verse>
        <verse osisID='Luke.8.39'>Goh tridj no dien Hüs en vetal, woo väl Gott aun die jedohne haud. En hee jintj wajch, en vetjindijd enne gaunse Staut, waut aules Jesus fe am jedohne haft.</verse>
        <verse osisID='Luke.8.40'>Oba daut passead, aus Jesus tridj tjeem, nehm am daut Voltj opp, dan aula lüade opp am.</verse>
        <verse osisID='Luke.8.41'>En seeh, doa tjeem een Maun, met Nome Jairus, disa wea een Väastohna enne Sienagoge; en hee voll Jesus too Feet en bedd am, enn sien Hüs too kohme;</verse>
        <verse osisID='Luke.8.42'>dan hee haud eene eensje Dochta von onnjefäa twalf Joa, en diese lach em Stoawe. Oba aus hee hanjintj, drenjd am daut Voltj.</verse>
        <verse osisID='Luke.8.43'>En eene Frü, dee aul twalf Joa met eenem Moonatfluss <note>Blootfluss</note> jetjwält wea, waltje, äa gaunset Hab en Goot aun de Doktasch vebruckt haud, kunn von tjeenem jeheelt woare,</verse>
        <verse osisID='Luke.8.44'>tjeem von hinje en read de Soom {4Mos.15,37-39} von sienem Tjleet aun; en platzlijch stald sich de Blootfluss enn.</verse>
        <verse osisID='Luke.8.45'>En Jesus säd: Wäa esset, de mie aunjeschiat haft? Oba aus dee aula vestreede, säd Peeta en dee met am weare: Meista, daut Voltj bedrenjt die, [en dü sajchst: Wea esset, de mie aunjeschiat haft?]</verse>
        <verse osisID='Luke.8.46'>Oba Jesus säd: Daut haft mie irjentwäa aunjeschiat; dan etj ha jemoatjt, daut ne Krauft von mie ütjegohne es.</verse>
        <verse osisID='Luke.8.47'>Oba aus de Frü sach, daut see nijch kunn veborje bliewe, tjeem see zetternd en voll ver am dohl en vetald <note>betjannd</note> ver däm gaunsem Voltj, üt wautverrem Üasoak see am aunjeschiat haud, en woo see platzlijch jeheelt worde es.</verse>
        <verse osisID='Luke.8.48'>Oba hee säd too äa: Dochta, dien Gloowe haft die jeheelt, goh en Fräd.</verse>
        <verse osisID='Luke.8.49'>Wäarent hee noch räd, tjeem eena von däm Sienagoge Väastohna en säd too am: Diene Dochta es jestorwe, bemäj däm Meista nijch.</verse>
        <verse osisID='Luke.8.50'>Oba aus Jesus daut head, auntwuad hee am en säd: Änjst die nijch, jleew bloos, en see woat jerad woare.</verse>
        <verse osisID='Luke.8.51'>Oba aus hee enn daut Hüs tjeem, leet hee tjeenem enenn kohme, buta Peeta en Jehaun en Joakopp en däm Voda vom Tjint en de Mutta.</verse>
        <verse osisID='Luke.8.52'>Oba dee aula hielde en betrüade äa. Oba hee säd: Hielt nijch, dan see es nijch jestorwe, oba see schlapt.</verse>
        <verse osisID='Luke.8.53'>Oba see lachte äwa am, wiel see wisste, daut see jestorwe wea.</verse>
        <verse osisID='Luke.8.54'>Oba aus hee [aule rüt jejoagt haud], nehm hee äa aune Haunt en roopt en säd: Tjint! Stoh opp!</verse>
        <verse osisID='Luke.8.55'>En äa Jeist tjeem tridj, en sooboolt stund see opp; en hee befool, äa äte too jäwe.</verse>
        <verse osisID='Luke.8.56'>En äare Ellre weare üta sich; oba hee befool ahn, tjeenem too saje, waut passeat wea.</verse>
      </chapter>
      <chapter osisID='Luke.9'>
        <verse osisID='Luke.9.1'>Oba aus hee de Twalw toop jeroopt haud, jeef hee ahn Krauft en Vollmacht äwa aule Demone <note>beese Jeista</note> , en Krankheite too heele;</verse>
        <verse osisID='Luke.9.2'>en hee schetjt ahn, daut Ritj Gottes too prädje en de Kranke too heele.</verse>
        <verse osisID='Luke.9.3'>En hee säd too ahn: Nämt nuscht met oppem Wajch, noch een Stock, nijch Tausch, nijch Broot, nijch Selwa, noch saul wäa twee Hamde <note>langa Rock</note> habe.</verse>
        <verse osisID='Luke.9.4'>En woa jie enn een Hüs enenn gohne, doa blieft, en von doa goht wieda.</verse>
        <verse osisID='Luke.9.5'>En woa maun jünt nijch oppnehmt, goht wajch üt jane Staut en scheddat uck dän Stoff von jüne Feet, tom Zeijnis jäajen ahn.</verse>
        <verse osisID='Luke.9.6'>Oba see jinje üt en jinje von Darp too Darp, en prädijde de froohe Botschoft, en äwaaul Kranke heelde.</verse>
        <verse osisID='Luke.9.7'>Oba daut head Heroodes, de Veea Ferscht, aules waut passead, en hee wea doawäajen enn groote Veläajenheit, wiel von atelje jesajcht word, daut Jehaun ütem Doot oppjestohne es;</verse>
        <verse osisID='Luke.9.8'>oba von atelje, daut Elias jekohme es, oba von aundre, daut eena vonne oole Profeete oppjestohne es.</verse>
        <verse osisID='Luke.9.9'>Oba Heroodes säd: Jehaun ha etj daut Haupt <note>dän Kopp</note> aufhacke lohte; oba wäa es disa, von däm etj soowaut hea? En hee socht am too seene.</verse>
        <verse osisID='Luke.9.10'>En aus de Apostel tridj tjeeme, vetalde see am aules, waut see jedohne haude; en hee nehm ahn met en jintj tridj oppoat [aun eenem eensaumen Uat] no eene Staut, met Nome Betseeda.</verse>
        <verse osisID='Luke.9.11'>Oba aus daut Voltj daut too heare tjreajch, jinje see am hinjaraun; en hee nehm ahn opp en räd too ahn vom Ritj Gottes, en de Heelung needijch haude, heeld hee.</verse>
        <verse osisID='Luke.9.12'>Oba de Dach jintj too enj, en de Twalw tjeeme no am en säde too am: Loht daut Voltj gohne, omm daut see enne ommlidjende Darpa en oppe Häw <note>Laund</note> enenn gohne <note>ne Städ finje omm doa too bliewe</note> , en Speise finje; dan wie send hia aun eenem eensaumen Uat.</verse>
        <verse osisID='Luke.9.13'>Oba hee säd too ahn: Jäft jie ahn too äte. Oba see säde: Wie ha nijch mea aus fief Brood en twee Fesch, buta, daut wie hangohne en fe dit gaunse Voltj Äte tjeepe.</verse>
        <verse osisID='Luke.9.14'>Dan doa weare bie fiefdusent Maun. Oba hee säd too siene Jinja: Loht ahn enn Gruppe too feftijch sich hansate.</verse>
        <verse osisID='Luke.9.15'>En see deede soo en leete aule sich dohl sate.</verse>
        <verse osisID='Luke.9.16'>Oba hee nehm de fief Brood en de twee Fesch, tjitjt nom Himmel en säajend dee; en hee vebruak dee en jeef dee de Jinja, omm däm Voltj väatolaje.</verse>
        <verse osisID='Luke.9.17'>En see aute en worde aula saut; en doa worde oppjehowe, waut ahn aun Brocke äwajebläwe wea, twalf Tjarw voll.</verse>
        <verse osisID='Luke.9.18'>En daut passead, aus hee auleen bäd, weare de Jinja bie am; en hee fruach ahn en säd: Wäa saje de Lied <note>Mensche</note> , daut etj sie?</verse>
        <verse osisID='Luke.9.19'>Oba see auntwuade en säde: Jehaun de Deepa; oba aundre: Elias; oba aundre, daut eena de oole Profeete oppjestohne es.</verse>
        <verse osisID='Luke.9.20'>Oba hee säd too ahn: Oba jie, wäa saj jie, daut etj sie? Oba Peeta auntwuad en säd: De Jesaulwta <note>Tjristus</note> Gottes.</verse>
        <verse osisID='Luke.9.21'>Oba hee woarnd ahn earnsthauft dit tjeenem too saje,</verse>
        <verse osisID='Luke.9.22'>en säd: Daut es needijch, daut de Menschesän väl liede en veschmäte <note>veacht</note> woat von de Ellteste en Huagepriesta en Schreftjeleade, en dootjemoakt en aum dredden Dach oppjewatjt woat.</verse>
        <verse osisID='Luke.9.23'>Oba hee säd too aule: Wann wäa mie nofolje well, de mott sich von sich selfst aufsaje en nämt sien Tjriez Dach fe Dach opp sich, en folj mie no.</verse>
        <verse osisID='Luke.9.24'>Dan wäa sien Läwe rade well, woat daut veleare; oba wäa sien Läwe omm mienet haulwe velist, dee woat daut rade.</verse>
        <verse osisID='Luke.9.25'>Dan waut fe een Nutze haft een Mensch, wann hee de gaunse Welt jewennt, oba sich selfst velist oda schworen Schode liede woat?</verse>
        <verse osisID='Luke.9.26'>Dan wäaemma sich mie en miene Wead schämt, met däm woat de Menschesän sich schäme, wann hee kohme woat enn siene Harlijchtjeit en enn däm Voda en de heilje Enjel.</verse>
        <verse osisID='Luke.9.27'>Oba etj saj jünt enn Woahrheit: Doa send atelje von dee, de hia stohne, dee dän Doot nijch schmatje woare, bott see daut Ritj Gottes seene.</verse>
        <verse osisID='Luke.9.28'>Oba daut passead onnjefäa acht Doag no diese Räd, daut hee Peeta en Jehaun en Joakopp mett neehm en oppem Boajch jintj, omm too bäde.</verse>
        <verse osisID='Luke.9.29'>En wäarent hee bäd, word sien Jesejcht aundasch en siene Tjleeda strohlend witt.</verse>
        <verse osisID='Luke.9.30'>En seeh, twee Manna räde met am, daut weare Mooses en Elia.</verse>
        <verse osisID='Luke.9.31'>Dee verndach tjeeme enn Harlijchtjeit en beräde sienen Ütgang, däm hee enn Jerusalem erfelle sull.</verse>
        <verse osisID='Luke.9.32'>Oba Peeta en dee met am weare, weare äwavolle vom Schlop; oba aus see oppjewatjt weare, sache see siene Harlijchtjeit en de twee Manna, dee bie am stunde.</verse>
        <verse osisID='Luke.9.33'>En daut passead, aus see am veleete, säd Peeta too Jesus: Meista, daut es goot, daut wie hia send, en wie welle dree Butje <note>Zelte</note> moake, fe die eene en fe Mooses eene en fe Elia eene; en hee wisst nijch, waut hee säd.</verse>
        <verse osisID='Luke.9.34'>Oba aus hee daut säd, tjeem eene Woltj en äwadatjt ahn. Oba see haude Angst, aus see enne Woltj enenn tjeeme.</verse>
        <verse osisID='Luke.9.35'>En eene Stemm tjeem üt de Woltj, de doa säd: Dit es mien ütjewälta Sän, no am horjcht.</verse>
        <verse osisID='Luke.9.36'>En no däm aus de Stemm wea, word Jesus auleen jefunge. En see weare stell en vetalde enn de Doag tjeenem von däm, waut see jeseehne haude.</verse>
        <verse osisID='Luke.9.37'>Oba daut passead aum näajsten Dach, aus see vom Boajch erauf jekohme weare, tjeem am eene groote Mensche Menj entjäjen.</verse>
        <verse osisID='Luke.9.38'>En tjitj, een Maun üte Menj roopt lüd en säd: Meista, etj bedd die, tjitj han no mienem Sän, dan hee es mien eensja.</verse>
        <verse osisID='Luke.9.39'>En tjitj, een Jeist packt am, en platzlijch schrijcht hee, en schmit am han en häa en schummt <note>ütem Mül</note> , en met Mäj jeit hee von am, en däm hee am sea tjwält.</verse>
        <verse osisID='Luke.9.40'>En etj prachad diene Jinja, daut see am üt driewe sulle, en see kunne daut nijch.</verse>
        <verse osisID='Luke.9.41'>Oba Jesus auntwuad en säd: O onnjleewjet en vedreidet Jeschlajcht, woo lang saul etj bie jünt senne en jünt vedroage? Brinj dienen Sän häa.</verse>
        <verse osisID='Luke.9.42'>Oba noch aus hee tjeem, reet am de Demon en schmeet am han en hea; oba Jesus bedreiwd dän onnreinen Jeist en heeld däm Jung en jeef am sienem Voda tridj.</verse>
        <verse osisID='Luke.9.43'>Oba see erstaunde aula äwa de groote Macht Gottes. Oba aus see sich aule wundade äwa aules, waut hee deed, säd hee too siene Jinja: ,</verse>
        <verse osisID='Luke.9.44'>Nehmt <note>behoolt</note> jie diese Wead enn jüne Uhre; dan de Menschesän woat äwajeeft woare enn de Mensche Henj.</verse>
        <verse osisID='Luke.9.45'>Oba see vestunde diese Wead nijch, en daut wea ver ahn veschlohte, soo daut see et nijch bejreepe; en see ängste sich, am äwa dit Wuat too froage.</verse>
        <verse osisID='Luke.9.46'>Oba doa tjeem unja ahn eene Froag <note>Äwalajung</note> , wäa de Jratsta unja <note>von</note> ahn es.</verse>
        <verse osisID='Luke.9.47'>Oba aus Jesus de Äwalajung enn äare Hoate sach, nehm hee een Tjint en stald daut aun siene Sied <note>bie sich</note></verse>
        <verse osisID='Luke.9.48'>en säd too ahn: Wäa dit Tjint oppnehme woat, enn mienem Nome, nehmt mie opp; en wäa mie oppnehme woat, nehmt däm opp, dee mie jeschetjt haft; dan wäa de Tjlansta es unja <note>mank</note> jünt aula, dee es groot.</verse>
        <verse osisID='Luke.9.49'>Oba Jehaun auntwuad en säd: Meista, wie sache eenem Demone ütdriewe enn dienem Nome, en wie wulle am daut vebeede, wiel hee nijch met ons die nofoljt.</verse>
        <verse osisID='Luke.9.50'>En Jesus säd too am: Hindat am nijch; dan wäa nijch jäajen jünt es, es fe jünt.</verse>
        <verse osisID='Luke.9.51'>Oba daut passead, aus sich de Doag siena Oppnohm erfellte, daut hee sien Aunjesejcht fauststald, no Jerusalem too gohne.</verse>
        <verse osisID='Luke.9.52'>En hee schetjt Botschofta ver sienem Aunjesejcht; en see jinje han en tjeeme enn een Samarieteschet Darp, omm fe am doa reed too moake.</verse>
        <verse osisID='Luke.9.53'>En see nehme am nijch opp, wiels sien Aunjesejcht no Jerusalem jerejcht wea.</verse>
        <verse osisID='Luke.9.54'>Oba aus siene Jinja Joakopp en Jehaun daut sache, säde see: Harr, west dü, daut wie Fia vom Himmel raufhole <note>rauf faule</note> selle en ahn vetäaje, [aus uck Elias deed]?</verse>
        <verse osisID='Luke.9.55'>Oba hee dreid sich omm en dreiwd ahn [en säd: Jie weete nijch, waut verrem Jeistes <note>Tjinja</note> jie send].</verse>
        <verse osisID='Luke.9.56'>En see jinje no eenem aundren Darp.</verse>
        <verse osisID='Luke.9.57'>En aus see oppem Wajch jinje, säd eena too am: Etj well die nofolje, wuahan dü uck jeist [Harr].</verse>
        <verse osisID='Luke.9.58'>En Jesus säd too am: De Fass ha Lajcha en de Väajel unjrem Himmel Nasta; oba de Menschesän haft nijch, wua hee sien Haupt hanlaje kaun.</verse>
        <verse osisID='Luke.9.59'>Oba hee säd too eenem aundren: Folj mie no. Oba dee säd: Harr, erlaub mie eascht han too gohne en mienem Voda too begrowe.</verse>
        <verse osisID='Luke.9.60'>Oba hee [Jesus] säd too am: Loht de Doodje äare Doodes begrowe, oba dü goh han en vetjindje <note>prädje</note> daut Ritj Gottes.</verse>
        <verse osisID='Luke.9.61'>Oba doa säd uck een aundra: Etj well die no folje, Harr; oba loht mie eascht, Aufscheet näme von dän, dee enn mienem Hüs send.</verse>
        <verse osisID='Luke.9.62'>Oba Jesus säd too am: Tjeena dee siene Haunt aum Pluach jelajcht haft en tridjaun tjitjt, es bruckboa tom Ritj Gottes.</verse>
      </chapter>
      <chapter osisID='Luke.10'>
        <verse osisID='Luke.10.1'>Oba no disem bestemmt de Harr uck zäwentijch [twee en zäwentijch] aundre en schetjt ahn too twee ver sienem Aunjesejcht häa no jiedre Staut en jiedrem Uat, wuahan hee selfst kohme wull.</verse>
        <verse osisID='Luke.10.2'>Oba hee säd too ahn: De Arnte es zwoa groot, oba de Oabeida send weinijch. Aulsoo bedd däm Harr äwa de Arnte, daut hee Oabeida ütschetjt enn siene Arnte.</verse>
        <verse osisID='Luke.10.3'>Goht han! Tjitjt, etj schetj jünt aus Lama enne Medd von Wilw.</verse>
        <verse osisID='Luke.10.4'>Droagt nijch eene Jeldtausch, nijch eene Tausch, noch Schooh, en jreest tjeenem oppem Wajch.</verse>
        <verse osisID='Luke.10.5'>Oba wuaemma jie emm Hüs enenn kohme, sajcht eascht: Fräd disem Hüs!</verse>
        <verse osisID='Luke.10.6'>En wann doa een Frädenssän es, soo woat jun Fräd opp am rühe; oba wann nijch, soo woat dee no jünt tridj kohme.</verse>
        <verse osisID='Luke.10.7'>Oba blieft enn däm Hüs, en ät en drintjt, waut see ha; dan de Oabeida es sien Loon weat. Goht nijch üt eenem Hüs enn een aundret.</verse>
        <verse osisID='Luke.10.8'>En wann jie enn eene Staut enenn kohme, en see näme jünt opp, doa ät, waut jünt fäajelajcht woat,</verse>
        <verse osisID='Luke.10.9'>en heelt de Kranke en äa <note>de Staut</note> en sajcht too ahn: Daut Ritj Gottes es dijcht no jünt jekohme.</verse>
        <verse osisID='Luke.10.10'>Oba wann jie enn eene Staut kohme en see jünt nijch oppnäme, doa goht rüt opp äare Gausse en sajcht:</verse>
        <verse osisID='Luke.10.11'>Uck däm Stoff, dee ons von jüne Staut aune Feet aunhenjt, schedda wie jäajen jünt auf; doch dit weet, dautet Ritj Gottes dijchtbie jekohme es.</verse>
        <verse osisID='Luke.10.12'>Etj saj jünt, dautet Soodom aun janem Dach leijchta gohne woat aus jane Staut.</verse>
        <verse osisID='Luke.10.13'>Wee die, Koratsin! Wee die, Betseeda! Dan wann enn Tierus en Siedoon de Macht <note>Wunda</note> Woatje passeat weare, dee unja jünt passeat send, aul lang tridj haude see, enn Sack en Ausch settend, Buesse jedohne.</verse>
        <verse osisID='Luke.10.14'>Doch fe Tierus en Siedoon woatet leijchta senne emm Jerejcht aus jünt.</verse>
        <verse osisID='Luke.10.15'>En dü, Kapernaum, de dü best bett emm Himmel jehowe worde, botte <note>enne</note> Hal woascht dü rauf jestat <note>jeschmäte</note> woare.</verse>
        <verse osisID='Luke.10.16'>Wäa jünt heat, heat mie; en wäa jünt veacht <note>hausst</note> , veacht mie; oba wäa mie veacht, veacht däm, dee mie jeschetjt haft.</verse>
        <verse osisID='Luke.10.17'>Oba dee zäwentijch [twee en zäwentijch] tjeeme met Freid tridj en säde: Harr, uck de Demone send ons unjadon enn dienem Nome.</verse>
        <verse osisID='Luke.10.18'>Oba hee säd too ahn: Etj sach dän Soton aus eenen Blitz vom Himmel faule.</verse>
        <verse osisID='Luke.10.19'>Tjitjt, etj jäw jünt de Vollmacht, opp Schlange en Skorpione too klunje, en äwa de gaunse Fiendes Macht, en nuscht woat jünt beschädje.</verse>
        <verse osisID='Luke.10.20'>Doch doaäwa freit jünt nijch, daut jünt de Jeista unjadon send; oba freit jünt, daut jüne Nomes enn de Himmel ennjeschräwe send.</verse>
        <verse osisID='Luke.10.21'>Enn de selwsje Stund jübeld Jesus emm heiljen Jeist en säd: Etj low die, Voda, Harr äwa de Himmel en de Ead, wiel dü dit fe Weise en Kluake veborje hast, en hast dit Onnmindje <note>Onnjeleade</note> jeopenboat. Jo, Voda, dan soo wea daut wooljefolle ver die.</verse>
        <verse osisID='Luke.10.22'>Aules es mie äwajäwt von mienem Voda; en tjeina ertjant, wäa de Sän es, aus bloos de Voda; en wäa de Voda es, aus bloos de Sän, en wäm de Sän am openboare well.</verse>
        <verse osisID='Luke.10.23'>En hee dreid sich no de Jinja heemlijch en säd: Seelijch de Uage, dee doa seene, waut jie seene.</verse>
        <verse osisID='Luke.10.24'>Dann etj saj jünt, väl Profeete en Tjeenije wulle seene, waut jie seene, en ha daut nijch jeseehne, en heare, waut jie heare, en ha daut nijch jeheat.</verse>
        <verse osisID='Luke.10.25'>En tjitj; een Schreftjeleada stund opp en vesocht am en säd: Meista, waut mott etj jedohne ha, omm eewijet Läwe too oawe?</verse>
        <verse osisID='Luke.10.26'>Oba hee säd too am: Waut steit em Jesatz jeschräwe? Waut läst dü?</verse>
        <verse osisID='Luke.10.27'>Oba hee auntwuad en säd: „Dü saust däm Harr, dienen Gott, leef ha met dienem gaunsem Hoat en met diene gaunse Seel en met diene gaunse Krauft en met dienem gaunsem Senn <note>Dentje</note> , en dienen Näajchsten aus die selfst.</verse>
        <verse osisID='Luke.10.28'>Oba hee säd too am: Dü hast rejchtijch jeauntwuat; doo daut, en dü woascht läwe.</verse>
        <verse osisID='Luke.10.29'>Oba hee wull sich rajchtfoadje, en hee säd too Jesus: En wäa es mien Näajchsta?</verse>
        <verse osisID='Luke.10.30'>Jesus nehm daut Wuat en säd: Een Maun jintj rauf von Jerusalem no Jieriko en voll de Reibasch enne Henj, dee am üttrocke en am schluage en jinje wajch en leete am haulfdoot lidje.</verse>
        <verse osisID='Luke.10.31'>Oba üt toofaul jintj een Priesta rauf opp janem Wajch; en aus hee am sach, jintj hee aune aundre Sied vebie.</verse>
        <verse osisID='Luke.10.32'>Oba jrod soo uck een Leewiet, de aun däm Uat <note>Städ</note> tjeem en am sach, en jintj aune aundre Sied vebie.</verse>
        <verse osisID='Luke.10.33'>Oba een Samarieta, de oppe Reis wea, tjeem no am han; en aus hee am sach, haud hee Erboarme;</verse>
        <verse osisID='Luke.10.34'>en hee jintj no am en vebunk siene Wunde en goot Eelj en Wien doanopp, läd am opp sien eajnet Tia en brocht am enn een Gausthus, en sorjd fe am.</verse>
        <verse osisID='Luke.10.35'>En aum aundren Morje nauhm hee twee Dinoa rüt en jeef dee däm Weat en säd: Sorj fe am; en waut emma dü noch brucke woascht, woa etj die tridj jäwe, wann etj tridj kohm.</verse>
        <verse osisID='Luke.10.36'>Wäa von dise dree, dentjst dü, wea wäa de Näajchsta jewäse von däm, dee unja de Reibasch jevolle wea?</verse>
        <verse osisID='Luke.10.37'>Oba hee säd: Dee sich erboarmd äwa am. Oba Jesus säd too am: Goh han en doo dü daut selwje.</verse>
        <verse osisID='Luke.10.38'>Oba daut passead, aus see wieda jinje, tjeem hee enn een Darp enenn; oba eene Frü, met Nome Marta, nehm am enn äa Hüs opp.</verse>
        <verse osisID='Luke.10.39'>En dise haud eene Sesta, jenant Marie, dee, sad sich dohl tom Harrn siene Feet en horjcht siene Räd too.</verse>
        <verse osisID='Luke.10.40'>Oba Marta wea sea beschaftijcht met välem Deene; oba see tjeem en säd: Harr, tjemmat die daut nijch, daut miene Sesta mie auleen jelohte haft omm too deene? Saj äa doch, daut see mie halpt.</verse>
        <verse osisID='Luke.10.41'>Oba de Harr auntwuad en säd too äa: Marta, Marta! Dü best besorjcht en beorühijcht omm väle Dinje;</verse>
        <verse osisID='Luke.10.42'>oba eent es needijch, Marie haft daut goode Deel jewählt, daut nijch von äa jenohme woat.</verse>
      </chapter>
      <chapter osisID='Luke.11'>
        <verse osisID='Luke.11.1'>En daut passead, aus hee aun eenem jewessen Uat wea en bäd, aus hee opphead, säd eena von siene Jinja too am: Harr, leah ons bäde, soo aus uck Jehaun jeleat haft siene Jinja.</verse>
        <verse osisID='Luke.11.2'>Oba hee säd too ahn: Wann jie bäde, sajcht: Voda, jeheilijcht woat dien Nome; dien Ritj tjeemt;</verse>
        <verse osisID='Luke.11.3'>ons needjet Broot jeff ons jieda Dach;</verse>
        <verse osisID='Luke.11.4'>en vejäw ons onse Sinde, dan uck wie selfst vejäwe jiedrem, dee ons schuldijch es; en feah ons nijch enn Veseatjung.</verse>
        <verse osisID='Luke.11.5'>En hee säd too ahn: Wäa von jünt woat eenen Frint ha en woat meddel enne Nacht no am gohne en too am saje: Frint, liee mie dree Brood,</verse>
        <verse osisID='Luke.11.6'>doa mien Frind von eene Reis no mie jekohme es en etj ha nuscht am väatosate;</verse>
        <verse osisID='Luke.11.7'>en jana wudd von benne auntwuade en saje: Moak mia tjeene Mäj, de Däa es aul veschloote, en miene Tjinja send bie mie em Bad; etj kaun nijch oppstohne en die jäwe.</verse>
        <verse osisID='Luke.11.8'>Etj saj jünt: Wann hee uck nijch oppstohne en am jäwe wudd, wiel hee sien Frint es, soo wudd hee doch omm siene Oveschämtheit welle oppstohne en am jäwe, soo väl aus hee bruckt.</verse>
        <verse osisID='Luke.11.9'>En etj saj jünt: Bedd, en daut woat jünt jejäft woare; seatjt, en jie woare finje; kloppt aun, en daut woat jünt opjemoakt woare.</verse>
        <verse osisID='Luke.11.10'>Dan jiedra Beddenda tjrijcht, en jiedra Seatjenda finjt, en däm Aunkloppendem woat opjemoakt woare.</verse>
        <verse osisID='Luke.11.11'>En wäa es een Voda unja jünt, däm de Sän omm Broot bedde woat - hee woat am doch nijch eenen Steen jäwe? Oda uck omm eenen Fesch - hee woat am stots een Fesch doch nijch eene Schlang jäwe?</verse>
        <verse osisID='Luke.11.12'>Oda uck, wann hee omm een Ei bedd - hee wudd am doch nijch eenen Skorpion jäwe?</verse>
        <verse osisID='Luke.11.13'>Wann jie dan, dee jie bees send, jüne Tjinja goode Gow weete too jäwe, woo väl mea woat de Voda, dee emm Himmel es, däm Heiljen Jeist jäwe dän, dee am bedde!</verse>
        <verse osisID='Luke.11.14'>En hee dreef eenen Demon üt, en dee wea Stomm. Oba daut passead, aus de Demon ütjefoare wea, räd de Stomma; en daut Voltj vewundad sich.</verse>
        <verse osisID='Luke.11.15'>Oba eenje von ahn säde: Derjch Belsebub, dän Bowaschten de Demone, drift hee de Demone üt.</verse>
        <verse osisID='Luke.11.16'>Oba aundre, vesochte am, fodade von am een Teatjen ütem <note>vom</note> Himmel.</verse>
        <verse osisID='Luke.11.17'>Oba hee tjannd <note>wisst</note> äare Jedanke, hee säd too ahn: Jiedret Ritj, daut jäajen sich selfst jespoolt <note>onneenijch</note> es, woat entwei gohne, en Hüs jäajen Hüs jespoolt es, fellt üteneen.</verse>
        <verse osisID='Luke.11.18'>Oba wann uck de Soton jäajen sich selfst jespoolt es, woo woat sien Ritj bestohne? Wiel jie saje, daut etj derjch Belsebub de Demone üt driew.</verse>
        <verse osisID='Luke.11.19'>Oba wann etj derjch Belsebub de Demone üt driew, derjch wäm driewe jüne Säns dee üt? Doawäajen woare see jüne Rejchta senne.</verse>
        <verse osisID='Luke.11.20'>Oba wann etj derjch däm Finja Gottes de Demone üt driew, soo es daut Ritj Gottes no jünt jekohme.</verse>
        <verse osisID='Luke.11.21'>Wann de Stoatja met Jewäare sienen Hoff bewacht, dan es sien Hab en Goot en Fräd;</verse>
        <verse osisID='Luke.11.22'>oba wann een Stoatjra aus hee äwa am tjeemt en am betjampft, soo nämt hee am siene gaunse Jewäare wajch, opp dee hee sich veleet, en sienen Raup vedeelt hee.</verse>
        <verse osisID='Luke.11.23'>Wäa nijch met mie es, es jäajen mie; en wäa nijch met mie saumelt, vestreit.</verse>
        <verse osisID='Luke.11.24'>Wann de onnreina Jeist von däm Mensch ütjefoare es, soo jeit hee derjch dreaje Städe, en seatjt Rüh; en doa hee de nijch finjt, sajcht hee: Etj woa tridj gohne enn mien Hüs, wua etj rütjegohne sie;</verse>
        <verse osisID='Luke.11.25'>en wann hee tjeemt, en hee finjt daut ütjefäajcht en ütjestraumt.</verse>
        <verse osisID='Luke.11.26'>Dan jeit hee han en nämt met sich säwen aundre Jeista, oaja aus hee selfst, en de gohne ennen en woone doa; en daut Latste von janem Mensch woat oaja aus daut Easchte.</verse>
        <verse osisID='Luke.11.27'>Oba daut passead, aus hee dit säd, hoow eene Frü üte Menj äare Stemm en säd too am: Seelijch daut Lief, daut die jedroacht haft, en de Broste, dee dü jesoage hast!</verse>
        <verse osisID='Luke.11.28'>Oba hee säd: Välmeeha seelijch send, de daut Wuat Gottes heare en bewoare!</verse>
        <verse osisID='Luke.11.29'>Oba aus daut Voltj emma mea doatoo tjeem en sich nodadrenjd, fonk hee aun too saje: Dit Jeschlajcht es een beeset Jeschlajcht; daut fodat een Teatjen, en <note>oba</note> tjeen Teatjen woat am jejäft woare, aus daut Teatjen Joonas.</verse>
        <verse osisID='Luke.11.30'>Dan soo aus Joona dän Nieniwieten een Teatjen wea, soo woat uck de Menschesän disem Jeschlajcht senne.</verse>
        <verse osisID='Luke.11.31'>De Tjeenijin ütem Siede woat oppstohne em Jerejcht met de Manna diesem Jeschlajcht en woat ahn vedaume; dan see tjeem vom Enj de Ead, omm de Weissheit Salomo too heare; en tjitj, mea aus Salomo es hia.</verse>
        <verse osisID='Luke.11.32'>De Manna von Nieniwie woare oppstohne em Jerejcht met disem Jeschlajcht en woare daut veuadeele; dan see dochte omm <note>deede Buesse</note> no Joonas Prädijcht; en tjitj, mea aus Joona es hia.</verse>
        <verse osisID='Luke.11.33'>Tjeena stetjt eene Laump aun en stalt dee enn eenem jeheemen Wintjel, uck nijch unja een Jefäss, oba oppem Laumpejestall, doamet de doa enenn kohme daut Lijcht seene.</verse>
        <verse osisID='Luke.11.34'>De Laump fe däm Tjarpa es dien Uag; wann dien Uag eenfeltijch es, soo es uck dien gaunsa Tjarpa Lijcht; oba wann daut bees es, soo es uck dien Tjarpa Diesta.</verse>
        <verse osisID='Luke.11.35'>Aulsoo seeh too, auf nijch daut Lijcht, enn die Diestaness es.</verse>
        <verse osisID='Luke.11.36'>Wann aulsoo dien gaunsa Tjarpa dach <note>lijcht</note> es, en tjeen Deel diesta es, dan woat hee gauns dach senne, aus wann de Laump met däm Strohl die bedacht.</verse>
        <verse osisID='Luke.11.37'>Oba no däm aus hee jeräd haud, bedd am een Farisäa, daut hee de Mohltiet bie am äte sull; hee jintj enenn en läd <note>sad</note> sich aum Desch.</verse>
        <verse osisID='Luke.11.38'>Oba aus de Farisäa daut sach, vewundad hee sich, daut hee sich nijch verre Mohltiet jewosche haud.</verse>
        <verse osisID='Luke.11.39'>Oba de Harr säd too am: Nu, jie Farisäa, jie reinje daut butaschte de Kuffels en de Schiewe, oba daut Ennalijche es voll Raup <note>Roowe</note> en Boosheit.</verse>
        <verse osisID='Luke.11.40'>Noahre! Haft nijch dee, de daut Bütaschte jemoakt haft, uck daut Ennalijche jemoakt?</verse>
        <verse osisID='Luke.11.41'>Doch vom Ennalijchen jäft Aulmoose, en see, aules es jünt rein.</verse>
        <verse osisID='Luke.11.42'>Oba wee jünt Farisäa! Wiel jie jäwe dän Tiendel von Mintse en dän Dell en aulet Krüt <note>Tjäatjekrüt</note> , en achtloos vebie gohne aum Rajcht en aun de Leew Gottes; oba dit wea needijch too doone en jant nijch too lohte.</verse>
        <verse osisID='Luke.11.43'>Wee jünt Farisäa! Wiel jie leewe de easchte Plautz enne Sienagoge en de bejreessung oppe Moatjtplautze!</verse>
        <verse osisID='Luke.11.44'>Wee jünt, wiel jie send aus de vestoakne Jräwa, en de Mensche, dee doaäwa gohne, weete daut nijch.</verse>
        <verse osisID='Luke.11.45'>Oba eena de Jesatzesjeleada auntwuad en säd too am: Meista, enn däm dü dit sajchst, beleidijchst dü uck ons.</verse>
        <verse osisID='Luke.11.46'>Oba hee säd: Uck jünt Jesatzesjeleade wee, dan jie belode de Mensche met schwoa too droagene Lauste, en selfst rea jie de Laust nijch met eenem jünem Finja aun.</verse>
        <verse osisID='Luke.11.47'>Wee jünt! Wiel jie büe de Grauf Dentjmäla de Profeete, oba jüne Vodasch ha dee dootjemoakt.</verse>
        <verse osisID='Luke.11.48'>Aulsoo send jie Zeije en ha Wooljefaule aun de Woatje juna Vodasch; dan see ha dee dootjemoakt, oba jie büe [äare Grauf Dentjmäla].</verse>
        <verse osisID='Luke.11.49'>Doaromm haft uck de Weissheit Gottes jesajcht: Etj woa Profeete en Apostel no ahn schetje, en eenje von ahn woare see dootmoake en vefolje,</verse>
        <verse osisID='Luke.11.50'>doamet daut Bloot aula Profeete jefodat woat, daut vonne Gruntlajung de Welt es von diesem Jeschlajcht vegohte worde;</verse>
        <verse osisID='Luke.11.51'>von däm Bloot Abel bottem Bloot Sacharia, dee doa tweschen dän Aultoa en däm <note>Tempel</note> Hüs ommtjeem; jo, etj saj jünt: Daut woat von disem Jeschlajcht jefodat woare.</verse>
        <verse osisID='Luke.11.52'>Wee jünt, Jesatzesjeleade! Dan jie ha dän Schlätel de Ertjantnis wajchjenohme; jie selfst send nijch enenn jekohme, en de enenn kohme wulle ha jie jehindat.</verse>
        <verse osisID='Luke.11.53'>En aus hee von doa rütjegohne wea, fonge de Schreftjeleade en de Farisäa aun, sea <note>schratjlijch</note> oppjebrocht too senne en am äwa välet üttofroage;</verse>
        <verse osisID='Luke.11.54'>see lüade opp am, omm irjendwaut üt sienem Mül too heare <note>omm am too beschuldje</note> .</verse>
      </chapter>
      <chapter osisID='Luke.12'>
        <verse osisID='Luke.12.1'>Aus sich enntweschen väle Düsende Menschemenj vesaumlt haude, soo daut see eenaunda oppe Feet klunjde, fung hee aun, too siene Jinja too saje: Too eascht heed jünt fe däm Süadäjch, dee doa de Heijchlerie de Farisäa es.</verse>
        <verse osisID='Luke.12.2'>Oba nuscht es vedatjt, waut nijch opjedatjt woat, en vestoake, waut nijch bekaunt woare woat;</verse>
        <verse osisID='Luke.12.3'>doawäajen aules, waut jie em Dunklen jesajcht ha, woat emm Lijcht jeheat woare, en waut jie woare emm Uah jeräd ha enne Stow <note>Komasch</note> , woat vetjindijt oppe Däatja.</verse>
        <verse osisID='Luke.12.4'>Oba etj saj jünt, miene Frind: Änjst jünt nijch fe dän, dee däm Tjarpa dootmoake en no däm nuscht mea doone tjenne.</verse>
        <verse osisID='Luke.12.5'>Oba etj well jünt wiese, fe wäm jie jünt änjste selle: Änjst jünt fe däm, dee nom dootmoake Jewault <note>Macht</note> haft, enne Hall too schmiete; jo, etj saj jünt, fe disem hat Angst!</verse>
        <verse osisID='Luke.12.6'>Woare nijch fief Spoalinja fe twee Tsent vekofft? En tjeen eensja von ahn es nijch ver <note>von</note> Gott vejäte.</verse>
        <verse osisID='Luke.12.7'>Oba uck aule Hoa opp jünem Kopp send jetalt. Hat nijch Angst! Jie send mea weat aus väl Spoalinja.</verse>
        <verse osisID='Luke.12.8'>Oba etj saj jünt: Jiedra, de sich too mie verre Mensche betjannt, too däm woat sich uck de Menschesän betjanne verre Enjel Gottes;</verse>
        <verse osisID='Luke.12.9'>oba wäa sich von mie verre Mensche aufsaje <note>veläje</note> woat, dee woat verre Enjel Gottes veloage woare.</verse>
        <verse osisID='Luke.12.10'>En jiedra, de een Wuat saje woat jäajen däm Menschesän, däm woat vejäft <note>vezeit</note> woare, oba däm, de jäajen däm Heiljen Jeist lestat, woat nijch vejäft woare.</verse>
        <verse osisID='Luke.12.11'>Oba wann see jünt verre Sienagooge en de Eppaschte <note>Bowaschte</note> en de Jewaultje leide <note>feahre</note> , sorjt jünt nijch, woo oda woamet jie jünt veauntwuade oda waut jie räde selle;</verse>
        <verse osisID='Luke.12.12'>dan de Heilja Jeist woat jünt enn de Stund leahre, waut too saje needijch es.</verse>
        <verse osisID='Luke.12.13'>Oba eena ütem Voltj säd too am: Meista, saj <note>befäl</note> mienem Brooda, daut hee daut Oawgoot met mie deelt.</verse>
        <verse osisID='Luke.12.14'>Oba hee säd too am: Mensch, wäa haft mie ennjesat aus Rejchta oda Oawdeela äwa jünt?</verse>
        <verse osisID='Luke.12.15'>Oba hee säd too ahn: Seeht too en heed jünt fe aulem Jiets <note>jierijch senne</note> , dan nijch wiel wäa Äwafluss haft, besteit sien Läwe - von sien Habengoot.</verse>
        <verse osisID='Luke.12.16'>Oba hee säd ahn een Jlitjniss, en säd: Daut Laund von eenem ritjen Maun haud väl jebrocht <note>ne goode Arnt</note> .</verse>
        <verse osisID='Luke.12.17'>En hee äwaläd <note>docht</note> bie sich en säd: Waut saul etj doone? Dan etj ha nijch, woahan etj miene Arnte ennsaumle saul.</verse>
        <verse osisID='Luke.12.18'>En hee säd: Dit well etj doone: Etj well miene Schiene ommbrätje en jratre büe en well doaenenn saumle aul mien Jeträajd en mien Habengoot;</verse>
        <verse osisID='Luke.12.19'>en well too miene Seel saje: Seel, dü hast väl Habengoot doa lidje fe väle Joare; rüh die üt, at, drintj, en sie frooh.</verse>
        <verse osisID='Luke.12.20'>Oba Gott säd too am: Noa! Enn dise Nacht woat maun diene Seel von die fodre; oba waut dü reed jemoakt hast, fe wäm woat daut senne?</verse>
        <verse osisID='Luke.12.21'>Soo es dee, de fe sich Schauts saumelt, en es nijch ritj betraffs <note>emm Bletj opp</note> Gott.</verse>
        <verse osisID='Luke.12.22'>Oba hee säd too siene Jinja: Doawäajen saj etj jünt: Sorjt nijch fe daut Läwe, waut jie äte selle, uck nijch fe dän Lief, waut jie auntratje selle.</verse>
        <verse osisID='Luke.12.23'>Dan daut Läwe es mea aus daut Äte, en de Lief aus de Tjleeda.</verse>
        <verse osisID='Luke.12.24'>Betracht de Krauje, daut dee nijch seie en nijch arnte, see ha nijch Väarotskoma en nijch Schiene, en Gott foodat ahn doch; woo väl mea se jie weat aus de Väajel?</verse>
        <verse osisID='Luke.12.25'>Oda wäa von jünt kaun met Sorje too siene Läwestiet eene Älle <note>eene tjliene Tiet</note> doatoo doone?</verse>
        <verse osisID='Luke.12.26'>Wann jie nu uck daut Jerinjste nijch tjenne, wuaromm se jie omm daut Äwaje besorjt?</verse>
        <verse osisID='Luke.12.27'>Betracht de Lilje, woo dee wausse; dee mäaje sich nijch en spenne uck nijch. Oba etj saj jünt, uck nijch Salomo enn aul siena Pracht <note>Harlijchtjeit</note> trock sich soo aun aus eene von diese.</verse>
        <verse osisID='Luke.12.28'>Oba wann oppe Stap daut Grauss daut vondoag es en morje em Owe jeschmäte woat, Gott soo betjleed, woo väl mea jünt, Tjleenjleewje!</verse>
        <verse osisID='Luke.12.29'>Uck jie seatjt nijch, waut jie äte oda drintje selle, en siet nijch orühijch <note>twiewelnd</note> ;</verse>
        <verse osisID='Luke.12.30'>dan no disem aulem streewe de Natsjoone enne Welt; oba jun Voda weet, daut jie dit needijch ha.</verse>
        <verse osisID='Luke.12.31'>Doch seatjt sien Ritj, en dit woat jünt doa toojejäwt woare.</verse>
        <verse osisID='Luke.12.32'>Änjst die nijch, dü tjliene Häad, dan daut haft jünem Voda wooljefolle, jünt daut Ritj too jäwe.</verse>
        <verse osisID='Luke.12.33'>Vetjeept jun Habengoot en jäft Aulmoose; moakt jünt Jeldbiedel de nijch oolt woare, eenen nijch aufnehmendem Schauts enn de <note>däm</note> Himmel, wua een Deef nijch bie tjeemt, en eene Mott nijch venijchte kaun.</verse>
        <verse osisID='Luke.12.34'>Dan wua jun Schauts es, doa woat uck jun Hoat senne.</verse>
        <verse osisID='Luke.12.35'>jüne Hofte <note>Lende</note> selle ommgortet <note>ommjebunge</note> senne, en jüne Laumpe brenne;</verse>
        <verse osisID='Luke.12.36'>en jie selle senne aus Mensche dee no äarem Harr lüare, wann hee tridj tjeemt vonne Tjast, doamet, wann hee jekohme es en aunkloppt, see am fuats opmoake.</verse>
        <verse osisID='Luke.12.37'>Seelijch send de Tjnajchts, dee de Harr, wann hee tjeemt, woakend finje woat! Woahrhauft, etj saj jünt: Hee woat sich ommgorte <note>ommbinje</note> en sich lohte aum Desch laje en woat doatoo kohme en ahn bedeene.</verse>
        <verse osisID='Luke.12.38'>En wann hee enne tweede en wann enne dredde Nachtwoak tjeemt en finjt ahn soo, seelijch send see [de Tjnajchts]!</verse>
        <verse osisID='Luke.12.39'>Oba dit ertjant <note>weet</note> : Daut, wann de Hüsharr jewisst haud, enn wautverre Stund <note>Klokentiet</note> de Deef tjeemt, hee wudd nijch toolote, daut enn sienem Hüs enjebroake woat.</verse>
        <verse osisID='Luke.12.40'>Siet uck jie reed; wiel, enn eene Stund, enn de jie nijch meene <note>dentje</note> , tjeemt de Menschesän.</verse>
        <verse osisID='Luke.12.41'>Oba Peeta säd: Harr, sajchst dü dit Jlitjniss too ons oda too aulem?</verse>
        <verse osisID='Luke.12.42'>En de Harr säd: Wäa es dan de trüa en klüaka Hüsvewaulta, däm de Harr äwa siene Deena ennsate woat, omm ahn too rajchte Tiet daut rejchtje Äte too jäwe?</verse>
        <verse osisID='Luke.12.43'>Seelijch es de Tjnajcht, däm sien Harr, wann hee tjeemt, aulsoo doone finje woat.</verse>
        <verse osisID='Luke.12.44'>Woahrhauftijch, etj saj jünt, hee woat am äwa aul sien Habengoot ennsate.</verse>
        <verse osisID='Luke.12.45'>Oba wann jan Tjnajcht enn sienem Hoat sajcht: Mien Harr lat sich Tiet too kohme, en fangt aun, too schlohne de Tjnajchts en de Deenstmäatjes, too äte en too drintje en sich too bedrintje,</verse>
        <verse osisID='Luke.12.46'>soo woat janem Tjnajcht sien Harr kohme aun eenem Dach, aun däm hee nijch lüad, en aun eene Stund, dee hee nijch weet <note>lüad</note> , en woat am entwei schniede en am sien Deel met de Onnjleewje jäwe.</verse>
        <verse osisID='Luke.12.47'>Oba jan Tjnajcht, dee sienem Harr sien Welle wisst en sich nijch reed muak, uck nijch no sienem Welle jedohne haft, woat met väl Schläaj jeschloage woare;</verse>
        <verse osisID='Luke.12.48'>oba dee nijch wisst, oba jedohne haft, waut de Schläaj weat es, woat met weinijch Schläaj jeschloage woare. Oba jiedrem, däm väl jejäft es, von däm woat väl jefodat woare; en wäm maun väl aunvetrüt haft, von däm woat maun mea velange.</verse>
        <verse osisID='Luke.12.49'>Etj sie jekohme, Fia oppe Ead too schmiete; en woo sea wenscht etj, wann daut aul aunjestetjt wea <note>es</note> ?</verse>
        <verse osisID='Luke.12.50'>Oba met eene Taufe mott etj jetauft woare, en woo woa etj aunjejräpe <note>beenjt</note> , bott de vollbrocht es!</verse>
        <verse osisID='Luke.12.51'>Dentj jie, daut etj jekohme sie, Fräd oppe Ead too brinje? Nä, etj saj jünt: Sonda nuscht aus Spoolinj.</verse>
        <verse osisID='Luke.12.52'>Dan doa woare von nu aun fief enn eenem Hüs jespoolt <note>jäajen eenaunda</note> senne; dree met twee en twee met dree:</verse>
        <verse osisID='Luke.12.53'>Jespoolt woare senne, Voda met Sän en Sän met Voda, Mutta met de Dochta en Dochta met de Mutta, Schwieamutta met äare Schwieadochta en Schwieadochta met de Schwieamutta.</verse>
        <verse osisID='Luke.12.54'>Oba hee säd uck tom Voltj: Wann jie eene Woltj em Sonneunjagang oppkohme seene, fuats saj jie: Doa tjeemt Räajen, en daut passeat soo.</verse>
        <verse osisID='Luke.12.55'>En wann jie dän Siedwint blose seene, saj jie: Daut woat Heet senne, en daut passeat.</verse>
        <verse osisID='Luke.12.56'>Heijchla! Daut Jesejcht <note>Ütseehne</note> de Ead en de Himmel weet jie too beuadeele; oba woo weet jie nijch diese Tiet too beuadeele?</verse>
        <verse osisID='Luke.12.57'>Oba wuaromm uck rejcht jie von jünt selfst nijch, waut rajcht es?</verse>
        <verse osisID='Luke.12.58'>Dan wann dü met dienem Jäajna no eenem Beaumten jeist, jeff die oppem Wajch Mäj, von am loostokohme, doamet see die nijch nom Rejchta schlape; en de Rejchta woat die däm Jerejchtsdeena äwajäwe, en de Jerejchtsdeena die em Jefentjniss schmit.</verse>
        <verse osisID='Luke.12.59'>Etj saj die: Enn tjeenem Faul woascht dü von doa rütkohme, bott dü uck dän latsten Zent betohlt hast.</verse>
      </chapter>
      <chapter osisID='Luke.13'>
        <verse osisID='Luke.13.1'>Oba doa tjeeme atelje too de selwje Tiet doatoo, de am von de Galiläa berejchte, dän äa Bloot Pielatus vemischt haud met äare Opfa.</verse>
        <verse osisID='Luke.13.2'>En hee auntwuad en säd too ahn: Meen jie, daut diese Galiläa jratre Sinda weare aus aul dee aundre Galiläa jewäse send, wiel see dit jeläde ha?</verse>
        <verse osisID='Luke.13.3'>Nä, saj etj jünt, oba wann jie nijch ommdentje <note>Buesse doone</note> , woa jie aula kratjt soo ommkohme.</verse>
        <verse osisID='Luke.13.4'>Oda jane Achttien, opp dän de Torm en Sielooha voll en ahn doot schluach; meen jie, daut dee jratre Sinda jewäse send aus aule aundre Mensche, dee enn Jerusalem wohne?</verse>
        <verse osisID='Luke.13.5'>Nä, saj etj jünt, oba wann jie nijch ommdentje <note>Buesse doone</note> , woa jie aula kratjt soo ommkohme.</verse>
        <verse osisID='Luke.13.6'>Oba hee säd dit Jlitjniss: Eenen Fiejeboom haud maun jeplaunt enn sienem Wiengoade, en hee tjeem, en socht Frucht aun am, oba funk tjeene.</verse>
        <verse osisID='Luke.13.7'>Oba hee säd tom Wiengoadna: Tjitj, dree Joa kohm etj en seatj Frucht aun disem Fiejeboom en finj tjeene. Hack am auf, wuaromm vedoaft dee daut Laund?</verse>
        <verse osisID='Luke.13.8'>Oba hee auntwuad en säd too am: Harr, loht am noch dit Joa stohne, bott etj omm am jegrowt en Dinja <note>Mest</note> jestreit ha;</verse>
        <verse osisID='Luke.13.9'>en wann de Frucht brinjt, dan es goot, oba wann nijch, dan hack am auf.</verse>
        <verse osisID='Luke.13.10'>Oba hee leahd enn eene Sienagoge aum Saubat.</verse>
        <verse osisID='Luke.13.11'>En seeh, doa wea eene Frü, dee achttien Joa eenen Jeist de Krankheit haud; en dee wea vetjräpelt en kunn sich goanijch opprejchte.</verse>
        <verse osisID='Luke.13.12'>Oba aus hee äa sach, roopt Jesus äa no sich en säd too äa: Frü, dü best erleest von diene Krankheit!</verse>
        <verse osisID='Luke.13.13'>En läd äa de Henj opp, en platzlijch rejcht see sich opp en veharlijcht Gott.</verse>
        <verse osisID='Luke.13.14'>Oba de Sienagoge Väastohna, wea onnwellijch, wiel <note>daut</note> Jesus aum Saubat jeheelt haud, en säd tom Voltj: Sass Doag send et, aun dän maun Oabeide saul; aun diese kohmt en loht jünt heele, en nijch aum Saubatdach.</verse>
        <verse osisID='Luke.13.15'>Oba de Harr auntwuad am en säd: Heijchla! Binjt nijch een jiedra von jünt aum Saubat sienen Oss oda Äsel vonne Tjrebb loos en leid am wajch en drentjt am?</verse>
        <verse osisID='Luke.13.16'>Oba dise [Frü], de eene Dochta von Obraum es, dee de Soton jebunge haud, tjitj, achttien Joa, wea daut nijch needijch, [daut see], loos jebunge word von diesem Jespaun aum Saubatdach?</verse>
        <verse osisID='Luke.13.17'>En aus hee dit säd, worde aule siene Jäajna beschämt; en de gaunse Menj <note>Voltj</note> freide sich äwa aul de harlijche Dinje, dee von am jedohne worde.</verse>
        <verse osisID='Luke.13.18'>Donn säd hee: Wäm es daut Ritj Gottes jlitj, en met wäm saul etj daut vejlitje?</verse>
        <verse osisID='Luke.13.19'>Daut es jlitj <note>too vejlitje</note> eenem Sampkorn, daut een Maun jenohme haud en enn sienem Goade schmeet; en daut woss en word een Boom, en de Väajel vom Himmel naste sich enn siene Asta.</verse>
        <verse osisID='Luke.13.20'>En wada säd hee: Wäm saul etj daut Ritj Gottes vejlitje?</verse>
        <verse osisID='Luke.13.21'>Daut es eenem Süadäjch jlitj, däm eene Frü nehm en enenn deed enn dree Scheffel <note>Mot</note> Weitemäl, bottet gauns derjchjesüat wea.</verse>
        <verse osisID='Luke.13.22'>En hee waundad derjch de Städa en Darpa, enn däm hee leahd en no Jerusalem reisd.</verse>
        <verse osisID='Luke.13.23'>Oba donn säd eena too am: Harr, send et mo weinje dee jerad woare? Oba hee säd too ahn:</verse>
        <verse osisID='Luke.13.24'>Tjampft doanoh, derjch de enje Däa <note>Puat</note> enenn togohne; dan väle, saj etj jünt, woare seatje enenn togohne en daut nijch tjenne.</verse>
        <verse osisID='Luke.13.25'>Sooboolt, de Hüsharr oppjestohne es en de Däa toojeschlohte haft, en jie aunfange, bute too stohne en aune Däa too kloppe en too saje: Harr, moak ons opp! En hee woat jünt auntwuade en saje: Etj tjann jünt nijch, woa jie häa send;</verse>
        <verse osisID='Luke.13.26'>Dan woa jie aunfange too saje: Wie ha ver die jejäte en jedrunke, en opp onse Gausse hast dü jeleat.</verse>
        <verse osisID='Luke.13.27'>En hee woat saje, rädent too jünt: Etj weet nijch von jünt, wuahäa jie send; goht wajch von mie, aule de Onnjerajchtijchtjeit doone!</verse>
        <verse osisID='Luke.13.28'>Doa woat daut Hiele en daut Täne tjnirsche senne, wann jie seene woare Obraum en Iesak en Joakopp en aule Profeete em Ritj Gottes, oba jie woare rüt jeschmäte woare.</verse>
        <verse osisID='Luke.13.29'>En see woare kohme vom Sonnoppgang <note>Oosten</note> en Sonnunjagang <note>Waste</note> , en vom Nuade en Siede en woare sich aum Desch laje <note>sate</note> emm Ritj Gottes.</verse>
        <verse osisID='Luke.13.30'>En tjitjt, daut send de Latste, dee doa de Easchte senne woare, en send de Easchte, dee doa de Latste senne woare.</verse>
        <verse osisID='Luke.13.31'>Enn de selwje Stund tjeeme eenje Farisäa doatoo en säde too am: Goh wajch en tratj wajch von hia, dan Heroodes well die dootmoake.</verse>
        <verse osisID='Luke.13.32'>En hee säd too ahn: Goht han en sajcht disem Foss: Tjitj, etj driew Demone üt en doo <note>vollbrinj</note> heele vondoag en morje, en aum dredden Dach woa etj oppheare <note>sie etj aum Ziel</note> .</verse>
        <verse osisID='Luke.13.33'>Doch daut es needijch, daut etj vondoag en morje en aum näajchsten Dach hinjawäajes sie; dan daut es nijch mäajlijch, daut een Profeet buta <note>nijch enn</note> Jerusalem ommtjemt.</verse>
        <verse osisID='Luke.13.34'>Jerusalem, Jerusalem, dee doa de Profeete ommbrinjt en steenijchst, dee no die jeschetjt send! Woo foaken wull etj diene Tjinja vesaumle, aus eene Han äa Broodsel unja de Flijchte, en jie wulle nijch.</verse>
        <verse osisID='Luke.13.35'>Tjitjt, jun Hüs woat jünt äwalohte. Oba etj saj jünt: Jie woare mie nijch seene, bott <note>dee Tiet</note> kohme woat, woo jie saje woare: „Jelowt <note>jesäajent</note> es, dee doa tjeemt emm Harr sien Nome!“ {Ps.118,26}</verse>
      </chapter>
      <chapter osisID='Luke.14'>
        <verse osisID='Luke.14.1'>En daut passead, aus hee aum Saubat emm Hüs von eenem de Väastohna <note>Bowaschta</note> de Farisäa tjeem, omm too äte, en see beobachte am jenau.</verse>
        <verse osisID='Luke.14.2'>En tjitj, doa wea een Maun, een wotasejchtja ver am.</verse>
        <verse osisID='Luke.14.3'>En Jesus fong aun en säd too de Jesatzesjeleade en Farisäa: Esset erlaubt, aum Saubat too heele oda nijch?</verse>
        <verse osisID='Luke.14.4'>Oba see vehilde sich rühijch. En hee foot am aun en heeld am en leet am gohne.</verse>
        <verse osisID='Luke.14.5'>En too ahn säd hee: Wäa von jünt, wann sien Esel <note>Sän</note> oda Oss emm Borm faule woat, woat am nijch fuats rüt hole aum Saubatdach?</verse>
        <verse osisID='Luke.14.6'>En see kunne nuscht doajäjen auntwuade.</verse>
        <verse osisID='Luke.14.7'>Oba hee säd too de Ennjelohdne een Jlitjniss, hee beobacht, woo see de easchte Platza wälde, en säd too ahn:</verse>
        <verse osisID='Luke.14.8'>Wann dü von irjentwäm too eene Tjast enjelohde best, soo laj die nijch oppem easchten Plautz, doamet nijch een Jeeada aus dü, von am ennjelode es,</verse>
        <verse osisID='Luke.14.9'>en dee, dee die en am enjelohde haft, tjeemt en saje woat too die: Jeff disem Plautz; en dan woascht dü aunfange, met Schaund däm latsten Plautz enntonehme.</verse>
        <verse osisID='Luke.14.10'>Oba, wann dü enjelohde best, en tjeemst, goh en laj <note>sat</note> die oppem latsten Plautz, doamet, wann dee tjeemt, dee die enjelohde haft, en hee too die saje woat: Frint, goh wieda no bowe. Dan woascht dü Ea ha von aule, dee met die aum Desch lidje;</verse>
        <verse osisID='Luke.14.11'>dan jiedra, dee sich selfst erhäwt, woat raufjesat woare, en wäa sich selfst raufsat <note>jerinj helt</note> , woat erhäwt woare.</verse>
        <verse osisID='Luke.14.12'>Oba hee säd uck too däm, dee am enjelohde haud: Wann dü een Meddachäte oda een Owentkost moakst, lod nijch diene Frind, uck nijch diene Breeda, uck nijch dien Frindschauft, uck nijch diene ritje Nobasch, doamet nijch uck see die wada ennlohde en die beloohne <note>vejelte</note> woare.</verse>
        <verse osisID='Luke.14.13'>Oba wann dü eene Mohltiet moakst <note>ütreedst</note> , dan lod de Oame, Tjräpel, Lome, Blinje enn,</verse>
        <verse osisID='Luke.14.14'>en seelijch woascht dü senne, wiel see ha nuscht; omm die too vejelte; dan die woat vegolde <note>beloohnt</note> woare aun däm Oppstohndach de Jerajchte.</verse>
        <verse osisID='Luke.14.15'>Oba aus eena von dän, dee met am aum Desch lage, daut head, säd hee too am: Seelijch, es wea äte woat daut Mohl em Ritj Gottes!</verse>
        <verse osisID='Luke.14.16'>Oba hee säd too am: Een Maun muak een grootet Gaustmohl en lohd väle enn.</verse>
        <verse osisID='Luke.14.17'>En hee schetjt sienen Tjnajcht omm de Gaustmohl Tiet <note>Stund</note> , omm de Ennjelohdne too saje: Kohmt, dan aules es aul reed.</verse>
        <verse osisID='Luke.14.18'>En see fonge aule ohne ütnome aun, sich too entschuldje. De easchta säd too am: Etj ha een Acka jekofft en etj mott onnbedinjt gohne en dän betjitje; etj bedd die, holl mie fe entschuldichjt.</verse>
        <verse osisID='Luke.14.19'>En een aundra säd: Etj ha fief Poa Osse jekofft, en etj goh han, dee üttoproowe, etj bedd die, holl mie fe entschuldichjt.</verse>
        <verse osisID='Luke.14.20'>En een aundra säd: Etj ha eene Frü jefriet, doawäajen kaun etj nijch kohme.</verse>
        <verse osisID='Luke.14.21'>En de Tjnajcht tjeem en berejcht dit sienem Harr. Doa word de Hüsharr bossijch en säd too sien Tjnajcht: Goh schwind rüt oppe Wäaj en Gausse de <note>enne</note> Staut, en brinj hia häa de Oame en Tjräpels en Blinje en Lomme.</verse>
        <verse osisID='Luke.14.22'>En de Tjnajcht säd: Harr, daut es passeat, waut dü befoole haudst, en doa es noch Plautz.</verse>
        <verse osisID='Luke.14.23'>En de Harr säd tom Tjnajcht: Goh rüt aum Laundwajch en Tüning en needij ahn enenn too kohme, doamet mien Hüs jefellt woat;</verse>
        <verse osisID='Luke.14.24'>Dan etj saj jünt, tjeena de enjelohdne Manna woat mien Gaustmohl schmatje.</verse>
        <verse osisID='Luke.14.25'>Oba väl Voltj jintj met am; en hee dreid sich omm en säd too ahn:</verse>
        <verse osisID='Luke.14.26'>Wann wäa no mie tjeemt en hausst nijch sienen Voda en siene Mutta en siene Frü en siene Tjinja en siene Breeda en siene Sestre, bütadem uck noch sien Läwe, soo kaun hee nijch mien Jinja senne;</verse>
        <verse osisID='Luke.14.27'>wäa nijch sien Tjriez drajcht en mie hinjaraun tjeemt, kaun nijch mien Jinja senne.</verse>
        <verse osisID='Luke.14.28'>Dan wäa von jünt, well eenen Torm büe, sat sich nijch eascht dohl en beräatjent de Koste, auf hee daut needje tom foadijch büe haft.</verse>
        <verse osisID='Luke.14.29'>Doamet nijch meteenst, wann hee dän Grunt jelajcht haft, en nijch foadijch büe kaun, aule de daut seene, fange aun am tovespotte,</verse>
        <verse osisID='Luke.14.30'>en saje: Diss Maun fung aun too büe en kunn nijch beendje.</verse>
        <verse osisID='Luke.14.31'>Oda woon Tjeenijch, dee ütjeit <note>üttratjt</note> , omm sich met eenem aundren Tjeenijch emm Tjrijch enn toolohte, sat sich nijch eascht han en äwalajcht, auf hee em staund es, däm met tien dusent too bejäajne, dee jäajen am tjeemt met twintijch dusent.</verse>
        <verse osisID='Luke.14.32'>Wann oba nijch, soo schetjt hee, solang hee noch wietauf es, eene Botschoft en bedd omm bedinjung tom Fräd.</verse>
        <verse osisID='Luke.14.33'>Aulsoo uck jiedra von jünt, dee sich nijch aufsajcht von aul sien Habengoot, kaun nijch mien Jinja senne.</verse>
        <verse osisID='Luke.14.34'>Daut Solt es goot; oba wann uck daut Solt krauftloos woat, met waut woatet wada tjraftijch jemoakt woare?</verse>
        <verse osisID='Luke.14.35'>Daut es nijch fe daut Laund, es uck nijch fe däm Dinja Hüpe too brucke, daut schmit maun rüt. Wäa Uhre haft tom heare, dee hea.</verse>
      </chapter>
      <chapter osisID='Luke.15'>
        <verse osisID='Luke.15.1'>Oba doa tjeeme noda no am aule Zollna en Sinda, am too heare;</verse>
        <verse osisID='Luke.15.2'>en de Farisäa aus uck de Schreftjeleade murrde en säde: Disa nämt Sinda aun en at met ahn.</verse>
        <verse osisID='Luke.15.3'>Oba hee räd too ahn dit Jlitjniss en säd:</verse>
        <verse osisID='Luke.15.4'>Woon Maun von jünt, dee hundat Schop haft en eent von ahn veloare haft, lat nijch de näajenennäajentijch enne Wiltnes en jeit däm veloarnen noh <note>hinjaraun</note> , bott hee daut finjt?</verse>
        <verse osisID='Luke.15.5'>En wann hee daut jefunge haft, lajcht hee daut mett Freid opp siene Schullre;</verse>
        <verse osisID='Luke.15.6'>en jekohme enn sien Hüs, en hee roopt de Frind en de Nobasch toop, en sajcht too dän: Freit jünt met mie, dan etj ha mien veloarnet Schop jefunge.</verse>
        <verse osisID='Luke.15.7'>Etj saj jünt: Soofäl mea Freid woat em Himmel senne äwa eenen ommdentjenden <note>betjeaden</note> Sinda aus äwa näajenennäajentijch Jerajchte, dee daut ommdentje <note>de Buesse</note> nijch brucke.</verse>
        <verse osisID='Luke.15.8'>Oda waltje Frü, dee tien Drachme haft, wann see eene Drachme veloare haft, stetjt nijch eene Laump aun enn fäajcht daut Hüs en seatjt sorjfeltijch, bott see dee finjt?</verse>
        <verse osisID='Luke.15.9'>En wann see dee jefunge haft, roopt see de Frind en Nobasch topp en sajcht: Freit jünt met mie, dan etj ha de Drachme jefunge, de etj veloare haud.</verse>
        <verse osisID='Luke.15.10'>Soo saj uck etj jünt, es Freid ver de Enjel Gottes äwa eenen ommdentjenden <note>betjeaden</note> Sinda <note>oda de Buesse deit</note> .</verse>
        <verse osisID='Luke.15.11'>Oba hee säd: Een Maun haud twee Säns;</verse>
        <verse osisID='Luke.15.12'>en de jinjsta von ahn säd tom Voda: Voda, jeff mie daut Deel daut mie jeheat, vom Habengoot. En hee deeld ahn daut Habengoot.</verse>
        <verse osisID='Luke.15.13'>En no een poa Doag nehm de jinjsta Sän aules toop en reisd wajch enn een wiedet <note>framdet</note> Laund, en doa vequosd hee sien Goot, enn däm hee wilt läwd.</verse>
        <verse osisID='Luke.15.14'>Oba aus hee aules vebruckt haud, tjeem eene jewaultje Hungaschnoot äwa jan Laund, en hee fong aun Mangel too liede.</verse>
        <verse osisID='Luke.15.15'>En hee jintj han en schloot sich eenem de Birja von janem Laund aun, en dee schetjt am opp siene Ackasch, Schwien too heede.</verse>
        <verse osisID='Luke.15.16'>En am velangd, sich saut too äte von <note>met</note> de Schoote, dee de Schwien fraute; en tjeena jeef am dee.</verse>
        <verse osisID='Luke.15.17'>Oba enn sich jegohne, säd hee: Woo väle Doagesleehna bie mienem Voda ha Äwafluss aun Broot, oba etj kohm hia omm derjch <note>fe</note> Hunga.</verse>
        <verse osisID='Luke.15.18'>Etj well mie oppmoake en no mienem Voda gohne, en well too am saje: Voda, etj ha jesindijcht jäajen dän Himmel en ver die,</verse>
        <verse osisID='Luke.15.19'>etj sie nijch mea weat, dien Sän jenant too woare; moak mie aus eenem von diene Doagesleehna.</verse>
        <verse osisID='Luke.15.20'>En hee muak sich opp en jintj no sienem Voda. Oba aus hee noch wiet auf wea, sach am sien Voda en emfong <note>ennalijch</note> Erboarme, en rand, voll am omm sienen Hauls en kusst am.</verse>
        <verse osisID='Luke.15.21'>Oba de Sän säd too am: Voda, etj ha jesindijcht jäajen dän Himmel en ver die, etj sie nijch mea weat, dien Sän jenant too woare.</verse>
        <verse osisID='Luke.15.22'>Oba de Voda säd too siene Tjnajchts: Brinjt schwind daut baste Tjleet rüt en tratjt am daut aun en jäft eenen Rintj aun siene Haunt en Schooh aune Feet;</verse>
        <verse osisID='Luke.15.23'>en brinjt daut jemaste Kaulf en schlacht daut, en loht ons äte en frooh senne,</verse>
        <verse osisID='Luke.15.24'>dan disa mien Sän wea doot en es wada tom Läwe jekohme, hee wea veloare en es jefunge worde. En see funge aun frooh too senne.</verse>
        <verse osisID='Luke.15.25'>Oba sien elsta Sän wea oppem Feld; en aus hee kaum en dijchta nom Hüs tjeem, head hee Müsitj en Daunze.</verse>
        <verse osisID='Luke.15.26'>En hee roopt eenen vonne Tjnajchts no sich en fruach, waut es daut.</verse>
        <verse osisID='Luke.15.27'>Oba dee säd too am: Dien Brooda es jekohme, en dien Voda haft daut jemaste Kaulf jeschlacht, wiel hee am jesunt tridj jetjräaje haft.</verse>
        <verse osisID='Luke.15.28'>Oba hee word doll en wull nijch nenngohne. Oba sien Voda tjeem rüt en bedd am.</verse>
        <verse osisID='Luke.15.29'>Oba hee auntwuad en säd too sienem Voda: Tjitj! Soo väle Joare deen etj die, en etj ha niemools een Jeboot äwagohne; en mie hast dü niemools een Kosebock jejäft, doamet etj met miene Frind lostijch wea;</verse>
        <verse osisID='Luke.15.30'>oba aus disa dien Sän, dien Habengoot met Huare oppjefräte haft, jekohme es, hast dü am daut jemaste Kaulf jeschlacht.</verse>
        <verse osisID='Luke.15.31'>Oba hee <note>de Voda</note> säd too am: Tjind, dü best emma bie mie, en aules daut Mienje es dient.</verse>
        <verse osisID='Luke.15.32'>Oba maun mott freelijch senne en sich freie; dan disa dien Brooda wea doot en es tom Läwe jekohme en veloare en es jefunge worde.</verse>
      </chapter>
      <chapter osisID='Luke.16'>
        <verse osisID='Luke.16.1'>Oba hee säd uck too de Jinja: Een ritja Maun haud eenen Vewaulta; en disa word bie am aunjekloagt, daut hee sien Habengoot veschliesat <note>veonntrüet</note> .</verse>
        <verse osisID='Luke.16.2'>En hee roopt am en säd too am: Waut hea etj doa von <note>äwa</note> die? Jef Räatjenschoft von diene Vewaultung, dan dü kaunst nijch mea Vewaulta senne.</verse>
        <verse osisID='Luke.16.3'>Oba de Vewaulta säd bie sich: Waut saul etj doone? Dan mien Harr nämt mie de Vewaultung auf. Growe kaun etj nijch, too prachre schäm etj mie.</verse>
        <verse osisID='Luke.16.4'>Etj weet, waut etj doone saul, doamet see mie, wann etj de Vewaultung loos sie, oppnehme enn äare Hiesa.</verse>
        <verse osisID='Luke.16.5'>En hee roopt eenen jiedrem von sienem Harr siene Schuldna no sich en säd tom easchten: Woo väl best dü mienem Harr schuldijch?</verse>
        <verse osisID='Luke.16.6'>Oba hee säd: Hundat Moht Eelj. En hee säd too am: Nehm dienen Schultschien, en sat die schwind dohl en schriew feftijch.</verse>
        <verse osisID='Luke.16.7'>Dan too eenem aundrem säd hee: Oba dü, woofäl best dü Schuldijch? Hee oba säd: Hundat Satj Weit. Hee säd too am: Nehm dienen Schultschien en schriew tachentijch.</verse>
        <verse osisID='Luke.16.8'>En de Harr lowd dän onnjerajchten Vewaulta, wiel hee klüak jehaundelt haud; dän de Säns disa Welt send tjlätja aus de Säns vom Lijcht jäajen äwa äarem Jeschlajcht.</verse>
        <verse osisID='Luke.16.9'>En etj saj jünt: Moakt jünt Frind met däm onnjerajchten Mamoon, omm daut, wann hee ütjeit, see jünt oppnäme enn de eewije Wohninje.</verse>
        <verse osisID='Luke.16.10'>Dee em Jerinjsten trü es, es uck em Grooten trü; en dee em Jerinjsten onnjerajcht es, es uck em Grooten onnjerajcht.</verse>
        <verse osisID='Luke.16.11'>Wann jie met däm onnjerajchten Mamoon nijch trü jewäse send, wäa woat jünt daut Woahrhauftje [Goot] aunvetrüe.</verse>
        <verse osisID='Luke.16.12'>En wann jie met däm framden Goot nijch trü jewäse send, wea woat jünt daut Junje jäwe?</verse>
        <verse osisID='Luke.16.13'>Tjeen Deena kaun twee Harren deene; dan entwäda woat hee däm eenen hausse en däm aundren leewe, oda hee woat sich aun eenem aunhenje en däm aundren veachte. Jie tjenne nijch Gott deene uck däm Mamoon.</verse>
        <verse osisID='Luke.16.14'>Oba dit aules heade de Farisäa, dee jeltjierijch weare, en dee veheende am.</verse>
        <verse osisID='Luke.16.15'>En hee säd too ahn: Jie send dee sich selfst aus jerajchte ver de Mensche hanstale <note>ütjäwe</note> , oba Gott tjannt jüne Hoats; dan waut bie Mensche hüach es, es een Aufschü <note>Äatjel</note> bie Gott.</verse>
        <verse osisID='Luke.16.16'>Daut Jesatz en de Profeete weare bott opp Jehaun; von doa aun woat daut Ritj Gottes aus Froohe Botschoft vetjindijt, en jiedra drenjt sich doa enenn <note>too kohme</note> .</verse>
        <verse osisID='Luke.16.17'>Oba leijchta es, daut de Himmel en de Ead vegohne, aus daut vom Jesatz een Strijch <note>Tätjen</note> wajch fellt.</verse>
        <verse osisID='Luke.16.18'>Jiedra, de siene Frü entlat <note>wajch schetjt</note> en eene aundre friet bejeit Eehebruch; en de eene von äarem Maun Entlohtne friet, bejeit Eehebruch <note>bratjt de Eehe</note> .</verse>
        <verse osisID='Luke.16.19'>Oba doa wea een ritja Maun, en hee tjleed sich enn Purpur en fiene Leiwend vejnäjd sich jlenzend jieda Dach.</verse>
        <verse osisID='Luke.16.20'>Oba een oama met Nome Latsarus, lag ver sienem Dooa, met Schwäare bedatjt,</verse>
        <verse osisID='Luke.16.21'>en hee velangd, saut too woare von de rauf jevollne Brocke vom Ritjen sien Desch; jo, soogoa de Hunj tjeeme en beletjte siene Schwäare.</verse>
        <verse osisID='Luke.16.22'>Oba daut passead, daut de Oama storf en hee word vonne Enjel wajch jedroacht enn Obraums Schoot. Oba uck de Ritja storf en word begroft.</verse>
        <verse osisID='Luke.16.23'>En emm Doodesritj hoof hee siene Uage opp, aus hee enne Kwohl wea, sitt hee Obraum von wiet en Latsarus enn sienem Schoot.</verse>
        <verse osisID='Luke.16.24'>En hee roopt en säd: Voda Obraum, erboarm die äwa mie en schetj Latsarus, daut hee sien Finjaspets emm Wota ennduckt en miene Tung tjeelt, wiel etj Kwohl lied enn dise Flaum.</verse>
        <verse osisID='Luke.16.25'>Oba Obraum säd: Tjint, jedentj, daut dü aul dien Goodet jetjräaje hast enn dienem Läwe en Latsarus jrod soo daut Beese; oba nu woat hee hia jetreest, oba dü litst Kwohl.</verse>
        <verse osisID='Luke.16.26'>En bie aul däm es tweschen ons en die eene groote Kluft faust aunjebrocht, doamet dee, de von hia no jünt äwagohne welle, nijch tjeene, uck nijch dee, de von dort no ons äwakohme welle.</verse>
        <verse osisID='Luke.16.27'>Oba hee säd: Aulsoo etj bedd die, Voda, daut dü am no mienem Voda sien Hüs schetjst,</verse>
        <verse osisID='Luke.16.28'>dan etj ha fief Breeda, doamet hee ahn drinjent tooräd, omm daut see nijch uck kohme aun disem Uat de Kwohl.</verse>
        <verse osisID='Luke.16.29'>Oba Obraum säd: See ha Mooses en de Profeete; see selle opp ahn heare.</verse>
        <verse osisID='Luke.16.30'>Oba hee säd: Nä, Voda Obraum, oba wann eena vonne Doodes no ahn tjeemt, woare see ommdentje <note>Buesse doone</note> .</verse>
        <verse osisID='Luke.16.31'>Oba hee säd too am: Wann see nijch opp Mooses en de Profeete heare, woare see sich uck nijch äwazeije lohte, wann wäa vonne Doodes oppsteit.</verse>
      </chapter>
      <chapter osisID='Luke.17'>
        <verse osisID='Luke.17.1'>Oba hee säd too siene Jinja: Daut es onnmäajlijch, daut de Vefeahrunge <note>Oajanisse</note> nijch kohme; oba wee däm derjch dän see kohme.</verse>
        <verse osisID='Luke.17.2'>Daut es nutzlijch <note>bäta</note> fe am, wann een Mälsteen ommjehenjt wea omm sienen Hauls en hee em Mäa jeschmäte wort, aus daut hee eenen eensjen von dise Tjliene vefeat.</verse>
        <verse osisID='Luke.17.3'>Jäwt acht opp jünt selfst: Wann dien Brooda sindijcht, soo räd Eanst <note>strenj</note> too am, en wann hee ommdentjt <note>daut betjannt</note> , dan vezei am.</verse>
        <verse osisID='Luke.17.4'>En wann säwen mol aum Dach hee jäajen die sindijcht en säwen mol no die tridj tjeemt en sajcht: Etj dentj omm <note>mie deit daut leet</note> , dan saust dü am vezeihe.</verse>
        <verse osisID='Luke.17.5'>En de Apostel säde tom Harr: Vemeeha enn ons däm Gloowe.</verse>
        <verse osisID='Luke.17.6'>Oba de Harr säd: Wann jie Gloowe ha aus een Sampkorn, dan wudd jie too disem Mülbäaboom saje: Woa met Wartle ütjeräte en veplaunt die em Mäa! En dee wudd jünt jehorjche.</verse>
        <verse osisID='Luke.17.7'>Oba wäa von jünt, dee een Tjnajcht haft, de doa pläjt oda heede deit, woat too am, wann hee vonne Stap enenn tjeemt, saje: Kohm en laj <note>sat</note> die fuats aum Desch?</verse>
        <verse osisID='Luke.17.8'>Woat hee nijch välmeeha too am saje: Moak reed, waut etj äte woa, en binj die daut Schaldüak omm en deen mie, bott etj jejäte en jedrunke ha; en dan woascht dü äte en drintje?</verse>
        <verse osisID='Luke.17.9'>Dankt hee dän Tjnajcht, wiel hee jedohne haft waut am befohle wea?</verse>
        <verse osisID='Luke.17.10'>Aulsoo uck jie, wann jie aules jedohne ha, waut jünt befohle es, soo sajcht: Wie send onnette Tjnajchts; wie ha jedohne, waut wie too doone schuldijch weare.</verse>
        <verse osisID='Luke.17.11'>En daut passead, aus hee no Jerusalem jintj, en hee jintj medden derjch Samaria en Galiläa.</verse>
        <verse osisID='Luke.17.12'>En aus hee enn een Darp nenntjeem, bejäajende am tien ütsautsje Manna, dee wiet auf stohne bleewe.</verse>
        <verse osisID='Luke.17.13'>En see schreaje metne lüade Stemm en säde: Jesus, Meista, erboarm die äwa ons.</verse>
        <verse osisID='Luke.17.14'>En aus hee ahn sach, säd hee too ahn: Goht han wiest jünt de Priesta. En daut passead, aus see hanjinje, worde see rein.</verse>
        <verse osisID='Luke.17.15'>Oba eena von ahn, aus hee sach, daut hee jeheelt wea, tjeem tridj, enn däm hee metne lüde Stemm Gott veharlijcht;</verse>
        <verse osisID='Luke.17.16'>en voll oppem Jesejcht ver <note>too</note> siene Feet en dankt am; en hee wea een Samarieta.</verse>
        <verse osisID='Luke.17.17'>Oba Jesus auntwuad en säd: Send nijch dee tien rein jeworde? Oba wua send dee näajen?</verse>
        <verse osisID='Luke.17.18'>Send tjeene jefunge worde, dee tridj tjeeme, Gott de Ea too jäwe, buta disem Framden?</verse>
        <verse osisID='Luke.17.19'>En hee säd too am: Stoh opp en goh; dien Gloowe haft die jerad.</verse>
        <verse osisID='Luke.17.20'>En aus hee von de Farisäa jefroagt word, wanea tjeemt daut Ritj Gottes, auntwuad hee ahn en säd: Daut Ritj Gottes tjeemt nijch soo, daut maun daut beobachte kaun;</verse>
        <verse osisID='Luke.17.21'>see woare uck nijch saje: Tjitj hia! oda: Doa! Dan seeh, daut Ritj Gottes es medden unja jünt.</verse>
        <verse osisID='Luke.17.22'>Oba hee säd too de Jinja: Doa woare Doag kohme, doa jie jünt wensche woare, eenem de Doag vom Menschesän too seene, oba jie woare dän nijch seene.</verse>
        <verse osisID='Luke.17.23'>En maun woat too jünt saje: Tjitj dort! oda: Tjitj hia! Goht nijch han, en foljt uck nijch.</verse>
        <verse osisID='Luke.17.24'>Dan aus de Blitz oppblitzt von eene Sied unjrem Himmel botte aundre Sied unjrem Himmel en schient, soo woat de Menschesän senne aun sienem Dach.</verse>
        <verse osisID='Luke.17.25'>Oba eascht esset needijch, daut hee väl liede en veschmäte woat von disem Jeschlajcht.</verse>
        <verse osisID='Luke.17.26'>En soo ausset passead aun de Doag Nooha, soo woatet uck senne enn däm Menschesän siene Doag:</verse>
        <verse osisID='Luke.17.27'>See aute, see drunke, see befriede sich, see leete sich friee, bott däm Dach, aun däm Nooha nennjintj enne Arche, en de Sindflut <note>Wota Stroom</note> tjeem en aule ommbrocht.</verse>
        <verse osisID='Luke.17.28'>Kratjt soo ausset passead enn Loot siene Doag: See aute, see drunke, see koffte, see vekoffte, see plaunte, see büde;</verse>
        <verse osisID='Luke.17.29'>oba aun däm Dach, aun däm Loot üt Soodom rüt jintj, räajendet Fia en Schwäwel vom Himmel en brocht aule omm.</verse>
        <verse osisID='Luke.17.30'>Opp diese Oat woatet senne aun däm Dach, aun däm de Menschesän sich openboat <note>oda sich openboare woat</note> .</verse>
        <verse osisID='Luke.17.31'>Aun janem Dach, wea oppem Dack senne woat en siene Habe <note>Sache</note> em Hüs haft, goh nijch rauf, dee too hole; en dee oppe Stap es, goh kratjt soo nijch tridj.</verse>
        <verse osisID='Luke.17.32'>Dentjt aun Loots Frü!</verse>
        <verse osisID='Luke.17.33'>Wäa sien Läwe seatjt fe sich too behoole, woatet veleare; oba wäa daut velist, woatet aum Läwe erhoole.</verse>
        <verse osisID='Luke.17.34'>Etj saj jünt, enn diese <note>jane</note> Nacht woare twee opp eenem Bad senne; eena woat metjenohme woare en de aundra woat tridj jelohte woare.</verse>
        <verse osisID='Luke.17.35'>Twee Frües woare aun eenem Uat mole, de eene woat metjenohme woare, oba de aundre woat tridj jelohte woare.</verse>
        <verse osisID='Luke.17.36'>[Twee woare oppe Stap senne; eena woat jenohme en de aundra woat tridj jelohte woare.]</verse>
        <verse osisID='Luke.17.37'>En see auntwuade en säde too am: Wua, Harr? Oba hee säd too ahn: Wua daut Ohs es, doa woare sich uck de Odla vesaumle.</verse>
      </chapter>
      <chapter osisID='Luke.18'>
        <verse osisID='Luke.18.1'>Oba hee säd ahn een Jlitjniss doaropp, daut see jiedatiet bäde en nijch meed woare selle,</verse>
        <verse osisID='Luke.18.2'>en säd: Een Rejchta wea enn eene Staut, dee fe Gott nijch Angst haud en eenen Mensche nijch achtet.</verse>
        <verse osisID='Luke.18.3'>Oba enne Wätfrü wea enn jane Staut; en see tjeem emma wada no am, en säd: Veschauf mie Rajcht jäjenäwa mienem Jäajna.</verse>
        <verse osisID='Luke.18.4'>En eene Tietlang wull hee nijch; oba no däm säd hee too sich selfst: Wann etj uck fe Gott nijch Angst ha en tjennen Mensch achte,</verse>
        <verse osisID='Luke.18.5'>soo well etj doch, wiel dise Wätfrü mie Mäj moakt, äa Rajcht veschaufe, doamet see nijch aum Enj tjeemt en mie emm Jesejcht schleit.</verse>
        <verse osisID='Luke.18.6'>Oba de Harr säd: Horjcht, waut de onnjerajchta Rejchta sajcht.</verse>
        <verse osisID='Luke.18.7'>Oba sull Gott, nijch siene <note>von am</note> Ütjewälde Rajcht schaufe, de Dach en Nacht too <note>no</note> am roope, en tratjt hee daut lang han met an?</verse>
        <verse osisID='Luke.18.8'>Etj saj jünt, hee woat äa Rajcht boolt <note>schwind</note> schaufe. Doch wann de Menschesän tjeemt, woat hee uck dän Gloowe oppe Ead finje?</verse>
        <verse osisID='Luke.18.9'>Oba hee säd uck too eenje, dee opp sich selfst vetrüade, daut see jerajcht send, en de äwaje veachte, dit Jlitjniss:</verse>
        <verse osisID='Luke.18.10'>Twee Manna jinje nopp em Tempel omm too bäde; de eena een Farisäa en de aundra een Zollna.</verse>
        <verse osisID='Luke.18.11'>De Farisäa stund en bäd bie sich selfst soo: O Gott, etj dank die, daut etj nijch sie aus dee aule aundre Mensche, Reiba, Onnjerajchte, Eehebrätja, oda uck aus diss Zollna.</verse>
        <verse osisID='Luke.18.12'>Etj faust twee mol enne Wäatj, etj jäw daut Tiendel von aulem, waut etj ennnähm.</verse>
        <verse osisID='Luke.18.13'>Oba de Zollna, stund wiet auf, wull nijch eenmol de Uage opphäwe nom Himmel, oba schluach sich aun siene Brost en säd: Oo Gott, sie mie eenem Sinda jnädijch!</verse>
        <verse osisID='Luke.18.14'>Etj saj jünt: Dissa jintj jerajchtfoadijcht enn sien Hüs ver janem; dan jiedra, dee sich selfst erhäwt, woat läaja <note>raufjesat</note> woare, oba wäa sich selfst läajch moakt <note>raufsat</note> , woat jehowe woare.</verse>
        <verse osisID='Luke.18.15'>Oba see brochte uck de Tjinja no am, doamet hee ahn aunreare sull. Oba aus de Jinje daut sache, fuahre see ahn aun.</verse>
        <verse osisID='Luke.18.16'>Oba Jesus roopt dee <note>Tjinja</note> no sich en säd: Loht de Tjinja no mie kohme en wäat ahn nijch, dan dän jeheat daut Ritj Gottes.</verse>
        <verse osisID='Luke.18.17'>Woahrhauft, etj saj jünt: Wäa daut Ritj Gottes nijch aunnämt aus een Tjint, woat enn tjeinem Faul doa enenn kohme.</verse>
        <verse osisID='Luke.18.18'>En doa fruach am een jewessa Väastohna en säd too am: Gooda Meista, waut mott etj doone, omm eewijet Läwe too emfange?</verse>
        <verse osisID='Luke.18.19'>Oba Jesus säd too am: Waut nanst dü mie Goot? Tjeena es goot, bloos eena, - Gott.</verse>
        <verse osisID='Luke.18.20'>De Jeboote tjannst dü: „Bräatj nijch de Eehe; nijch dootmoake; nijch stäle; nijch faulschet Zeijnise jäwe; ea dienen Voda en diene Mutta”.</verse>
        <verse osisID='Luke.18.21'>Oba hee säd: Daut aules ha etj jedohne <note>jehole</note> von miene Jügend aun.</verse>
        <verse osisID='Luke.18.22'>Oba aus Jesus daut head, säd hee too am: Noch eent vält die: Vetjeep aules, waut dü hast, en vedeel et aun de Oame, en dü woascht een Schats em Himmel habe, en kohm häa, folj mie no.</verse>
        <verse osisID='Luke.18.23'>Oba aus hee dit head, word hee sea betriebt, dan hee wea sea ritj.</verse>
        <verse osisID='Luke.18.24'>Oba aus Jesus am sach, daut hee sea betriebt word, säd hee: Woo schwoa kohme dee doa Ritjdom ha, enn daut Ritj Gottes enenn!</verse>
        <verse osisID='Luke.18.25'>Dan daut es leijchta, daut een Kameel derjch een Noteluag <note>Loch</note> jeit, aus daut een Ritja em Ritj Gottes enenn tjeemt.</verse>
        <verse osisID='Luke.18.26'>Oba dee daut jeheat haude säde: Wäa kaun äwahaupt jerad woare?</verse>
        <verse osisID='Luke.18.27'>Oba hee säd: Waut bie Mensche ommäajlijch es, es bie Gott mäajlijch.</verse>
        <verse osisID='Luke.18.28'>Oba Peeta säd: Tjitj, wie ha daut Eajne velohte send die nojefoljt.</verse>
        <verse osisID='Luke.18.29'>Oba hee säd too ahn: Woahrhauft, etj saj jünt: Doa es tjenna, de velohte haft Hüs oda Frü oda Brooda oda Ellre oda Tjinja wäajen daut Ritj Gottes,</verse>
        <verse osisID='Luke.18.30'>dee nijch väl mea wada tjriee woat enn diese Tiet en enn dee kohmende Welt eewijet Läwe.</verse>
        <verse osisID='Luke.18.31'>Oba hee nehm de Twalw no sich en säd too ahn: Tjitjt, wie gohne enopp no Jerusalem, en daut woat aules too Enj jebrocht woare, waut derjch de Profeete von däm Menschesän jeschräwe es;</verse>
        <verse osisID='Luke.18.32'>Dan hee woat aune Heide äwajäwt woare en woat vespott woare en hee woat mishaundelt woare en hee woat aunjespäje woare;</verse>
        <verse osisID='Luke.18.33'>en wann see am jeschloage ha, woare see am dootmoake, en aum dredden Dach woat hee <note>vom Doot</note> opperstohne.</verse>
        <verse osisID='Luke.18.34'>En see vestunde nuscht von disem, en dit Woat wea von ahn veborje, en see bejreepe nijch waut hee säd.</verse>
        <verse osisID='Luke.18.35'>Oba daut passead, aus hee noda no Jieriko tjeem, een Blinja, pracha, saut aum Wajch.</verse>
        <verse osisID='Luke.18.36'>Oba aus hee head väl Voltj vebie gohne, fruach hee, waut daut es.</verse>
        <verse osisID='Luke.18.37'>Oba see berejchte am, daut Jesus, de Natsareena, doa vebie jeit.</verse>
        <verse osisID='Luke.18.38'>En hee roopt en säd: Jesus, Doft sien Sän, erboarm die äwa mie.</verse>
        <verse osisID='Luke.18.39'>En de doa verrop jinje bedreiwde am, daut hee stell senne sull; oba hee schreajch noch lüda: Doft sien Sän, erboarm die äwa mie!</verse>
        <verse osisID='Luke.18.40'>Oba Jesus bleiw stohne en befool am no sich too brinje. Oba aus hee dijchta tjeem, fruach hee am:</verse>
        <verse osisID='Luke.18.41'>Waut west dü, daut etj die doone saul? Oba hee säd: Harr, daut etj wada seene kaun.</verse>
        <verse osisID='Luke.18.42'>En Jesus säd too am: See wada! Dien Gloowe haft die jerat.</verse>
        <verse osisID='Luke.18.43'>En fuats word hee wada seenent en foljd am, en veharlijcht Gott. En daut gaunse Voltj, daut dit sach, lowde Gott.</verse>
      </chapter>
      <chapter osisID='Luke.19'>
        <verse osisID='Luke.19.1'>En hee tjeem enenn enn Jieriko en jintj doa derjch.</verse>
        <verse osisID='Luke.19.2'>En seeh, doa wea een Maun, met Nome jenant Sachäus, hee wea een Bowaschta vonne Zollna, en hee wea ritj.</verse>
        <verse osisID='Luke.19.3'>En hee socht Jesus too seene, wäa hee wea; en hee kunn nijch wäajen daut väle Voltj, wiel hee Tjarpalijch tjleen wea.</verse>
        <verse osisID='Luke.19.4'>En hee rand verrop en kroop opp eenen Mülbäaboom, omm daut hee am seene kunn; dan hee sull doa vebie kohme.</verse>
        <verse osisID='Luke.19.5'>En aus hee aun däm Uat jekohme wea, tjitjt Jesus nehejcht en sach am en säd too am: Sachäus, stiee <note>kohm</note> schwind rauf, dan vondoag esset needijch daut etj enn dienem Hüs bliew.</verse>
        <verse osisID='Luke.19.6'>En hee steajch schwind rauf, en nehm am met Freid opp.</verse>
        <verse osisID='Luke.19.7'>En aus see daut sache, murrde see aula en säde: Hee jintj, too Gaust, bie eenem sindjen Maun enenn.</verse>
        <verse osisID='Luke.19.8'>Oba Sachäus stund en säd tom Harr: Tjitj, Harr, de Halft von mienem Goot jäw etj de Oame, en wann etj wäm waut onnrajcht wajchjenohme ha, daut jäw etj veeafach tridj.</verse>
        <verse osisID='Luke.19.9'>Oba Jesus säd too am: Vondoag es disem Hüs Heil jeworde, doawäajen, wiels uck hee een Sän Obraums es;</verse>
        <verse osisID='Luke.19.10'>den de Menschesän es jekohme, too seatje en too rade, daut Veloarne.</verse>
        <verse osisID='Luke.19.11'>Oba aus see daut heade, säd hee noch een Jlitjniss doatoo, wiel hee dijcht bie Jerusalem wea, en see meende, dautet Ritj Gottes fuats kohme wudd.</verse>
        <verse osisID='Luke.19.12'>Aulsoo säd hee: Een odelja Maun reisd enn een wiedet Laund, omm fe sich de Tjeenijchskroon <note>oda Tjeenijchritj</note> too hole en dan tridjtokohme.</verse>
        <verse osisID='Luke.19.13'>Oba hee roopt siene tien Tjnajchts, hee jeef ahn tien Miene <note>Jeltstetja</note> en säd too ahn: Haundelt doamet, bott etj kohm.</verse>
        <verse osisID='Luke.19.14'>Oba siene Birja hausste am en schetjte eene Botschoft hinjaraun en säde: Wie welle nijch, daut disa äwa ons Tjeenijch woat.</verse>
        <verse osisID='Luke.19.15'>En daut passead, no däm aus hee tridj jekohme wea, en de Tjeenijchskroon jenohme haud, donn leet hee de Tjnajchts, dän hee daut Jeld jejäft haud, no sich roope, doamet hee erfoahre kunn, waut see derjch Haundel vedeent ha.</verse>
        <verse osisID='Luke.19.16'>Oba de easchta tjeem en säd: Harr, diene Miene haft tien Miene doatoo jewonne.</verse>
        <verse osisID='Luke.19.17'>En hee säd too am: Goot, gooda Tjnajcht, wiel dü emm jerinjsten trü jewäse best, saust dü Macht ha äwa tien Städa.</verse>
        <verse osisID='Luke.19.18'>En de tweeda tjeem en säd: Harr, diene Miene haft fief enjebrocht.</verse>
        <verse osisID='Luke.19.19'>Oba hee säd uck too disem: En dü sie äwa fief Städa.</verse>
        <verse osisID='Luke.19.20'>En de aundra tjeem en säd: Harr, tjitj, hia es diene Miene, de etj enn eenem Schweetdüak wajch jelajcht haud;</verse>
        <verse osisID='Luke.19.21'>etj haud fe die Angst, wiel dü best een strenja Maun; dü nämst, waut dü nijch aunjelajcht hast, en arntest, wua dü nijch jeseit hast.</verse>
        <verse osisID='Luke.19.22'>Hee säd too am: Üt dienem Mül woa etj die rejchte, beesa Tjnajcht. Dü wisst, daut etj een strenja Maun sie, näm waut etj nijch aunjelajcht ha, en arnte, waut etj nijch jeseit ha?</verse>
        <verse osisID='Luke.19.23'>En wuaromm hast dü mien Jeld nijch enn eene Bank jejäwt, en wann etj kohm, haud etj daut mett Zinse ennjefodat.</verse>
        <verse osisID='Luke.19.24'>En hee säd too de doabie Stohnende: Nämt von am de Miene en jäwt däm dee tien Miene haft.</verse>
        <verse osisID='Luke.19.25'>En see säde too am: Harr, hee haft tien Miene.</verse>
        <verse osisID='Luke.19.26'>Etj saj jünt: Jiedrem, de doa haft, woat jejäwt woare; oba von däm, de nijch haft, uck woat hee haft, woat jenohme woare.</verse>
        <verse osisID='Luke.19.27'>Doch diese miene Fiend, dee nijch wulle, daut etj äwa ahn Tjeenijch word, brinjt de häa en moakt ahn doot ver mie.</verse>
        <verse osisID='Luke.19.28'>En aus hee dit jesajcht haud, jintj hee wieda, enopp no Jerusalem.</verse>
        <verse osisID='Luke.19.29'>En daut passead, aus hee dijcht bie Betfage en Betanean wea, aum Boajch, jenant Eeljboajch, schetjt hee twee siena Jinja</verse>
        <verse osisID='Luke.19.30'>en säd: Goht han enn daut Darp jäjenäwa, en wann jie enenn kohme, woa jie een Falm finje, aunjebunge, opp däm noch tjeen Mensch jeemols jesäte haft; binjt daut loos en leid daut häa.</verse>
        <verse osisID='Luke.19.31'>En wann wäa jünt frajcht: Wuaromm binj jie daut loos? Soo sell jie saje: De Harr bruckt daut.</verse>
        <verse osisID='Luke.19.32'>Oba de Jeschetjte jinje han en funge daut, aus hee ahn jesajcht haud.</verse>
        <verse osisID='Luke.19.33'>Oba aus see daut Falm loos bunge, säde däm siene Harrn <note>Äjendeema</note> too ahn: Wuaromm binj jie daut Falm loos?</verse>
        <verse osisID='Luke.19.34'>Oba see säde: De Harr bruckt daut.</verse>
        <verse osisID='Luke.19.35'>En see leide daut no Jesus; en see schmeete äare Tjleeda opp daut Falm en sade Jesus doanopp.</verse>
        <verse osisID='Luke.19.36'>Oba aus hee wieda reisd <note>reet</note> , spreede see äare Tjleede oppem Wajch üt.</verse>
        <verse osisID='Luke.19.37'>Oba aus hee aul dijcht biem Aufhank vom Eeljboajch wea, fonk de gaunse Menj de Jinja frooh aun, Gott too lowe met ne lüde Stemm wäajen aule Machtwoatje, de see jeseehne haude,</verse>
        <verse osisID='Luke.19.38'>enn däm see säde: „Jesäajent es de Tjeenijch, dee doa emm Harrn Nome tjeemt!“ {Ps.118,26} Fräd emm Himmel en Harlijchtjeit enn däm Hejchsten <note>doa Bowe, de hejchste Uat</note> !</verse>
        <verse osisID='Luke.19.39'>En eenje de Farisäa üt de Menj <note>Voltj</note> säde too am: Meista, beschwijcht diene Jinja.</verse>
        <verse osisID='Luke.19.40'>En hee auntwuad en säd too ahn: Etj saj jünt, wann dise stell send, soo woare de Steena schriee.</verse>
        <verse osisID='Luke.19.41'>En aus hee dijcht bie jekohme wea en de Staut sach, hield hee äwa äa,</verse>
        <verse osisID='Luke.19.42'>en säd: Wann uck dü ertjant haudst, aun disem Dach, waut too dienem Fräd deent! Oba nu esset von diene Uage vestoake.</verse>
        <verse osisID='Luke.19.43'>Dan Doag woare äwa die kohme, doa diene Fiend omm die woare eenen Waul opprejchte, en woare die runt omm ennschlüte en woare die von aule Siede bedrenje;</verse>
        <verse osisID='Luke.19.44'>en see woare die däm Eadboddem jlitj moake en diene Tjinja enn die, en woare nijch lohte eenen Steen opp eenem Steen enn die, doafäa, daut dü nijch ertjant hast de Tiet - diene jnodje Heimseatjung.</verse>
        <verse osisID='Luke.19.45'>En hee jintj em Tempel enenn en fung aun, rüt too joage de Vetjeepa,</verse>
        <verse osisID='Luke.19.46'>en säd too ahn: Jeschräwe es: „Mien Hüs saul een Bädhüs senne“; {Jes.56,7} „oba jie ha daut too eene Reibaheel jemoakt“. {Jes.7,11}</verse>
        <verse osisID='Luke.19.47'>En hee leahd jieda Dach emm Tempel; oba de Huagepriesta en de Schreftjeleade en de Easchte em Voltj sochte am ommtobrinje.</verse>
        <verse osisID='Luke.19.48'>En see funge nijch, waut see doone sulle, dan daut gaunse Voltj hong aun am en heade am.</verse>
      </chapter>
      <chapter osisID='Luke.20'>
        <verse osisID='Luke.20.1'>En daut passead aun eenem de Doag, aus hee daut Voltj em Tempel leahd en de froohe Botschoft vetjindijd, tjeeme de Huagepriesta en de Schreftjeleade met de Ellteste doatoo</verse>
        <verse osisID='Luke.20.2'>en säde too am: Saj ons, enn wäm siene Vollmacht deist dü dit? Oda wäa esset, de die dise Vollmacht jejäft haft?</verse>
        <verse osisID='Luke.20.3'>Oba hee auntwuad en säd too ahn: Etj woa jünt uck eene Froag froage, en sajcht mie:</verse>
        <verse osisID='Luke.20.4'>Wea däm Jehaun siene Taufe vom Himmel oda von Mensche?</verse>
        <verse osisID='Luke.20.5'>Oba see äwaläde bie sich en säde: Wann wie saje: Vom Himmel, dan woat hee saje: Wuaromm ha jie am nijch jejleewt?</verse>
        <verse osisID='Luke.20.6'>Oba wann wie saje: Von Mensche, dan woat daut gaunse Voltj ons steenije, dan daut es äwazeijt, daut Jehaun een Profeet es.</verse>
        <verse osisID='Luke.20.7'>En see auntwuade: Daut see nijch wisste wuahäa.</verse>
        <verse osisID='Luke.20.8'>En Jesus säd too ahn: Uck etj saj jünt nijch, enn wäms Vollmacht etj dit doo.</verse>
        <verse osisID='Luke.20.9'>Oba hee fonk aun tom Voltj dit Jlitjniss too saje: Een Maun plaunt eenen Wiengoade en vepacht am aun Wiengoadna en jintj ütem Laund fe länjere Tiet.</verse>
        <verse osisID='Luke.20.10'>En too bestemmde Tiet schetjt hee no de Wiengoadnasch eenen Tjnajcht, doamet see am sulle von de Frucht ütem Wiengoade jäwe; oba de Wiengoadnasch vepriejelde am en schetjte am ladijch wajch.</verse>
        <verse osisID='Luke.20.11'>En hee schetjt noch een aundren Tjnajcht; oba see vepriejelde uck däm en loamde äwa am en schetjte am ladijch wajch.</verse>
        <verse osisID='Luke.20.12'>En hee schetjt noch eenen dredden; oba see vewunde uck diesem en schmeete am rüt.</verse>
        <verse osisID='Luke.20.13'>Oba de Harr vom Wiengoade säd: Waut saul etj doone? Etj woa mien leefsten Sän schetje; fleijcht woare see sich fe disem schäme <note>Angst habe</note> .</verse>
        <verse osisID='Luke.20.14'>Oba aus de Wiengoadna am sache, äwaläde see met eenaunda en säde: Dit es de Oaw, loht ons am dootmoake, doamet woat daut Oawgoot onst woare.</verse>
        <verse osisID='Luke.20.15'>En aus see am ütem Wiengoade rüt jeschmäte haude, muake see am doot. Waut woat nu de Harr vom Wiengoade met ahn doone?</verse>
        <verse osisID='Luke.20.16'>Hee woat kohme en dise Wiengoadna ommbrinje, en hee woat dän Wiengoade aundre jäwe. Oba aus see dit heade, säde see: Dit doaf nijch passeare!</verse>
        <verse osisID='Luke.20.17'>Oba hee tjitjt ahn aun en säd: Waut es dan dit, daut jeschräwe steit: “De Steen, dän de Bülied wajch jeschmäte ha, de es tom Atjsteen jeworde?</verse>
        <verse osisID='Luke.20.18'>Jiedra, de opp janem Steen fellt, woat veschmatat <note>vebroake</note> woare; oba opp wäm hee faule woat, däm woat hee vetjwatsche.</verse>
        <verse osisID='Luke.20.19'>En de Schreftjeleade en de Huagepriesta sochte enn de selwje Stund aun am de Henj too laje, doch see ängste sich fe daut Voltj, dan see haude ertjant, daut hee dit Jlitjniss opp <note>jäajen</note> ahn jesajcht haud.</verse>
        <verse osisID='Luke.20.20'>En see beobachte am en schetjte Oppaussa üt, Heijchla, aus wann see Fromm send, doamet see am em Wuat fange kunne, soo daut see am de Obrijchtjeit en de Stautsmacht äwajäwe kunne.</verse>
        <verse osisID='Luke.20.21'>En see fruage am en säde: Meista, wie weete, daut dü rajcht rädst en leahscht en de Persoon nijch auntjitjst, sonda noh de Woahrheit däm Wajch Gottes leahscht.</verse>
        <verse osisID='Luke.20.22'>Esset erlaubt, daut wie däm Tjeisa Tacks jäwe oda nijch?</verse>
        <verse osisID='Luke.20.23'>Oba hee haud äare Lest jemoatjt, hee säd too ahn: [Waut veseatje jie mie?]</verse>
        <verse osisID='Luke.20.24'>Wiest mie een Dinoa. Wäms Bilt en Äwaschreft haft de <note>Dinoa</note> ? Oba see säde: Vom Tjeisa.</verse>
        <verse osisID='Luke.20.25'>Oba hee säd too ahn: Doa häa jäft däm Tjeisa sient, däm Tjeisa, en Gott sient, Gott.</verse>
        <verse osisID='Luke.20.26'>En see kunne nijch, am enn sienem Wuat, ver däm Voltj, fange <note>jriepe</note> ; en see vewundade sich äwa siene Auntwuat en weare stell.</verse>
        <verse osisID='Luke.20.27'>Oba doatoo tjeeme eenje vonne Sadutsäa, dee bestriede, dautet eenen Oppstohndach nijch jäwt, en fruage am:</verse>
        <verse osisID='Luke.20.28'>en säde: Meista, Mooses haft ons jeschräwe: Wann eenem sien Brooda stoawt, dee eene Frü haud, en disa tjinjalooss es <note>stoawt</note> , saul sien Brooda de Frü näme en sienem Brooda Some erwatje. {5Mos.25,5}</verse>
        <verse osisID='Luke.20.29'>Doa weare säwen Breeda. En de easchta nehm eene Frü en storf tjinjalooss;</verse>
        <verse osisID='Luke.20.30'>en de tweeda, [nehm de Frü, en storf tjinjalooss;]</verse>
        <verse osisID='Luke.20.31'>en de dredda nehm äa; oba kratjt soo uck de aundre, von de säwen, hinjaleete tjeene Tjinja en storwe.</verse>
        <verse osisID='Luke.20.32'>Tolatst storf uck de Frü.</verse>
        <verse osisID='Luke.20.33'>Wäms Frü woat see nu aum Oppstohndach senne? Dan de säwen haude äa too Frü jehaut.</verse>
        <verse osisID='Luke.20.34'>En Jesus säd too ahn: De Säns von dise Welt friee en woare jefriet;</verse>
        <verse osisID='Luke.20.35'>oba dee doa weat jefunge woare, jane Welt too erlange en daut oppstohne vonne Doodje, friee nijch, en lohte sich nijch friee;</verse>
        <verse osisID='Luke.20.36'>dan see tjenne uck nijch mea stoawe, dan see send soo aus Enjel en see send Säns Gottes, doa see Opperstohnug Säns send.</verse>
        <verse osisID='Luke.20.37'>Oba daut de Doodes oppstohne, haft uck Mooses aunjedied, “emm brennendem Dornbosch”, woo hee dän Harr „dän Gott Obraums en dän Gott Iesaks en dän Gott Joakopps” nand.</verse>
        <verse osisID='Luke.20.38'>Oba hee es nijch de Doodje äa Gott, oba de Läwendje; dan ver am läwe aula.</verse>
        <verse osisID='Luke.20.39'>Oba eenje de Schreftjeleade auntwuade en säde: Meista, dü hast goot jesajcht.</verse>
        <verse osisID='Luke.20.40'>Dan see woagde nijch mea, am irjent waut too froage.</verse>
        <verse osisID='Luke.20.41'>Oba hee säd too ahn: Woo saje see, daut de Jesaulwta <note>Tjristus</note> Doft sien Sän es?</verse>
        <verse osisID='Luke.20.42'>Dan hee selfst, Doft, sajcht emm Psalm Buak: „Dee Harr säd too mienem Harrn: Sat die aun miene Rajchte,</verse>
        <verse osisID='Luke.20.43'>bott etj diene Fiend hanlaj aus Footbeintj fe diene Feet?“ {Ps.110,1}</verse>
        <verse osisID='Luke.20.44'>Aulsoo Doft nand am Harr, woo es hee dan sien Sän?</verse>
        <verse osisID='Luke.20.45'>Oba aus daut gaunse Voltj toohead, säd hee too siene Jinja:</verse>
        <verse osisID='Luke.20.46'>Heed jünt fe de Schreftjeleade, dee enn lange Ratj rommgohne welle, en daut Bejreesse oppe Moatjtplautze leewe en de easchte Sette enne Sienagoge en de easchte Platza biem Gaustmohl;</verse>
        <verse osisID='Luke.20.47'>dee de Wätfrües äare Hiesa oppfräte en tom Schien lang bäde. Diese woare een hoadret <note>schwoaret</note> Vedaumnis Uadeel tjriee.</verse>
      </chapter>
      <chapter osisID='Luke.21'>
        <verse osisID='Luke.21.1'>Oba aus hee opptjitjt, sach hee de Ritje, dee äare Gowe em Opfakauste läde.</verse>
        <verse osisID='Luke.21.2'>Oba hee sach eene oame Wätfrü doa twee Leptasch <note>tjliene Jeldstetja</note> enenn laje;</verse>
        <verse osisID='Luke.21.3'>en hee säd: Woahrhauft, etj saj jünt, dise oame Wätfrü haft mea aus aule aundre enenn jelajcht;</verse>
        <verse osisID='Luke.21.4'>dan aul diese ha von äarem Äwafluss enn de Gow enenn jelajcht; oba dise haft von äarem Mangel däm gaunsen Unjahault, däm see haud, enenn jelajcht.</verse>
        <verse osisID='Luke.21.5'>En aus eenje von däm Tempel räde, daut dee met scheene Steena en jeweite Jeschentja jeziat es, säd hee:</verse>
        <verse osisID='Luke.21.6'>Em Bletj opp dit, waut jie hia seene, doa woare Doag kohme, aun däm nijch een Steen oppem aundren <note>Steen</note> jelohte woat, dee nijch gauns aufjebroake woat.</verse>
        <verse osisID='Luke.21.7'>Oba see fruage am en säde: Meista, wanea woat daut senne, en waut es daut Teatjen, wann saul daut passeare?</verse>
        <verse osisID='Luke.21.8'>Oba hee säd: Seeht too, daut jie nijch vefeat woare! Dan väle woare en mien Nome kohme en saje: Etj sie et! En de Tiet es dijcht bie jekohme! Goht ahn nijch hinjaraun!</verse>
        <verse osisID='Luke.21.9'>Oba wann jie von Tjrijch en Opprua heare woare, ängst jünt nijch; dan dit mott eascht passeare, oba daut Enj es noch nijch sooboold.</verse>
        <verse osisID='Luke.21.10'>Donn säd hee too ahn: Oppstohne woat Voltj jäajen Voltj en Ritj jäajen Ritj;</verse>
        <verse osisID='Luke.21.11'>en doa woare groote Eadbäben senne aun veschiedne Städe, en Hungaschnoot en Past woare senne; Schratj en groote Teatjen woare aum Himmel senne.</verse>
        <verse osisID='Luke.21.12'>Oba ver diesem aulem woare see de Henj aun jünt aunlaje en woare jünt vefolje, en woare jünt aun de Sienagoge en Jefentjnisse äwajäwe, en ver Tjeenije en Staut Harscha feahre omm mienem Nome haulwe.</verse>
        <verse osisID='Luke.21.13'>Daut woat jünt too eenem Zeijnis ütschlohne <note>jeläajenheit tom zeije jäwe</note> .</verse>
        <verse osisID='Luke.21.14'>Nämt daut jünt too Hoate, nijch reed too moake, jünt too veteidje <note>veauntwuade</note> ;</verse>
        <verse osisID='Luke.21.15'>dan etj woa jünt een Mül en Weissheit <note>weissheit tom Räde</note> jäwe, soo daut aule jüne Jäajna nijch woare wadastohne oda wadaräde tjenne.</verse>
        <verse osisID='Luke.21.16'>Oba jie woare von Ellre en Breeda en Frindschauft en Frind ütjeleewat woare, en see woare eenje von jünt ommbrinje <note>hanrejchte</note> ;</verse>
        <verse osisID='Luke.21.17'>en jie woare jehausst woare von aulem wäajen mienem Nome.</verse>
        <verse osisID='Luke.21.18'>En nijch een Hoa von jünem Kopp woat veloare gohne.</verse>
        <verse osisID='Luke.21.19'>Derjch jüne Jedult jewennt jüne Seele <note>Läwe</note> .</verse>
        <verse osisID='Luke.21.20'>Oba wann jie Jerusalem vom Häa ennjeschlohte senne, dan ertjant, daut äa Unjagang <note>too eene Wieste woare</note> noda jekohme es.</verse>
        <verse osisID='Luke.21.21'>Dan selle, dee enn Judäa send, enne Boaj rane, en dee enne <note>enn Jerusalem</note> Medd send selle rüt gohne, en dee oppem Laund send, dee selle nijch enenn gohne <note>enn Jerusalem</note> .</verse>
        <verse osisID='Luke.21.22'>Dan dit send Doag de Rache, omm daut erfellt woat, waut jeschräwe steit.</verse>
        <verse osisID='Luke.21.23'>Oba wee dän em aundren Omstaund en dän de Brosttjinja ha aun jane Doag! Dan groote Noot woat oppe Ead <note>em Laund</note> senne, en grootet Oaja <note>Jerejcht</note> äwa dit Voltj.</verse>
        <verse osisID='Luke.21.24'>En see woare derjch de Schnied vom Schweat faule en jefange wajch jefeaht woare no aule Veltja, en Jerusalem woat veklunjt woare von de Veltja, bott de Veltja äare Tiet woat erfellt senne.</verse>
        <verse osisID='Luke.21.25'>En doa woare Teatjens aune Sonn en Mon en Stearns senne, en oppe Ead Angst de Veltja enn Rotloossijchtjeit biem <note>vom, weajen</note> rüzhendem Mäa en de Wotawalle;</verse>
        <verse osisID='Luke.21.26'>enn däm de Mensche veschmachte <note>däm Jeist oppjäwe</note> fe Angst en Lüare opp Dinje, de äwa dise bewohnte Ead kohme, dan de Himmelstjrafte woare jescheddat woare.</verse>
        <verse osisID='Luke.21.27'>En dan woare see dän Menschesän kohme seene enn eene Woltj met groote Macht en Harlijchtjeit.</verse>
        <verse osisID='Luke.21.28'>Oba wann dise Dinje aunfange too passeare, soo rejcht jünt opp en häwt jüne Tjap nehejcht, wiel jüne Erleesung dijchtbie es.</verse>
        <verse osisID='Luke.21.29'>En hee säd ahn een Jlitjniss: Seeht dän Fiejeboom en aule Beem;</verse>
        <verse osisID='Luke.21.30'>wann jie dee aul ütlohte seene, dan ertjan jie von selfst, daut de Somma aul dijchtbie es.</verse>
        <verse osisID='Luke.21.31'>Soo uck jie, wann jie seene daut dit passeat, soo ertjant, daut et Ritj Gottes dijchtbie es.</verse>
        <verse osisID='Luke.21.32'>Woahrhauft, etj saj jünt, daut dit Jeschlajcht nijch vegohne woat, bott aules passeat es.</verse>
        <verse osisID='Luke.21.33'>De Himmel en de Ead woare vegohne, oba miene Wead woare nijch vegohne.</verse>
        <verse osisID='Luke.21.34'>Oba heed jünt, daut jüne Hoate nijch belaustijt woare derjch Schmoa en Süpe en Sorje em Läwe, en jan Dach platzlijch äwa jünt tjeemt;</verse>
        <verse osisID='Luke.21.35'>dan aus eene Schlenj woat de kohme äwa aule, dee oppe gaunse Ead wohne <note>send</note> .</verse>
        <verse osisID='Luke.21.36'>Oba woakt too jieda Tiet bädent <note>emm jebäd</note> , daut jie stoatj send, wajch too rane von aul däm waut passeare woat, en ver däm Menschesän too stohne.</verse>
        <verse osisID='Luke.21.37'>Oba hee wea de Doag em Tempel en leahd, oba too Nacht jintj hee tom äwanachte aum Boajch, jenant Eeljboajch.</verse>
        <verse osisID='Luke.21.38'>En daut gaunse Voltj tjeem tiedijch zemorjess no am emm Tempel, omm am too heare.</verse>
      </chapter>
      <chapter osisID='Luke.22'>
        <verse osisID='Luke.22.1'>Oba daut Fast de onnjesuade Brood teem dijchtbie, jenant Passa.</verse>
        <verse osisID='Luke.22.2'>En de Huagepriesta en de Schreftjeleade sochte, woo see am ommbrinje kunne, dan see ängste sich fe daut Voltj.</verse>
        <verse osisID='Luke.22.3'>Oba Soton fua enn Judas enenn, jenant Iescharijot, de eena von de Twalw wea.</verse>
        <verse osisID='Luke.22.4'>En hee jintj han en beräd daut met de Huagepriesta en Hauptlienje, woo hee am <note>Jesus</note> ütleewre kunn.</verse>
        <verse osisID='Luke.22.5'>En see freide sich en tjeeme äwaeen, am Jeld too jäwe.</verse>
        <verse osisID='Luke.22.6'>En hee säd too en socht eene goode Jeläajenheit, omm am ohne de Voltjsmenj too äwajäwe.</verse>
        <verse osisID='Luke.22.7'>Oba doa tjeem de Dach de onnjesuade Brood, aun däm daut Passalaum jeschlacht woare must.</verse>
        <verse osisID='Luke.22.8'>En hee schetjt Peeta en Jehaun enn säd: Goht han en moakt ons daut Passamohl reed, doamet wie daut äte.</verse>
        <verse osisID='Luke.22.9'>Oba see säde too am: Wua wellst dü, daut wie daut reed moake?</verse>
        <verse osisID='Luke.22.10'>Oba hee säd too ahn: Tjitj, wann jie enne Staut enenn kohme, woat jünt een Maun bejäajne, de eene Kruck Wota drajcht; goht am hinjaraun bett em Hüs, enn daut hee enenn jeit;</verse>
        <verse osisID='Luke.22.11'>en jie selle tom Hüsharr, von disem Hüs, saje: De Meista sajcht die: Wua es de Gauststow, wua etj met miene Jinja daut Passamohl äte kaun?</verse>
        <verse osisID='Luke.22.12'>En jana woat jünt eene groote Bowastow wiese, met Pulsta belajt; doa moakt et reed.</verse>
        <verse osisID='Luke.22.13'>Oba aus see hanjinje, funge see daut, soo aus hee ahn jesajcht haud; en see muake daut Passamohl reed.</verse>
        <verse osisID='Luke.22.14'>En aus de Stund jekohme wea, läd <note>sad</note> hee sich aum Desch en de Apostel met am.</verse>
        <verse osisID='Luke.22.15'>En hee säd too ahn: Met Sehnsucht <note>Bange</note> ha etj mie jebangt, dit Passamohl met jünt too äte, eea etj liede woa.</verse>
        <verse osisID='Luke.22.16'>Dann etj saj jünt, etj woa daut nijch mea äte, bott daut erfellt woat emm Ritj Gottes.</verse>
        <verse osisID='Luke.22.17'>En hee nehm een Bejcha <note>Kuffel</note> en dankt en säd: Nämt disem en deelt am unja jünt.</verse>
        <verse osisID='Luke.22.18'>Dan etj saj jünt, enn tjeenem faul woa etj mea von nu aun vonne Wiendrüwefrucht drintje, bott daut Ritj Gottes tjeemt.</verse>
        <verse osisID='Luke.22.19'>En hee nehm daut Broot, dankt, bruak daut, en jeef daut ahn en säd: Dit es mien Lief, dee fe jünt jejäft woat; dit doot too mienem Jedajchtniss.</verse>
        <verse osisID='Luke.22.20'>Uck däm Bejcha nom Äte en säd: Dis Bejcha es daut niee Tastament enn mienem Bloot, daut fe jünt vegohte woat.</verse>
        <verse osisID='Luke.22.21'>Doch tjitjt, däm siene Haunt, de mie verode woat, es met mie aum <note>opp däm</note> Desch.</verse>
        <verse osisID='Luke.22.22'>Dan de Menschesän jeit zwoa doahan, woo daut bestemmt es; doch wee janem Mensch, derjch däm hee verode woat.</verse>
        <verse osisID='Luke.22.23'>En see fonge aun, daut meteenaunda too beräde, wäa daut wol von ahn senne kunn, dee dit doone wudd.</verse>
        <verse osisID='Luke.22.24'>Oba daut jeef uck een Stried unja ahn, wäa von ahn schient de Jratsta too senne.</verse>
        <verse osisID='Luke.22.25'>Oba hee säd too ahn: De Tjeenije vonne Veltja harsche äwa ahn, en äare Machthaba woare Wool <note>Goot</note> Doonenda jenant.</verse>
        <verse osisID='Luke.22.26'>Oba jie selle nijch soo doone, oba de Jratsta unja jünt saul aus de Jinjsta senne, en de Väaschta aus de Deena.</verse>
        <verse osisID='Luke.22.27'>Dan wäa es jrata, dee aum Desch Lidjende oda de Deenenda? Nijch de aum Desch Lidjenda? Oba etj sie enn jüne Medd aus de Deenenda.</verse>
        <verse osisID='Luke.22.28'>Oba jie send dee, dee bie <note>met</note> mie ütjeharrt <note>ütjehoole</note> ha enn miene Veseatjunge;</verse>
        <verse osisID='Luke.22.29'>en etj bestemm fe jünt, aus mien Voda fe mie bestemmt haft, een Ritj,</verse>
        <verse osisID='Luke.22.30'>daut jie äte en drintje selle aun mienem Desch enn mienem Ritj en sette selle opp Troone, en de twalf Stam Iesrael rejchte.</verse>
        <verse osisID='Luke.22.31'>Oba de Harr säd: Siemoon, Siemoon, tjitj, däm Soton haft daut jejankat, fe sich, jünt too säwe aus däm Weit.</verse>
        <verse osisID='Luke.22.32'>Oba etj ha fe die jebät, daut dien Gloowe nijch oppheat; en dü, wann dü die eenst betjeat hast, dan stoatj diene Breeda.</verse>
        <verse osisID='Luke.22.33'>Oba hee säd too am: Harr, met die sie etj reed, uck em Jefentjniss en em Doot too gohne.</verse>
        <verse osisID='Luke.22.34'>Oba hee säd: Etj saj die, Peeta, de Hohn woat vondoag nijch tjreie, bett dü dree mol jeloage hast, mie too tjanne.</verse>
        <verse osisID='Luke.22.35'>En hee säd too ahn: Aus etj jünt ütschetjt ohne Jeldtausch oda Reisesack oda Schooh, ha jie aun irjentwaut Mangel <note>Noot</note> jehaut? Oba see säde: Aun nuscht.</verse>
        <verse osisID='Luke.22.36'>En hee säd too ahn: Oba nu, wäa een Jeldbiedel haft, de näm am en uck eenen Reisesack, en wäa nijch haft vetjeep sien Mauntel en tjeep een Schweat.</verse>
        <verse osisID='Luke.22.37'>Dan etj saj jünt, daut Jeschräwne mott aun mie erfellt woare: „En hee es unja de Jesatzloose jetalt <note>jeräatjent</note> worde“; {Jes.53,12} waut mie bestemmt es, tjeemt too siene Erfellung.</verse>
        <verse osisID='Luke.22.38'>Oba see säde: Harr, tjitj, hia send twee Schweata. Oba hee säd too ahn: Daut es jenuach.</verse>
        <verse osisID='Luke.22.39'>En hee jintj rüt en jintj no de Jewanheit nom Eeljboajch; oba uck siene Jinja foljde am.</verse>
        <verse osisID='Luke.22.40'>Oba aus hee aun däm Uat jekohme wea, säd hee too ahn: Bäd, daut jie nijch enn Veseatjung kohme.</verse>
        <verse osisID='Luke.22.41'>En hee jintj <note>trannd sich</note> von ahn onnjefäa een Steen schmiete wajch, en tjneed sich en bäd</verse>
        <verse osisID='Luke.22.42'>en säd: Voda, wann dü wellst, näm disen Bejcha von mie! Doch nijch mien Welle, oba de dienja passeat!</verse>
        <verse osisID='Luke.22.43'>Oba doa tjeem no am een Enjel vom Himmel en stoatjt am.</verse>
        <verse osisID='Luke.22.44'>Enn hee tjeem enn Angst <note>Tjampft, Doodesangst</note> en hee bäd noch dolla <note>tjraftja</note> ; en sien Schweet word aus Bloot Dreppe de oppe Ead volle.</verse>
        <verse osisID='Luke.22.45'>En aus hee oppstunnt vom Jebäd, en tjeem no de Jinja, funk hee ahn enjeschlope von Truarijchtjeit.</verse>
        <verse osisID='Luke.22.46'>En hee säd too ahn: Waut schlop jie? Stoht opp en bäd, daut jie nijch enn Veseatjung kohme!</verse>
        <verse osisID='Luke.22.47'>Aus hee noch räd, tjitj, een Schoowa, en dee, de Judas jenant word, eena von de Twalw, jintj ver ahn en tjeem dijchta no Jesus omm am too Kusse.</verse>
        <verse osisID='Luke.22.48'>Oba Jesus säd too am: Judas, verodst dü dän Menschesän met eenem Kuss?</verse>
        <verse osisID='Luke.22.49'>Oba aus dee, de omm am weare, sache, waut passeare wudd, säde see: Harr, säl wie metem Schweat mankschlohne?</verse>
        <verse osisID='Luke.22.50'>En eena von ahn schluag dän Huagapriesta sien Tjnajcht en hackt <note>heiwd</note> sien rajchtet Uah auf.</verse>
        <verse osisID='Luke.22.51'>Oba Jesus auntwuad en säd: Lohtet soo wiet; en hee read daut Uah aun en heeld am.</verse>
        <verse osisID='Luke.22.52'>Oba Jesus säd too de, dee jäajen am doahan jekohme weare, Huagepriesta en Hauptmanna vom Tempel en Ellteste: Aus jäajen eenen Reiba send jie ütjegohne met Schweata en Tjneppels?</verse>
        <verse osisID='Luke.22.53'>Aus etj jieda Dach bie jünt em Tempel wea, ha jie de Henj nijch ütjestratjt jäajen mie; oba dit es jüne Stund en de Macht de Diestaness.</verse>
        <verse osisID='Luke.22.54'>Oba aus see am jefange jenohme haude, feade <note>leide</note> see am auf en brochte am em Huagapriesta sien Hüs; oba Peeta foljd von wiethäa.</verse>
        <verse osisID='Luke.22.55'>Oba aus see medden em Hoff een Fia haude aunjestetjt en sich toop han jesat haude, sad sich Peeta medden unja <note>mank</note> ahn.</verse>
        <verse osisID='Luke.22.56'>En een Deenstmäatje sach am aum Fia sette en tjitjt am schoap aun en säd: Uck disa wea met am.</verse>
        <verse osisID='Luke.22.57'>Oba hee luach en säd: Frü, etj tjann am nijch.</verse>
        <verse osisID='Luke.22.58'>En kort doanoh sach am een aundra en säd: Uck dü best eena von ahn. Oba Peeta säd: Mensch, etj sie et nijch.</verse>
        <verse osisID='Luke.22.59'>En onnjefäa eene Stund no däm behaupt een aundra en säd: Woahrhauft, uck disa wea bie am, dan uck hee es een Galiläa.</verse>
        <verse osisID='Luke.22.60'>Oba Peeta säd: Mensch, etj weet nijch, waut dü sajchst. En fuats, aus hee noch räd, tjreid de Hohn.</verse>
        <verse osisID='Luke.22.61'>En de Harr dreid sich omm en tjitjt Peeta aun; en Peeta docht aum Harr sien Wuat, waut hee too am säd: Eea de Hohn vondoag tjreit, woascht dü mie dree mol veläje.</verse>
        <verse osisID='Luke.22.62'>En hee jintj rüt en hield bettalijch.</verse>
        <verse osisID='Luke.22.63'>En de Manna, dee am fausthilde, vespotte en schluage am.</verse>
        <verse osisID='Luke.22.64'>En aus see am bedatjt haude, fruage see am en säde: Openboa <note>Profezei</note> , wäa esset de die jeschloage haft?</verse>
        <verse osisID='Luke.22.65'>En välet aundre säde see lestalijchet jäajen am.</verse>
        <verse osisID='Luke.22.66'>En ausset Dach word, vesaumlde sich de Ellteste vom Voltj, Huagapriesta aus uck de Schreftjeleade, en feade <note>leide</note> am wajch en äarem hüagen Rot;</verse>
        <verse osisID='Luke.22.67'>en säde: Wann dü de Jesaulwta <note>Tjristus</note> best, saj et ons. Oba hee säd too ahn: Wann etj et jünt uck saj, enn tjeenem Faul woa jie daut jleewe;</verse>
        <verse osisID='Luke.22.68'>oba wann etj froag, enn tjeenem Faul woa jie auntwuade.</verse>
        <verse osisID='Luke.22.69'>Oba von nu aun woat de Menschesän sette too Rajchten de Krauft Gottes.</verse>
        <verse osisID='Luke.22.70'>Oba daut säde aula: Dü best de Sän Gottes? Oba hee säd too ahn: Jie saje, daut etj et sie.</verse>
        <verse osisID='Luke.22.71'>Oba see säde: Waut bruck wie noch fe een Zeijnis? Wie selfst ha daut üt sienem Mül jeheat.</verse>
      </chapter>
      <chapter osisID='Luke.23'>
        <verse osisID='Luke.23.1'>En de gaunse Menj von ahn stunde opp, en feade am no Pielatus.</verse>
        <verse osisID='Luke.23.2'>Oba see funge aun, am auntokloage, en säde: Wie ha disem jefunge, dee ons Voltj vefeat en hindat, däm Tjeisa Tacks too jäwe, enn däm hee sajcht, daut hee de Jesaulwta, een Tjeenijch es.</verse>
        <verse osisID='Luke.23.3'>Oba Pielatus fruach am: Best dü de Tjeenijch de Jude? Oba hee auntwuad am en säd: Dü sajchst et.</verse>
        <verse osisID='Luke.23.4'>Oba Pielatus säd too de Huagepriesta en däm Voltj: Etj finj tjeene Schult aun disem Mensch.</verse>
        <verse osisID='Luke.23.5'>Oba see stunde doaropp en säde: Oba hee weelt <note>reizt</note> daut Voltj opp, en leaht enn <note>derjch</note> gauns Judäa, aunjefange von Galiläa bott hiahäa.</verse>
        <verse osisID='Luke.23.6'>Oba aus Pielatus daut head, fruach hee, auf de Maun een Galiläa es,</verse>
        <verse osisID='Luke.23.7'>En aus hee erfoahre haud, daut hee üt de Jäajend <note>Jerejchts Jewault</note> von Heroodes es <note>wea</note> , schetjt hee am no Heroodes, dee selfst uck enn diese Doag enn Jerusalem wea.</verse>
        <verse osisID='Luke.23.8'>Oba aus Heroodes Jesus jesenne haud, freid hee sich sea; dan hee wull aul ne länjere Tiet am seene, wiel hee väl von am jeheat haud en hopt, von am irjend een Teatjen, daut hee doone wudd, too seene.</verse>
        <verse osisID='Luke.23.9'>Hee fruach am oba met väl Wead; oba hee auntwuad am nijch.</verse>
        <verse osisID='Luke.23.10'>De Huagepriesta en de Schreftjeleade stunde oba en kloagde am haftijch aun.</verse>
        <verse osisID='Luke.23.11'>Oba uck Heroodes met siene Soldote behaundelde am jerinj, veachte en vespotte am, en hee nehm am een prachtvollet Tjleet omm en schetjt am tridj no Pielatus.</verse>
        <verse osisID='Luke.23.12'>Heroodes en Pielatus oba worde aun däm Dach Frind meteenaunda, dan verhäa weare see fiendlijch, sich jäjenäwa.</verse>
        <verse osisID='Luke.23.13'>Oba Pielatus, roopt de Huagepriesta en de Bowaschte en daut Voltj toop,</verse>
        <verse osisID='Luke.23.14'>en säd too ahn: Jie ha disen Mensch no mie jebrocht, aus eenem dee daut Voltj veleid <note>vefeat</note> , en tjitjt, etj ha am ver jünt unjasocht, en fung enn disem Mensch tjeene Schuld, wua wäajen jie am Aunkloage;</verse>
        <verse osisID='Luke.23.15'>Oba uck Heroodes nijch, dan hee schetjt am tridj no ons, en tjitjt, hee haft nuscht jedohne, waut däm Doot weat es.</verse>
        <verse osisID='Luke.23.16'>Aulsoo woa etj am ütpitsche <note>strofe</note> , en frielohte.</verse>
        <verse osisID='Luke.23.17'>[Hee must ahn oba tom Fast eenen, no äare Jewanheit, loosjäwe.]</verse>
        <verse osisID='Luke.23.18'>Oba see schreaje aule toojlitj en säde: Wajch met disem, oba loht ons Barabas frie!</verse>
        <verse osisID='Luke.23.19'>Disa wea wäajen een Opprua enne Staut, en Mort em Jefentjniss jeschmäte.</verse>
        <verse osisID='Luke.23.20'>Oba wada roopt Pielatus ahn too, wiel hee Jesus frielohte wull.</verse>
        <verse osisID='Luke.23.21'>Oba see schreaje doajäjen en säde: Tjriezijcht, tjriezijcht am!</verse>
        <verse osisID='Luke.23.22'>Oba hee säd tom dreddemol too ahn: Waut haft disa Beeset jedohne? Etj ha tjeene Doodes Schuld aun am jefunge. Etj woa am ütpitsche en frielohte.</verse>
        <verse osisID='Luke.23.23'>Oba see sade am too, en fodade, met lüdem Schriee, daut hee sull jetjriezijcht woare, en äa [en de Huagapriesta] Jeschrejcht sad sich derjch.</verse>
        <verse osisID='Luke.23.24'>En Pielatus entschied, daut no äare Fodrung jedohne woat.</verse>
        <verse osisID='Luke.23.25'>Oba hee leet däm loos, dee wäajen Opprua en Mort em Jefentjniss jeschmäte wea; den see habe wulle; oba Jesus äwajeef hee äarem Welle.</verse>
        <verse osisID='Luke.23.26'>En aus see am wajch leide, jreepe see eenen jewessen Siemoon von Tjiereene, dee vom Feld tjeem, en läde am daut Tjriez opp, omm daut Jesus noh too droage.</verse>
        <verse osisID='Luke.23.27'>Oba am foljde eene groote Menj Voltj en Frües, dee sich aune Brost schluage en hielde äwa am.</verse>
        <verse osisID='Luke.23.28'>Oba Jesus dreid sich no ahn omm en säd: Dajchta Jerusalems, hielt nijch äwa mie, oba äwa jünt hielt en äwa jüne Tjinja;</verse>
        <verse osisID='Luke.23.29'>dan tjitjt, doa kohme Doag, aun de maun saje woat: Seelijch de Fruchtloose en de Mutta - Liew dee nijch jebuare ha, en Broste de nijch Brost jejäwt ha!</verse>
        <verse osisID='Luke.23.30'>Dann woare see aunfange, too de Boaj too saje: Fault opp ons! En too de Hoajel: Datjt ons too!</verse>
        <verse osisID='Luke.23.31'>Dan wann maun daut aum jreenen Holt deit, waut woat met däm dreajen passeare?</verse>
        <verse osisID='Luke.23.32'>Oba doa worde uck aundre han jefeaht, twee Vebräatja, omm met am hanjerejcht too woare.</verse>
        <verse osisID='Luke.23.33'>En aus see aun däm Uat jekohme weare, jenant Schädelstäd, doa tjriezijde see am en de Vebräatja, dän eenen too Rajchte, dän aundren too Lintje.</verse>
        <verse osisID='Luke.23.34'>Oba Jesus säd: Voda, vejeef ahn, dan see weete nijch waut see doone! Oba see vedeelde siene Tjleeda, en schmeete daut Looss.</verse>
        <verse osisID='Luke.23.35'>En daut Voltj stund en tjitjt too, oba uck de Bowaschte spotte en säde: Aundre haft hee jerat; hee rad sich selfst, wann hee de Jesaulwta <note>Tjristus</note> Gottes es, de Uterwälda.</verse>
        <verse osisID='Luke.23.36'>Oba uck de Soldote vespotte am, enn däm see no am tjeeme, en brochte am Äditj</verse>
        <verse osisID='Luke.23.37'>en säde: Wann dü de Tjeenijch de Jude best, rad die selfst!</verse>
        <verse osisID='Luke.23.38'>Oba doa wea äwa am uck eene Äwaschreft [enn grijchesch, latiensch en hebräisch]: Disa es de Tjeenijch de Jude.</verse>
        <verse osisID='Luke.23.39'>Oba eena de jehenjta Vebräatja lestad äwa am en säd: Best dü nijch de Jesaulwta? Rad die selfst en ons.</verse>
        <verse osisID='Luke.23.40'>Oba de aundra auntwuad en stroft am en säd: Uck dü ferjchst nijch Gott, doa dü enn däm selwsjen Uadeel best?</verse>
        <verse osisID='Luke.23.41'>En wie zwoa met rajcht, dan wie tjriee, waut wie jedohne <note>vedeent</note> ha; oba disa haft nuscht Onnrajchtet jedohne.</verse>
        <verse osisID='Luke.23.42'>En hee säd: Jesus, jedentj aun mie wann dü enn dien Ritj tjemmst.</verse>
        <verse osisID='Luke.23.43'>En hee <note>Jesus</note> säd too am: Woahrhauft, etj saj die: Vondoag woascht dü met mie emm Paradiess senne.</verse>
        <verse osisID='Luke.23.44'>En daut wea onnjefäa aul de sasste Stund, en eene Diestaness tjeem äwa daut gaunse Laund botte näajende Stund.</verse>
        <verse osisID='Luke.23.45'>No däm de Sonn sich vediestat haud, oba de Väahang em Tempel reet enne Medd entwee.</verse>
        <verse osisID='Luke.23.46'>En Jesus roopt met ne lüde Stemm en säd: Voda, enn diene Henj befäl etj mienen Jeist. Oba aus hee daut jesajcht haud, frodmd hee dän Jeist üt <note>storf hee</note> .</verse>
        <verse osisID='Luke.23.47'>Oba aus de Hauptmaun sach, waut passead, hee lowd <note>veharlijcht</note> Gott en säd: Wertjlijch, disa Mensch wea jerajcht.</verse>
        <verse osisID='Luke.23.48'>En aule Mensche, dee too disem Schauspäl topp jekohme weare, en jeseehne haude, waut passead wea, schluage sich aune Brost, en jinje tridj.</verse>
        <verse osisID='Luke.23.49'>Oba aule siene Bekaunde stunde wiet auf, uck de Frües, dee met am von Galiläa jekohme weare, sache dit.</verse>
        <verse osisID='Luke.23.50'>En tjitj, een Maun met Nome Joosaf, dee een Rotsharr wea, een gooda en jerajchta Maun,</verse>
        <verse osisID='Luke.23.51'>disa haud nijch biejestemmt, enn äarem Beschluss en äare Vehaundlunk, - von Aramatia, eene Jude Staut, - dee opp daut Ritj Gottes lüad;</verse>
        <verse osisID='Luke.23.52'>Disa jintj no Pielatus en bedd omm Jesus sien Lief,</verse>
        <verse osisID='Luke.23.53'>en aus hee am rauf jenohme haud, wetjeld hee am enn een Liendüak en läd am enn eenem Steen ütjehaktem Grauf, wua noch tjeena jeläaje haud.</verse>
        <verse osisID='Luke.23.54'>Daut wea de Dach verrem Saubat, en de Saubat bruak aun.</verse>
        <verse osisID='Luke.23.55'>Oba de Frües, de met am üt Galiläa met jekohme weare, betjitjte de Graufkoma en woo sien Lief enenn jelajcht wort.</verse>
        <verse osisID='Luke.23.56'>Oba aus see tridj jegohne weare, muake see goot ritjende Eelj en Saulw reed. En däm Saubat rühde see nom Jeboot <note>Jesatz</note> .</verse>
      </chapter>
      <chapter osisID='Luke.24'>
        <verse osisID='Luke.24.1'>Oba aum easchten Dach enne Wäatj, tiedijch em Morjegrau, tjeeme see nom Grauf en brochte goot ritjende Eelj, de see reed jemoakt haude.</verse>
        <verse osisID='Luke.24.2'>Oba see funge däm Steen vom Grauf wajch jerollt;</verse>
        <verse osisID='Luke.24.3'>en aus see enenn jinje, funge see dän Harr Jesus sien Lief nijch.</verse>
        <verse osisID='Luke.24.4'>En daut passead, see weare rotlooss doaäwa, tjitj, twee Manna stunde bie ahn enn jlenzende Tjleeda.</verse>
        <verse osisID='Luke.24.5'>Oba aus see voll Angst jeworde weare en de Jesejchta botte Ead betjte, säde see too ahn: Waut seatj jie dän Läwendjen bie de Doodje?</verse>
        <verse osisID='Luke.24.6'>Hee es nijch hia, sonda hee es oppjestohne. Dentjt doaraun, waut hee too jünt säd, aus hee noch enn Galiläa wea,</verse>
        <verse osisID='Luke.24.7'>en säd: Dautet senne mott, daut de Menschesän enne Henj sindja Mensche äwajäwt woat en jetjriezijcht en aum dredden Dach oppstohne woat.</verse>
        <verse osisID='Luke.24.8'>En see dochte aun siene Wead;</verse>
        <verse osisID='Luke.24.9'>en jinje vom Grauf tridj en see berejchte aul daut de Alw en dän aundren.</verse>
        <verse osisID='Luke.24.10'>Oba doa weare Marie Magdaleena en Johana en Marie, Joakopp siene Mutta, en dee aundre met ahn, see säde dit too de Apostel.</verse>
        <verse osisID='Luke.24.11'>En äare Wead schiene ahn aus een Mäarche <note>ladjet Jeräd</note> , en see jleewde de Frües nijch.</verse>
        <verse osisID='Luke.24.12'>Oba Peeta stund opp en rand nom Grauf, en betjt sich en hee sitt de Liendäatja auleen lidje, en hee jintj wajch, bie sich staund hee äwa daut passeade.</verse>
        <verse osisID='Luke.24.13'>En tjitj, twee von ahn jinje aun dän selwja Dach no een Darp, zastijch Stadien von Jerusalem auf, jenant Emaus.</verse>
        <verse osisID='Luke.24.14'>En see räde meteenaunda äwa aules daut, waut sich eräjnet haud <note>passeat wea</note> .</verse>
        <verse osisID='Luke.24.15'>En daut passead, aus see sich unjahilde en sich beräde, en hee selfst, Jesus, tjeem noda en jintj met ahn;</verse>
        <verse osisID='Luke.24.16'>oba äare Uage weare veschlohte, soo daut see am nijch ertjande.</verse>
        <verse osisID='Luke.24.17'>Oba hee säd too ahn: Waut send daut fe räd, de jie meteenaunda watjsle biem gohne? En see bleewe trüarijch stohne.</verse>
        <verse osisID='Luke.24.18'>Oba eena, met Nome Kleofas auntwuad en säd too am: Wohnst dü auleen, aus een Framda, enn Jerusalem en nijch erfoahre hast, waut hia <note>enne Staut</note> enne latste Doag passeat es?</verse>
        <verse osisID='Luke.24.19'>En hee säd too ahn: Waut dan? Oba see säde too am: Daut met Jesus däm Natsareena, dee wea [een Maun] een Profeet, majchtijch em Woatj en Wuat ver Gott en däm gaunsen Voltj;</verse>
        <verse osisID='Luke.24.20'>en woo de Huagepriesta en onse Bowaschte am ütjeleewat haude, tom Doodes Uadeel, en am tjriezijchde.</verse>
        <verse osisID='Luke.24.21'>Oba wie hopte, daut hee dee es, dee Iesrael erleese wudd. En nijch bloos dit, bie aul däm es vondoag de dredda Dach, aus dit passeat es.</verse>
        <verse osisID='Luke.24.22'>Oba uck eenje Frües von ons, ha ons üte fohtinj jebrocht, dee tiedijch zemorjest nom Grauf tjeeme,</verse>
        <verse osisID='Luke.24.23'>en haude sien Lief nijch jefunge, see tjeeme en behaupte, daut see uck Jesejchta von Enjel jeseehne haude, dee doa säde, daut hee läwt.</verse>
        <verse osisID='Luke.24.24'>En eenje dee met ons send, jinje nom Grauf en funge daut soo, aus de Frües uck jesajcht haude; oba am sache see nijch.</verse>
        <verse osisID='Luke.24.25'>En hee säd too ahn: Oo, Onnvestendje en langsom em Hoate, too jleewe aun aulem waut de Profeete jesajcht ha.</verse>
        <verse osisID='Luke.24.26'>Must de Jesaulwta <note>Tjristus</note> dit nijch liede en enn siene Harlijchtjeit enngohne?</verse>
        <verse osisID='Luke.24.27'>En hee funk aun bie Mooses enn bie aule Profeete, en hee läd ahn üt, waut enn aule Schrefte äwa am jeschräwe es.</verse>
        <verse osisID='Luke.24.28'>En see tjeeme noda nom Darp, wua see hanjinje; en hee deed soo, aus wull hee wieda gohne.</verse>
        <verse osisID='Luke.24.29'>En see kroagde am en säde: Bliew bie ons, dan daut es jäajen Owent, en de Dach jeit aul toenj. En hee jintj nenn, omm bie ahn too bliewe.</verse>
        <verse osisID='Luke.24.30'>En daut passead, no däm, aus hee met ahn aum Desch lag, nehm hee daut Broot en säajend <note>Mohltiet Säajen</note> daut; en hee bruak en jeef ahn daut.</verse>
        <verse osisID='Luke.24.31'>Oba äare Uage worde opjemoakt, en see ertjande am; en hee veschwung ver ahn.</verse>
        <verse osisID='Luke.24.32'>En see säde toeenaunda: Wea nijch ons Hoat brennend enn ons, aus hee oppem Wajch too ons räd, en aus hee ons de Schrefte openboad?</verse>
        <verse osisID='Luke.24.33'>En see stunde enn de selwje Stund opp en jinje tridj no Jerusalem en funge de Alw en dee met ahn vesaumlt,</verse>
        <verse osisID='Luke.24.34'>en dee säde: Wertjlijch, es de Harr oppjestohne en hee haft sich Siemoon jewäse.</verse>
        <verse osisID='Luke.24.35'>En see vetalde, waut oppem Wajch passeat wea, en woo hee von ahn ertjant word aum Broot bräatje.</verse>
        <verse osisID='Luke.24.36'>Oba aus see dit vetalde, tjeem hee enn äare Medd en säd too ahn: Fräd met jünt!</verse>
        <verse osisID='Luke.24.37'>Oba see vefeade sich en voll Angst jeworde, meende see, eenen Jeist too seene.</verse>
        <verse osisID='Luke.24.38'>En hee säd too ahn: Waut se jie soo derjchenaunda, en wuaromm stiee Bedentje opp enn jüne Hoate?</verse>
        <verse osisID='Luke.24.39'>Seeht miene Henj en miene Feet, daut etj daut selfst sie; betaust mie en seeht, dan een Jeist haft nijch Fleesch en Knoakes, aus jie seene, daut etj ha.</verse>
        <verse osisID='Luke.24.40'>En aus hee dit jesajcht haud, wees hee ahn de Henj en de Feet.</verse>
        <verse osisID='Luke.24.41'>Oba aus see fe Freid en staune noch nijch jleewde, säd hee too ahn: Ha jie hia waut tom äte?</verse>
        <verse osisID='Luke.24.42'>Oba see jeewe am een Stetj jebrodnen Fesch [en Honijch];</verse>
        <verse osisID='Luke.24.43'>en hee nehm en aut ver ahn.</verse>
        <verse osisID='Luke.24.44'>Oba hee säd too ahn: Dit send miene Wead, de etj too jünt säd, aus etj noch bie jünt wea, daut aules erfellt woat, waut em Jesatz Mooses en de Profeete en Psalme äwa mie jeschräwe steit.</verse>
        <verse osisID='Luke.24.45'>Donn muak hee ahn daut Vestendniss op, de Schrefte too vestohne,</verse>
        <verse osisID='Luke.24.46'>en hee säd too ahn: Soo es <note>steit</note> jeschräwe, daut de Jesaulwta liede en aum dredden Dach vonne Doodes oppstohne wudd,</verse>
        <verse osisID='Luke.24.47'>en vetjindijt woat enn sienem Nome Ommdentje <note>Buesse doone, Betjeare</note> too Vejäwung de Sinde unja aule Veltja, aunjefonge von Jerusalem.</verse>
        <verse osisID='Luke.24.48'>Jie send Zeije von disem <note>doa von</note> ;</verse>
        <verse osisID='Luke.24.49'>en tjitjt, etj schetj mienen Voda sien Vespräatje opp jünt; oba jie blieft enne Staut, bott jie aunjedohne <note>aunjetrocke</note> woare met Krauft von Bowe.</verse>
        <verse osisID='Luke.24.50'>Oba hee fead ahn rüt bott jäajen Betanean en hoof siene Henj opp en hee säajend ahn.</verse>
        <verse osisID='Luke.24.51'>En daut passead, enn däm hee ahn säajend, jintj hee von ahn en word enopp jehowe enn däm Himmel.</verse>
        <verse osisID='Luke.24.52'>En see volle ver am dohl en jinje tridj no Jerusalem met groote Freid;</verse>
        <verse osisID='Luke.24.53'>en weare emma <note>aule Tiet</note> em Tempel en bäde <note>lowde, säajende</note> Gott aun.</verse>
      </chapter>
    </div></osisText>
</osis>