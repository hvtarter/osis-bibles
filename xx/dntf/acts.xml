<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='XX' osisIDWork='DNTF' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='DNTF'>
        <title>Daut niee Testamente en de Psalme</title>
        <contributor>Johann Friesen</contributor>
        <creator>Martin Link</creator>
        <creator role='encoder'>ZefToOsis 1.0.0</creator>
        <subject>Die Bibel</subject>
        <date>2009-01-20</date>
        <description>Johann Friesen verwendete für diese Bibel die Rechtschreibung von J.Thissen (Plattdeutschet Wörterbuch). Diese Datei darf nur im vorliegenden Format verwendet werden, es dürfen keine Textänderungen vorgenommen werden. Das Copyright liegt beim Autor.</description>
        <publisher>FBSG</publisher>
        <type type='OSIS'>Bible</type>
        <identifier type='OSIS'>DNTF</identifier>
        <source>Johann Friesen</source>
        <language type='IETF'>XX</language>
        <relation/>
        <coverage/>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Acts'>
      <chapter osisID='Acts.1'>
        <verse osisID='Acts.1.1'>Daut easchte Buak <note>Berejcht</note> ha etj vefoot äwa aules, o Teofilus, waut Jesus aunfong, soo aus too doone aus uck too leahre,</verse>
        <verse osisID='Acts.1.2'>bott däm Dach, aun däm hee [em Himmel] oppjenohme word, no däm hee de Apostel, de hee ütjewält haud, derjch dän Heiljen Jeist Befäl jejäft haud;</verse>
        <verse osisID='Acts.1.3'>diese haud hee sich uck aus läwendijch doajestalt <note>jewäse</note> , no sienem Liede, derjch väl Teatjen <note>Bewiese</note> , enn däm hee veatijch Doag ahn erschiend <note>sich seene leet</note> en räd äwa daut Ritj Gottes.</verse>
        <verse osisID='Acts.1.4'>En aus hee met ahn toop wea, befool hee ahn, nijch von Jerusalem wajch togohne, oba opp daut Vesproakne vom Voda too wachte, soo aus <note>daut</note> jie von mie jeheat ha;</verse>
        <verse osisID='Acts.1.5'>Dann Jehaun haft zwoa met Wota jetauft, oba jie woare met däm Heiljen Jeist jetauft woare, no diesem - nijch no väle Doag.</verse>
        <verse osisID='Acts.1.6'>See oba, aus see toop jekohme weare, fruage am en säde: Harr, stalst dü enn diese Tiet wada daut Ritj fe Iesrael hea?</verse>
        <verse osisID='Acts.1.7'>Oba hee säd too ahn: Daut es nijch jüne Sach, Tiet en Tiede too weete, dee de Voda enn siene eajne Macht faustjesat haft.</verse>
        <verse osisID='Acts.1.8'>Oba jie woare Krauft emfange, wann de Heilje Jeist opp jünt jekohme es; enn jie woare miene Zeije senne, soo aus enn Jerusalem aus uck enn gauns Judäa en Samaria en bott aum Enj de Ead.</verse>
        <verse osisID='Acts.1.9'>Aus hee dit jesajcht haud, aus see am sache, word hee <note>nehejcht</note> oppjehowe, en eene Woltj neem am opp, wajch von äare Uage.</verse>
        <verse osisID='Acts.1.10'>En aus see jespaunt nom Himmel tjitjte, aus hee nehejcht fuah, en tjitj, twee Manna stunde bie ahn enn witte Tjleeda,</verse>
        <verse osisID='Acts.1.11'>dee doa säde: Manna von Galiläa, waut stoh jie, en tjitje nehejcht nom Himmel? Diss Jesus, dee von jünt wajch jenohme es enn däm Himmel, woat kratjt soo kohme, aus jie am jeseehne ha hangohne enn däm Himmel.</verse>
        <verse osisID='Acts.1.12'>Donn jinje see vom Boajch tridj no Jerusalem, jenant Eeljboajch, dee doa dijcht bie Jerusalem es, een Saubatwajch auf es.</verse>
        <verse osisID='Acts.1.13'>En aus see enenn jekohme weare, jinje see nopp enne Bowastow, wua see sich opphilde, soo aus Peeta en uck Jehaun en Joakopp en Aundreas, Filip en Toomas, Bartolamäus en Matäus, Joakopp, Alfäus Sän, en Siemoon, de Selootes, en Judas, Joakopps Sän.</verse>
        <verse osisID='Acts.1.14'>Dise aule weare faust eenes Sennes em Jebäd met de Frües en Marie, de Mutta Jesus, en siene Breeda.</verse>
        <verse osisID='Acts.1.15'>En enn dise Doag stund Peeta enne Medd de Breeda opp, en säd (oba doa wea aun däm Uat eene Menj von onnjefäa hundat twintijch toopjekohme):</verse>
        <verse osisID='Acts.1.16'>Manna, Breeda, daut wea needijch, daut de Schreft erfellt wort, dee de Heilje Jeist verhäa jesajcht haud derjch Doft sien Mül äwa Judas, de een Wajchwiesa word fe dän de Jesus faust nehme.</verse>
        <verse osisID='Acts.1.17'>Wiel hee wea eena unja ons en hee haud daut Loos tom Deenst jetjräaje.</verse>
        <verse osisID='Acts.1.18'>Disa tjreajch doafäa <note>jewonn</note> een Acka vom onnjerajchten Loon, en enn däm hee äwakopp voll, enne Medd vebruak, en aul sien Enneret rütjesched word.</verse>
        <verse osisID='Acts.1.19'>En daut word aule Ennwohna enn Jerusalem bekaunt, soo daut jan Acka enn äare eajne Sproak Hakeldama jenant wort, daut heet Blootacka.</verse>
        <verse osisID='Acts.1.20'>Dan daut steit em Psalmbuak jeschräwe: „Sien Hüs saul eed <note>vewiest</note> woare, en tjeena saul doa benne wohne“, {Ps.69,26} en: „Sien Aumt tjrijcht een aundra“. {Ps.109,8}</verse>
        <verse osisID='Acts.1.21'>Aulsoo esset needijch, daut von de Manna, dee met ons de gaunse Tiet jegohne send, enn <note>de Tiet</note> de de Harr Jesus bie ons enenn en ütjegohne es,</verse>
        <verse osisID='Acts.1.22'>aunjefonge vonne Jehauns Taufe bott däm Dach, aun däm hee von ons oppjenohme word, eena von diese enn Zeije von siene Oppstohninj met ons senne.</verse>
        <verse osisID='Acts.1.23'>En see stalde twee väa: Joosaf, jenant Barsabas, dee met bienome Jusstus jenant word, en Matias.</verse>
        <verse osisID='Acts.1.24'>En see bäde en säde: Dü, Harr, dee dü aule Hoate tjannst, wies, eenen von diese twee däm dü ütjewält hast,</verse>
        <verse osisID='Acts.1.25'>omm däm Plautz enn diesem Deenst en Apostelaumt too emfange, von däm Judas aufjevolle es, omm no sienem äjnem Uat too gohne.</verse>
        <verse osisID='Acts.1.26'>En see jäwe ahn Loose, en daut Looss voll opp Matias, en hee word too de alf Apostel doatoo jetalt.</verse>
      </chapter>
      <chapter osisID='Acts.2'>
        <verse osisID='Acts.2.1'>En aus de Pinjstdach erfellt wea, weare see aula aun däm selwsjen Uat toop.</verse>
        <verse osisID='Acts.2.2'>En platzlijch kaum vom Himmel een Brüzhe, aus een groota <note>jewaultja</note> Wint, en erfelld <note>felld</note> daut gaunse Hüs, wua see saute.</verse>
        <verse osisID='Acts.2.3'>En doa tjeeme äwa ahn jedeelde Tunge aus von Fia, en dee sade sich opp jiedrem von ahn.</verse>
        <verse osisID='Acts.2.4'>En see weare aula met Heiljem Jeist jefellt en fonge aun, too räde enn aundre Sproake <note>Tunge</note> soo aus de Jeist ahn daut jeef üttoräda.</verse>
        <verse osisID='Acts.2.5'>Oba enn Jerusalem wohnde Jude, gottesferjchtje Manna, üt jiedrem Voltj unjrem Himmel.</verse>
        <verse osisID='Acts.2.6'>Oba aus daut Brüzhe passead wea, tjeem de Menj <note>Voltj</note> toop en weare vewundat, wiel see een jiedra enn siene eajne Sproak ahn räde head.</verse>
        <verse osisID='Acts.2.7'>Oba see worde aula üta sich en wundade sich en säde: Tjitj, send nijch aul diese, dee doa räde, Galiläa?</verse>
        <verse osisID='Acts.2.8'>En woo hea wie ahn, een jiedra enn onse eajne Sproak, enn dee wie jebuare send,</verse>
        <verse osisID='Acts.2.9'>Parta en Meeda en Elamieta, en dee enn Mesopotamean wohne en von Judäa en Kapadotsean, Ponntus en Asean,</verse>
        <verse osisID='Acts.2.10'>en Frigean en Pamfilean, Ejipten en de Jäajend von Libean jäjenäwa Tjiereene, en dee üt Room de sich hia opphole,</verse>
        <verse osisID='Acts.2.11'>Jude en uck Proselüte <note>jleewje üte Veltja</note> Tjreeta en Araba - wie heare ahn enn onse Tunge <note>Sproak</note> de groote Woatje Gottes räde?</verse>
        <verse osisID='Acts.2.12'>Oba see weare aule ütasich en weare rotlooss, en säde too eenaunda: Waut saul <note>kaun</note> dit bediede?</verse>
        <verse osisID='Acts.2.13'>Oba aundre spotte en säde: See send voll seetem Wien.</verse>
        <verse osisID='Acts.2.14'>Oba Peeta met de Alw stund opp, en räd bejeistat met ne lüde Stemm en säd too ahn: Manna, Jude en jie aula dee enn Jerusalem wohne, dit sell jie weete, en neemt met de Uhre opp - miene Wead!</verse>
        <verse osisID='Acts.2.15'>Dann nijch soo aus jie dentje, daut diese bedrunke send, dan daut es eascht de dredde Stund aum Dach;</verse>
        <verse osisID='Acts.2.16'>oba dit es daut, waut derjch däm Profeet Joel jesajcht word:</verse>
        <verse osisID='Acts.2.17'>„En daut woat enne latste Doag senne, sajcht Gott, etj woa von mienem Jeist opp aulet Fleesch <note>Mensche</note> ütjeete, en jüne Säns en jüne Dajchta woare profezeie, en jüne Bocha <note>junge Manna</note> woare Jesejchta seene, en jüne Oole woare Dreem habe;</verse>
        <verse osisID='Acts.2.18'>en uck opp miene Tjnajchts en opp miene Deenstmäatjes woa etj aun jane Doag von mienem Jeist ütjeete, en see woare profezeie.</verse>
        <verse osisID='Acts.2.19'>En etj woa Wunda aum Himmel bowe en Teatjen unje oppe Ead jäwe: Bloot en Fia en Ruak Daump;</verse>
        <verse osisID='Acts.2.20'>De Sonn woat vewaundelt enn Diestaness en de Mond enn Bloot, eea de groota en strohlenda <note>harlijcha</note> Harrn Dach {Mat.1,20} tjeemt.</verse>
        <verse osisID='Acts.2.21'>En daut woat senne, een jiedra, dee däm Harrn Nome aunroope woat, woat jerat woare“. {Joel 2,28-32}</verse>
        <verse osisID='Acts.2.22'>Manna von Iesrael, horjcht diese Wead: Jesus, dän Natsareena, eenen Maun, von Gott bestätijcht ver jünt, derjch majchtijche Machtwoatje en Wunda en Teatjen, de Gott derjch am enn jüne Medd jedohne haft, soo aus jie selfst weete, -</verse>
        <verse osisID='Acts.2.23'>disem, nom bestemmten Rotschlohne en Väaseehne Gottes hanjejäwt, ha jie derjch de Haund de Jesatzloose aunjeschloage <note>aunjenoagelt aum Tjriez</note> en ommjebrocht.</verse>
        <verse osisID='Acts.2.24'>Däm haft Gott oppjewatjt, no däm hee de Doodeswee jeleest haud, wiel daut nijch mäajlijch wea, daut hee von am <note>vom Doot</note> faust jehole word.</verse>
        <verse osisID='Acts.2.25'>Dan Doft sajcht äwa am: „Etj sach däm Harr jiedatiet ver mie; dan hee es aun miene Rajchte, doamet etj nijch wanke <note>schwak woa</note> .</verse>
        <verse osisID='Acts.2.26'>Doaromm freid sich mien Hoat, en miene Tung jübelt; oba uck mien Fleesch woat enn Hopninj rühe,</verse>
        <verse osisID='Acts.2.27'>dan dü woascht miene Seel nijch emm Doodes Ritj lohte, en woascht nijch dienen Heiljen de Vewesung seene lohte.</verse>
        <verse osisID='Acts.2.28'>Dü hast mie dee Läweswäaj kundijch jemoakt; en woascht mie met freid felle ver dienem Aunjesejcht. {Ps.16,8-11}</verse>
        <verse osisID='Acts.2.29'>Manna en Breeda, erlaubt mie, met friehem Moot too jünt äwa däm Staumvoda Doft too räde, daut hee jestorwe aus uck begroft es en sien Grauf es unja ons bott opp disem Dach.</verse>
        <verse osisID='Acts.2.30'>Doa hee een Profeet wea en wisst, daut Gott am met eenem Eid jeschwuare haud, vonne Frucht siena Lende opp sienem Troon too sette,</verse>
        <verse osisID='Acts.2.31'>hee haft verüt jeseehne, äwa de Oppstohninj Tjristus haft hee jeräd, en hee wudd nijch em Doodesritj jelohte, en sien Fleesch haft nijch de Vewesung jeseehne.</verse>
        <verse osisID='Acts.2.32'>Disem Jesus haft Gott oppstohne lohte, doavon wie aula Zeije send.</verse>
        <verse osisID='Acts.2.33'>Nü too <note>met dee</note> Rajchte Gottes oppjehowe, en de Vespräatjung - dän Heiljen Jeist vom Voda jetjräaje haft, hee haft däm ütjegohte, waut jie nü seene aus uck heare.</verse>
        <verse osisID='Acts.2.34'>Dann nijch Doft es enn de Himmel noppjefoahre, oba hee selfst sajcht: „Jesajcht haft de Harr too mienem Harrn: Sat die too <note>aun</note> miene Rajchte,</verse>
        <verse osisID='Acts.2.35'>bott etj diene Fiend hanlaj aus Footbeintj fe diene Feet“. {Ps.110,1}</verse>
        <verse osisID='Acts.2.36'>Daut gaunse Hüs Iesrael ertjan nü met Sejchaheit, daut Gott am tom Harrn aus uck tom Jesaulwten <note>Jesus</note> jemoakt haft, disen Jesus, dän jie jetjriezijcht ha.</verse>
        <verse osisID='Acts.2.37'>Oba aus see daut heade, jintj daut ahn derjchem Hoat, en see säde too Peeta en de aundre Apostel: Waut sell wie doone, jie Manna, Breeda?</verse>
        <verse osisID='Acts.2.38'>Oba Peeta säd too ahn: Dentjt omm <note>doot Buesse</note> , en een jiedra von jünt loht sich taufe opp dän Nome Jesu Tjristi too Vejäwung de Sinde, en jie woare de Gow däm Heiljen Jeist emfange.</verse>
        <verse osisID='Acts.2.39'>Dann jünt es de Vespräatjung en jüne Tjinja en aule, dee wiet auf send, soo väl de Harr, onsa Gott, tooroope woat.</verse>
        <verse osisID='Acts.2.40'>En met väl aundre Wead läd hee een Zeijniss auf en vemohnd ahn en säd: Loht jünt rade von disem vedreiden Jeschlajcht.</verse>
        <verse osisID='Acts.2.41'>Dee doa sien Wuat oppnehme, leete sich taufe, en aun janem Dach worde onnjefäa dree dusent Seele doa too jedohne.</verse>
        <verse osisID='Acts.2.42'>Oba see bleewe <note>bestendijch</note> faust enn de Leah de Apostel en enne Jemeenschoft, en em Broot bräatje en emm Jebäd.</verse>
        <verse osisID='Acts.2.43'>Oba daut tjeem Angst äwa jiedre Seel, en väl Wunda en Teatjen passeade derjch de Apostel.</verse>
        <verse osisID='Acts.2.44'>Oba aule Jleewje, weare toop aun däm selwsjen Uat en haude aules jemeensaum;</verse>
        <verse osisID='Acts.2.45'>en see vekoffte äa Hab en Goot en vedeelde de aun aule, doanoh aus een jiedra needijch haud <note>bruckt</note> .</verse>
        <verse osisID='Acts.2.46'>En jieda Dach bleewe see faust <note>bestendijch</note> enn eenem Senn em Tempel, en bruake enne Hiesa daut Broot, en nehme daut Äte met Jübel en Eenfeltijch em Hoate too sich,</verse>
        <verse osisID='Acts.2.47'>lowde Gott en haude Gonst biem gaunsen Voltj. Oba de Harr deed jieda Dach doa too, dee jerat sulle woare, too de Jemeende.</verse>
      </chapter>
      <chapter osisID='Acts.3'>
        <verse osisID='Acts.3.1'>Oba Peeta en Jehaun jinje Klok näajen nopp emm Tempel omm de Stund ausset Tiet wea tom Jebäd.</verse>
        <verse osisID='Acts.3.2'>En een Maun, dee von Jeburt aun lom wea, word jedroacht, däm see jieda Dach aune Tempel Puat läde <note>sate</note> , de Scheene jenant, omm Aulmoose too bedde von dän, dee emm Tempel enenn jinje.</verse>
        <verse osisID='Acts.3.3'>Aus disa Peeta en Jehaun sach, dee em Tempel enenn gohne wulle, bedd hee ahn, omm een Aulmoose too tjriee.</verse>
        <verse osisID='Acts.3.4'>Oba Peeta tjitjt am met Jehaun met eenem faustem Bletj aun en säd: Tjitj ons aun!</verse>
        <verse osisID='Acts.3.5'>Oba hee jeef acht opp ahn, jespaunt, en räatjend von ahn waut too tjriee.</verse>
        <verse osisID='Acts.3.6'>Oba Peeta säd: Selwa en Gold ha etj nijch; oba waut etj ha, daut jäw etj die: Emm Nome Jesu Tjristi däm Natsareena, stoh opp en goh ommhäa!</verse>
        <verse osisID='Acts.3.7'>En hee foot am aune rajchte Haunt en rejcht am opp. Oba platzlijch worde siene Feet en siene Tjnejchel faust,</verse>
        <verse osisID='Acts.3.8'>en hee huppst opp en kunn stohne en jintj ommhäa, en jintj met ahn emm Tempel enenn, jintj en huppst en lowd Gott.</verse>
        <verse osisID='Acts.3.9'>En daut gaunse Voltj sache am gohne en Gott lowe;</verse>
        <verse osisID='Acts.3.10'>oba see ertjande am, daut hee dee wea, dee omm de Aulmoose aune scheene Tempel Puat jesäte haud; en see worde met Staune ütasich, äwa daut, waut met am passeat wea.</verse>
        <verse osisID='Acts.3.11'>Oba aus hee Peeta en Jehaun faust hild, rand daut gaunse Voltj voll Staune no ahn enne Haul toop, jenant Salamo Haul.</verse>
        <verse osisID='Acts.3.12'>Oba aus Peeta daut sach, auntwuad hee däm Voltj: Manna, Iesraelite, waut wunda jie jünt doaäwa, oda waut tjitj jie opp ons, aus wann wie üt eajna Macht oda Frommijchtjeit daut bewirtjt ha, daut hee gohne kaun?</verse>
        <verse osisID='Acts.3.13'>De Gott Obraums en de Gott Iesaks en de Gott Joakopps, de Gott onse Vodasch, haft sienen Tjnajcht Jesus veharlijcht, däm jie ütjeleewat en verrem Aunjesejcht Pielatus verode <note>junt aufjeloage</note> ha, aus jana sich entschlohte haud, am loos toolohte.</verse>
        <verse osisID='Acts.3.14'>Oba jie ha däm Heiljen en Jerajchten verode, en jie ha jebedd, daut jünt een Maun, een Merda, jeschentjt word;</verse>
        <verse osisID='Acts.3.15'>oba dän Aunfeahra vom <note>tom</note> Läwe ha jie ommjebrocht, däm Gott vonne Doodes oppjewatjt haft, doavon send wie Zeije.</verse>
        <verse osisID='Acts.3.16'>En derjch Gloowe aun sienen Nome haft sien Nome disem, dän jie seene en tjanne, stoatj jemoakt, en de Gloowe, dee derjch am es, haft am diese volle Jesuntheit jejäwt ver jünt aulem.</verse>
        <verse osisID='Acts.3.17'>En nü, Breeda, etj weet, daut jie enn Onntjantniss jehaundelt ha, aus uck jüne Bowaschte.</verse>
        <verse osisID='Acts.3.18'>Oba Gott haft erfellt, waut hee derjch däm Mül aula Profeete verhea vetjindijt haud, daut sien Jesaulwta <note>Tjristus</note> liede sull <note>wudd</note> .</verse>
        <verse osisID='Acts.3.19'>Dentjt omm <note>doot Buesse</note> en betjeat jünt, daut jüne Sinde ütjelascht woare,</verse>
        <verse osisID='Acts.3.20'>doamet Tiede de fresche beläwung kohme vom Harrn Aunjesejcht en hee dän fe jünt väabestemmten Tjristus Jesus schetjt,</verse>
        <verse osisID='Acts.3.21'>dan, daut es needijch, daut de Himmel oppnämt bett too de Tiede de wada Häastalung aules daut, waut Gott jeräd haft derjch dän Mül siena heilje Profeete von Eewijchtjeit häa <note>aun</note> .</verse>
        <verse osisID='Acts.3.22'>Mooses haft jesajcht: „Eenen Profeet woat jünt de Harr, jun Gott, üt jüne Breeda erwatje, aus mie; opp am sell jie heare enn aulem, waut hee too jünt räde woat.</verse>
        <verse osisID='Acts.3.23'>Oba daut woat passeare, jiedre Seel, dee nijch heat no janem Profeet, woat ütem Voltj vetiljt woare“. {5Mos.18,15.18.19}</verse>
        <verse osisID='Acts.3.24'>En uck aule Profeete von Samuel aun en siene Nofolja, soo väle jeräd ha, ha uck dise Doag vetjindijt.</verse>
        <verse osisID='Acts.3.25'>Jie send de Säns de Profeete en enn dän Bunt met ennjeschlohte, dän Gott met onse <note>june</note> Vodasch jeschlohte haft, enn däm hee too Obraum säd: „En enn dienem Some <note>Nokohme</note> woare aule Jeschlajchta oppe Ead jesäajent“. {1Mos.22,18}</verse>
        <verse osisID='Acts.3.26'>Easchtens fe jünt haft Gott sienen Tjnajcht <note>Jesus</note> oppstohne lohte, en schetjt am, omm jünt too säajne, enn däm sich een jiedra wajch dreit <note>betjeat</note> von siene <note>june</note> beese Dode <note>Woatje</note> .</verse>
      </chapter>
      <chapter osisID='Acts.4'>
        <verse osisID='Acts.4.1'>Aus see tom Voltj räde, tjeeme no ahn de Priesta en de Tempel Väastohna <note>Hauptmaun</note> en de Sadutsäa,</verse>
        <verse osisID='Acts.4.2'>en weare oppjerejcht, wiel see daut Voltj leahde en enn Jesus de Oppstohninj vonne Doodes vetjindje <note>prädje</note> .</verse>
        <verse osisID='Acts.4.3'>En see läde de Henj aun ahn en sade ahn em Jefentjniss bott zemorjess; dan daut wea aul Owent.</verse>
        <verse osisID='Acts.4.4'>Oba väle, von dee daut Wuat heade, tjeeme tom Gloowe; en de Zohl de Manna word onnjefäa bie fief dusent.</verse>
        <verse osisID='Acts.4.5'>Oba daut passead aum näajsten Dach, vesaumlde sich äare Bowaschte en de Ellteste en de Schreftjeleade enn Jerusalem,</verse>
        <verse osisID='Acts.4.6'>uck Hanas, de Huagapriesta, en Kaifas en Jehaun en Auleksaunda, en aul dee weare ütem <note>vom</note> huagapriesta Jeschlajcht.</verse>
        <verse osisID='Acts.4.7'>En aus see ahn enn äare Medd jestalt haude, fruage see: Enn wäms Krauft oda enn wäm sienen Nome ha jie dit jedohne?</verse>
        <verse osisID='Acts.4.8'>Donn säd Peeta, jefellt met däm heiljem Jeist: Bowaschte vom Voltj en Ellteste!</verse>
        <verse osisID='Acts.4.9'>Wann wie vondoag veheat woare, wäajen eene goode Dod, aun eenem jelämden Mensch, [en jefroagt woare], derjch wäm es hee jeheelt worde,</verse>
        <verse osisID='Acts.4.10'>daut saul jünt aulem bekaunt senne en uck däm gaunsen Voltj Iesrael, daut derjch däm Nome Jesus Tjristus, däm Natsareena, dän jie jetjriezijcht ha, däm Gott vonne Doodje oppjewatjt haft, derjch disem steit disa <note>Jelämda</note> ver jünt jesunt.</verse>
        <verse osisID='Acts.4.11'>Dit es de Steen, veacht von jünt, Bülied, dee tom Atjsteen jeworde es.</verse>
        <verse osisID='Acts.4.12'>En daut es enn tjeen aundrem de Radung, dan doa es uck tjeen aundra Nome unjrem Himmel de Mensche jejäft, enn däm wie jerat woare selle.</verse>
        <verse osisID='Acts.4.13'>Oba aus see sache däm friehem Moot enn Peeta en Jehaun, en erfuahre, daut see onnjeleade en onnjebildete Lied send, see wundade sich; oba see wisste von ahn, daut see met Jesus jewäse weare.</verse>
        <verse osisID='Acts.4.14'>En doa see däm Mensch bie ahn stohne sache, dee jeheelt wea, kunne see nuscht doajäjen saje.</verse>
        <verse osisID='Acts.4.15'>Oba no däm see ahn, ütem Huagen Rot, befoole haude wajch too gohne, vehaundelde see meteenaunda, en säde:</verse>
        <verse osisID='Acts.4.16'>Waut sell wie dise Mensche doone? Dann emmahan es derjch ahn een bekaundet <note>besondret</note> Teatjen passeat, daut es aulen wohnhauften enn Jerusalem openboa, en wie tjenne daut nijch veläje.</verse>
        <verse osisID='Acts.4.17'>Oba doamet daut nijch wieda unja däm Voltj vebreet woat, loht ons ahn earnsthauft dreiwe, daut see nijch mea enn disem Nome too tjeenem Mensch räde.</verse>
        <verse osisID='Acts.4.18'>En see roopte ahn en befoole ahn, äwahaupt nijch too räde en too leahre emm Nome Jesus.</verse>
        <verse osisID='Acts.4.19'>Oba Peeta en Jehaun auntwuade en säde too ahn: Uadeelt selfst, auf et rajcht es ver Gott, opp jünt mea too horjche, aus opp Gott;</verse>
        <verse osisID='Acts.4.20'>Dann wie tjenne nijch, nijch räde von däm waut wie jeseehne en jeheat ha.</verse>
        <verse osisID='Acts.4.21'>Oba see bedreiwde ahn noch mea, en leete ahn frie, enn däm see nijch funge, woo see ahn bestrofe kunne, wäajen däm Voltj; dan aula veharlijchte Gott äwa daut waut passeat wea.</verse>
        <verse osisID='Acts.4.22'>Dan de Mensch wea äwa veatijch Joa oolt, de jeheelt wea en aun däm dit Teatjen passead.</verse>
        <verse osisID='Acts.4.23'>Oba aus see frie jelohte weare, tjeeme see no de Äaje en berejchte aules, waut too ahn de Huagapriesta en de Ellteste jesajcht haude.</verse>
        <verse osisID='Acts.4.24'>Oba see, aus see daut heade, hoowe eensennijch äare Stemm too Gott, en säde: Harr, dü hast däm Himmel en de Ead en daut Mäa en aules, waut doa benne es, jemoakt;</verse>
        <verse osisID='Acts.4.25'>dee dü derjch däm Heilje Jeist, derjch onsem Voda Doft sien Mül, dienem Tjnajcht, jesajcht hast: „Wuaromm toobe de Natsjoone, en de Veltja plone iedel <note>waut nuscht es</note> ?</verse>
        <verse osisID='Acts.4.26'>De Tjeenije de Ead stiee opp, en de Harscha vesaumle sich jäajen däm Harr en jäajen sienen Tjristus“. {Ps.2,1.2}</verse>
        <verse osisID='Acts.4.27'>Dan enn woahrheit vesaumle sich enn diese Staut jäajen dienen heiljem Tjnajcht Jesus, dän dü jesaulwt hast, soo aus uck Heroodes aus uck Pontius Pielatus met de Natsjoone en de Veltja Iesraels,</verse>
        <verse osisID='Acts.4.28'>omm too doone, waut diene Haund en dien Rotschluss verhäa bestemmt haft, dautet passeare sull.</verse>
        <verse osisID='Acts.4.29'>En nü, Harr, seeh han, opp äa Dreiwe, en jeff diene Tjnajchts, dien Wuat met aula Frieheit mootijch too räde,</verse>
        <verse osisID='Acts.4.30'>enn däm dü diene Haunt ütstratjst tom Heele, en Teatjen en Wunda passeare derjch dienen heiljen Tjnajcht Jesus sien Nome.</verse>
        <verse osisID='Acts.4.31'>En aus see jebäd haude, bäbd de Städ, aun de see vesaumlt weare; en aula worde mett däm heiljen Jeist jefellt, en see räde daut Wuat Gottes frie en Mootijch.</verse>
        <verse osisID='Acts.4.32'>Oba de Menj, de Jleewje weare een Hoat en eene Seel, en uck nijch eena säd, daut irjend waut von sienem Goot sien eajen es, oba aules wea äa jemeenet.</verse>
        <verse osisID='Acts.4.33'>En met groote Krauft jeewe de Apostel Zeijnis auf vom Harr Jesus siene Oppstohninj; en groote Jnod wea opp ahn aula.</verse>
        <verse osisID='Acts.4.34'>Dann doa wea tjeena derftijch <note>Noot liedent</note> unja ahn, dan aule Äjendeema von Laund oda Hiesa weare, vekoffte see en brochte dän Priess vom Vekofften</verse>
        <verse osisID='Acts.4.35'>en läde daut too Feeten de Apostel; oba daut word eenem jiedrem toojedeelt, doanoh aus een jiedra derftijch wea.</verse>
        <verse osisID='Acts.4.36'>Oba Joosef, dee vonne Apostel Barnabas jenant word (äwasat heet daut: een Treesta Sän) een Leewiet, enn Tsiepern jebuare,</verse>
        <verse osisID='Acts.4.37'>dee eenen Acka haud, vekofft däm, brocht daut Jeld en läd daut too Feeten de Apostel.</verse>
      </chapter>
      <chapter osisID='Acts.5'>
        <verse osisID='Acts.5.1'>Oba een Maun, met Nome Ananias met siene Frü Safiera, vekoffte een Goot,</verse>
        <verse osisID='Acts.5.2'>en hilt fe sich vom vekofften Priess, en siene Frü wisst uck doavon; en hee brocht eenen Deel en läd daut too Feeten de Apostel.</verse>
        <verse osisID='Acts.5.3'>Oba Peeta säd: Ananias, wuaromm haft Soton dien Hoat jefellt, daut dü däm heiljen Jeist beloage en vom vekofften Gootspries auntsied jebrocht hast?</verse>
        <verse osisID='Acts.5.4'>Bleef daut nijch dient, en aus dü daut vekofft hautst, wea daut emma noch enn diene Jewault? Waut es passeat, daut dü die diese Dod enn dien Hoat toojelohte <note>jesat</note> hast? Dü hast nijch Mensche beloage, oba Gott.</verse>
        <verse osisID='Acts.5.5'>Oba aus Ananias diese Wead head, voll hee han en storf. En daut tjeem ne groote Angst äwa aule dee daut heade.</verse>
        <verse osisID='Acts.5.6'>Oba de junge Manna stunde opp, wetjelde am enn en druage am rüt en begroowe am.</verse>
        <verse osisID='Acts.5.7'>Oba daut passead, onnjefäa omm dree Stund, doa tjeem siene Frü enenn, en wisst nijch waut passeat wea.</verse>
        <verse osisID='Acts.5.8'>Oba Peeta fong aun too äa too räde: Saj mie, ha jie fe soo väl daut Laund vekofft? Oba see säd: Jo, fe soo väl.</verse>
        <verse osisID='Acts.5.9'>En Peeta säd too äa: Wuaromm send jie äwaeen jekohme, dän Harrn Jeist too veseatje? Tjitj! De Feet dee dienen Maun begroft ha send aune Däa, en see woare uck die rütdroage.</verse>
        <verse osisID='Acts.5.10'>Oba see voll platzlijch ver siene Feet han en storf. En aus dee junge Manna enenn tjeeme, funge see äa Doot, en druage ahr rüt en begrowde äa bie äarem Maun.</verse>
        <verse osisID='Acts.5.11'>En doa tjeem groote Angst äwa de gaunse Jemeende <note>Vesaumlung</note> en äwa aule, dee daut heade.</verse>
        <verse osisID='Acts.5.12'>Oba derjch de Henj de Apostel passeade väl Teatjen en Wunda unja däm Voltj; (en see weare aule eenes sennes enne Haul Salomos.</verse>
        <verse osisID='Acts.5.13'>Oba von dee aundre woagd sich tjeena, ahn auntoschlüte; doch daut Voltj veäat ahn.</verse>
        <verse osisID='Acts.5.14'>Oba omm soo mea Jleewje worde däm Harrn doatoo jedohne, Schoasch von Manna aus uck Frües;)</verse>
        <verse osisID='Acts.5.15'>soo daut see de Kranke uck oppe Gausse druage en dee opp Bade en Loagasch läde, doamet, wann Peeta vebie jeit, uck bloos sien Schaute eenem von ahn äwadatjt.</verse>
        <verse osisID='Acts.5.16'>Oba doa tjeeme uck ne Menj üt de ommlidjende Städa no Jerusalem toop, en see brochte de Kranke en von onnreine Jeiste Jetjwälde, dee worde aula jeheelt.</verse>
        <verse osisID='Acts.5.17'>Oba de Huagapriesta stund opp en aule dee met am weare, nämlijch de Grupp <note>Satjt</note> de Sadutsäa, dee worde aufjenstijch;</verse>
        <verse osisID='Acts.5.18'>en läde de Henj aune Apostel en läde <note>sade</note> ahn emm Jefentjniss.</verse>
        <verse osisID='Acts.5.19'>Oba däm Harrn sien Enjel muak enne Nacht de Jefentjniss Däare op, en leid ahn rüt en säd:</verse>
        <verse osisID='Acts.5.20'>Goht, en stalt jünt emm Tempel han en räd tom Voltj aul dise Wead von däm <note>disem</note> Läwe!</verse>
        <verse osisID='Acts.5.21'>Oba aus see daut jeheat haude, jinje see tiedijch zemorjess em Tempel en leahde. Oba de Huagapriesta en dee met am wäare, roopte dän Huagen Rot de Ellteste vonne Säns Iesrael toop, en schetjte nom Jefentjniss, daut see <note>de Apostel</note> no ahn jebrocht wurde.</verse>
        <verse osisID='Acts.5.22'>Oba aus de Deena han tjeeme, funge see ahn nijch em Jefentjniss; en see jinje tridj, berejchte</verse>
        <verse osisID='Acts.5.23'>en säde: Wie funge daut Jefentjniss veschlohte met aula Sejchaheit en de Wajchta aune Däare stohne; oba aus wie opmuake, fung wie tjeenem doabenne.</verse>
        <verse osisID='Acts.5.24'>Oba aus de Tempel Hauptmaun aus uck de Huagapriesta diese Wead heade, weare see rotloos äwa ahn, woo kunn soowaut passeare.</verse>
        <verse osisID='Acts.5.25'>Oba doa kaum eena en berejcht ahn: Tjitjt! De Manna, dee jie em Jefentjniss jesat ha, send em Tempel, stohne en leahre daut Voltj.</verse>
        <verse osisID='Acts.5.26'>Donn jintj de Hauptmaun met de Deena han en brochte ahn, nijch met Jewault, dan see ängste sich fe daut Voltj, daut see jesteenijcht woare.</verse>
        <verse osisID='Acts.5.27'>Oba aus see ahn jebrocht haude, stalde see ahn ver däm Huagen Rot; en de Huagepriesta befruach ahn,</verse>
        <verse osisID='Acts.5.28'>en säd: Ha wie jünt nijch strenj vebode, nijch too leahre enn disem Nome; en tjitjt, jie ha Jerusalem met jüne Leah jefellt en jie welle daut Bloot von disem Mensch äwa ons brinje.</verse>
        <verse osisID='Acts.5.29'>Oba Peeta en de aundre Apostel auntwuade en säde: Man mott Gott mea jehorjche aus Mensche.</verse>
        <verse osisID='Acts.5.30'>De Gott onsa Vodasch haft Jesus opperwatjt, däm jie aum Holt jehenjt en ommjebrocht ha.</verse>
        <verse osisID='Acts.5.31'>Disen haft Gott tom Aunfeahra en Rada <note>Heilaunt</note> too siena Rajchte nehejcht jehowe, omm Iesrael Ommdentje <note>Buesse</note> en Sinde Vejäwung too jäwe.</verse>
        <verse osisID='Acts.5.32'>En wie send Zeije von dise Dinje en de Heilja Jeist, däm Gott dän jejäwt haft, dee am jehorjche.</verse>
        <verse osisID='Acts.5.33'>Oba aus see dit heade, worde see doll en wulle ahn ommbrinje.</verse>
        <verse osisID='Acts.5.34'>Oba eena vonne Farisäa em Huagen Rot stund opp, met Nome Gamaleal, een Jesatzesleahra, hüach jeachta biem gaunsen Voltj, en befool, de Mensche fe ne korte Tiet rüt too schetje.</verse>
        <verse osisID='Acts.5.35'>En hee säd too ahn: Manna, Iesraelite, seeht jünt väa bie dise Mensche, waut jie doone welle.</verse>
        <verse osisID='Acts.5.36'>Dann ver dise Doag stund Tejudas opp en säd, daut hee Eena <note>Groota</note> es, däm sich onnjefäa veea hundat Manna aunschloote; disa word dootjemoakt, en aule, dee am foljde, worde vestreit en too nuscht jemoakt.</verse>
        <verse osisID='Acts.5.37'>No däm stund Judas de Galiläa opp, enn de Doag de Ennschriewung <note>ausset Voltj jetalt wort</note> , en brocht väl Voltj dee am foljde tom auffaule; uck dee tjeem omm, en aule, dee am foljde, weare vestreit.</verse>
        <verse osisID='Acts.5.38'>En em Bletj opp de Dinje, saj etj jünt: Blieft wajch von dise Mensche en loht an! Dann wann dit Väahabe oda Woatj von Mensche senne sull, soo woatet toonijcht jemoakt woare:</verse>
        <verse osisID='Acts.5.39'>Oba wann daut von Gott es, woa jie ahn nijch toonijcht moake tjenne, doamet jie nijch soogoa aus Tjampfa jäajen Gott jefunge woare!</verse>
        <verse osisID='Acts.5.40'>Oba see heade opp am, en aus see de Apostel no sich jeroopt haude, schluage see ahn en befoole ahn, nijch too räde emm Nome Jesus en leete ahn frie.</verse>
        <verse osisID='Acts.5.41'>See jinje nü wajch vom Huagen Rot en freide sich, daut see weare Weat jeacht worde, fe däm Nome Schmacht too liede;</verse>
        <verse osisID='Acts.5.42'>en see heade nijch opp, jieda Dach em Tempel en enne Hiesa too leahre, en de froohe Botschoft von dän Jesaulwten <note>Tjristus</note> , Jesus too vetjindje <note>prädje</note> .</verse>
      </chapter>
      <chapter osisID='Acts.6'>
        <verse osisID='Acts.6.1'>Oba enn dise Doag, aus de Zohl de Jinja too nauhm, murrde de Helinieste <note>giejchesche Jude</note> jäajen de Hebräa, wiel äare Wätfrües emm deajlijchen Deenst äwaseehne worde.</verse>
        <verse osisID='Acts.6.2'>En de Twalw roopte de Menj de Jinja en säde: Daut es nijch goot, daut wie daut Wuat Gottes velohte enn de Desche bedeene.</verse>
        <verse osisID='Acts.6.3'>Oba seeht jünt omm, Breeda, no säwen Manna üt <note>von</note> jünt, voll Jeistes en Weissheit dee wie enn diese Oppgow ennsate woare;</verse>
        <verse osisID='Acts.6.4'>oba wie woare emm Jebäd en oppem Deenst em Wuat faust bedocht senne.</verse>
        <verse osisID='Acts.6.5'>En daut Wuat jevoll de gaunse Menj, en see wälde Stefanus, eenen Maun voll Gloowe en Heiljem Jeist, en Filip en Prochorus en Nikanor en Tiemon en Parmenas en Nikolaus eenen Proselüte <note>betjeaden üte Heide</note> üt Antiochean,</verse>
        <verse osisID='Acts.6.6'>dee see verre Apostel stalde; en aus see jebäd haude, läde see ahn de Henj opp.</verse>
        <verse osisID='Acts.6.7'>En Gott sien Wuat neem too, en de Zohl de Jinja enn Jerusalem vemeade sich sea; en eene groote Menj Priesta worde däm Gloowe jehuarsom.</verse>
        <verse osisID='Acts.6.8'>Oba Stefanus, voll Jnod en Krauft, deed Wunda en groote Teatjen unjrem Voltj.</verse>
        <verse osisID='Acts.6.9'>Oba doa stunde eenje opp üt de Sienagog jenant Libertiener en de Tjiereena en Auleksaundra en dee üt Tsilietsean en Asean en streede met Stefanus.</verse>
        <verse osisID='Acts.6.10'>En see kunne nijch de Weissheit en däm Jeist wadastohne, met dee hee räd.</verse>
        <verse osisID='Acts.6.11'>Donn stefte see Manna aun, dee doa säde: Wie ha am lestalijche Wead räde heare jäajen Mooses en Gott.</verse>
        <verse osisID='Acts.6.12'>En see hetzte daut Voltj opp en de Ellteste en de Schreftjeleade; en äwavolle am, en see packte am en leide am verrem Huagen Rot.</verse>
        <verse osisID='Acts.6.13'>En see stalde faulsche Zeije opp, dee doa säde: Diss Mensch heat nijch opp, Wead too räde jäajen disem heiljen Uat en däm Jesatz:</verse>
        <verse osisID='Acts.6.14'>Dan wie ha am saje jeheat: Disa Jesus, de Natsareena, woat disen Uat venijchte en woat de Sitte endre, de ons Mooses äwaleewat haft.</verse>
        <verse osisID='Acts.6.15'>En aule, dee em Huagen Rot saute, tjitjte am stua aun, en sache sien Jesejcht aus een Enjelsjesejcht.</verse>
      </chapter>
      <chapter osisID='Acts.7'>
        <verse osisID='Acts.7.1'>Oba de Huagepriesta säde: Vehält sich daut soo?</verse>
        <verse osisID='Acts.7.2'>Oba hee säd: Manna, Breeda en Vodasch: Horjcht! De Gott de Harlijchtjeit bejäajend <note>wees sich</note> onsem Voda Obraum, aus hee en Mesopotamean wea, eea hee enn Haran wohnd,</verse>
        <verse osisID='Acts.7.3'>en säd too am: „Goh üt dienem Laund en üt dienem Frindschauft, en kohm enn daut Laund, daut etj die wiese woa“. {1Mos.12,1}</verse>
        <verse osisID='Acts.7.4'>Dan jintj hee ütem Laund de Kaldäa en wohnd enn Haran. En von doa, no däm sien Voda jestorwe wea, siedeld hee am omm enn daut Laund, enn däm jie nü wohne.</verse>
        <verse osisID='Acts.7.5'>En hee jeef am doa tjeen Oawgoot, uck nijch eenen Foot breet, en vespruak, am daut too jäwe tom Äjendoom en sienem Some no am, aus hee noch tjeen Tjint haud.</verse>
        <verse osisID='Acts.7.6'>Oba Gott säd aulsoo: „Sien Some woat Framd senne enn eenem framden Laund, en see woare ahn veea hundat Joa vesklowe en schlajcht behaundle.</verse>
        <verse osisID='Acts.7.7'>En daut Voltj, däm see deene woare, woa etj rejchte“, säd Gott, „en no däm woare see üttratje en woare mie aun däm Uat deene“. {1Mos.15,13.14}</verse>
        <verse osisID='Acts.7.8'>En hee jeef ahn dän Bunt de Beschniedunk; en soo zeijd hee Iesak en beschneet am aum achten Dach, en Iesak dän Joakopp, en Joakopp de twalw Staumvodasch.</verse>
        <verse osisID='Acts.7.9'>En de Staumvodasch, worde neidisch äwa Joosaf en vekoffte am no Ejipte. En Gott wea met am,</verse>
        <verse osisID='Acts.7.10'>en hee rad am üt aul siene Bedrenjnise, en jeef am Jnod en Weissheit verrem Faraoo, dän Tjeenijch von Ejipten, en hee stald am enn aus Harscha äwa Ejipten, en äwa sienem gaunsem Hüs.</verse>
        <verse osisID='Acts.7.11'>Oba doa tjeem eene Hungaschnoot äwa gauns Ejipten uck Kanaan en een grootet Nootliede <note>Älend</note> ; en onse Vodasch funge tjeene Noarinj.</verse>
        <verse osisID='Acts.7.12'>Oba aus Joakopp head, daut enn Ejipten Jeträajd wea, schetjt hee onse Vodasch tom easchten Mol han <note>üt</note> .</verse>
        <verse osisID='Acts.7.13'>En biem tweede Mol jeff Joosef sich siene Breeda too ertjane, en däm Faraoo word Joosef siene Häakohme openboat.</verse>
        <verse osisID='Acts.7.14'>Oba Joosef schetjt han en leet sienen Voda Joakopp no sich kohme, en daut gaunse Frindschauft, fief en zäwentijch Seele.</verse>
        <verse osisID='Acts.7.15'>En Joakopp trock rauf no Ejipte en storf, hee en onse Vodasch;</verse>
        <verse osisID='Acts.7.16'>en see worde tridj no Siechem jebrocht en enn daut Grauf jelajcht, daut Obraum jekofft haud fe eene Somm Selwa vonne Säns Hamor enn Siechem.</verse>
        <verse osisID='Acts.7.17'>Oba aus de Tiet de Vespräatjung noda tjeem, de Gott Obraum toojesajcht haud, woss daut Voltj en vemead sich enn Ejipte,</verse>
        <verse osisID='Acts.7.18'>bott een aundra Tjeenijch äwa Ejipte tjeem, de Joosef nijch tjannd.</verse>
        <verse osisID='Acts.7.19'>Disa behaundeld ons Jeschlajcht hinjalestijch en mishaundeld onse Vodasch, enn däm see äare Tjinja üt sate musste, doamet see nijch aum Läwe bleewe.</verse>
        <verse osisID='Acts.7.20'>Enn dise Tiet word Mooses jebuare, en hee wea Gott aunjenäm; dee word dree Moonat em Voda Hüs oppjetrocke <note>vesorjt</note> .</verse>
        <verse osisID='Acts.7.21'>Oba aus hee ütjesat word, neem Faraoo siene Dochta am no sich en trock am fe sich opp, aus Sän.</verse>
        <verse osisID='Acts.7.22'>En Mooses word enn aule Weissheit de Ejipta unjarejcht, oba hee wea tjraftijch enn siene Wead en Woatje.</verse>
        <verse osisID='Acts.7.23'>Oba aus hee veatijch Joa oolt word, tjeem et enn sienem Hoat opp, sich no siene Breeda, de Säns Iesrael, ommtoseehne.</verse>
        <verse osisID='Acts.7.24'>En aus hee eenen sach de Onnrajcht behaundelt word, stund hee am bie en veschauft däm Mishaundeldem Rajcht, enn däm hee däm Ejipta doot schluach.</verse>
        <verse osisID='Acts.7.25'>Oba hee docht, dautet siene Breeda vestohne, daut Gott derjch siene Haund ahn Radung jäft; oba see vestunde daut nijch.</verse>
        <verse osisID='Acts.7.26'>En aum näajsten Dach tjeem hee no ahn, aus see sich streede, en vesocht ahn äwareen, tom Fräd, too brinje en säd: Manna, jie send Breeda, wuaromm doo jie eenaunda onnrajcht?</verse>
        <verse osisID='Acts.7.27'>Oba dee däm Näajsten onnrajcht deed, schuppst am wajch en säd: Wäa haft die ennjesat aus Bowaschten en Rejchta äwa ons?</verse>
        <verse osisID='Acts.7.28'>West dü mie uck ommbrinje, soo aus dü jistre dän Ejipta ommjebrocht hast?</verse>
        <verse osisID='Acts.7.29'>Oba Mooses rand wajch bie diese Wead en hee word een Framda em Laund Midean, wua hee twee Säns tjrejch.</verse>
        <verse osisID='Acts.7.30'>En aus veatijch Joa vegohne weare, tjeem no am enne Wieste aum Boajch Sinai een Enjel enne Fiaflaum enn eenem Dornbosch.</verse>
        <verse osisID='Acts.7.31'>Oba aus Mooses daut sach, vewundad hee sich äwa daut Jesejcht; oba aus hee doa han jintj, daut jenau too betjitje, tjeem de Stemm vom Harr:</verse>
        <verse osisID='Acts.7.32'>„Etj sie de Gott diene Vodasch, de Gott Obraums en Iesaks en Joakopps“. {2Mos. 3,6} Oba Mooses zettad en woagd nijch, jenau no too seene.</verse>
        <verse osisID='Acts.7.33'>Oba de Harr säd too am: „Tratj de Schooh von diene Feet, dan de Uat, opp däm dü steist, es heiljet Laund.</verse>
        <verse osisID='Acts.7.34'>Etj ha jeseehne de schlajchte behaundlung aun mien Voltj en Ejipte, en äa Sefze ha etj jeheat, en etj sie rauf jekohme, ahn rüt too nehme. En nu kohm, etj well die no Ejipte schetje“. {2Mos.3,5.7.8.10}</verse>
        <verse osisID='Acts.7.35'>Disem Mooses, däm see veluage <note>nijch wulle</note> , en säde: „Wäa haft die ennjesat aus Bowaschten en Rejchta?“ {2Mos. 2,14} Disem haft Gott aus Bowaschten uck aus Erleesa jeschetjt derjch eenem Enjel siene Haund, dee am em Dornbosch bejäajend.</verse>
        <verse osisID='Acts.7.36'>Disa haft ahn rütjefeat, enn däm hee Wunda en Teatjen deed em Laund Ejipten en em Rooden Mäa en enne Wieste, veatijch Joa.</verse>
        <verse osisID='Acts.7.37'>Dit es de Mooses, dee too de Säns Iesrael säd: „Eenen Profeet woat jünt Gott von <note>üt</note> jüne Breeda erwatje, aus mie; [däm sell jie horjche]“. {5Mos. 18,15.18}</verse>
        <verse osisID='Acts.7.38'>Daut es dee, dee enn de Jemeende enne Wieste met däm Enjel, dee oppem Boajch Sinai too am räd, en met onse Vodasch; dee läwendje Wead oppnauhm, omm dee ons too jäwe;</verse>
        <verse osisID='Acts.7.39'>däm onse Vodasch nijch wulle jehuarsom senne, oba see stade am wajch en dreide sich enn äare Hoats omm no Ejipte,</verse>
        <verse osisID='Acts.7.40'>en säde too Aaron: „Moak ons Jetta, dee ver ons gohne woare; dan disa Mooses, dee ons rütjefeat haft ütem Laund Ejipte, wie weete nijch, waut met am passeat es“. {2Mos.32,1}</verse>
        <verse osisID='Acts.7.41'>En see muake enn jane Doag een Kaulf en brochte een Opfa däm Jetze Bild, en freide sich aun <note>äwa</note> däm Woatj äara Henj.</verse>
        <verse osisID='Acts.7.42'>Oba Gott dreid sich auf en äwajeef ahn, däm himmlischen Häa too deene, aus jeschräwe steit em Buak de Profeete: „Ha jie mie fleijcht veatijch Joa enne Wieste Schlachttiare en Opfa jebrocht, Hüs Iesrael?</verse>
        <verse osisID='Acts.7.43'>Jie ha soo aus daut Zelt däm Mooloch metjefeat aus uck däm Stearn von jünem Gott Reemfan, de Bilda, dee jie jemoakt ha, ahn auntobäde; en etj woa jünt jansieds von Babieloon ommsiedle“. {Amos 5,25-27}</verse>
        <verse osisID='Acts.7.44'>Daut Zeijniss Zelt haude <note>wea</note> onse Vodasch enne Wieste, soo aus aunjeordnet haud dee met <note>too</note> Mooses räd, daut too moake nom Väabild, daut hee jeseehne haud;</verse>
        <verse osisID='Acts.7.45'>daut uck onse Vodasch äwanohme haude en met Joosua druage, biem Laund enn'näme vonne Veltja, de Gott ütdreef vom Aunjesejcht onsa Vodasch, bott Doft siene Doag,</verse>
        <verse osisID='Acts.7.46'>dee doa Jnod ver Gott fung en bedd, omm too finje eene Wohninj fe daut Joakopps Hüs.</verse>
        <verse osisID='Acts.7.47'>Oba Salamo büd Am een Hüs.</verse>
        <verse osisID='Acts.7.48'>Oba de Hejchsta wohnt nijch enn Hiesa de met Henj jemoakt send, aus de Profeet sajcht:</verse>
        <verse osisID='Acts.7.49'>„De Himmel es mien Troon, en de Ead daut Beintjstje fe miene Feet. Waut fe een Hüs well jie mie büe, sajcht de Harr, oda wua es de Uat fe miene Rüh?</verse>
        <verse osisID='Acts.7.50'>Haft nijch miene Haunt dit aules jemoakt? {Jes.66,1-2}</verse>
        <verse osisID='Acts.7.51'>Äjensennje en Onnbeschnädne aum Hoat en Uhre! Jie sträwe emma jäajen däm heiljen Jeist, aus jüne Vodasch, soo uck jie.</verse>
        <verse osisID='Acts.7.52'>Woone vonne Profeete ha jüne Vodasch nijch vefoljt? En see ha dee doot jemoakt, dee verhäa vetjindijde vom Jerajchten sien kohme, däm siene Veroda en Morda jie nü jeworde send,</verse>
        <verse osisID='Acts.7.53'>dee jie daut Jesatz derjch Aunordninj von Enjel jetjräaje ha, en ha daut nijch jehole.</verse>
        <verse osisID='Acts.7.54'>Oba aus see daut heade, worde äare Hoats jrimsijch <note>bees</note> , en see tjnirschte met de Täne jäajen am.</verse>
        <verse osisID='Acts.7.55'>Oba hee, voll heiljen Jeist, tjitjt met faustem Bletj <note>niel</note> nom Himmel, sach hee de Harlijchtjeit Gottes, en Jesus stohne aune Rajchte Gottes;</verse>
        <verse osisID='Acts.7.56'>en säd: Tjitjt, etj seeh dän Himmel opjemoakt, en däm Menschesän too Rajchte Gottes stohne!</verse>
        <verse osisID='Acts.7.57'>Oba see schreaje met ne lüde Stemm, hilde äare Uhre too, see weare eenes Sennes en äwavolle am.</verse>
        <verse osisID='Acts.7.58'>En schmeete am üte Staut rüt, en steenijchde am. En de Zeije trocke äare Tjleeda auf en läde dee eenen jungen Maun too Feet, jenant Saul.</verse>
        <verse osisID='Acts.7.59'>En see steenijchde Stefanus, dee doa bäd en säd: Harr Jesus, näm mien Jeist opp.</verse>
        <verse osisID='Acts.7.60'>Oba hee tjneed sich dohl en schreajch met ne lüde Stemm: Harr, räatjen ahn dise Sind nijch too! En aus hee dit jesajcht haud, schleep hee enn.</verse>
      </chapter>
      <chapter osisID='Acts.8'>
        <verse osisID='Acts.8.1'>Oba Saul haud een Jefaule aun <note>Stefanus</note> sienem doot. Oba aun jane Doag jeefet eenen groote Vefoljung jäajen de Jemeende enn Jerusalem, en aule worde vestreit äwa de Laundschoft von Judäa en Samarean, buta de Apostel.,</verse>
        <verse osisID='Acts.8.2'>Oba Stefanus begrowde gottesferjchtje Manna en stalde een grootet Weekloage <note>Trüa</note> aun.</verse>
        <verse osisID='Acts.8.3'>Oba Saul vesocht de Jemeende üttolasche, jintj enn eenzelne Hiesa enenn en schlapt Manna en Frües wajch en äwajeef ahn aum Jefentjniss.</verse>
        <verse osisID='Acts.8.4'>De Vestreide jinje ommhäa en vetjindijde <note>prädijde</note> daut Wuat aus froohe Botschoft.</verse>
        <verse osisID='Acts.8.5'>Oba Filip jintj rauf no de Hauptstaut Samarean en prädijd ahn dän Tjristus.</verse>
        <verse osisID='Acts.8.6'>Oba daut Voltj head eenes sennes opp daut waut Filip säd, enn däm see heade en sache de Teatjens dee hee deed.</verse>
        <verse osisID='Acts.8.7'>Dann väle, de onnreine Jeista haude, fuare rüt, schreaje met ne lüde Stemm en väl Jelämde en Vetjräpelte worde jeheelt.</verse>
        <verse osisID='Acts.8.8'>Oba enn de Staut wea groote Freid.</verse>
        <verse osisID='Acts.8.9'>Oba een Maun met Nome Siemoon, wea verhäa enne Staut, de Zaubarie jedräwe haud, en daut Voltj von Samaria üta sich brocht, en säd, daut hee waut Grootet es;</verse>
        <verse osisID='Acts.8.10'>däm aula von Tjlien bett Groot aunhenjde, en säde: Disa es de Krauft Gottes, de maun de groote nant.</verse>
        <verse osisID='Acts.8.11'>Oba see henjde am doawäajen aun, wiel hee ahn lange Tiet derjch de Zaubarie üta sich jebrocht haud.</verse>
        <verse osisID='Acts.8.12'>Oba aus see däm Filip jleewde, dee de froohe Botschoft vom Ritj Gottes en dän Nome Jesus Tjristus vetjindijd, leete sich Manna aus uck Frües taufe.</verse>
        <verse osisID='Acts.8.13'>En uck Siemoon selfst jleewd, en aus hee jetauft wea, hilt hee sich faust aun Filip; en aus hee sach de Teatjens en groote Wunda passeare, word hee üta sich.</verse>
        <verse osisID='Acts.8.14'>Oba aus de Apostel enn Jerusalem heade, daut Samarean daut Wuat Gottes aunjenohme habe, schetjte see Peeta en Jehaun no ahn;</verse>
        <verse osisID='Acts.8.15'>aus see hanjekohme weare, en bäde fe ahn, daut see däm heiljen Jeist tjriee;</verse>
        <verse osisID='Acts.8.16'>dan hee wea noch nijch opp tjeenem von ahn jefolle, oba see weare bloos jetauft opp däm Harr Jesus sien Nome.</verse>
        <verse osisID='Acts.8.17'>Donn läde see ahn de Henj opp, en see emfange däm heiljen Jeist.</verse>
        <verse osisID='Acts.8.18'>Oba aus Siemoon sach, daut derjch daut Henjopplaje de Apostel de heilje Jeist jejäft wort, brocht hee ahn Jeld,</verse>
        <verse osisID='Acts.8.19'>en säd: Jäft uck mie dise Macht, daut, wäm etj de Henj opplaj, dee däm heiljen Jeist emfangt.</verse>
        <verse osisID='Acts.8.20'>Oba Peeta säd too am: Dien Jeld foaht met die enne Vedoawniss, wiel dü dochst, daut de Gow Gottes derjch Jeld too tjriee wea!</verse>
        <verse osisID='Acts.8.21'>Dü hast tjeen Aundeel noch Rajcht <note>Oaw</note> aun disem Wuat; dan dien Hoat es nijch opprejchtijch ver Gott.</verse>
        <verse osisID='Acts.8.22'>Aulsoo betjea die <note>doo busse, dentj omm</note> äwa diene Gottloosijchtjeit en bedd däm Harr, daut hee die diene Jedanke enn dienem Hoate vejäwe mucht;</verse>
        <verse osisID='Acts.8.23'>dan etj see, daut dü - enn bettre Gaul en enn Onnjerajchtijchtjeit jespaunt best.</verse>
        <verse osisID='Acts.8.24'>Oba Siemoon auntwuad en säd: Bäd jie fe mie tom Harr, daut nuscht von däm äwa mie tjemmt, waut jie jesajcht ha.</verse>
        <verse osisID='Acts.8.25'>No däm see bezeijd en jeräd haude daut Harren Wuat, jinje see tridj no Jerusalem en prädijde de froohe Botschoft <note>daut Evanjeelium</note> enn väle Samarietesche Darpa.</verse>
        <verse osisID='Acts.8.26'>Oba däm Harr sien Enjel räd too Filip en säd: Stoh opp en goh nom Siede opp däm Wajch, de von Jerusalem no Gasa rauf jeit; diese es eensaum <note>ladijch</note> .</verse>
        <verse osisID='Acts.8.27'>En hee stund opp en jintj. En tjitj, [een Maun] een Ätiopea een Eenuch <note>Tjeenijchshof Beaumta</note> een Machthabenda Kandatse, vonne Tjeenijin de Ätiopea, dee äwa äarem gaunsem Schauts wea, dee wea jekohme, en wull en Jerusalem aunbäde;</verse>
        <verse osisID='Acts.8.28'>en hee wea oppem tridj Wajch en saut opp sienem Woage en laus däm Profeet Jesaja.</verse>
        <verse osisID='Acts.8.29'>Oba de Jeist säd too Filip: Goh han en hool die dijcht bie aun disem Woage.</verse>
        <verse osisID='Acts.8.30'>Oba Filip rand opptoo en head am däm Profeet Jesaja läse en säd: Vesteist dü uck, waut dü läst?</verse>
        <verse osisID='Acts.8.31'>Oba hee säd: Woo kaun etj dan, wann mie tjeena nijch aunleide <note>ütlaje</note> deit? En hee bedd Filip, enntostiee, en sich bie am han too sate.</verse>
        <verse osisID='Acts.8.32'>Oba de Schreftstäd dee hee laus wea dise: „Hee word aus een Schop tom schlachte jefeaht, en aus een Laum ver sienem Schäara stomm es, soo muak hee sien Mül nijch op.</verse>
        <verse osisID='Acts.8.33'>Enn siene Raufsatung word sien Jerejcht wajch jenohme; wäa woat sien Jeschlajcht beschriewe? Dann sien Läwe woat vonne Ead wajch jenohme“. {Jes.53,7-8}</verse>
        <verse osisID='Acts.8.34'>Oba de Eenuch auntwuad däm Filip en säd: Etj bedd die, von wäm sajcht de Profeet dit? Von sich oda von eenem aundren?</verse>
        <verse osisID='Acts.8.35'>Oba Filip muak sien Mül op en fong aun met diese Schreftstäd en vetjindijd <note>prädijd</note> am de froohe Botschoft von Jesus.</verse>
        <verse osisID='Acts.8.36'>Oba aus see opp däm Wajch fuahre, tjeeme see aun een Wota, en de Eenuch säd: Tjitj, doa <note>hia</note> es Wota; waut hindat mie, daut etj jetauft woa?</verse>
        <verse osisID='Acts.8.37'>(Don säd Filip: Wann dü von gaunsem Hoate jleefst, dan esset erlaubt. Hee auntwuad en säd: Etj jleew daut Jesus Tjristus Gottes Sän es!)</verse>
        <verse osisID='Acts.8.38'>En hee befool dän Woage stell too hoole, en see steaje beid emm Wota enenn, Filip uck de Eenuch, en hee tauft am.</verse>
        <verse osisID='Acts.8.39'>Oba aus see ütem Wota rüt jestäje weare, entretjt de Jeist vom Harrn Filip; en de Eenuch sach am nijch mea, oba hee fua sienen Wajch met Freid.</verse>
        <verse osisID='Acts.8.40'>Oba Filip word enn Asdood jefunge; en hee jintj en vetjindijd de froohe Botschoft en aule Städa, bott hee no Sisaräa tjeem.</verse>
      </chapter>
      <chapter osisID='Acts.9'>
        <verse osisID='Acts.9.1'>Oba Saul, noch odmend dreiwent met Mort jäajen däm Harr siene Jinja, jintj nom Huagepriesta</verse>
        <verse osisID='Acts.9.2'>en bedd am omm Breew no Damaskus aun de Sienagooge, doamet, wann hee doa eenje dee opp disem nieen Wajch weare, finjt, soo aus Manna uck Frües, hee dän jebunge no Jerusalem feaht <note>brinjt</note> .</verse>
        <verse osisID='Acts.9.3'>Oba aus hee doahan jintj, passead daut, aus hee dijcht bie Damaskus wea. En platzlijch schiend am een Lijcht vom Himmel;</verse>
        <verse osisID='Acts.9.4'>en oppe Ead jefolle, head hee eene Stemm, dee too am säd: Saul, Saul, waut vefoljst dü mie?</verse>
        <verse osisID='Acts.9.5'>Oba hee säd: Wäa best dü, Harr? Oba hee säd: Etj sie Jesus, däm dü vefoljst.</verse>
        <verse osisID='Acts.9.6'>Doch stoh opp en goh enne Staut enenn, en daut woat die jesajcht woare, waut dü doone saust.</verse>
        <verse osisID='Acts.9.7'>Oba de Manna, dee met am oppem Wajch weare, stunde stomm <note>sproak loos</note> , heade zwoa de Stemm, oba sache tjeenem.</verse>
        <verse osisID='Acts.9.8'>Oba Saul stund opp vonne Ead; oba aus siene Uage op weare, sach hee nuscht <note>tjeenem</note> . See leide am oba aune Haunt en feade am no Damaskus.</verse>
        <verse osisID='Acts.9.9'>En hee wea dree Doag blind en aut nijch en drunk nijch.</verse>
        <verse osisID='Acts.9.10'>Oba doa wea een Jinja enn Damaskus met Nome Ananias, en de Harr säd too am enn eenem Jesejcht: Ananias! Hee oba säd: Tjitj, hia sie etj, Harr!</verse>
        <verse osisID='Acts.9.11'>Oba de Harr säd too am: Stoh opp en goh no de Gauss, jenant de Jlitje, en seatj emm Hüs Judas no eenem met Nome Saul, üt Tarsus, dan tjitj, hee bäd;</verse>
        <verse osisID='Acts.9.12'>en hee haft enn eenem Jesejcht eenen Maun jeseehne, met Nome Ananias, de hantjeem en am de Henj oppläd, doamet hee wada seenent woat.</verse>
        <verse osisID='Acts.9.13'>Oba Ananias auntwuad: Harr, etj ha von väle, von disem Maun jeheat, woo väl Beeset hee diene Heilje enn Jerusalem jedohne haft.</verse>
        <verse osisID='Acts.9.14'>En hia haft hee Vollmacht vom Huagepriesta, aule too fassle de dienen Nome aunroope.</verse>
        <verse osisID='Acts.9.15'>Oba de Harr säd too am: Goh han; dan disa es mien üterwäldet Jefäss, mienem Nome verre Veltja aus uck Tjeenije en de Säns Iesrael too droage.</verse>
        <verse osisID='Acts.9.16'>Dan etj woa am wiese, woofäl hee fe mienem Nome liede mott.</verse>
        <verse osisID='Acts.9.17'>Oba Ananias jintj han en jintj enn daut Hüs enenn; en läd am de Henj opp, en hee säd: Brooda Saul, de Harr haft mie jeschetjt, Jesus, dee die oppem Wajch bejäajend, opp däm dü tjeemst, doamet dü wada seenent en met heiljem Jeist jefellt <note>erfällt</note> woascht.</verse>
        <verse osisID='Acts.9.18'>En platzlijch volle aus Scheepe von siene Uage auf, en hee sach wada, en stund opp en hee leet sich taufe.</verse>
        <verse osisID='Acts.9.19'>En aus hee jejäte haud, tjreajch hee wada Krauft. Oba hee wea atelje Doag bie de Jinja enn Damaskus.</verse>
        <verse osisID='Acts.9.20'>En sooboolt vetjindijd hee enn de Sienagooge Jesus, daut disa de Sän Gottes es.</verse>
        <verse osisID='Acts.9.21'>Oba aule dee daut heade weare ütasich en säde: Es disa nijch dee, de enn Jerusalem dee ommbrocht, dee disem Nome aunroope, en wea hee nijch doatoo hiahäa jekohme, omm dee jefasselt verre Huagepriesta too brinje?</verse>
        <verse osisID='Acts.9.22'>Oba Saul word noch mea jestoatjt, en brocht de Jude de enn Damaskus wohnde derjch eenaunda, enn däm hee bewees, daut disa de Jesaulwta <note>Tjristus</note> es.</verse>
        <verse osisID='Acts.9.23'>Oba aus väl Doag vegohne wäare, beschloote de Jude, am ommtobrinje.</verse>
        <verse osisID='Acts.9.24'>Oba däm Saul word äa Aunschlag <note>Väahabe</note> bekaunt. Oba see bewachte uck de Staut'Puate Dach uck Nacht, doamet see am ommbrinje kunne.</verse>
        <verse osisID='Acts.9.25'>Oba siene Jinja nehme am enne Nacht en leete am enn eenem Korf derjch een Mialoch rauf.</verse>
        <verse osisID='Acts.9.26'>Oba aus hee no Jerusalem jekohme wea, vesocht hee, sich de Jinja auntoschlüte; en aule ängste sich fe am, en jleewde nijch daut hee een Jinja es.</verse>
        <verse osisID='Acts.9.27'>Oba Barnabas nauhm sich am aun en brocht am no de Apostel en vetald ahn, woo hee oppem Wajch däm Harr jeseehne haft, en daut hee too am jerät haft, en woo hee enn Damaskus frie en mootijch jeräd haft emm Nome Jesus.</verse>
        <verse osisID='Acts.9.28'>En hee jintj üt en enn met ahn enn Jerusalem en räd frie en mootijch emm Harr sienen Nome.</verse>
        <verse osisID='Acts.9.29'>Hee räd en street met de Helinieste <note>Griejchesche Jude</note> , oba dee vesochte am ommtobrinje.</verse>
        <verse osisID='Acts.9.30'>Oba aus de Breeda ennworde, brochte see am rauf no Siseräa en schetjte am no Tarsus.</verse>
        <verse osisID='Acts.9.31'>Soo haud de Jemeende enn gauns Judäa en Galiläa en Samaria Fräd en büde sich opp en waundelde enn Harrn Ferjcht en vemeade sich derjch dän Troost vom heiljen Jeist.</verse>
        <verse osisID='Acts.9.32'>Oba daut passead, daut Peeta, aus hee derjch aule Uate reisd, uck no de Heilje rauf tjeem, dee enn Lida wohnde.</verse>
        <verse osisID='Acts.9.33'>Oba hee funk doa eenen Maun met Nome Enäas, dee aul acht Joa emm Bad lag, wiel hee jelämt wea.</verse>
        <verse osisID='Acts.9.34'>En Peeta säd too am: Enäas, Jesus Tjristus heelt die; stoh opp en moak die selfst dien Bad! En platzlijch stund hee opp.</verse>
        <verse osisID='Acts.9.35'>En daut sache am aula, de enn Lida en Saron wohnde, dee sich tom Harr betjeade.</verse>
        <verse osisID='Acts.9.36'>Oba enn Joppe wea eene Jinjarin met Nome Tabita, waut vedollmetscht heet: Dorkas; diese wea ritj aun goode Woatje en Aulmoose, de see eewd.</verse>
        <verse osisID='Acts.9.37'>Oba daut passead aun jane Doag, daut see krank word en storf. En aus see äa jewosche haude, läde see ahr enn eene Bowastow.</verse>
        <verse osisID='Acts.9.38'>Oba wiel Lida dijcht bie Joppe es, schetjte de Jinja, aus see jeheat haude, daut Peeta doa es, twee Manna no am, en bedde. Wacht <note>vetratj et</note> nijch, no ons too kohme.</verse>
        <verse osisID='Acts.9.39'>Oba Peeta stund opp en jintj met ahn; aus hee aunjekohme wea, feade see am enn de Bowastow. En aule Wätfrües hielde en tjeeme no am, en weese am de Ratj en Tjleeda, de Dorkas jemoakt haud, aus see bie ahn wea.</verse>
        <verse osisID='Acts.9.40'>Peeta oba schetjt aule rüt, tjneed sich dohl en bäd. En dreid sich no de Doodje en säd: Tabita, stoh opp! Oba see muak äare Uage op, en aus see Peeta sach, sad see sich han.</verse>
        <verse osisID='Acts.9.41'>Hee oba jeef äa de Haunt en rejcht ahr opp en roopt de Heilje en Wätfrües en stald äa läwendijch doa.</verse>
        <verse osisID='Acts.9.42'>Oba dit word enn gauns Joppe bekaunt, en väle tjeeme tom Gloowe aum Harrn.</verse>
        <verse osisID='Acts.9.43'>Daut passead oba, daut hee väl Doag enn Joppe bleef, bie eenem jewessen Siemoon, eenem Ladajoawa.</verse>
      </chapter>
      <chapter osisID='Acts.10'>
        <verse osisID='Acts.10.1'>Oba een Maun enn Sisaräa, met Nome Korneelius, een Hauptmaun vonne soo jenante ietaljeenische Schoa,</verse>
        <verse osisID='Acts.10.2'>fromm en ferjcht Gott met sienem gaunsem Hüs, dee däm Voltj väl Aulmoose jeef en bäd aule Tiet too Gott -</verse>
        <verse osisID='Acts.10.3'>sach enn eenem Jesejcht dietlijch, omm de näajende Stund äwadach, eenen Enjel Gottes bie am enenn kohme en säd too am: Korneelius!</verse>
        <verse osisID='Acts.10.4'>Oba hee tjitjt am niel aun en voll Angst en säd: Waut es, Harr? Hee oba säd too am: Diene Jebäde en diene Aulmoose send noppjestäje aus Jedajchtniss Opfa ver Gott.</verse>
        <verse osisID='Acts.10.5'>En nü schetj Manna no Joppe en loht eenen jewessen Siemoon kohme, dee met bienome Peeta jenant woat;</verse>
        <verse osisID='Acts.10.6'>disa wohnt aus Gaust bie eenem jewessen Siemoon, eenem Ladajoawa, dee een Hüs aum Mäa haft.</verse>
        <verse osisID='Acts.10.7'>Oba aus de Enjel, dee met am räd, wajch jegohne wea, roopt hee twee Deena en eenen frommen Soldot von dee, dee emma bie am weare;</verse>
        <verse osisID='Acts.10.8'>en aus hee ahn aules vetald haud, schetjt hee ahn no Joppe.</verse>
        <verse osisID='Acts.10.9'>Oba aum näajchsten Dach aus jane hinjawäajes en dijcht bie de Staut weare, steajch Peeta omm de sasste Stund oppem Dack omm too bäde.</verse>
        <verse osisID='Acts.10.10'>Oba hee word hungrijch en wull äte. Wäarend see oba fe am reed muake, tjeem äwa am eene Entretjung.</verse>
        <verse osisID='Acts.10.11'>En hee sitt däm Himmel opjemoakt en een Jefäss, aus een grootet Liendüak, raufkohme, daut aun vea Atje [jebunge] oppe Ead rauf jelohte wort,</verse>
        <verse osisID='Acts.10.12'>enn däm aulahaunt veabeenje en krüpende Tiere oppe Ead en Väajel von unjrem Himmel weare.</verse>
        <verse osisID='Acts.10.13'>En eene Stemm wea too <note>aun</note> am: Stoh opp, Peeta, schlacht en at!</verse>
        <verse osisID='Acts.10.14'>Oba Peeta säd: Enn tjeenem Faul, Harr! Wiel etj ha niemols waut Jemeenet oda Onnreinet jejäte!</verse>
        <verse osisID='Acts.10.15'>En de Stemm wea wada tom tweede Mol too am: Waut Gott rein jemoakt haft, ertjläa daut nijch fe jemeen <note>onnrein</note> !</verse>
        <verse osisID='Acts.10.16'>Oba dit passead dree mol; en platzlijch word daut Jefäss em Himmel ennopp jehowe.</verse>
        <verse osisID='Acts.10.17'>Oba aus Peeta bie sich selfst rotloos wea, waut daut Jesejcht bedied, daut hee jeseehne haud, tjitj, de Manna de Korneelius jeschetjt haud en no Siemoon sien Hüs jefroagt haude, tjeeme aune Puat;</verse>
        <verse osisID='Acts.10.18'>en jeroopt haude, fruage see, auf Siemoon, met Bienome Peeta jenant, hia too Gaust es.</verse>
        <verse osisID='Acts.10.19'>Oba wäarend Peeta äwa daut Jesejcht nodocht, säd de Jeist too am: Tjitj, dree Manna seatje die.</verse>
        <verse osisID='Acts.10.20'>Oba stoh opp, en goh rauf en goh met ahn en ha tjeen Bedentje <note>twiewel</note> , wiel etj ha ahn jeschetjt.</verse>
        <verse osisID='Acts.10.21'>Oba Peeta jintj rauf no de Manna en säd: Tjitjt, etj sie dee däm jie seatje. Waut es de Uasoak, daut jie hia send?</verse>
        <verse osisID='Acts.10.22'>Oba see säde: Korneelius, een Hauptmaun, een jerajchta en gottesferjchtja Maun, en een goodet Zeijnis haft vom gaunsen Jude Voltj, word von eenem heiljen Enjel aunjewäse <note>befoole</note> , die enn sien Hüs kohme toolohte en Wead von die too heare.</verse>
        <verse osisID='Acts.10.23'>Aus hee ahn enenn jeroopt haud, neem hee ahn opp <note>aus Jast</note> . Oba aum näajsten Dach muak hee sich opp en jintj met ahn wajch, en eenje Breeda üt Joppe jinje met am;</verse>
        <verse osisID='Acts.10.24'>en aum aundren Dach tjeem hee no Sisaräa. Oba Korneelius lüad opp ahn, en haud bie sich, sien Frindschauft en de dijchte Frind, toop jeroopt.</verse>
        <verse osisID='Acts.10.25'>Oba aus daut passead, daut Peeta enenn tjeem, jintj Korneelius am entjäjen, voll am too Feet en bäd am aun.</verse>
        <verse osisID='Acts.10.26'>Oba Peeta rejcht am opp en säd: Stoh opp! Uck etj selfst sie een Mensch.</verse>
        <verse osisID='Acts.10.27'>En hee räd met am, jintj enenn, en funk väle toop jekohme <note>vesaumlt</note> .</verse>
        <verse osisID='Acts.10.28'>En hee säd too ahn: Jie weete, dautet nijch erlaubt es eenem judeschen Maun, met eenem Framden <note>nijch üt disem Staum</note> too vetjeare oda no am too gohne; oba mie haft Gott kloa jemoakt, tjeenen Mensch jemeen oda onnrein too nane.</verse>
        <verse osisID='Acts.10.29'>Doaromm sie etj uck ohne Wadaräd jekohme, aus etj hia häa jeroopt word. Aulsoo froag etj: Üt wautverrem Grund ha jie mie kohme lohte?</verse>
        <verse osisID='Acts.10.30'>En Korneelius säd: Ver vea Doag omm dise Stund, omm de näajende Stund wea etj enn mienem Hüs aum bäde; en tjitj, een Maun stund ver mie enn jlenzendem Tjleed,</verse>
        <verse osisID='Acts.10.31'>en sajcht: Korneelius! Dien Jebäd es erheat worde, en diene Aulmoose es jedocht worde ver Gott.</verse>
        <verse osisID='Acts.10.32'>Nu schetj no Joppe en loht Siemoon hiahäa hoole, dee met Bienome Peeta jenant woat; disa wohnt, aus Gaust, bie Siemoon emm Hüs, däm Ladajoawa, aum Mäa.</verse>
        <verse osisID='Acts.10.33'>Donn ha etj fuats no die jeschetjt, en dü hast goot jedohne, daut dü häa tjeemst. Aulsoo send wie nü aula doa ver Gott, omm aules too heare, waut die vom Harrn befoole es.</verse>
        <verse osisID='Acts.10.34'>Oba Peeta muak daut Mül opp en säd: Enn Woahrheit ertjan etj, daut Gott de Persoon nijch aunsitt,</verse>
        <verse osisID='Acts.10.35'>oba enn jiedrem Voltj, wea am ferjcht en Jerajchtijchtjeit eewt <note>deit</note> , es am aunjenäm.</verse>
        <verse osisID='Acts.10.36'>Daut Wuat, daut hee de Säns Iesrael jeschetjt haft, Fräd vetjindje derjch Jesus Tjristus, [disa es aula Harr]</verse>
        <verse osisID='Acts.10.37'>tjann jie: Daut Passeade <note>Zeijniss</note> enn gauns Judäa, daut enn Galiläa aunjefonge haft no de Taufe, de Jehaun vetjindijd <note>prädijd</note> :</verse>
        <verse osisID='Acts.10.38'>Jesus von Natsaret, woo Gott am met däm heiljen Jeist en Krauft jesaulwt haft, dee omm häa jintj, wooldoonent en heeld aule, vom Diewel besätne, wiel Gott met am wea.</verse>
        <verse osisID='Acts.10.39'>En wie send Zeije von auldem, waut hee em judeschen Laund aus uck enn Jerusalem jedohne haft; däm see uck ommjebrocht ha en aum Holt jehenjt <note>jenoagelt</note> ha.</verse>
        <verse osisID='Acts.10.40'>Däm haft Gott aum dredden Dach oppjewatjt en leet am seene,</verse>
        <verse osisID='Acts.10.41'>nijch däm gaunsen Voltj, oba dän, von Gott verhäa bestemmte Zeije, ons, dee wie met am jejäte en jedrunke ha, no däm hee vom Doot oppjestohne wea.</verse>
        <verse osisID='Acts.10.42'>En hee befool ons, däm Voltj too vetjindje en too bezeije, daut disa es dee von Gott bestemmta Rejchta de Läwendje en de Doodje.</verse>
        <verse osisID='Acts.10.43'>Disem jeewe aule Profeete Zeijniss, daut jiedra, dee aun am jleeft, tjrijcht Vejäwung de Sinde derjch sienen Nome.</verse>
        <verse osisID='Acts.10.44'>Wäarent Peeta noch diese Wead räd, voll de Heilja Jeist opp aule dee daut Wuat heade.</verse>
        <verse osisID='Acts.10.45'>En de Jleewje üt de Beschniedunk weare ütasich, sooväl <note>dee</note> met Peeta jekohme weare, daut uck oppe Heide de Gow, de heilje Jeist ütjegohte jeworde es;</verse>
        <verse osisID='Acts.10.46'>dan see heade ahn met aundre Tunge <note>Sproake</note> räde, en Gott lowe <note>veharlijche</note> . Doanoh fong Peeta aun too räde:</verse>
        <verse osisID='Acts.10.47'>Kaun irjend wäa ahn daut Wota vebeede, daut dise nijch jetauft woare, dee däm heiljen Jeist jetjräaje ha, aus uck wie?</verse>
        <verse osisID='Acts.10.48'>En hee befool, daut see emm Nome Jesus Tjristus jetauft worde. Doaropp bedde see am, eenje Doag bie ahn too bliewe.</verse>
      </chapter>
      <chapter osisID='Acts.11'>
        <verse osisID='Acts.11.1'>Oba aus de Apostel en de Breeda dee enn Judäa weare, heade, daut uck de Heide daut Wuat Gottes aunjenohme haude;</verse>
        <verse osisID='Acts.11.2'>oba aus Peeta no Jerusalem ennopp tjeem, streede dee üt de Beschniedunk met am,</verse>
        <verse osisID='Acts.11.3'>en säde: Dü best enenn jegohne no dee onnbeschnädne Manna en hast met ahn jejäte.</verse>
        <verse osisID='Acts.11.4'>Peeta oba funk aun en vetald ahn aules no de Räaj en säd:</verse>
        <verse osisID='Acts.11.5'>Etj wea enne Staut Joppe en bäd, en sach enn eena Entretjung een Jesejcht, een Jefäss rauf kohme, aus een grootet Liendüak, aun vea Atje rauf jelohte word vom Himmel; en daut tjeem bett <note>no</note> mie.</verse>
        <verse osisID='Acts.11.6'>En aus etj met faustem Bletj doa enenn tjitjt, moatjt etj en sach veabeenje Tiere von oppe Ead en wille Tiere en krüpende en de Väajel von unjrem Himmel.</verse>
        <verse osisID='Acts.11.7'>Oba etj head uck eene Stemm, dee too mie säd: Stoh opp, Peeta, schlacht en at!</verse>
        <verse osisID='Acts.11.8'>Oba etj säd: Enn tjeenem Faul, Harr! Wiel Jemeenet oda Onnreinet es niemools enn mienem Mül enenn jekohme.</verse>
        <verse osisID='Acts.11.9'>Oba eene Stemm auntwuad mie vom Himmel tom tweeden Mol: Waut Gott rein jemoakt haft, daut holl dü nijch fe jemeen!</verse>
        <verse osisID='Acts.11.10'>Dit passead oba dree mol; en aules word wada nehejcht jehowe emm Himmel.</verse>
        <verse osisID='Acts.11.11'>En tjitj, sooboolt tjeeme dree Manna no daut Hüs, enn däm wie <note>etj</note> weare, dee von Sisaräa no mie jeschetjt weare.</verse>
        <verse osisID='Acts.11.12'>Oba de Jeist befool mie met ahn too gohne, en tjeen bedentje habe. Oba met mie jinje uck diese sass Breeda, en wie jinje enn disem Maun sien Hüs enenn.</verse>
        <verse osisID='Acts.11.13'>En hee berejcht ons, woo hee däm Enjel enn sienem Hüs stohne sach, en saje head: Schetj no Joppe en loht Siemoon kohme, met Bienome Peeta jenant;</verse>
        <verse osisID='Acts.11.14'>dee woat Wead too die räde, derjch dee dü jerad woare woascht, dü en dien gaunset Hüs.</verse>
        <verse osisID='Acts.11.15'>No däm oba aus etj aunfunk too räde, voll de heilje Jeist opp ahn, soo aus uck opp ons aum Aunfank.</verse>
        <verse osisID='Acts.11.16'>Oba etj docht aun daut Harrn Wuat, woo hee säd: Jehaun tauft zwoa met Wota, oba jie woare met däm heiljen Jeist jetauft woare.</verse>
        <verse osisID='Acts.11.17'>Wann nü Gott de selwje Gow ahn jeeft aus uck ons, jleewijch Jewordne aun däm Harr Jesus Tjristus, wäa wea etj, daut etj haud Gott wäare tjäne?</verse>
        <verse osisID='Acts.11.18'>Oba aus see dit jeheat haude, berüjde see sich, en veharlijchte Gott en säde: Aulsoo haft Gott uck de Heide daut Ommdentje <note>Buesse</note> tom Läwe jejäft.</verse>
        <verse osisID='Acts.11.19'>Dee nü Vestreide wäajen de Bedrenjnis <note>Vefoljung</note> , dee wäajen Stefanus jekohme wea, jinje ommhäa bott Feniesea en Tsiepern en Antiochean en säde daut Wuat too tjeenem, buta too de Jude.</verse>
        <verse osisID='Acts.11.20'>Oba doa weare eenje unja ahn, Manna von Tsiepern en Tjiereene, dee doa, aus see no Antiochean tjeeme, uck räde too de Helinieste <note>Griejche</note> , enn däm see de froohe Botschoft vom Harr Jesus vetjindijde.</verse>
        <verse osisID='Acts.11.21'>En däm Harr siene Haunt wea met ahn, en eene groote Zohl word jleewijch en betjeade sich tom Harr.</verse>
        <verse osisID='Acts.11.22'>Oba daut tjeem de Norejcht too Uhre de Jemeende enn Jerusalem, äwa ahn, en see schetjte Barnabas üt, daut hee hanjintj bett no Antiochean;</verse>
        <verse osisID='Acts.11.23'>Disa, aus hee han tjeem en de Jnod Gottes sach, freid sich en muntad ahn aula opp nom Hoate Aufsejcht biem Harrn too bliewe.</verse>
        <verse osisID='Acts.11.24'>Dann hee wea een gooda Maun en voll heiljem Jeist en Gloowe; en eene groote Zohl aun Mensche word däm Harr doatoo jedohne.</verse>
        <verse osisID='Acts.11.25'>Oba hee jintj wajch no Tarsus, omm Saul opptoseatje.</verse>
        <verse osisID='Acts.11.26'>En aus hee am jefunge haud, brocht hee am no Antiochean. Oba daut passead ahn, daut see een gaunset Joa enn de Jemeende tooptjeeme, en eene groote Menj leahde, en daut de Jinja tom easchten Mol enn Antiochean Tjriste jenant worde.</verse>
        <verse osisID='Acts.11.27'>Oba enn de Doag tjeeme Profeete von Jerusalem rauf no Antiochean.</verse>
        <verse osisID='Acts.11.28'>Oba eena von ahn, met Nome Agabus, stund opp en zeijd ahn derjch däm Jeist eene groote Hungaschnoot aun, dee äwa de gaunse bewohnte Ead kohme sull; de unja Klaudius tjeem.</verse>
        <verse osisID='Acts.11.29'>Oba de Jinja nehme sich väa, doanoh aus een jiedra Ritjdom haud, daut een jiedra von ahn, tom unjastette de Breeda schetje sull, dee enn Judäa wohnde;</verse>
        <verse osisID='Acts.11.30'>daut deede see uck, en schetjte daut no de Ellteste derjch de Haund von Barnabas en Saul.</verse>
      </chapter>
      <chapter osisID='Acts.12'>
        <verse osisID='Acts.12.1'>Oba too de Tiet läd de Tjeenijch Heroodes de Henj aun atelje vonne Jemeende, omm ahn too mishaundle.</verse>
        <verse osisID='Acts.12.2'>Oba hee leet Joakopp doot moake, Jehaun sien Brooda, metem Schweat.</verse>
        <verse osisID='Acts.12.3'>Oba aus hee sach, daut et de Jude jevoll, leet hee uck Peeta faust nehme. Oba daut weare de Seetbroot Doag,</verse>
        <verse osisID='Acts.12.4'>en aus hee am faust jenohme haud, stoppt hee am em Jefentjniss en äwajeef am aun vea Aufdeelunge von Soldote tom bewache, en wull am nom Passafast däm Voltj veaväare.</verse>
        <verse osisID='Acts.12.5'>Peeta word em Jefentjniss bewacht; oba de Jemeende wea emm aunhoolendem jebäd fe am too Gott.</verse>
        <verse osisID='Acts.12.6'>Oba aus Heroodes am väaväare wull, enn jane Nacht schleep Peeta tweschen twee Soldote, met twee Tjäde jebunge, en Wajchta verre Däa bewachte daut Jefentjniss.</verse>
        <verse osisID='Acts.12.7'>En tjitj, een Enjel vom Harr tjeem no am, en Lijcht schiend enn däm Rüm; en hee stad Peeta aune Sied, hee watjt am opp en säd: Stoh schwind opp! En de Tjäde volle am vonne Henj.</verse>
        <verse osisID='Acts.12.8'>En de Enjel säd too am: Binj dien Gort omm en diene Sendale unja. Hee deed soo. En hee säd too am: Neem die dienem Mauntel omm en kohm met mie!</verse>
        <verse osisID='Acts.12.9'>En hee jintj rüt am hinjaraun en hee wisst nijch dautet Wertjlijchtjeit wea, waut derjch däm Enjel passead; oba hee meend een Jesejcht too seene.</verse>
        <verse osisID='Acts.12.10'>Oba aus see derjch de easchte en tweede Wacht jegohne weare, tjeeme see aun de iesane Puat, daut enne Staut fead, daut sich von selfst opp muak; en see jinje rüt en jinje eene Gauss wieda, en platzlijch veleet de Enjel am.</verse>
        <verse osisID='Acts.12.11'>En donn tjeem Peeta too sich selfst en säd: Nu weet etj woahrhauft daut de Harr sienen Enjel jeschetjt haft en mie vom Heroodes siene Haunt en von aulem, opp waut daut Jude Voltj räatjend.</verse>
        <verse osisID='Acts.12.12'>En aus hee sich kloa jemoakt <note>bedocht</note> haud, tjeem hee aun de Marie äa Hüs, Jehaun siene Mutta, met Bienome Markus jenant, wua väle vesaumlt weare en bäde.</verse>
        <verse osisID='Acts.12.13'>Oba aus hee aun de Väahoff Däa kloppt, tjeem een Deenstmäatje met Nome Rooda, omm too horjche.</verse>
        <verse osisID='Acts.12.14'>En aus see Peeta siene Stemm ertjand, muak see de Däa fe Freid nijch opp, oba rand enenn en berejcht daut Peeta verre Däa steit.</verse>
        <verse osisID='Acts.12.15'>Oba see säde too äa: Dü best von Senne. Oba see bestätijd dautet soo es. Oba see säde: Daut es sien Enjel.</verse>
        <verse osisID='Acts.12.16'>Oba Peeta bleef biem aunkloppe; oba aus see op muake sache see am en weare üta sich.</verse>
        <verse osisID='Acts.12.17'>Oba hee wong ahn met de Haunt stell too senne, en vetald ahn, woo de Harr am üt däm Jefentjniss erüt jefeaht haft, en hee säd: Berejcht dit Joakopp en de Breeda. En hee jintj erüt en jintj aun eenen aundren Uat.</verse>
        <verse osisID='Acts.12.18'>Oba ausset Dach wort, wea nijch eene jerinje Vewerrung unja de Soldote, waut doch üt <note>met</note> Peeta jeworde es.</verse>
        <verse osisID='Acts.12.19'>Oba Heroodes, socht no am en funk am nijch, vehead de Wajchtasch en befool daut see aufjefeat wurde; en hee jintj rauf von Judäa no Sisaräa en bleef doa.</verse>
        <verse osisID='Acts.12.20'>Oba hee wea sea wuttend äwa dee enn Tierus en Siedoon; oba see tjeeme eenes sennes no am, en äwaräde Blastus, däm, dee äwa däm Tjeenijch siene Schlopstow wea en bedde see omm Fräd, doawäajen, wiel äa Laund vom Tjeenijch unjahoole word.</verse>
        <verse osisID='Acts.12.21'>Oba aun eenem bestemmden Dach, hilt Heroodes, no däm hee een tjeenijchlijchet Tjleed aunjetrocke en sich oppem Rejchta Stool jesat haud, en hilt eene auljemeene Räd aun ahn.</verse>
        <verse osisID='Acts.12.22'>En daut Voltj schreajch am too: Eene Gottesstemm en nijch eene Mensche Stemm!</verse>
        <verse osisID='Acts.12.23'>Oba platzlijch schluach am de Enjel vom Harrn, doafäa daut hee nijch Gott Ea jeef, en hee word von Warm vefräte, en hee jeef dän Jeist opp.</verse>
        <verse osisID='Acts.12.24'>Oba daut Wuat Gottes woss en vemead sich.</verse>
        <verse osisID='Acts.12.25'>Oba Barnabas en Saul tjeeme no Jerusalem tridj aus see dän Deenst erfällt haude, en nehme Jehaun met, met Bienome Markus jenant.</verse>
      </chapter>
      <chapter osisID='Acts.13'>
        <verse osisID='Acts.13.1'>Oba enn Antiochean, doa enn de Jemeende weare Profeete en Leahra; Barnabas aus uck Siemoon, jenant Näaja, en Lusius von Tjiereene, en Manahen, dee met däm Vea Ferscht Heroodes oppjetrocke wea, en Saul.</verse>
        <verse osisID='Acts.13.2'>Oba aus see däm Harr deende en fauste deede, säd de Heilja Jeist: Sondat doch fe mie Barnabas en Saul tom Woatj üt, too däm etj ahn beroope ha.</verse>
        <verse osisID='Acts.13.3'>Aus see jefaust en jebät haude, läde see ahn de Henj opp en leete ahn gohne.</verse>
        <verse osisID='Acts.13.4'>See nü, ütjeschetjt vom heiljen Jeist, jinje rauf no Selusia, en von doa säajelde see no Tsiepern.</verse>
        <verse osisID='Acts.13.5'>En aus see no Salamis auntjeeme, vetjindijde see daut Wuat Gottes enne Jude Sienagoge. Oba see haude uck Jehaun aus Deena.</verse>
        <verse osisID='Acts.13.6'>Oba aus see de gaunse Insel bott Pafos derjch jetrocke weare, funge see eenen Maun, eenen Zaubra, eenen faulschen Profeet, eenen Jude, met Nome Bar-Jesus,</verse>
        <verse osisID='Acts.13.7'>disa wea biem Staut Rejiara Sergius Paulus, eenem vestendjen Maun. Disa roopt Barnabas en Saul no sich en wenscht daut Wuat Gottes too heare.</verse>
        <verse osisID='Acts.13.8'>Oba Elimas, de Zaubra (soo woat sien Nome vedollmatscht), wea jäajen ahn en vesocht däm Staut Rejiara vom Gloowe auftohoole.</verse>
        <verse osisID='Acts.13.9'>Oba Saul, uck Paulus jenant, erfällt vom heiljen Jeist, tjitjt am niel aun,</verse>
        <verse osisID='Acts.13.10'>en säd: O dü, voll aula Lest en Boosheit, Diewelssän, Fient aula Jerajchtijchtjeit; weest dü nijch oppheare, de jlitje Wäaj too vedreie?</verse>
        <verse osisID='Acts.13.11'>En nü tjitj, de Harrn Haunt es äwa die! En dü woascht blind senne en de Sonn eene Tietlang nijch seene. En platzlijch voll Dunkelheit en Diestaness opp am; en hee jintj romm en socht dee am aune Haunt leide.</verse>
        <verse osisID='Acts.13.12'>Aus de Staut Rejiara sach waut passeat wea, word hee jleewijch, en wea ütasich äwa de Leah vom Harr.</verse>
        <verse osisID='Acts.13.13'>Oba Paulus en siene Bejleita fuare von Pafos no Perga enn Pamfilean. Oba Jehaun trannd sich von ahn en jintj tridj no Jerusalem.</verse>
        <verse osisID='Acts.13.14'>See oba jinje wieda von Perga en tjeeme no Antiochean enn Pisidea; en see jinje aum Saubat Dach enne Sienagog en sade sich dohl.</verse>
        <verse osisID='Acts.13.15'>Oba nom väaläse ütem Jesatz en de Profeete, schetjte de Sienagoge Väastohna no ahn, en säde: Manna, Breeda, wann jie een Moottoospräatjendet Wuat aun daut Voltj ha, dan räd.</verse>
        <verse osisID='Acts.13.16'>Oba Paulus stund opp, wong met de Haunt, en säd: Manna, Iesraelite en dee jie Gott ferjchte, horjcht!</verse>
        <verse osisID='Acts.13.17'>De Gott von disem Voltj Iesrael haft onse Vodasch ütjewält en hoow daut Voltj aus see Framde weare emm Ejipten Laund, en haft ahn met een oppjehownen Oarm von doa rütjefeat;</verse>
        <verse osisID='Acts.13.18'>en eene Tiet von onnjefäa veatijch Joa druag <note>vedruag</note> hee ahn enne Wieste,</verse>
        <verse osisID='Acts.13.19'>en säwen Veltja emm Laund Kanaan vetiljt haud, jeef hee ahn äa Laund aus Oawgoot.</verse>
        <verse osisID='Acts.13.20'>En doano, onnjefäa vea hundat feftijch Joa, jeef hee ahn Rejchta bott Samuel, däm Profeet.</verse>
        <verse osisID='Acts.13.21'>En von doa aun wenschte see sich eenen Tjeenijch, en Gott jeef ahn dän Saul, däm Sän Kis, eenen Maun üt däm Staum Benjamien, veatijch Joa.</verse>
        <verse osisID='Acts.13.22'>En no däm hee am vom Troon wajch jedohne haud, erwatjt hee ahn Doft tom Tjeenijch, däm hee uck Zeijniss jeef en säd: „Etj ha Doft jefunge, däm Sän Iesae, eenen Maun no mienem Hoate, dee mienen gaunsen Welle doone woat“. {Ps.89,21; 1Sam.13,14}</verse>
        <verse osisID='Acts.13.23'>Von sienem Some haft Gott no de Vespräatjung däm Iesrael aus Rada <note>Heilaunt</note> Jesus erwatjt,</verse>
        <verse osisID='Acts.13.24'>no däm Jehaun, jeprädijcht haud, ver sienem kohme, de Taufe too Buesse <note>Ommdentje</note> däm gaunsen Voltj Iesrael.</verse>
        <verse osisID='Acts.13.25'>Oba aus Jehaun siene Tiet erfällt wea, säd hee: Waut dentj jie, daut etj sie? Etj sie et nijch, doch tjitjt, hee tjemmt no mie, von däm etj nijch weat sie, de Schooh aune Feet too leese.</verse>
        <verse osisID='Acts.13.26'>Manna, Breeda, Säns von Obraums Jeschlajcht, en dee unja jünt de Gott ferjchte, ons <note>junt</note> es daut Wuat de Radung jeschetjt.</verse>
        <verse osisID='Acts.13.27'>Dan dee enn Jerusalem wohne, en äare Bowaschte, ha disem nijch ertjant, ha uck de Stemme de Profeete erfellt, dee aun jiedrem Saubat jeläst woare, derjch äa Uadeel erfellt.</verse>
        <verse osisID='Acts.13.28'>En tjeene Doodesschuld funge, bedde see Pielatus, daut hee sull ommjebrocht woare.</verse>
        <verse osisID='Acts.13.29'>Oba aus see aules met am jedohne haude, waut äwa am jeschräwe es, nehme see am vom Holt <note>Tjriets</note> rauf en läde am enn eene Graufkoma.</verse>
        <verse osisID='Acts.13.30'>Oba Gott haft am vonne Doodje oppjewatjt,</verse>
        <verse osisID='Acts.13.31'>en hee leet sich meare Doag von ahn seene, dee met am ennopp jekohme weare von Galiläa no Jerusalem, dee nu siene Zeije ver däm Voltj send.</verse>
        <verse osisID='Acts.13.32'>En wie vetjindje jünt de froohe Botschoft de aune Vodasch kohmende Vespräatjung,</verse>
        <verse osisID='Acts.13.33'>daut Gott diese aun ons, äare Tjinja, erfellt haft, en haft Jesus oppstohne lohte; aus uck em tweeden Psalm jeschräwe es: „Dü best mien Sän, vondoag ha etj die jezeijt <note>jebuare</note> “. {Ps.2,7}</verse>
        <verse osisID='Acts.13.34'>Oba daut hee am haft vom de Doodes oppstohne lohte, omm nijch mea too Vewesung tridj too gohne, haft hee soo jesajcht: „Etj woa jünt Doft siene sejchre <note>toovelohtje</note> Heilijchtüma <note>Jnod</note> jäwe“. {Jes.55,3}</verse>
        <verse osisID='Acts.13.35'>Doaromm sajcht hee uck enn eenen aundren Psalm: „Dü woascht nijch lohte dienen Heiljen de Vewesung seene“. {Ps.16,10}</verse>
        <verse osisID='Acts.13.36'>Dan Doft zwoa, haud sienem Jeschlajcht jedeent, storf nom Rotschluss Gottes en word too siene Vodasch jelajcht, en sach Vewesung.</verse>
        <verse osisID='Acts.13.37'>Oba dee, dän Gott oppjewatjt haft, sach de Vewesung nijch.</verse>
        <verse osisID='Acts.13.38'>Nü saul jünt toweete jedohne, Manna, Breeda, daut derjch disem jünt de Sinde Vejäwunk vetjindijt woat, en von aulem, von däm jie nijch kunne derjch daut Jesatz Mooses jerajcht friejesproake woare;</verse>
        <verse osisID='Acts.13.39'>woat derjch disem jiedra Jleewja jerajcht friejesproake.</verse>
        <verse osisID='Acts.13.40'>Nü seeht too, daut nijch äwa jünt tjemmt, waut enn de Profeete jesajcht es:</verse>
        <verse osisID='Acts.13.41'>“Tjitjt, jie Spata, en vewundat jünt en veschwinjt, wiel etj wirtj een Woatj enn jüne Doag, een Woatj, daut jie nijch jleewe woare, wannet jünt wäa vetalt“. {Hab.1,5}</verse>
        <verse osisID='Acts.13.42'>Oba aus see rüt jinje, bedde see, daut ahn aum näajchsten Saubat wada dise Wead jesajcht woare.</verse>
        <verse osisID='Acts.13.43'>No däm oba aus de Vesaumlung, enne Sienagog, üteneen jegohne wea, foljde väle Jude en gottesferjchtje Proselüte däm Paulus en Barnabas, dee too ahn säde en ahn tooräde, enne Jnod Gottes too bliewe.</verse>
        <verse osisID='Acts.13.44'>Oba aum näajchsten Saubat vesaumld sich meist de gaunse Staut, omm daut Harren Wuat too heare.</verse>
        <verse osisID='Acts.13.45'>Oba aus de Jude de Voltjsmenj sache, worde see met Aufjenst erfällt en räde jäajen de Wead de Paulus säd, en lestade.</verse>
        <verse osisID='Acts.13.46'>En Paulus en Barnabas räde frie en mootijch en säde: Jünt wea daut needijch dautet Wuat Gottes eascht too jünt jerät wort; oba wiel jie daut von jünt steete, en fe jünt selfst, daut eewije Läwe nijch weat achte, tjitj, wie wende ons no de Heide.</verse>
        <verse osisID='Acts.13.47'>Dan soo haft de Harr ons jebotte <note>befoole</note> : Etj ha die tom Lijcht fe de Heide jesat, daut dü tom Heil <note>Radung</note> best bett aun daut Enj vonne Ead.</verse>
        <verse osisID='Acts.13.48'>Oba aus de Heide daut heade, freide see sich en veharlijchte daut Harrn Wuat, en daut worde jleewijch, aula dee tom eewijen Läwe bestemmt weare.</verse>
        <verse osisID='Acts.13.49'>Oba daut Harrn Wuat vebreed sich derjch daut gaunse Laund.</verse>
        <verse osisID='Acts.13.50'>Oba de Jude räajde de aunbädende väanähme Frües opp en de Easchte enne Staut en räajde eene Vefoljung jäajen Paulus en Barnabas aun, en juage ahn üt äare Jrense rüt.</verse>
        <verse osisID='Acts.13.51'>Oba see scheddade däm Stoff vonne Feet jäajen ahn auf en tjeeme no Iekoonean.</verse>
        <verse osisID='Acts.13.52'>Oba de Jinja worde met Freid en heiljem Jeist erfällt.</verse>
      </chapter>
      <chapter osisID='Acts.14'>
        <verse osisID='Acts.14.1'>Oba daut passead enn Iekoonean, daut see kratjt soo enne Sienagog de Jude enenn jinje en soo räde <note>prädijde</note> , soo daut eene groote Menj vonne Jude aus uck Griejche jleewijch worde.</verse>
        <verse osisID='Acts.14.2'>Oba de Jude dee dän Gloowe aufjewäse haude hetzte en räajde de Jemieta de Heide, jäajen de Breeda.</verse>
        <verse osisID='Acts.14.3'>See bleewe doa nü ne lenjare Tiet, en räde frie en mootijch emm Harrn, dee däm Wuat, siena Jnod, Zeijniss jeewe, enn däm hee Teatjen en Wunda passeare leet derjch äare Henj.</verse>
        <verse osisID='Acts.14.4'>Oba de Menj enne Staut wea jetrannt, de eene weare met de Jude, de aundre met de Apostel.</verse>
        <verse osisID='Acts.14.5'>Aus oba een bejierija Opprua de Heide aus uck de Jude met äare Bowaschte opptjeem, omm ahn too mishaundle en too steenije,</verse>
        <verse osisID='Acts.14.6'>aus see daut ennworde, jinje <note>rande</note> see wajch, enn de Städa; Likaoonea, Listra en Derbe, en de Ommjäajend,</verse>
        <verse osisID='Acts.14.7'>en dort vetjindijde see de froohe Botschoft.</verse>
        <verse osisID='Acts.14.8'>En een Maun enn Listra saut doa, krauftloos aune Feet, lohm vom Muttalief aun, en niemols jegohne haud.</verse>
        <verse osisID='Acts.14.9'>Disa head Paulus räde, dee sienen Blitj faust opp am jerejcht haud en jeseehne haud, daut dee Gloowe haft, daut hee jerad <note>jeheelt</note> woare kunn,</verse>
        <verse osisID='Acts.14.10'>säd hee met ne lüde Stemm: Stoh opp, opprajcht, opp diene Feet! En hee sprung opp en jintj.</verse>
        <verse osisID='Acts.14.11'>En aus daut Voltj sach, waut Paulus jedohne haud, erhoowe see äare Stemme en säde opp Likaoonisch: De Jetta send aus Mensche jeworde en send no ons rauf jekohme.</verse>
        <verse osisID='Acts.14.12'>En see nande Barnabas Zeeus en Paulus oba Heermes, wiel hee daut Wuat fead.</verse>
        <verse osisID='Acts.14.13'>De Priesta von Zeeus, dee verre Staut wea, brocht Osse en Tjrans aun de Puate en wull met däm Voltj opfare.</verse>
        <verse osisID='Acts.14.14'>Oba aus de Apostel, Paulus en Barnabas, dit heade, vereete see äare Tjleeda, sprunge rüt manke Voltjsmenj en schreaje</verse>
        <verse osisID='Acts.14.15'>en säde, Manna, waut doo jie doa? Wie send uck kratjt soone Mensche aus jie en vetjindje jünt de froohe Botschoft, daut jie jünt von diese nutzloose Jetta betjeare tom läwendjen Gott, dee däm Himmel en de Ead en daut Mäa en aules, waut doabenne es, jemoakt haft;</verse>
        <verse osisID='Acts.14.16'>dee enne vegangene Jeschlajchta aule Veltja haft äare eajne Wäaj gohne lohte,</verse>
        <verse osisID='Acts.14.17'>en doch haft hee sich nijch onnbezeijd jelohte, emm Goodet doone en haft vom Himmel Räajen jejäft en fruchtboare Tiede en met Noarinj en Freid jüne Hoate jefellt.</verse>
        <verse osisID='Acts.14.18'>En aus see dit säde, kunne see kaum de Voltjsmenj berüje, daut see ahn nijch opfade.</verse>
        <verse osisID='Acts.14.19'>Oba doa too tjeeme üt Antiochean en Iekoonean Jude en aus see daut Voltj äwaräd en Paulus jesteenijd haude, schlapte see am üte Staut erüt, en dochte, daut hee Doot es.</verse>
        <verse osisID='Acts.14.20'>Oba aus de Jinja sich omm am ommrinjt haude, stund hee opp en jintj enne Staut enenn; en aum aundren Dach jintj hee en Barnabas no Derbe.</verse>
        <verse osisID='Acts.14.21'>En aus see enn jane Staut de froohe Botschoft vetjindijt en väle too Jinja jemoakt haude, jinje see tridj no Listra en no Iekoonean en no Antiochean,</verse>
        <verse osisID='Acts.14.22'>stoatjte de Seele de Jinja en vemohnde ahn em Gloowe too bliewe, en säde, daut wie derjch väl Bedrenjnis <note>Triebsaul</note> enn daut Ritj Gottes enenn gohne motte.</verse>
        <verse osisID='Acts.14.23'>Oba aus see enn jiedre Jemeende Ellteste ennjesat <note>aunjestalt</note> haude, see bäde met Fauste en äwajeewe ahn däm Harr, aun däm see jleewijch jeworde weare.</verse>
        <verse osisID='Acts.14.24'>En aus see derjch Pisidean jegohne wäare, tjeeme see no Pamfilean;</verse>
        <verse osisID='Acts.14.25'>en aus see enn Perga daut Wuat jeräd <note>jeprädijcht</note> haude, jinje see rauf no Atalia,</verse>
        <verse osisID='Acts.14.26'>en von doa säajelde see auf no Antiochean, von wua üt see weare de Jnod Gottes äwajeeft worde tom Woatj, daut see erfällt haude.</verse>
        <verse osisID='Acts.14.27'>Oba aus see aunjekohme weare en de Jemeende vesaumld haude, en see berejchte aules, waut Gott aun <note>met</note> ahn jedohne en daut hee de Heide de Däa tom Gloowe opjemoakt haft.</verse>
        <verse osisID='Acts.14.28'>Oba see vebleewe nijch jerinje <note>ne lange</note> Tiet bie de Jinja.</verse>
      </chapter>
      <chapter osisID='Acts.15'>
        <verse osisID='Acts.15.1'>En eenje tjeeme von Judäa rauf en leahde de Breeda: Wann jie jünt nijch beschniede lohte nom Jebruck Mooses, tje jie nijch jerat woare.</verse>
        <verse osisID='Acts.15.2'>Oba ausset nü eene Spoolinj jeef en nijch jerinje Wuatwatjsel <note>Stried</note> tweschen dän en däm Paulus en Barnabas, see ordne aun, daut Paulus en Barnabas en eenje aundre von ahn no de Apostel en Elltesta nopp no Jerusalem gohne sulle wäajen dise Striedfroag.</verse>
        <verse osisID='Acts.15.3'>See nü, oppem Wajch vonne Jemeende bejleit, see derjchreisde Feniesea en Samaria en vetalde vonne Betjearung de Heide; en see muake aule Breeda groote Freid.</verse>
        <verse osisID='Acts.15.4'>Oba aus see no Jerusalem tjeeme, worde see vonne Jemeende en de Apostel en de Ellteste oppjenohme, en berejchte aules, waut Gott aun ahn jedohne haud.</verse>
        <verse osisID='Acts.15.5'>Oba eenje vonne Farisäa Grupp <note>Satjt</note> , de jleewijch jeworde weare, stunde opp en säde: Daut es needijch ahn too beschniede en too velange daut Jesatz Mooses too hoole.</verse>
        <verse osisID='Acts.15.6'>En de Apostel en Ellteste vesaumlde sich, omm Ennsejcht enn diese Froag too jewenne.</verse>
        <verse osisID='Acts.15.7'>Oba aus väl Wuatwatjsel entstohne wea, stund Peeta opp en säd too ahn: "Manna, Breeda, jie weete, daut Gott ver lange Tiet mie unja jünt ütjewält haft, daut de Heide derjch mienem Mül daut Wuat, de froohe Botschoft, heare en jleewijch woare.</verse>
        <verse osisID='Acts.15.8'>En Gott, dee daut Hoat tjannt, haft ahn Zeijniss aufjelajcht, haft ahn dän heiljen Jeist jejeeft, aus uck ons;</verse>
        <verse osisID='Acts.15.9'>en haft tjeenen Unjascheet tweschen ons en ahn jemoakt, en däm hee derjch dän Gloowe äare Hoate jereinijcht haft.</verse>
        <verse osisID='Acts.15.10'>Nü oba, waut veseatj jie Gott, een Joch oppem Jnetj de Jinja too laje, daut wäda onse Vodasch noch wie droage kunne?</verse>
        <verse osisID='Acts.15.11'>Doch derjch däm Harr Jesus - Jnod jleewe wie, jerat too woare, aus uck jane.</verse>
        <verse osisID='Acts.15.12'>Oba de gaunse Menj word stell, en see heade Barnabas en Paulus vetale, woo väl Teatjen en Wunda Gott unja de Heide derjch ahn jedohne haud.</verse>
        <verse osisID='Acts.15.13'>Oba no däm see stell jeworde weare, auntwuad Joakopp en säd: Manna, Breeda, horjcht no mie!</verse>
        <verse osisID='Acts.15.14'>Siemoon haft vetalt, woo Gott easchtens doaropp jetjitjt haft, omm üt de Heide een Voltj fe sienem Nome too jewenne.</verse>
        <verse osisID='Acts.15.15'>En doamet stemme de Wead de Profeete äwaeen, aus jeschräwe steit <note>es</note> :</verse>
        <verse osisID='Acts.15.16'>„Doano well etj tridjgohne en well Doft siene vevollne Wohninj wada oppbüe, en daut Ommjebroakne aun ahr well etj wada oppbüe en opprejchte;</verse>
        <verse osisID='Acts.15.17'>doamet dee äwrije Mensche däm Harr seatje, uck aule Veltja, äwa dän mien Nome jenant <note>aunjeroope word</note> es, [äwa dee] sajcht de Harr, dee dit deit“, {Amos 9,11-12}</verse>
        <verse osisID='Acts.15.18'>waut von Eewijchtjeit häa bekaunt es.</verse>
        <verse osisID='Acts.15.19'>Doawäajen uadeel etj, nijch schwierijchtjeite too moake, dän, dee sich üte Heide too Gott betjeat ha,</verse>
        <verse osisID='Acts.15.20'>oba ahn väatoschriewe, sich vom Veonnreinje derjch de Jetze wajch toohoole en vonne Hurarie en däm Jestetjten <note>*Aufjewarjdem</note> en däm Bloot. ,</verse>
        <verse osisID='Acts.15.21'>Dan Mooses haft von oole Tiede häa enn jiedre Staut soone, dee am vetjindje, en enne Sienagooge aun jiedrem Saubat väajeläst woat.</verse>
        <verse osisID='Acts.15.22'>Daut jefoll de Apostel en de Ellteste met de gaunse Jemeende, üt äare Medd Manna üttowehle en no Antiochean met Paulus en Barnabas toschetje; Judas, Barsabas jenant, en Sielas, Manna, de Leitende unjre Breeda.</verse>
        <verse osisID='Acts.15.23'>En see schreewe derjch <note>met</note> äare Haunt: „Dee Apostel en Ellteste en Breeda, aun de Breeda üt de Heide enn Antiochean en Sierean en Tsilietsean, äaren Gruss.</verse>
        <verse osisID='Acts.15.24'>Doa wie jeheat ha, daut eenje von ons, ütjegohne, ha jünt beorühijcht, jüne Seele met Wead vewerrt, dän wie tjeenen Oppdrach jejäft haude,</verse>
        <verse osisID='Acts.15.25'>schiend daut ons goot, eenstemmijch jeworde, Manna üttoweele, no jünt met onsem leefsten Paulus en Barnabas too schetje,</verse>
        <verse osisID='Acts.15.26'>Mensche <note>Manna</note> dee äare Seele ennjesat ha fe dän Nome, onsem Harr Jesus Tjristus.</verse>
        <verse osisID='Acts.15.27'>Wie ha nü Judas en Sielas jeschetjt, en see jünt met Wead daut selje metdeele <note>saje</note> .</verse>
        <verse osisID='Acts.15.28'>Dan daut schien däm heiljen Jeist en ons goot too senne, jünt tjeene Laust mea opptolaje, buta dise needje Dinje;</verse>
        <verse osisID='Acts.15.29'>jünt enthoole von Jetzesopfa Fleesch en Bloot en vom *Jestetjten Tiafleesch en Hurarie. Jie woare goot haundle wann jie jünt doavon bewoare. Läwt wool”. ,</verse>
        <verse osisID='Acts.15.30'>Aus see nü Aufscheet jenohme haude, jinje <note>tjeeme</note> see rauf no Antiochean; en see vesaumlde de Menj en see äwajeewe dän Breef.</verse>
        <verse osisID='Acts.15.31'>Oba aus see däm jeläst haude, freide see sich äwa dän Toospruch <note>Troost</note> .</verse>
        <verse osisID='Acts.15.32'>En Judas en Sielas, dee uck selfst Profeete weare, derjch väl Räde muntade en stoatjte see de Breeda opp.</verse>
        <verse osisID='Acts.15.33'>Oba aus see eene Tietlang doa jewast weare, näme see met Fräd Aufscheet vonne Breeda en jinje tridj no dän, dee ahn jeschetjt haude.</verse>
        <verse osisID='Acts.15.34'>[Sielas oba, bleef doa.]</verse>
        <verse osisID='Acts.15.35'>Oba Paulus en Barnabas bleewe enn Antiochean en leahde en vetjindijde met noch väle aundre daut Harren Wuat.</verse>
        <verse osisID='Acts.15.36'>Oba no eenje Doag säd Paulus too Barnabas: Wie welle nü tridj gohne en no de Breeda seene <note>beseatje</note> enn jiedre Staut, enn de wie daut Harrn Wuat vetjindijt ha, woo et ahn jeit.</verse>
        <verse osisID='Acts.15.37'>Barnabas wull uck Jehaun, Markus jenant, met näme.</verse>
        <verse osisID='Acts.15.38'>Paulus oba hilt daut fe rajcht, däm nijch met too näme, dee ahn en Pamfilean velohte haud en nijch met jegohne wea tom Woatj.</verse>
        <verse osisID='Acts.15.39'>Daut jeef eene Vebettaniss, soo daut see sich von eenaunda trannde, en Barnabas neem Markus met en säajeld auf no Tsiepern.</verse>
        <verse osisID='Acts.15.40'>Oba Paulus wäld sich Sielas en jintj üt, vonne Breeda däm Harren siene Jnod äwajäft.</verse>
        <verse osisID='Acts.15.41'>Oba hee derjchreisd Sierean en Tsilietsean en stoatjt dee Jemeende.</verse>
      </chapter>
      <chapter osisID='Acts.16'>
        <verse osisID='Acts.16.1'>Hee tjeem oba uck no Derbe en Listra. En tjitj, doa wea een Jinja, met Nome Timotäus, een Sän vonne Judesche jleewje Frü, oba Griejcheschen Voda;</verse>
        <verse osisID='Acts.16.2'>dee een goodet Zeijniss haud <note>tjreajch</note> vonne Breeda enn Listra en Iekoonean.</verse>
        <verse osisID='Acts.16.3'>Paulus wull, daut disa met am ütjintj <note>met jintj</note> en beschneet am wäajen de Jude, dee enn jane Jäajend weare, dan see wisste aula, daut sien Voda Griejche wea.</verse>
        <verse osisID='Acts.16.4'>Oba aus see de Städa derjchreisde, äwajeewe see ahn de Väaschreft too hole, de vonne Apostel en Ellteste enn Jerusalem beschloote weare.</verse>
        <verse osisID='Acts.16.5'>De Jemeendes worde jestoatjt em Gloowe en vemeade sich aune Zohl aule Dach.</verse>
        <verse osisID='Acts.16.6'>Oba see jinje derjch Frigean en galatsea Laund, jehindat vom heiljen Jeist, daut Wuat enn Asean too saje <note>prädje</note> ;</verse>
        <verse osisID='Acts.16.7'>aus see oba bett Misean tjeeme, vesochte see, no Bitienean too reise, en de Jeist Jesu leet ahn nijch.</verse>
        <verse osisID='Acts.16.8'>Oba aus see bie Misean vebie jegohne weare, jinje see rauf no Troohas.</verse>
        <verse osisID='Acts.16.9'>En enne Nacht sach Paulus een Jesejcht: Een matsedoonescha Maun stund en bedd am en säd: Kohmt äwa no Matsedoonean en halpt ons!</verse>
        <verse osisID='Acts.16.10'>Oba aus hee daut Jesejcht jeseehne haud, socht wie fuats no Matsedoonean too reise, wie nehme aun, daut Gott ons beroope haft, ahn de froohe Botschoft too vetjindje.</verse>
        <verse osisID='Acts.16.11'>Oba von Troohas fuah wie auf en tjeeme jlitj too no Samotratsean, en aum näajsten Dach no Niapolis,</verse>
        <verse osisID='Acts.16.12'>en von doa no Filippie, de easchte Staut, de doa enn däm Deel von Matsedoonean es, eene Kolonie. Oba enn diese Staut bleewe wie eenje Doag. ,</verse>
        <verse osisID='Acts.16.13'>En aum Saubat Dach jinje wie derjch de Puat erüt nom <note>aum</note> Fluss, wua wie dochte, daut doa eene Jebäds Städ es, en wie sade ons dohl en räde too <note>met</note> de Frües, dee toop jekohme weare.</verse>
        <verse osisID='Acts.16.14'>En eene Frü met Nome Liedia, eene Purpur <note>root - bleiwet Tseijch</note> Haundelsfrü üt de Staut Tiatiera, veäat Gott, head too, en de Harr muak äa Hoat opp, en see jeef acht opp daut, waut von Paulus jeräd word.</verse>
        <verse osisID='Acts.16.15'>Oba aus see sich haud taufe lohte en äa Hüs, bedd see en säd: Wann jie jeuadeelt ha, daut etj aum Harrn jleewijch sie, dan kohmt enn mien Hüs enenn en blieft hia. En see kroagd ons.</verse>
        <verse osisID='Acts.16.16'>Oba daut passead, aus wie no de Jebäds Städ jinje, daut eene Sklowin de eenen Woasaja Jeist haud ons bejeajend, dee derjch Woasaje äare Harren väl Jewenn ennbrocht.</verse>
        <verse osisID='Acts.16.17'>Dise tjeem Paulus en ons hinjaraun, schreajch en säd: Dise Mensche send Tjnajchte Gottes, däm Hejchsten, dee vetjindje jünt däm Wajch too Radinj.</verse>
        <verse osisID='Acts.16.18'>Dit oba deed see väl Doag. Oba Paulus wea bedretjt, dreid sich nom Jeist omm en säd: Etj befäl die em Nome Jesus Tjristus, von äa üttofoare! En hee fua enn de selje Stund üt.</verse>
        <verse osisID='Acts.16.19'>Oba aus äare Harren sache, daut de Hopninj fe äarem Jewenn ütjefoare wea, jreepe see Paulus en Sielas en schlapte ahn oppem Moatjtplautz verre Bowaschte.</verse>
        <verse osisID='Acts.16.20'>En feade ahn de Staut'Rejchta väa en säde: Dise Mensche, de Jude send, vesate <note>brinje</note> onse Staut enn Oppräjung,</verse>
        <verse osisID='Acts.16.21'>en vetjindje Sitte, dee ons nijch erlaubt send auntonehme en üttoeewe, doa wie Reema send.</verse>
        <verse osisID='Acts.16.22'>En fuats stund de Menj jäajen ahn opp, en de Staut Rejchta reete ahn de Tjleeda rauf en befoole, ahn met Wäde too schlohne.</verse>
        <verse osisID='Acts.16.23'>En aus see ahn väl Schläaj jejeeft haude, schmeete see ahn emm Jefentjniss, en befoole däm Jefentjniss Wajchta, ahn sejcha too bewache.</verse>
        <verse osisID='Acts.16.24'>Disa, de disen Befäl jetjräaje haud, schmeet ahn emm bennaschten Jefentjniss en schloot äare Feet faust emm <note>aum</note> Klotts aun.</verse>
        <verse osisID='Acts.16.25'>Oba meddel enne Nacht bäde Paulus en Sielas en lowde enn Leeda Gott; en de Jefangne horjchte ahn too.</verse>
        <verse osisID='Acts.16.26'>Oba platzlijch jeefet een Eadbäben, soo daut de Grunt Mia vom Jefentjniss jescheddat word, en aule Däare worde platzlijch opjemoakt, en aulem äare Spaunsel <note>Tjäde</note> leesde sich.</verse>
        <verse osisID='Acts.16.27'>Oba aus de Jefentjniss Wajchta, ütem Schlop, opp wuak en de Jefentjniss Däare op sach, trock hee daut Schweat en wull sich ommbrinje, wiel hee docht, daut de Jefangne wajch jerant weare.</verse>
        <verse osisID='Acts.16.28'>Oba Paulus roopt met ne lüde Stemm en säd: Doo die nuscht Böset aun, dan wie send aula hia.</verse>
        <verse osisID='Acts.16.29'>Hee oba fodad een Fiastock en sprung enenn; en word zettrijch en hee voll ver Paulus en Sielas dohl.</verse>
        <verse osisID='Acts.16.30'>En hee fead ahn rüt en säd: Harren, waut mott etj doone, doamet etj jerad woa?</verse>
        <verse osisID='Acts.16.31'>See oba säde: Jleew aun däm Harrn Jesus, en dü woascht jerad woare, en dien Hüs.</verse>
        <verse osisID='Acts.16.32'>En see räde daut Harren Wuat too am en aule enn sienem Hüs.</verse>
        <verse osisID='Acts.16.33'>En hee neem ahn enn jane Stund enne Nacht no sich en wosch ahn vonne Schläaj auf; en leet sich taufe, hee en de Sienje.</verse>
        <verse osisID='Acts.16.34'>En hee fead ahn ennopp emm Hüs, en sad ahn eene Mohltiet väa en jübeld met däm gaunsen Hüs daut see aun Gott jleewijch jeworde weare.</verse>
        <verse osisID='Acts.16.35'>Oba ausset Dach jeworde wea, schetjte de Stauts'Rejchta de Jerejchts'Boote en säde: Loht jane Mensche frie.</verse>
        <verse osisID='Acts.16.36'>De Jefentjniss'Wajchta oba säd diese Wead däm Paulus: De Stauts Rejchta ha jeschetjt, daut jie friejelohte woare; aulsoo nü goht rüt enn Fräd.</verse>
        <verse osisID='Acts.16.37'>Oba Paulus säd too ahn: See ha ons, doa wie Reema send, effentlijch ohne too rejchte jeschloage, ha ons emm Jefentjniss jeschmäte, en nu welle see ons heemlijch auf schüwe? Soo nijch; Oba loht ahn selfst kohme en ons rüt feahre.</verse>
        <verse osisID='Acts.16.38'>Oba de Jerejchts'Boote berejcht diese Wead däm Stauts'Rejchta; See ängste sich, aus see jeheat haude, daut dise Reema send.</verse>
        <verse osisID='Acts.16.39'>En see tjeeme en räde ahn met goode Wead too; en see feade ahn rüt en bedde ahn üte Staut wajch too gohne.</verse>
        <verse osisID='Acts.16.40'>Oba aus see ütem Jefentjniss rüt jegohne weare, jinje see no de Liedia; en aus see de Breeda jeseehne haude, treeste see ahn en jinje wajch.</verse>
      </chapter>
      <chapter osisID='Acts.17'>
        <verse osisID='Acts.17.1'>Oba aus see derjch Amfipolis en Apolonia jereisd weare, tjeeme see no Tessalonich, wua eene Jude Sienagog wea.</verse>
        <verse osisID='Acts.17.2'>No siene Jewanheit oba jintj Paulus no ahn enenn en aun dree Saubate räd hee too <note>met</note> ahn opp Grund de Schreft,</verse>
        <verse osisID='Acts.17.3'>openboad en läd ahn dee üt, daut de Jesaulwta <note>Tjristus</note> liede en vonne Doodes oppstohne musst, en daut disa de Jesaulwta es, Jesus, dän etj jünt vetjindje.</verse>
        <verse osisID='Acts.17.4'>En eenje von ahn leete sich äwazeije en schloote sich Paulus en Sielas aun, soo aus eene groote Menj gottesferjchtje Griejche aus uck von de väanähmste Frües nijch weinje.</verse>
        <verse osisID='Acts.17.5'>Oba de Jude worde aufjenstijch en nehme Moatjt Peebel, eenje beese Manna, no sich, en eene aunjehetzte Voltjsmenj fellde de Staut met Orü; en see tjeeme no Jasons sien Hüs en sochte ahn, omm ahn däm Voltj väa too feahre.</verse>
        <verse osisID='Acts.17.6'>Oba aus see ahn nijch funge, schlapte see Jason en eenje Breeda verre Stauts Bowaschte, en schreaje: Diese, dee de bewohnte Ead enn Orü jebrocht ha, send uck hiahäa jekohme,</verse>
        <verse osisID='Acts.17.7'>dee haft Jason oppjenohme; en dise aula haundle jäajen däm Tjeisa siene Veordnung, en see saje, daut een aundra Tjeenijch es - Jesus.</verse>
        <verse osisID='Acts.17.8'>See räajde oba de Menj en de Stauts Bowaschte opp, aus see dit heade.</verse>
        <verse osisID='Acts.17.9'>En aus see von Jason en dee äwaje Birjschoft jetjräaje haude, leete see ahn friee.</verse>
        <verse osisID='Acts.17.10'>Oba de Breeda schetjte fuats enn de Nacht Paulus en Sielas wajch no Beräa, dee, aus see aunjekohme weare, enn de Jude Sienagog jinje.</verse>
        <verse osisID='Acts.17.11'>Oba dise weare aunstendja aus dee enn Tessalonich; see weare reed daut Wuat wellijch auntonehme, en jieda Dach de <note>enne</note> Schreft befruage <note>forschte</note> , auf sich daut soo vehilt.</verse>
        <verse osisID='Acts.17.12'>Nü worde väle von ahn jleewijch, en vonne aunjeseehne grijchesche Frües en Manna nijch weinje.</verse>
        <verse osisID='Acts.17.13'>Oba aus de Jude von Tessalonich erfoahre haude, daut uck enn Beräa daut Wuat Gottes von Paulus vetjindijt word, tjeeme see uck doahan vewerrde en räajde daut Voltj opp.</verse>
        <verse osisID='Acts.17.14'>Donn schetjte de Breeda Paulus fuats wajch, omm nom Mäa too gohne. Sielas en Timotäus bleewe doa <note>tridj</note> .</verse>
        <verse osisID='Acts.17.15'>Oba dee met Paulus metjinje, brochte am bett Ateen; en aus see eenen Befäl fe Sielas en Timotäus jetjräaje haude, daut see soo schwind aus mäajlijch no am kohme sulle, reisde see auf.</verse>
        <verse osisID='Acts.17.16'>Oba aus Paulus no ahn enn Ateen lüad, word sien Jeist enn am oppjerejcht, aus hee de Staut voll met Jetta Bilda sach.</verse>
        <verse osisID='Acts.17.17'>Hee räd enne Sienagog met de Jude en dän de Gott veharlijchte, en oppem Moatjtplautz jieda Dach met dee toofallijch doa weare.</verse>
        <verse osisID='Acts.17.18'>Oba uck eenje dee epikurische en stoische Fielosoofen unjahilde sich met am; en eenje säde: Waut well disa Sotkorn Oppläsa <note>Onnjeleada</note> saje? Aundre oba: Hee schient een Vetjindja von framde Jetta too senne, wiel hee Jesus en de Oppstohninj aus froohe Botschoft vetjindijt.</verse>
        <verse osisID='Acts.17.19'>En see nehme am, en leide am oppem Aräopaag en säde: Tje wie erfoahre, waut dise niee Leah es, von de dü rädst?</verse>
        <verse osisID='Acts.17.20'>Dan eenjet Beframdendet brinjst dü ver onse Uhre. Wie welle erfoahre, waut daut senne saul.</verse>
        <verse osisID='Acts.17.21'>Oba de Ateena en de Framde, dee sich doa opphilde, haude fe nuscht aundret Tiet, aus waut Niejet too saje oda too heare.</verse>
        <verse osisID='Acts.17.22'>Oba Paulus stund medden oppem Aräopaag en säd: Manna, Ateena, etj seeh jünt, daut jie onnjeweenlijch gottesferjchtijch send.</verse>
        <verse osisID='Acts.17.23'>Dan aus etj ommhäa jintj en betjitjt jüne Heilijchtüma, fung etj uck eenen Aultoa, aun däm jeschräwe wea: Eenem onnbekauntem Gott. Waut nü, däm jie nijch tjanne, veeare, däm vetjindij etj jünt.</verse>
        <verse osisID='Acts.17.24'>De Gott, dee de Welt jemoakt haft en aules enn äa <note>enne Welt</note> , disa, de Harr emm Himmel en oppe Ead es, wohnt nijch enn Tempels von Henj jemoakt,</verse>
        <verse osisID='Acts.17.25'>en hee woat nijch von Menschehenj bedeent, aus wann hee waut bruckt, hee selfst, aulem Läwe en Odem en aules jeeft.</verse>
        <verse osisID='Acts.17.26'>En hee haft jemoakt, daut von eenem Eensjen aufstaume aule Veltja de Mensche, en wohne oppe gaunse Ead Äwaflejche, en haft de Tiede en fauste Jrenze faustjelajcht en bestemmt äa Wohnjebied,</verse>
        <verse osisID='Acts.17.27'>daut see Gott seatje, auf see am befeele en finje tjenne, doa hee uck nijch wiet von eenem jiedrem von ons es.</verse>
        <verse osisID='Acts.17.28'>Dan enn am läw wie en bewäaj wie ons en send wie, aus uck eenje jüne Dijchta jesajcht ha: „Dann wie send uck sien Jeschlajcht“.</verse>
        <verse osisID='Acts.17.29'>Aulsoo send wie Gottes Jeschlajcht, sull wie nijch meene, daut Gold oda Selwa oda een Steen, eenem Bilt de Konnst en daut äwalaje von eenem Mensch, däm Jettlijchem jlitj es.</verse>
        <verse osisID='Acts.17.30'>De Tiede de Onnweetenss haft Gott äwaseehne, emm Bletj opp Dinje, nü jebeet hee aule Mensche äwaaul ommtodentje <note>Buesse too doone</note> ,</verse>
        <verse osisID='Acts.17.31'>doawäajen, wiel hee eenen Dach faustjesat haft, aun däm hee de bewohnte Ead met Jerajchtijchtjeit derjch eenem Maun rejchte woat, däm hee bestemmt haft, en haft aulem een Bewiess doavon jejäft, haft am vonne Doodes oppstohne lohte.</verse>
        <verse osisID='Acts.17.32'>Oba aus see vonne Doodes Oppstohninj heade, dee eenje spotte, dee aundre säde: Wie welle die doaäwa noch mol heare.</verse>
        <verse osisID='Acts.17.33'>Soo jintj Paulus üt äare Medd wajch.</verse>
        <verse osisID='Acts.17.34'>Oba eenje Manna schloote sich am aun, en worde jleewijch, unja dän uck Dioniesius wea, ütem Aräopaag, en eene Frü met Nome Damaris en aundre met ahn.</verse>
      </chapter>
      <chapter osisID='Acts.18'>
        <verse osisID='Acts.18.1'>Doanoh veleet hee Ateen, en tjeem no Korint.</verse>
        <verse osisID='Acts.18.2'>En aus hee eenen Jud fung, met Nome Akwila, jebuare enn Ponntus, dee ver kortem üt Italien jekohme wea, en Prisila siene Frü, wiel Klaudius befoole haud, daut aule Jude Room velohte sulle, hee jintj no ahn,</verse>
        <verse osisID='Acts.18.3'>en doawäajen, wiel hee daut selwje Hauntwoatj dreew, bleef hee bie ahn en oabeid; see weare Zeltmoaka vom Hauntwoatj.</verse>
        <verse osisID='Acts.18.4'>Oba hee räd jieda Saubat enne Sienagog en socht Jude en Griejche too äwazeije.</verse>
        <verse osisID='Acts.18.5'>Oba aus Sielas en Timotäus von Matsedoonea rauf jekohme weare, word Paulus gauns äwafoddat vom Wuat <note>daut hee prädijd</note> en bezeijd de Jude daut Jesus de Jesaulwta es.</verse>
        <verse osisID='Acts.18.6'>Oba aus see sich doajäjen stalde en lestade, scheddad hee siene Tjleeda üt en säd too ahn: Jün Bloot tjeemt äwa jun Kopp! Etj sie rein; von nu aun woa etj no de Heide gohne.</verse>
        <verse osisID='Acts.18.7'>En hee jintj von doa wajch en tjeem emm Hüs eenem met Nome Titus Jusstus, de Gott veäad <note>aunbäd</note> , däm sien Hüs wea aunjrenzent aune Sienagog.</verse>
        <verse osisID='Acts.18.8'>Oba Krispus, de Sienagog Väastohna, word jleewijch aum Harrn met sienem gaunsem Hüs; en väle vonne Korinta, heade en worde jleewijch, en leete sich taufe.</verse>
        <verse osisID='Acts.18.9'>Oba de Harr räd too Paulus enne Nacht derjch enn Jesejcht: Änjst die nijch, oba räd en sie nijch stell!</verse>
        <verse osisID='Acts.18.10'>Dan etj sie met die, en tjeena saul die toosate, omm die too mishaundle, dan etj ha enn diese Staut een grootet Voltj.</verse>
        <verse osisID='Acts.18.11'>Hee hilt sich een Joa en sass Moonat opp, en leahd unja ahn daut Wuat Gottes.</verse>
        <verse osisID='Acts.18.12'>Oba aus Galio Staut Vewaulta von Achaja wea, hoowe de Jude sich eensennijch jäajen Paulus opp, en feade am ver däm Rejchtastool</verse>
        <verse osisID='Acts.18.13'>en säde: Disa äwaräd de Mensche jäajen daut Jesatz, Gott auntobäde.</verse>
        <verse osisID='Acts.18.14'>Oba aus Paulus daut Mül opmoake wull, säd Galio too de Jude: Wannet eene een Orajcht oda eene beese Haundlung wea, o Jude, met eenem veninftjen Grund haud etj jüne Kloag aunjeheat;</verse>
        <verse osisID='Acts.18.15'>oba wann daut Striedfroage send äwa de Leah en Nomes enn jünem Jesatz, daut jie ha, sell jie selfst tooseehne, dan etj well nijch äwa diese Dinje Rejchta senne.</verse>
        <verse osisID='Acts.18.16'>En hee juag ahn vom Rejchtastool wajch.</verse>
        <verse osisID='Acts.18.17'>Oba aula jreepe Sostenes aun, däm Sienagog Väastohna, en schluage am verrem Rejchtastool; en nuscht von disem lach Galio aum Hoate.</verse>
        <verse osisID='Acts.18.18'>Oba Paulus bleef doa noch väle Doag, hee neem vonne Breeda Aufscheet, en reisd auf no Sierean; en met am Prisila en Akwila, hee leet sich däm Kopp en Kenchräa scheare, dan hee haud een Vespräatjniss.</verse>
        <verse osisID='Acts.18.19'>See tjeeme no Efeesus en jane leet hee doa; oba hee selfst jintj enne Sienagog enenn en räd too <note>met</note> de Jude.</verse>
        <verse osisID='Acts.18.20'>Oba aus see am bedde, äwa länjere Tiet <note>bie ahn</note> too bliewe, hee welijd nijch enn,</verse>
        <verse osisID='Acts.18.21'>oba neem Aufscheet <note>von ahn</note> en säd: Etj kohm wada tridj no jünt, wann Gott well. En hee fuah von Efeesus auf.</verse>
        <verse osisID='Acts.18.22'>En raufjekohme no Sisaräa, jintj hee ennopp en bejreesst de Jemeende en jintj rauf no Antiochean.</verse>
        <verse osisID='Acts.18.23'>En hee bleef doa eene Tiet, hee jintj wajch en derjchreisd no de Reaj daut galatische Laund en Frigean, en stoatjt aule Jinja.</verse>
        <verse osisID='Acts.18.24'>Oba een Jud, met Nome Apollos, enn Auleksaundra jebuare, een gooda Rädna, dee tjraftijch enne Schreft wea, tjeem no Efeesus.</verse>
        <verse osisID='Acts.18.25'>Disa wea em Harrn Wajch unjarejcht, en brennend em Jeist, hee räd en leahd jenau daut <note>aules</note> äwa Jesus, oba hee tjannd bloos de Jehauns Taufe.</verse>
        <verse osisID='Acts.18.26'>En disa fonk aun frie en mootijch enne Sienagog too räde. Oba aus Prisila en Akwila am heade, nehme see am no sich en läde am däm Wajch Gottes jenaua üt.</verse>
        <verse osisID='Acts.18.27'>Oba aus hee no Achaja reise wull, de Breeda schreewe aune Jinja en muntade ahn opp, am frindlijch opptonäme. En aus hee hantjeem, hee holp väl <note>sea</note> dän, dee derjche Jnod jleewijch jeworde weare;</verse>
        <verse osisID='Acts.18.28'>dan tjraftijch en jenslijch wada räd hee de Jude, openboa bewees hee ahn derjch de Schrefte, daut Jesus de Jesaulwta <note>Tjristus</note> es.</verse>
      </chapter>
      <chapter osisID='Acts.19'>
        <verse osisID='Acts.19.1'>Daut passead oba, aus Apollos enn Korint wea, aus Paulus de bowaschte Jäajende derjchreisd haud, en rauf no Efeesus tjeem en funk eenje Jinja</verse>
        <verse osisID='Acts.19.2'>en hee säd too ahn: Ha jie däm heiljen Jeist emfange, aus jie jleewijch worde? Oba see säde too am: Ne, wie ha uck nijch jeheat dautet däm heiljen Jeist jeeft.</verse>
        <verse osisID='Acts.19.3'>En hee säd: Wuarop se jie dan jetauft worde? See oba säde: Oppe Jehauns Taufe.</verse>
        <verse osisID='Acts.19.4'>Oba Paulus säd: Jehaun haft jetauft met eene Taufe tom Ommdentje <note>too Buesse</note> , en säd tom Voltj, daut see aun däm Kohmenden no am jleewe sulle, daut es aun Jesus.</verse>
        <verse osisID='Acts.19.5'>Oba aus see dit heade, leete see sich opp däm Nome - Harrn Jesus taufe;</verse>
        <verse osisID='Acts.19.6'>En aus Paulus ahn de Henj oppjelajcht haud, tjeem de heilje Jeist opp ahn, en see räde met aundre Tunge en räde profeetisch.</verse>
        <verse osisID='Acts.19.7'>Daut weare oba em gaunsen bie twalf Manna.</verse>
        <verse osisID='Acts.19.8'>Hee jintj oba enne Sienagog enenn en räd frie en mootijch äwa dree Moonat, vetjindijd met Äwazeijungs Krauft en räd äwa daut Ritj Gottes.</verse>
        <verse osisID='Acts.19.9'>Oba aus eenje sich vehoade en nijch jleewde, en däm Wajch verre Menj veachte, jintj hee wajch von ahn en sondad de Jinja auf, en hee unjahilt sich jieda Dach enne Tieranus School.</verse>
        <verse osisID='Acts.19.10'>Oba dit hilt äwa twee Joa aun, soo daut aule enn Asean wohnhaufte daut Harrn Wuat heare kunne, Jude aus uck de Griejche.</verse>
        <verse osisID='Acts.19.11'>En gauns onnjeweenlijche <note>Macht oda Wunda</note> Woatje deed Gott derjch Paulus siene Henj,</verse>
        <verse osisID='Acts.19.12'>soo daut soogoa Schweet Dätja oda Schaldäatja von sienem Lief <note>Hut</note> jenohme worde en oppe Kranke läde, en de Krankheite veleete ahn, en de beese Jeista fuahre rüt.</verse>
        <verse osisID='Acts.19.13'>Oba eenje vonne ommhäa reisende Judesche Beschwäara vesochte daut, äwa dee, de beese Jeista haude, däm Harr Jesus sienen Nome auntooroope, enn däm see säde: Etj beschwäa jünt bie däm Jesus, dän Paulus vetjindijt!</verse>
        <verse osisID='Acts.19.14'>Oba doa weare von eenem jewessen Skeewa, eenem Jud, eenem Huagapriesta, säwen Säns, dee dit deede.</verse>
        <verse osisID='Acts.19.15'>De beese Jeist oba auntwuad en säd too ahn: Zwoa, Jesus tjann etj en Paulus tjann etj; jie oba wäa send jie?</verse>
        <verse osisID='Acts.19.16'>En de Mensch, enn däm de beese Jeist wea, sprung ahn aun en word Harr äwa beid en wea machtvoll jäajen ahn, soo daut see noaktijch en voll Wunde üt janem Hüs wajch rande.</verse>
        <verse osisID='Acts.19.17'>Dit word aule Jude aus uck Griejche bekaunt, dee enn Efeesus wohnde; en Angst äwavoll ahn aulen, en däm Harr Jesus sien Nome word hüach jepriese.</verse>
        <verse osisID='Acts.19.18'>En väle vonne jleewijch Jewordne tjeeme, betjannde en berejchte äare Dode.</verse>
        <verse osisID='Acts.19.19'>Oba väle dee, daut too Zaubarie jeheat - jedohne haude, brochte de Bäatja toop en vebrennde dee ver aulem; en see räatjende dän Priess doavon toop, en tjeeme opp feftijch dusent Selwa Stetj.</verse>
        <verse osisID='Acts.19.20'>Soo woss enn Krauft daut Harrn Wuat en wäa mächtijch <note>Stoatj</note> .</verse>
        <verse osisID='Acts.19.21'>Oba aus dit erfellt wea, neem Paulus sich em Jeist väa, aus hee Matsedoonean en Achaja derjch jereist haud, no Jerusalem too reise, en säd: No däm etj doa jewäse sie, mott etj uck Room seene.</verse>
        <verse osisID='Acts.19.22'>Oba hee schetjt twee am Deenende <note>Breeda</note> , Timotäus en Erastus, no Matsedoonean, hee selfst bleef <note>vewield</note> noch eene Tiet lang enn Asean.</verse>
        <verse osisID='Acts.19.23'>Oba omm jane Tiet jeefet eene nijch jerinje Oppräjung äwa däm Wajch <note>de Leah</note> .</verse>
        <verse osisID='Acts.19.24'>Dan een jewessa Demeetrius met Nome, een Selwa Schmett, dee selwane Tempel de Arteemis <note>Diana</note> muak, en veschauft de Tjenstla nijch jerinjem Vedeenst;</verse>
        <verse osisID='Acts.19.25'>en dee, met dise Dinje beschaftijchte Oabeida vesaumld haud, säd hee: Manna, jie weete daut wie derjch dise Beschaftjung ons Woolstaunt es <note>brinjt</note> ;</verse>
        <verse osisID='Acts.19.26'>en jie seene en heare, daut nijch bloos enn Efeesus sonda enn meist gauns Asean, disa Paulus, eene groote Voltjsmenj äwarät en aufjefeat haft, enn däm hee sajcht, dautet nijch Jetta send, dee met Henj jemoakt woare.</verse>
        <verse osisID='Acts.19.27'>Oba nijch bloos, rant ons dit Jeschaft enn Jefoah en enn Veachtung too kohme, sonda uck, de Tempel, de groote Jettin Arteemis fe nuscht jeacht woat en enn Jefoah too senne, soogoa äare Hejcht <note>Aunseehne</note> too veleare, dee gauns Asean en de bewohnte Ead veeare.</verse>
        <verse osisID='Acts.19.28'>Oba aus see dit heade en voll Wutt worde, schreaje see en säde: Groot es de Arteemis de Efeesa!</verse>
        <verse osisID='Acts.19.29'>En de Staut word vonne Vewerrung erfellt; en see stormde eenmootijch en däm Teeauta, en nehme jewaultsom Gajus en Aristarchus de Matsedoonea, Paulus siene Reise'Bejleita, faust.</verse>
        <verse osisID='Acts.19.30'>Oba aus Paulus unjrem Voltj gohne wull, leete de Jinja am nijch.</verse>
        <verse osisID='Acts.19.31'>Oba uck eenje Bowaschte enn Asean, dee am frindlijch jesennt weare, schetjte no am en bedde <note>woarnde</note> am, sich nijch nom Teeauta too bejäwe.</verse>
        <verse osisID='Acts.19.32'>De eene schreajch dit, dee aundre daut; de Vesaumlung wea vewerrt, en dee measchte wisste nijch, towaut see toop jekohme weare.</verse>
        <verse osisID='Acts.19.33'>Oba üte Menj unjarejchte see Auleksaunda, doa de Jude am väa schoowe. Auleksaunda oba bewäajd <note>wong</note> de Haunt, en wull eene veauntwuads Räd ver däm Voltj hoole.</verse>
        <verse osisID='Acts.19.34'>Oba aus see erfoahre haude daut hee een Jud es <note>wea</note> , schreaje see aula met eene Stemm, en see schreaje onnjefäa twee Stund: Groot es de Arteemis de Efeesa!</verse>
        <verse osisID='Acts.19.35'>Aus oba de Stauts Schriewa de Menj berüjd haud, säd hee: Manna, Efeesa, wäa es dan de Mensch, dee nijch tjannt de Staut Efeesus de Tempel Fläaja de groote Arteemis en daut vom Himmel jefollnem Bild es?</verse>
        <verse osisID='Acts.19.36'>Doa dit nü ohne wadaräd es, es daut needijch, daut jie rühijch send, en nuscht Onnbedocht doone.</verse>
        <verse osisID='Acts.19.37'>Dan jie ha dise Manna hiahäa jefeaht, dee wäda Tempelreibasch noch onse Jettin jelastat ha.</verse>
        <verse osisID='Acts.19.38'>Wann nü Demeetrius en de Konnst Haundwoatja met am jäajen irjend eenen eene Striedsach ha, soo woare Jerejchtsdoag jehole, en doa send Stauts'Rejchta; doa selle see sich eenaunda aunkloage.</verse>
        <verse osisID='Acts.19.39'>Oba wann jie waut mea seatje <note>jankat</note> , daut woat enne jesatzlijche Vesaumlung jetjleet woare.</verse>
        <verse osisID='Acts.19.40'>Dan wie send enn Jefoah, wäajen vondoagschen Opproop aunjekloagt too woare, wiel tjeen Grund doafäa <note>oppe Haund</note> es, met däm wie tjenne woare Räatjninj auflaje äwa diesem toopkohme. En aus hee dit jesajcht haud, leet hee de Vesaumlung gohne.</verse>
      </chapter>
      <chapter osisID='Acts.20'>
        <verse osisID='Acts.20.1'>Oba no däm de Onnrüh oppjeheat haud, leet Paulus de Jinja no sich kohme en ahn Moot toojesproake haud, en aus hee Aufscheet jenohme haud, jintj hee wajch, omm no Matsedoonean too reise.</verse>
        <verse osisID='Acts.20.2'>Oba aus hee de Ommjäajend derjch jereist en dän met väl Wead Moot toojesproake haud, tjeem hee no Griejchenlaund.</verse>
        <verse osisID='Acts.20.3'>En hee bleef doa dree Moonat; aus hee no Sierean auffoare wull, word vonne Jude een Aunschlag jäajen am jemoakt, word hee de Meeninj, tridj derjch Matsedoonean too gohne <note>reise</note> .</verse>
        <verse osisID='Acts.20.4'>Oba Sopater, de Sän - Pearus, üt Beräa, foljd <note>jintj met</note> am bett Asean, oba vonne Tessalonicha Aristarchus en Sekunndus en Gajus - von Derbe en Timotäus en Tiechikus en Trofiemus üt Asean.</verse>
        <verse osisID='Acts.20.5'>Oba dise jinje verrop en lüade opp ons enn Troohas;</verse>
        <verse osisID='Acts.20.6'>Oba wie fuare no de Seet Broot Doag von Filippie auf en tjeeme enn fief Doag no ahn enn <note>no</note> Troohas, wua wie säwen Doag bleewe.</verse>
        <verse osisID='Acts.20.7'>Oba aum easchten Dach enne Wäatj, aus wie vesaumld weare, daut Broot too bräatje, räd Paulus met ahn, enn däm hee aum näajchsten Dach aufreise wull; en hee vetrock de Räd bott Meddel enne Nacht.</verse>
        <verse osisID='Acts.20.8'>Doa weare oba väl Laumpe enne Bowastow, wua wie vesaumld weare.</verse>
        <verse osisID='Acts.20.9'>Een junga Maun, met Nome Ejutikus, saut emm Fensta en word von eenem deepen Schlop äwavolle, wäarend Paulus äwa länjere Tiet räd, en äwavolle vom Schlop, voll hee vom dredden Stock rauf en word Doot oppjehowe.</verse>
        <verse osisID='Acts.20.10'>Oba Paulus jintj rauf en voll opp am, en foot am omm, en säd: Siet nijch beorühijcht, dan siene Seel es enn am.</verse>
        <verse osisID='Acts.20.11'>Oba hee jintj nopp en daut Broot jebroake en jejäte haude en eene länjere Tiet bett Zemorjest jeräd haude, en soo jintj hee wajch.</verse>
        <verse osisID='Acts.20.12'>See brochte oba däm jungen Maun läwendijch en worde sea jetreest.</verse>
        <verse osisID='Acts.20.13'>Oba wie jinje verrop oppem Schepp, en fuare auf no Asos, omm Paulus doa opp <note>met</note> too näme; soo haud hee daut aunjeordnet, dan hee selfst wull tofoot gohne.</verse>
        <verse osisID='Acts.20.14'>Oba aus hee met ons en Asos tooptjeem, nehme wie am opp en tjeeme noh Mitileene.</verse>
        <verse osisID='Acts.20.15'>En von doa aufjefoahre, tjeem wie aum näajsten Dach Kjios jäjenäwa, en aum aundren Dach fuah wie äwa no Samos, en dän näajsten Dach tjeem wie no Milet;</verse>
        <verse osisID='Acts.20.16'>dan Paulus haud beschloote, bie Efeesus vebie too foahre, doamet et am nijch passeat, enn Asean de Tiet too vebrinje; dan hee spood sich, wannet am mäajlijch senne sull, aum Pinjstdach enn Jerusalem too senne.</verse>
        <verse osisID='Acts.20.17'>Oba von Milet schetjt hee no Efeesus en leet de Ellteste de Jemeende no sich kohme.</verse>
        <verse osisID='Acts.20.18'>Oba aus see bie am aunjekohme weare, säd hee too ahn: Jie weete, vom easchten Dach aun, aus etj no Asean hantjeem, woo etj bie jünt de gaunse Tiet jewäse sie,</verse>
        <verse osisID='Acts.20.19'>däm Harrn enn aula Deemut deenend en met Trohne en Veseatjunge, dee mie derjch de Aunschläj de Jude wadafoahre <note>passeat</note> send;</verse>
        <verse osisID='Acts.20.20'>woo etj nuscht tridj jehole ha vonne nutzlijche Dinje, soo daut etj et jünt nijch vetjindijt en jünt openboa jeleat ha, en enne Hiesa,</verse>
        <verse osisID='Acts.20.21'>bezeijd de Jude aus uck de Griejche no Gott han ommtodentje <note>Buesse doone</note> en däm Gloowe aun onsem Harrn Jesus.</verse>
        <verse osisID='Acts.20.22'>En nü seeh, etj goh jebunge derjch däm Jeist no Jerusalem, nijch weetend, waut mie doa bejäajne woat,</verse>
        <verse osisID='Acts.20.23'>buta daut de Heilja Jeist mie enn jiedre Staut bezeijt en sajcht, daut Fassle en Bedrenjnis opp mie lüat.</verse>
        <verse osisID='Acts.20.24'>Oba etj laj selfst tjeen Weat opp mien Läwe, omm mien Gank en dän Deenst too vollende, dän etj vom Harrn Jesus emfange ha, too bezeije de froohe Botschoft vonne Jnod Gottes.</verse>
        <verse osisID='Acts.20.25'>En nu seeh, etj weet, daut jie aula, nijch mea mien Jesejcht seene woare, unja dän etj ommhäa jereist sie, en daut Ritj vetjindijd.</verse>
        <verse osisID='Acts.20.26'>Doawäajen bezeij etj jünt vondoagjen Dach, daut etj rein sie vom aula Bloot;</verse>
        <verse osisID='Acts.20.27'>dan etj sie nijch stell jewesse, soo daut etj jünt dän gaunsen Rotschluss Gottes vetjindijt ha.</verse>
        <verse osisID='Acts.20.28'>Jäft acht opp jünt selfst en dee gaunse Head, enn de de Heilja Jeist jünt ennjesat haft aus Oppsejchta, de Jemeende Gottes too weide, dee hee sich derjch daut Bloot von sienem eajnen Sän jekofft haft.</verse>
        <verse osisID='Acts.20.29'>Etj weet, daut no mienem Aufreise bie jünt enndrinje woare jefäadlijche Wilw, dee de Häad nijch schoone.</verse>
        <verse osisID='Acts.20.30'>En von jünt selfst woare Manna oppstohne, dee vedreide Dinje räde, omm de Jinja hinja sich wajch too schlape.</verse>
        <verse osisID='Acts.20.31'>Doawäajen siet woaksaum en jedentjt, daut etj dree Joa lang Nacht en Dach nijch oppjeheat ha, eenen jiedren unja Trone too ermohne.</verse>
        <verse osisID='Acts.20.32'>En nü em Blitj oppe Dinje befäl etj jünt Gott en däm Wuat siena Jnod, däm oppbüe kaun en daut Oawgoot jäwe unja aule Jeheilijchte.</verse>
        <verse osisID='Acts.20.33'>Etj wull tjeenem sien Selwa oda Gold oda Tjleeda habe.</verse>
        <verse osisID='Acts.20.34'>Jie selfst weete, daut fe miene Bederfnise en dee met mie weare, diese Henj jedeent ha.</verse>
        <verse osisID='Acts.20.35'>Enn aulem ha etj jünt jewäse, daut maun soo oabeide en sich de Schwake aunnehme mott en jedentje däm Harrn Jesus siene Wead, daut hee selfst jesajcht haft: Jäwe es seelja aus näme.</verse>
        <verse osisID='Acts.20.36'>En aus hee dit jesajcht haud, tjneed hee sich dohl en bäd met ahn aula.</verse>
        <verse osisID='Acts.20.37'>Oba aula hielde lüd; en see volle Paulus omm däm Hauls en kusste am,</verse>
        <verse osisID='Acts.20.38'>aum meisten betriebt äwa daut Wuat, daut hee jesajcht haud, daut see sien Jesejcht nijch mea seene wudde. En see bejleite am nom Schepp.</verse>
      </chapter>
      <chapter osisID='Acts.21'>
        <verse osisID='Acts.21.1'>Oba ausset passeat wea, ons von ahn loosjeräte haude en daut wie aufjefoahre weare, tjeem wie jlitj too no Kos, en aum näajsten Dach no Rodus en von doa no Patara.</verse>
        <verse osisID='Acts.21.2'>En aus wie een Schepp jefunge haude daut no Feniesean äwa fuah, steaj wie enn en fuahre auf.</verse>
        <verse osisID='Acts.21.3'>Oba aus wie Tsiepern sache en wie daut lintjs lidje leete, fuah wie no Sierean, en wie tjeeme rauf no Tierus, dan doa han sull daut Schepp de Lodinj auflohde.</verse>
        <verse osisID='Acts.21.4'>En aus wie de Jinja jefunge haude, wie bleewe hia säwen Doag; dise säde däm Paulus derjch däm Jeist, hee sull nijch no Jerusalem ennopp gohne.</verse>
        <verse osisID='Acts.21.5'>Oba ausset passead, daut wie de Doag vebrocht haude, jinj wie wajch en reisde wieda; woobie bejleite see ons met Frües en Tjinja bott büta de Staut, en wie tjneede aum Eewa dohl en bäde.</verse>
        <verse osisID='Acts.21.6'>En aus wie von eenaunda Aufscheet jenohme haude, steaj wie emm Schepp, oba jane jinje tridj no Hüs.</verse>
        <verse osisID='Acts.21.7'>Oba aus wie de Foaht beendijcht haude von Tierus, tjeem wie no Petolemäus; en wie bejreesste de Breeda en bleewe eenen Dach bie ahn.</verse>
        <verse osisID='Acts.21.8'>En aum näajsten Dach jintj wie wajch en tjeeme no Sisaräa; en wie jinje enn Filip sien Hüs enenn, däm Eewangelist, dee eena von de Säwen wea, en bleewe bie am.</verse>
        <verse osisID='Acts.21.9'>Oba disa haud veea Dajchta, Junkfrües <note>onnbefriede</note> , dee profeetisch räde.</verse>
        <verse osisID='Acts.21.10'>Aus wie doa mearere Doag bleewe, tjeem een jewessa Profeet rauf, von Judäa, met Nome Agabus.</verse>
        <verse osisID='Acts.21.11'>En hee tjeem no ons en neem Paulus sien Gort en bunk sich siene eajne Feet en Henj en säd: Daut sajcht de Heilja Jeist: Däm Maun, däm disa Gort jeheat, soo woare de Jude am enn Jerusalem binje, en woare am enne Heide äare Henj äwajäwe.</verse>
        <verse osisID='Acts.21.12'>Oba aus wie daut heade, bedd wie drinjent en dee doa aum Uat wohnhaufte, daut hee nijch no Jerusalem noppgohne mucht <note>sull</note> .</verse>
        <verse osisID='Acts.21.13'>Donn auntwuad Paulus: Waut doo jie, hiele en bräatje mien Hoat? Dan etj sie reed, nijch bloos mie binje too lohte, oba uck enn Jerusalem fe däm Harr Jesus sienen Nome too stoawe.</verse>
        <verse osisID='Acts.21.14'>Aus hee sich oba nijch äwaräde leet, berüjd wie ons en säde: Däm Harrn sien Welle passeat!</verse>
        <verse osisID='Acts.21.15'>En no dise Doag aus wie ons reed jemoakt haude, jinj wie ennopp no Jerusalem.</verse>
        <verse osisID='Acts.21.16'>Oba eenje de Jinja, von Sisaräa, jinje met ons, en brochte ons no eenem jewessen Minason üt Tsiepern, eenem oolen Jinja, bie däm wie gaustlijch <note>frindlijch</note> oppjenohme worde.</verse>
        <verse osisID='Acts.21.17'>Oba aus wie enn Jerusalem aunjekohme weare, nehme de Breeda ons jearen opp.</verse>
        <verse osisID='Acts.21.18'>En aum näajsten Dach jintj Paulus met ons no Joakopp enenn, en aule Ellteste tjeeme doahan.</verse>
        <verse osisID='Acts.21.19'>En aus hee ahn bejreesst haud, vetald hee eenzelt aules von däm waut Gott derjch sienen Deenst unja de Heide jedohne haft.</verse>
        <verse osisID='Acts.21.20'>Oba see, aus see daut jeheat haude, priesde <note>veharlijchte</note> Gott, en säde too am: Dü sittst, Brooda, woo väl dusende unja de Jude dee jleewijch jeworde send, en dee aula send iewrijch fe daut Jesatz.</verse>
        <verse osisID='Acts.21.21'>Daut es ahn oba äwa die berejcht worde, daut dü aule Jude, dee unja de Heide send, däm Auffaul von Mooses leahscht en befeelst, daut see de Tjinja nijch beschniede, en nijch no de Jewanheit waundle.</verse>
        <verse osisID='Acts.21.22'>Aulsoo waut es too doone? Emmahan woare see heare daut dü jekohme best.</verse>
        <verse osisID='Acts.21.23'>Daut doo nü, waut wie die saje: Wie ha veea Manna, dee een Vespräatje opp sich ha.</verse>
        <verse osisID='Acts.21.24'>Diese neem no die en loht die met ahn reinje en betohl fe ahn, doamet see sich däm Kopp scheare lohte; en dan woare aula ertjane, daut aun däm, enndäm see äwa die unjarejcht send, nuscht es, oba dü waundelst uck selfst hoolend daut Jesatz.</verse>
        <verse osisID='Acts.21.25'>Oba waut dee jleewijch jewordne Heide betrafft, ha wie schreftlijche Aunwiesung ütgohne lohte en beschloote, daut see sich heede fe däm Jetzesopfa aus uck Bloot en Jestetjten en Onnzucht.</verse>
        <verse osisID='Acts.21.26'>Donn neem Paulus de Manna no sich, en aum näajsten Dach leet hee sich met ahn reinje, en jintj em Tempel enenn, en tjindijd de Erfellung de Reinjunks Doag aun, bott fe eenem jiedrem von ahn daut Opfa jebrocht wea.</verse>
        <verse osisID='Acts.21.27'>Oba aus de säwen Doag meist toenj weare, sache de Jude von Asean am emm Tempel, en brochte de gaunse Voltjsmenj enn oppräjung en läde de Henj aun am,</verse>
        <verse osisID='Acts.21.28'>en schreaje: Jie Manna, Iesraelite, halpt! Dit es de Maun, dee daut Voltj aula äwaaul leaht jäajen daut Jesatz en dise Städ; en doatoo haft hee uck Griejche enn däm Tempel enenn jefeaht en haft disen heiljen Uat veonnreinijcht.</verse>
        <verse osisID='Acts.21.29'>Dan see haude verhea Trofiemus, dän Efeesa, met am enne Staut jeseehne en meende daut Paulus am enn däm Tempel enenn jefeaht haud.</verse>
        <verse osisID='Acts.21.30'>En de gaunse Staut tjeem enn Bewäajung, en daut Voltj rand toop; en jreepe Paulus en schlapte am ütem Tempel rüt, en de Däare worde fuats toojeschlohte.</verse>
        <verse osisID='Acts.21.31'>En aus see am sochte Doot too moake, tjeem de Maldung nom Bowaschten de Schoa, daut gauns Jerusalem enn Opprua jebrocht wea <note>es</note> ;</verse>
        <verse osisID='Acts.21.32'>disa neem fuats Soldote en Hauptmanna met en rand no ahn rauf. Aus see dän Bowaschten en de Soldote sache, heade see opp, Paulus too schlohne.</verse>
        <verse osisID='Acts.21.33'>Donn tjeem de Bowaschta noda, en leet am faustnehme en befool, daut hee jebunge word met twee Tjäde, en fruach, wäa hee es en waut hee jedohne haft.</verse>
        <verse osisID='Acts.21.34'>Dee eene schreaje dit, de aundre daut, enne Menj; oba doa hee wäajen dän Loarm nuscht jenauet erfoahre kunn, befool hee, daut hee enne Kesarme jebrocht word.</verse>
        <verse osisID='Acts.21.35'>Oba aus hee bot oppe Trape tjeem, passead daut, daut hee vonne Soldote jedroagt word wäajen de Jewault de Voltjsmenj;</verse>
        <verse osisID='Acts.21.36'>dan de Voltjsmenj foljd en schreajch: Riemt am wajch!</verse>
        <verse osisID='Acts.21.37'>En aus Paulus sull enne Kesarme enenn jebrocht woare, säd hee tom Bowaschten: Esset mie erlaubt, die waut too froage? Hee oba säd: Kaust dü griejchesch räde?</verse>
        <verse osisID='Acts.21.38'>Best dü dan nijch de Ejipta, dee ver dise Doag een Opprua jemoakt en dee vea düsent Manna Doljchdroagasch enne Wieste rütjefeat haud?</verse>
        <verse osisID='Acts.21.39'>Oba Paulus säd: Etj sie een judescha Maun üt Tarsus enn Tsilietsean, een Birja üt eene nijch onnbediedende Staut; oba etj bedd die, erlaub mie, tom Voltj tooräde.</verse>
        <verse osisID='Acts.21.40'>Oba aus hee daut erlaubt haud, stund Paulus oppe Stoope, en wenjd däm Voltj met de Haunt; oba ausset gauns Stell jeworde wea, räd hee ahn enne hebräische Sproak aun en säd:</verse>
      </chapter>
      <chapter osisID='Acts.22'>
        <verse osisID='Acts.22.1'>Manna, Breeda en Vodasch, heat nü miene Veteidijung ver jünt!</verse>
        <verse osisID='Acts.22.2'>Oba aus see heade, daut hee enn hebräische Sproak too ahn räd, worde see noch rühija. En hee säd:</verse>
        <verse osisID='Acts.22.3'>Etj sie een Judescha Maun, jebuare enn Tarsus enn Tsilietsean, oba groot jeworde enn dise Staut too Feeten Gamaleals, unjarejcht <note>beleat</note> jeneiw nom vodalijchem Jesatz, en een Iewara fe Gott, aus jie aula vondoag send;</verse>
        <verse osisID='Acts.22.4'>dee etj disen Wajch <note>Leah</note> bett tom Doot vefoljt ha, spaund en äwajäw enn Jefentjnisse Manna aus uck Frües,</verse>
        <verse osisID='Acts.22.5'>aus uck de Huagapriesta en dee gaunse Elltesta Rot mie bezeijt, von dän etj uck Breew aune Breeda tjreajch en jintj no Damaskus, omm uck deejanje, dee dort weare, jebunge no Jerusalem too feahre <note>leide</note> , doamet see bestroft worde.</verse>
        <verse osisID='Acts.22.6'>Oba daut passead mie, aus etj reisd en dijcht bie Damaskus wea, daut jäajen Meddach platzlijch omm mie vom Himmel een dachet Lijcht strohld.</verse>
        <verse osisID='Acts.22.7'>En etj voll oppe Ead en head eene Stemm, dee too mie säd: Saul, Saul, waut vefoljst dü mie?</verse>
        <verse osisID='Acts.22.8'>Oba etj auntwuad: Wäa best dü, Harr? En hee säd too mie: Etj sie Jesus, de Natsareena, däm dü vefoljst.</verse>
        <verse osisID='Acts.22.9'>Oba dee met mie weare, sache zwoa daut Lijcht, oba heade de Stemm nijch, dee too mie räd.</verse>
        <verse osisID='Acts.22.10'>En etj säd: Waut saul etj doone, Harr? En de Harr säd too mie: Stoh opp en goh no Damaskus, en doa woat die aules jesajcht woare, waut die too doone veordnet es.</verse>
        <verse osisID='Acts.22.11'>Oba doa etj von janem Lijcht Glaunss nijch seene kunn, word etj von dän, dee met mie weare, aune Haunt jefeaht en tjeem no Damaskus.</verse>
        <verse osisID='Acts.22.12'>Oba een jewessa Ananias, een gottesferjchtja Maun nom Jesatz, dee een goodet Zeijniss haud von aule doa wohnhaufte Jude,</verse>
        <verse osisID='Acts.22.13'>tjeem no mie, tjeem noda en säd too mie: Saul, Brooda, woa wada seenent! En dee selwje Stund kunn etj am seene.</verse>
        <verse osisID='Acts.22.14'>En hee säd: De Gott onsa Vodasch haft die verhäa bestemmt, sienen Welle too ertjane en däm Jerajchten too seene en eenen Roop üt sienem Mül too heare.</verse>
        <verse osisID='Acts.22.15'>Wiel dü woascht een Zeije fe am ver aule Mensche senne von däm, waut dü jeseehne en jeheat hast.</verse>
        <verse osisID='Acts.22.16'>En nü, no waut lüascht dü? Stoh opp, en loht die taufe en loht die diene Sind aufwausche, enn däm dü sienen Nome aunroopst.</verse>
        <verse osisID='Acts.22.17'>Oba daut passead mie, aus etj no Jerusalem tridjjekohme wea en emm Tempel bäd, daut etj enn Entretjung tjeem</verse>
        <verse osisID='Acts.22.18'>en sach, dee too mie säd: Spood die en goh schwind üt Jerusalem erüt, doawäajen, wiel see woare dien Zeijniss äwa mie nijch aunnehme.</verse>
        <verse osisID='Acts.22.19'>En etj säd: Harr, see weete, daut etj dee aun die Jleewende em Jefentjniss schmeet en enn dän Sienagogen schlohne leet;</verse>
        <verse osisID='Acts.22.20'>en aus daut Bloot von dienem Zeije Stefanus vegohte wort, soogoa etj selfst, stund doabie en haud Wooljefaule en bewacht äare Tjleeda, dee am ommbrochte.</verse>
        <verse osisID='Acts.22.21'>En hee säd too mie: Goh, wiel etj well die wiet wajch no de Veltja schetje.</verse>
        <verse osisID='Acts.22.22'>Oba see horjchte am too bott disem Wuat en donn hoowe äare Stemme en säde: Brinjt soonen äwatsied vonne Ead, dan hee doaf nijch aum Läwe bliewe!</verse>
        <verse osisID='Acts.22.23'>Oba aus see schreaje en de Tjleeda wajch schliesade en Stoff enne Loft schmeete,</verse>
        <verse osisID='Acts.22.24'>befool de Bowaschta, daut hee enne Kesarme jebrocht woat en befool, daut hee unja <note>met</note> schläaj sull veheat woare, doamet hee <note>dee Bowaschta</note> ertjant, wäajen waltje Üasoak see soo jäajen am schreaje.</verse>
        <verse osisID='Acts.22.25'>Oba aus see am met de Reemes ütjestratjt haude <note>omm üttopitsche</note> , säd Paulus tom Hauptmaun, dee doabie stund: Esset jünt erlaubt, eenen Maun, dee een Reema es, uck onnveuadeelt, üttopitsche?</verse>
        <verse osisID='Acts.22.26'>Oba ausset de Hauptmaun head, jintj hee nom Bowaschten en berejcht am en säd: Waut hast dü väa too doone? Dan diss Maun es een Reema.</verse>
        <verse osisID='Acts.22.27'>Oba de Bowaschta tjeem en säd too am: Saj mie, best dü een Reema? Oba hee säd: Jo.</verse>
        <verse osisID='Acts.22.28'>De Bowaschta oba auntwuad: Etj ha mie dit Birjarajcht fe eene groote Somm Jeld jekofft <note>betohlt</note> . Oba Paulus säd: Oba etj sie soogoa doarenn jebuare.</verse>
        <verse osisID='Acts.22.29'>Nü fuats jinje von am wajch, dee am veheare sulle; en uck de Bowaschta ängst sich, aus hee erfuah, daut hee een Reema es, en wiel hee am jefasselt haud.</verse>
        <verse osisID='Acts.22.30'>En aum näajsten Dach, doa hee met Sejchaheit erfoahre wull, wuaromm hee vonne Jude aunjekloagt woat, leet hee am loos en befool, daut de Huagapriesta en daut gaunse Huaga Rot toopkohme sull; en hee fead Paulus rauf en stald am ver ahn.</verse>
      </chapter>
      <chapter osisID='Acts.23'>
        <verse osisID='Acts.23.1'>Oba Paulus tjitjt dän Huagen Rot met eenem faustem Blitj aun, en säd: Manna, Breeda, etj ha met aulem gooden Jewesse ver Gott bott diesem Dach mien Läwe jefeaht.</verse>
        <verse osisID='Acts.23.2'>De Huagepriesta Ananias befool dän, dee bie am stunde, am oppem Mül too schlohne.</verse>
        <verse osisID='Acts.23.3'>Donn säd Paulus too am: Gott woat die schlohne, dü aunjewite Waunt! Dü settst doa, en rejchst mie nom Jesatz, en haundelst jäajen däm Jesatz, dü befeelst mie too schlohne?</verse>
        <verse osisID='Acts.23.4'>Oba dee doabie stunde, säde: Veachst dü dän Huagapriesta Gottes?</verse>
        <verse osisID='Acts.23.5'>En Paulus säd: Etj wisst nijch, Breeda, daut hee de Huagapriesta es, dan daut steit jeschräwe: „Dü saust nijch lestalijch räde von eenem Bowaschten üt dienem Voltj.</verse>
        <verse osisID='Acts.23.6'>Oba aus Paulus ertjant haud, dautet eene Grupp vonne Sadutsäa es <note>wea</note> , oba de aundre vonne Farisäa, schreajch hee emm Huagen Rot: Manna, Breeda, etj sie een Farisäa, een Farisäa Sän; wäajen de Hopninj opp de Oppstohninj de Doodes woa etj verrem Jerejcht jestalt.</verse>
        <verse osisID='Acts.23.7'>Oba no däm hee dit jesajcht haud, jeefet eene Spoolinj unja de Farisäa en Sadutsäa, en de Menj deeld sich.</verse>
        <verse osisID='Acts.23.8'>De Sadutsäa opp eene Sied säde, daut jeft tjeene Oppstohninj, noch Enjel, noch Jeist; de Farisäa oppe aundre Sied betjanne beides.</verse>
        <verse osisID='Acts.23.9'>Oba daut jeef een grootet Jeschrejcht, en eenje Schreftjeleade vonne Farisäa Grupp stunde opp en streede en säde: Wie finje aun disem Maun nuscht Beeset; oba wann een Jeist oda een Enjel too am jerät haft ...</verse>
        <verse osisID='Acts.23.10'>En ausset een grootet Opprua jeef, ängst de Bowaschta sich, daut Paulus von ahn vereete wudd, en leet de Soldote <note>Truppe</note> raufkohme en reet am üt äare Medd en enne Kesarme brinje.</verse>
        <verse osisID='Acts.23.11'>En enne näajchste Nacht tjeem de Harr no am en säd: Sie mootijch <note>jetroost</note> ! Dan soo aus dü von mie enn Jerusalem jezeijt hast, soo mottst dü uck enn Room Zeijniss auflaje.</verse>
        <verse osisID='Acts.23.12'>Oba ausset Dach jeworde wea, vebunge de Jude sich met een Schwua, en vespruake, nijch too äte noch too drintje, bott see Paulus ommjebrocht haude.</verse>
        <verse osisID='Acts.23.13'>Doa weare oba mea aus veatijch, dee dise Veschwearung von sich üt jemoakt haude,</verse>
        <verse osisID='Acts.23.14'>dee no de Huagapriesta en Ellteste jinje en säde: Wie ha ons met eenem Fluch veschwuare, nijch too jeneete, bott wie Paulus ommjebrocht ha.</verse>
        <verse osisID='Acts.23.15'>Nü, moakt jie toop met däm Huagen Rot däm Bowaschten daut kundijch, daut hee am no jünt rauffeaht, aus wull jie jeneiw daut äwa am erfoahre; oba wie send reed, eea hee noda tjeemt, am ommtobrinje.</verse>
        <verse osisID='Acts.23.16'>Oba aus Paulus siene Sesta äa Sän von däm Aunschlag jeheat haud, tjeem hee han en jintj enne Kesarme en berejcht daut Paulus.</verse>
        <verse osisID='Acts.23.17'>Oba Paulus roopt no sich eenem vonne Bowaschte en säd: Brinj disem jungen Maun nom Bowaschten, dan hee haft am waut too berejchte.</verse>
        <verse osisID='Acts.23.18'>Dee nehm am met sich en brocht am nom Bowaschten en säd: De Jefangne Paulus roopt mie no sich en bedd, disem jungen Maun no die too feahre, dee haft die waut too saje.</verse>
        <verse osisID='Acts.23.19'>De Bowaschta oba nehm am aune Haunt en jintj met am fe sich auleen en fruach: Waut esset, waut dü mie too berejchte hast?</verse>
        <verse osisID='Acts.23.20'>Hee oba säd: De Jude send äwaeen jekohme, die too bedde, daut dü morje Paulus nom Huagen Rot rauf feahre latst, aus wulle see jeneiwa äwa am erfoahre.</verse>
        <verse osisID='Acts.23.21'>Dü oba, loht die nijch beräde, dan doa lüare opp am mea aus veatijch Manna, dee sich veschwuare ha, nijch too äte noch too drintje, bott see ahn ommjebrocht ha; en nü send see reed en lüare daut dü toosajchst.</verse>
        <verse osisID='Acts.23.22'>De Bowaschta leet däm jungen Maun gohne en befool am: Tjeenem too saje, daut dü dit mie kundjedohne hast.</verse>
        <verse osisID='Acts.23.23'>En aus hee twee vonne Hauptmanna no sich jeroopt haud, säd hee: Moakt twee hundat Soldote reed, doamet see bett Sisaräa tratje, en zäwentijch Rittasch en tweehundat Spiess Manna, vonne dredde Nacht Stund aun.</verse>
        <verse osisID='Acts.23.24'>En daut see Ried Tiere reed stale sulle, doamet see däm Paulus nopp sate en am sejcha no Feeliks, däm Stautsväastohna, too brinje.</verse>
        <verse osisID='Acts.23.25'>En hee schreef eenen Breef, met disem Ennhault:</verse>
        <verse osisID='Acts.23.26'>Klaudius Liesias däm hüachberiemta Stautsväastohna Feeliks, een Gruss.</verse>
        <verse osisID='Acts.23.27'>Disem Maun, vonne Jude jefange jenohme en dee wulle am ommbrinje, etj tjeem han met de Truppe <note>Soldote</note> en hold am doa rüt, en erfuah daut hee een Reema es.</verse>
        <verse osisID='Acts.23.28'>En wull de Üasoak erfoahre, wäajen waut see am aunkloage, etj leet am rauf brinje ver äarem Huagen Rot.</verse>
        <verse osisID='Acts.23.29'>Dan etj funk, daut hee wäajen Stried Froage enn äarem Jesatz aunjekloagt word, oba tjeene Aunkloag de metem Doot oda de Fassle wäat wea.</verse>
        <verse osisID='Acts.23.30'>Doa mie oba een Aunschlag jäajen disem Maun aunjezeijd wort, ha etj am fuats no die jeschetjt en befool uck de Auntjläaja, die too saje, waut see jäajen am väabrinje [Läw wool].</verse>
        <verse osisID='Acts.23.31'>De Soldote nauhme, soo aus ahn befoole wea, dän Paulus en feade am enne Nacht no Antipatrus;</verse>
        <verse osisID='Acts.23.32'>Aum näajchsten Dach leet hee de Ritta met am aufreise en see tjeeme tridj enne Kesarme.</verse>
        <verse osisID='Acts.23.33'>Aus dise no Siseräa jekohme weare, en däm Breef däm Stautsväastohna äwajeft haude, feade see am uck Paulus väa.</verse>
        <verse osisID='Acts.23.34'>Oba aus hee däm Breef jeläst en jefroagt haud, üt woone Prowinns hee es, en erfoahre haud, daut hee üt Tsilietsean es,</verse>
        <verse osisID='Acts.23.35'>säd hee: Etj woa die veheare, wann uck diene Auntjläaja aunjekohme send. En hee befool, daut hee emm Heroodes sien Rejchthus bewacht woat.</verse>
      </chapter>
      <chapter osisID='Acts.24'>
        <verse osisID='Acts.24.1'>En no fief Doag jintj de Huagapriesta Ananias met eenje Ellteste en eenem Aunwault <note>Rädna</note> Tertulus rauf, see muake biem Stautsväastohna äare Aunkloag jäajen Paulus.</verse>
        <verse osisID='Acts.24.2'>Oba aus hee jeroopt word, funk Tertulus aun mett de Aunkloag, en säd: Doa wie väl <note>grooten</note> Fräd derjch diene Väasorj en derjch Vebettaniss fe diesem Voltj erlangt worde send,</verse>
        <verse osisID='Acts.24.3'>en wie ertjane daut aulewäjes en auletiet, hüach jeachta Feeliks, met aula Dankboatjeit.</verse>
        <verse osisID='Acts.24.4'>Oba doamet etj die nijch lenja opphol, bedd etj, daut dü ons Kort enn diene Nosejcht <note>Heeflijchtjeit</note> aunheascht.</verse>
        <verse osisID='Acts.24.5'>Wie ha disem Maun nämlijch aus eene Past jefunge en aus eenen, de Orü aunsteft unja aule Jude oppe bewohnte <note>gaunse</note> Ead, en aus Aunfeahra de Satjt de Natsareena;</verse>
        <verse osisID='Acts.24.6'>dee uck vesocht haft dän Tempel too entheilje <note>veonnreinje</note> , däm wie uck faust jenohme ha [en no onsem Jesatz rejchte welle.</verse>
        <verse osisID='Acts.24.7'>Oba Liesias, de Bowaschta, tjeem doatoo en fead am met groote Jewault üt onse Henj wajch,</verse>
        <verse osisID='Acts.24.8'>en befool siene Auntjläaja, no die too kohme;] von däm dü selfst, äwa daut aules nojeforscht hast, aules erfoahre <note>Vestendniss ha</note> , wuaromm wie am aunkloage.</verse>
        <verse osisID='Acts.24.9'>Oba uck de Jude jreepe aun en säde, daut dit sich soo vehilt.</verse>
        <verse osisID='Acts.24.10'>En Paulus auntwuad, aus de Stautsväastohna am toojewenjd haud too räde: Doa etj weet, daut dü aul väle Joahre Rejchta best äwa dit Voltj, soo veteidje etj miene Sach met goodem Moot,</verse>
        <verse osisID='Acts.24.11'>wiel dü ertjane kaust, dautet nijch mea aus twalf Doag send, aus etj nopp tjeem, omm enn Jerusalem auntobäde.</verse>
        <verse osisID='Acts.24.12'>En see funge mie nijch em Tempel, met eenem striede, oda een Opprua enne Voltjsmenj, nijch enne Sienagoge oda sonstwoo, enne Staut;</verse>
        <verse osisID='Acts.24.13'>äwahaupt tjenne see die nijch bewiese, wua met see mie nü aunkloage.</verse>
        <verse osisID='Acts.24.14'>Oba dit betjann etj die, daut opp däm Wajch, däm see eene Satjt nane, deen etj däm Gott miena Vodasch, enndäm etj aules jleew, waut em Jesatz en enne Profeete jeschräwe steit,</verse>
        <verse osisID='Acts.24.15'>en de Hopninj enn Gott ha, dee uck diese selfst häaje, daut eene Oppstohninj senne woat, soo aus Jerajchte aus uck Onnjerajchte.</verse>
        <verse osisID='Acts.24.16'>Doawäajen jäw etj mie Mäj, een onnveleztet <note>reinet</note> Jewesse aule Tiet ver Gott en Mensche too ha.</verse>
        <verse osisID='Acts.24.17'>Oba no väl Joahre sie etj jekohme, Aulmoose en Opfa fe mien Voltj too brinje,</verse>
        <verse osisID='Acts.24.18'>wuabie see mie jereinijcht emm Tempel funge, nijch met eene Voltjsmenj en nijch met Opprua;</verse>
        <verse osisID='Acts.24.19'>oba eenje Jude üt Asean, dee hia ver die send en mie aunkloage, wann see irjentwaut sulle jäajen mie habe.</verse>
        <verse osisID='Acts.24.20'>Oda diese selle selfst saje, wautver Onnrajcht see aun mie jefunge ha, aus etj verrem Huagen Rot stund,</verse>
        <verse osisID='Acts.24.21'>daut wea wäajen daut eenstje Wuat, daut etj ütroopt, aus etj unja ahn stund: Wäajen de Oppstohninj de Doodes woa etj vondoag von jünt jerejcht.</verse>
        <verse osisID='Acts.24.22'>Oba Feeliks, veschoof de Tiet opp wiedahans, doa hee rajcht jenau dän Wajch <note>Leah</note> tjannd, en säd: Wann Liesias, de Bowaschta, rauftjeemt, woa etj jünen Faul entscheide.</verse>
        <verse osisID='Acts.24.23'>En hee befool dän Hauptmaun, daut hee bewacht woat en am Erleijchtrung too jäwe en tjeenem vonne Sienje too hindre am too deene.</verse>
        <verse osisID='Acts.24.24'>En no eenje Doag tjeem Feeliks met siene Frü Drusila, dee eene Judin wea, en leet Paulus kohme en horjcht am äwa dän Gloowe aun Tjristus Jesus.</verse>
        <verse osisID='Acts.24.25'>Oba aus hee äwa Jerajchtijchtjeit en Enthoole en daut komende Jerejcht räd, word Feeliks voll Angst en auntwuad: Fe nü goh han; oba wann etj eene jenstje Tiet ha, woa etj die no mie roope lohte.</verse>
        <verse osisID='Acts.24.26'>Too däm hopt hee, daut Paulus am Jeld jäwe wudd; doawäajen leet hee am foaken kohme, en räd met am.</verse>
        <verse osisID='Acts.24.27'>Oba aus twee Joa vegohne weare, tjreajch Feeliks dän Portius Festus aus Nofolja; en doa Feeliks sich bie de Jude enn Gonst sate wull, leet hee Paulus jefasselt tridj.</verse>
      </chapter>
      <chapter osisID='Acts.25'>
        <verse osisID='Acts.25.1'>Aus nü Festus enn de Proowins jekohme wea, jintj hee no dree Doag von Sisaräa ennopp no Jerusalem.</verse>
        <verse osisID='Acts.25.2'>En de Huagapriesta en de Easchte vonne Jude muake eene Aunkloag bie am jäajen Paulus en bedde am,</verse>
        <verse osisID='Acts.25.3'>fe sich omm een Jefaule, jäajen am, daut hee am sull no Jerusalem kohme lohte; enn däm see eenen Aunschlag moake wulle, am oppem Wajch ommtobrinje.</verse>
        <verse osisID='Acts.25.4'>Festus auntwuad, daut Paulus woat enn Sisaräa jehole, hee selfst wull em Korten aufreise.</verse>
        <verse osisID='Acts.25.5'>De Machthabende unja jünt, säd hee, loht met rauf gohne, en wann irjent waut orajchtet aun däm Maun es, sell jie am aunkloage.</verse>
        <verse osisID='Acts.25.6'>Oba aus hee nijch mea aus acht oda tien Doag unja ahn vebrocht haud, jintj hee rauf no Sisaräa; en aum näajsten Dach sad hee sich oppem Rejchtastool en befool, daut Paulus väajefeaht word.</verse>
        <verse osisID='Acts.25.7'>Oba aus hee aunjekohme wea, stalde sich de Jude dee von Jerusalem aunjekohme weare omm am en brochte väl schwoare Beschuldjunge väa, dee see nijch bewiese kunne.</verse>
        <verse osisID='Acts.25.8'>wäarend Paulus sich veteidijd: Noch jäajne Jude äa Jesatz, noch jäajen dän Tempel noch jäajen däm Tjeisa ha etj jesindijcht.</verse>
        <verse osisID='Acts.25.9'>Oba Festus, dee de Jude een Jefaule doone wull, auntwuad däm Paulus en säd: West dü no Jerusalem nopp gohne en doa äwa diese Dinje von mie jerejcht woare?</verse>
        <verse osisID='Acts.25.10'>Oba Paulus säd: Etj stoh ver däm Tjeisa sien Rejchtastool, wua etj mott jerejcht woare; de Jude ha etj enn tjeenem Faul Onnrajcht jedohne, soo uck dü sea goot weetst.</verse>
        <verse osisID='Acts.25.11'>Wann etj nü Orajcht jedohne en irjent waut däm Doot vedeenendet begohne ha, etj wäa mie nijch too stoawe; oba wann aun däm <note>doaraun</note> nuscht es, fe waut see mie aunkloage, kaun mie tjeena ahn äwajäwe <note>preissjäwe</note> . Etj beroop mie opp dän Tjeisa.</verse>
        <verse osisID='Acts.25.12'>Dan beräd Festus sich met de Rotsvesaumlung en auntwuad: Oppem Tjeisa hast dü die beroope, nom Tjeisa saust dü gohne.</verse>
        <verse osisID='Acts.25.13'>Oba aus eenje Doag vegohne weare, kaume de Tjeenijch Agrippa en Bernies no Siseräa Festus too bejreesse.</verse>
        <verse osisID='Acts.25.14'>Aus see oba doa eenje Doag vebrocht haude, läd Festus däm Tjeenijch Paulus siene Sach väa en säd: Een Maun es von Feeliks tridj jelohte, een Jefangna,</verse>
        <verse osisID='Acts.25.15'>äwa däm, aus etj en Jerusalem wea, de Huagapriesta en de Ellteste de Jude muuke eene Aunkloag, fodade jäajen am eene Veuadeelung;</verse>
        <verse osisID='Acts.25.16'>etj auntwuad ahn: Daut es bie de Reema nijch Sitte, eenen Mensch üttoleewre, bett de Aunjekloagta nijch ver sich de Vekloaga haft en Jeläajenheit jetjräaje haft sich too veteidje.</verse>
        <verse osisID='Acts.25.17'>Aus see nü hiahäa toop jekohme weare, sad etj mie, ohne opptoschüwe, aum näajsten Dach oppem Rejchtastool en befool, daut de Maun väajefeaht word;</verse>
        <verse osisID='Acts.25.18'>äwa disem, aus de Aunkloaga oppstunde, en see tjeene Beschuldjung von däm väabrochte, met waut etj aun Beeset jeräatjent haud.</verse>
        <verse osisID='Acts.25.19'>Oba see haude eenje Striedfroage äwa äare eajne Relijoon en äwa eenen jewessen jestorwnen Jesus, von däm Paulus sajcht, hee läwt.</verse>
        <verse osisID='Acts.25.20'>Etj oba sie rotloos, betraffs de Unjasätjung äwa diese Dinje, etj säd <note>fruach</note> , auf hee no Jerusalem gohne wull, omm doa wäajen <note>äwa</note> diese Dinje jerejcht too woare.</verse>
        <verse osisID='Acts.25.21'>Oba aus Paulus Beroopung ennjelajcht haud, daut hee jehole woat, bett dee tjeisalijche Maistät sienen Beschluss, befool etj, daut hee jehole woat, bott etj am nom Tjeisa schetje kaun.</verse>
        <verse osisID='Acts.25.22'>Oba Agrippa säd too Festus: Etj wull uck selfst dän Maun heare. Morje, säd hee, saust dü am heare.</verse>
        <verse osisID='Acts.25.23'>Aum näajsten Dach tjeeme Agrippa en Bernies met groote Pracht en de Bowaschte en aunjeseehne Manna de Staut enn däm Toohearasool, en Festus een Befäl jejeeft haud, word Paulus väajefeaht.</verse>
        <verse osisID='Acts.25.24'>En Festus säd: Tjeenijch Agrippa en jie aule Manna, dee hia met ons doabie send, jie seene disem, wäajen däm mie dee gaunse Menj de Jude bedrenjt <note>aunjegohne</note> haft, soo aus enn Jerusalem aus uck hia, en schriee, daut hee nijch mea aum Läwe bliewe doaf.</verse>
        <verse osisID='Acts.25.25'>Oba etj ha faust jestalt, daut hee nuscht vedeenendet dän Doot jedohne haft, oba disa, sich selfst oppem Tjeisa <note>Veeada</note> beroope haft, etj ha beschloote, am too schetje;</verse>
        <verse osisID='Acts.25.26'>äwa däm etj nuscht Jewesset däm Harr too schriewe ha. Doawäajen ha etj am jünt väajefeaht en aum meisten ver die, Tjeenijch Agrippa, doamet, wann de Unjasätjung passeat es, etj weet, waut etj schriewe saul.</verse>
        <verse osisID='Acts.25.27'>Dan mie tjeemt daut onnveninftijch väa, eenen Jefangnen too schetje en nijch uck de Beschuldjung jäajen am auntojäwe.</verse>
      </chapter>
      <chapter osisID='Acts.26'>
        <verse osisID='Acts.26.1'>Oba Agrippa säd too Paulus: Daut es die erlaubt fe die selfst too räde. Doa stratjt Paulus de Haunt üt, en veteidijd sich.</verse>
        <verse osisID='Acts.26.2'>Wäajen aul däm, etj vonne Jude aunjekloagt woa, sie etj jletjlijch mie vondoag, ver die Tjeenijch Agrippa, too veteidje;</verse>
        <verse osisID='Acts.26.3'>ver aulem, wiel dü soo aus aule Judische Sitte aus uck Striedfroage tjannst, doawäajen bedd etj die, mie jeduldijch auntoheare.</verse>
        <verse osisID='Acts.26.4'>Mien Läweswaundel von Jügend aun, von Aunfang aun, unja mienem Voltj enn Jerusalem jewäse es, tjanne aule Jude,</verse>
        <verse osisID='Acts.26.5'>en tjannde mie von fräjoa, wann see daut bezeije welle, daut etj no dee strenjste Rejchtung onsa Relijoon, aus Farisäa jeläft ha.</verse>
        <verse osisID='Acts.26.6'>En nü wäajen de Hopninj, dee von Gott aun onse Vodasch ütjegohnene Vespräatjung, stoh etj hia verrem Jerejcht,</verse>
        <verse osisID='Acts.26.7'>too däm ons twalw staumjet Voltj, aunhoolent Nacht en Dach Gott deenent, hopt hantokohme; wäajen dise Hopninj, woa etj vonne Jude aunjekloagt, o Tjeenijch.</verse>
        <verse osisID='Acts.26.8'>Wuaromm woat daut bie jünt fe onnjleeflijch jeuadeelt, daut Gott Doodes oppwatjt?</verse>
        <verse osisID='Acts.26.9'>Etj jleewd auladinjs enn mie selfst, daut jäajen däm Nome Jesu, dän Natsareena, väl Fiendseeljet too doone,</verse>
        <verse osisID='Acts.26.10'>waut etj uck enn Jerusalem jedohne ha; en väl de Heilje ha etj enn Jefentjnisse ennjeschlohte, enn däm etj de Vollmacht vonne Huagepriesta jetjräaje haud; en wann see ommjebrocht worde, gauf etj veuadeelent miene Stemm doatoo.</verse>
        <verse osisID='Acts.26.11'>En enn aule Sienagoge stroft etj ahn, etj bedwung ahn too lestre; en äwa aule Moot wuttijch äwa ahn, vefoljd ahn soogoa bott enne bütaschte Städa <note>Ütlaund</note> .</verse>
        <verse osisID='Acts.26.12'>En aus etj, doamet beschaftijcht wea, met Vollmacht en Erlaubniss vonne Huagapriesta no Damaskus reisd,</verse>
        <verse osisID='Acts.26.13'>sach etj medden aum Dach oppem Wajch, o Tjeenijch, vom Himmel häa een Lijcht, daut däm Sonnen Glaunss äwatroff, daut mie en dee met mie Reisende ommschiend.</verse>
        <verse osisID='Acts.26.14'>En aus wie aula oppe Ead jefolle weare, head etj eene Stemm enn hebräische Sproak too mie saje: Saul, Saul, waut vefoljst dü mie? Hoat esset fe die, jäajen dän Stachel üttoschlohne.</verse>
        <verse osisID='Acts.26.15'>Oba etj säd: Wäa best dü, Harr? En de Harr säd: Etj sie Jesus, däm dü vefoljst;</verse>
        <verse osisID='Acts.26.16'>Doch stoh opp en stal die opp diene Feet; dan doatoo sie etj die erschiene, die too eenem Deena en eenen Zeije too veordne <note>moake</note> , doa von, waut dü jeseehne hast, aus uck woobie etj die erschiene woa,</verse>
        <verse osisID='Acts.26.17'>die rütnehm üt däm Voltj en üt de Veltja <note>Natsjoone</note> , no dän etj die schetje woa,</verse>
        <verse osisID='Acts.26.18'>äare Uage op too moake, doamet see sich wajchdrehe <note>betjeare</note> vonne Diestaness nom Lijcht en vonne Macht Sotons no Gott, doamet see Vejäwung de Sinde en een Aundeel unja dän Jeheilijchte derjch dän Gloowe aun mie emfange <note>tjriee</note> .</verse>
        <verse osisID='Acts.26.19'>Doahäa, Tjeenijch Agrippa, wea etj nijch onnjehuarsom däm himmlischen Jesejcht,</verse>
        <verse osisID='Acts.26.20'>oba etj vetjindijd easchtens dän enn Damaskus aus uck en enn Jerusalem en enne gaunse Laundschoft von Judäa en de Heide, ommtodentje <note>Buesse too doone</note> en sich no Gott handreie <note>betjeare</note> , en däm see de Buesse weatvolle Woatje doone.</verse>
        <verse osisID='Acts.26.21'>Doawäajen ha mie de Jude em Tempel faustjenohme en vesochte mie ommtobrinje.</verse>
        <verse osisID='Acts.26.22'>Doa mie de Help von Gott, bott nü - disem Dach, erlangt <note>jeholpe</note> haft, stoh etj hia en jäw Zeijniss ver Tjliene en Groote, en saj nuscht büta däm, waut de Profeete en Mooses jesajcht ha, daut passeare wudd,</verse>
        <verse osisID='Acts.26.23'>daut de Jesaulwta <note>Tjristus</note> liede sull, daut hee aus Easchta üte Oppstohninj de Doodes Lijcht vetjindje sull, soo aus däm Voltj soo uck de Heide.</verse>
        <verse osisID='Acts.26.24'>Oba aus hee dit too Veteidijung säd <note>väabrocht</note> , säd Festus met ne lüde Stemm: Dü best von Sennen, Paulus! Daut väle Studäare drift die enn däm Wonsenn.</verse>
        <verse osisID='Acts.26.25'>Oba Paulus säd: Etj sie nijch von Senne, hüachjeachta Festus, oba etj Dentj veninftijch en räd Wead de Woahrheit.</verse>
        <verse osisID='Acts.26.26'>Dan de Tjeenijch haft Tjantniss äwa <note>von</note> diese Dinje, too däm etj uck met friehem Moot räd; dan etj jleew nämlijch nijch, daut am von diese Dinje waut veborje <note>onnbekaunt</note> es, dan dit es nijch enn eenem Wintjel passeat.</verse>
        <verse osisID='Acts.26.27'>Jleefst dü, Tjeenijch Agrippa, de Profeete? Etj weet, daut dü jleefst.</verse>
        <verse osisID='Acts.26.28'>Oba Agrippa säd too Paulus: Em korten errätjst dü, mie derjch Äwaräde een Tjrist too woare.</verse>
        <verse osisID='Acts.26.29'>Oba Paulus säd: Etj mucht too Gott bäde, daut äwa kort oda lang nijch bloos dü, oba uck aule, dee mie vondoag heare, soone woare, aus uck etj sie, buta dise Fassle.</verse>
        <verse osisID='Acts.26.30'>En de Tjeenijch stund opp en de Stautsväastohna en Bernies en dee met ahn saute.</verse>
        <verse osisID='Acts.26.31'>En aus see sich tridj jetrocke haude, räde see too eenaunda en säde: Diss Maun deit nuscht, waut däm Doot oda de Fassle weat wea.</verse>
        <verse osisID='Acts.26.32'>Oba Agrippa säd too Festus: Diss Maun kunn frie jelohte woare, wann hee sich nijch oppem Tjeisa beroope haud.</verse>
      </chapter>
      <chapter osisID='Acts.27'>
        <verse osisID='Acts.27.1'>Oba aus beschlote wea, daut wie no Italien auffoahre sulle, äwajeewe see soo aus Paulus aus uck eenje aundre Jefangne eenem Hauptmaun, met Nome Julius, von de August Schoa.</verse>
        <verse osisID='Acts.27.2'>Oba aus wie een adramietischet Schepp besteaje haude, en väa haude, too säajle no de Uats delengd däm Eewa Aseans, en wie fuahre auf; en doa wea bie ons Aristarchus, een Matsedoonea üt Tessalonich.</verse>
        <verse osisID='Acts.27.3'>En aum aundren Dach läd wie enn Siedoon aun. En Julius behaundeld Paulus frindlijch en erlaubd am, no Frind too gohne, omm äare Väasorj too erlange.</verse>
        <verse osisID='Acts.27.4'>En von doa fuah wie auf en säajelde unja Tsiepern han, wiel de Wint ons entjäjen wea.</verse>
        <verse osisID='Acts.27.5'>En aus wie daut Mäa däm Eewa delenjd Tsilietsean en Pamfilean derjchsäajelt haude, tjeem wie no Mira enn Liesean;</verse>
        <verse osisID='Acts.27.6'>en aus de Hauptmaun doa een auleksaundrischet Schepp jefunge haud, daut no Italien säajeld, leet hee ons doa ennstiee.</verse>
        <verse osisID='Acts.27.7'>Oba aus wie väl Doag langsom jesäajelt en met Mäj jäajen Knidus jekohme wäare, wiel de Wint ons nijch enenn leet, säajeld wie unja Tjreeta han, jäajen Salmoone;</verse>
        <verse osisID='Acts.27.8'>en met Mäj aun äa vebie säajelde, tjeem wie aun eenem Uat, scheena Howe jenant, doa dijchtbie eene Staut Lasea wea.</verse>
        <verse osisID='Acts.27.9'>Aus oba väl Tiet vegohne wea en de Seefoaht jefäadlijch wea, wiel uck daut Fauste vebie wea, ermohnd Paulus,</verse>
        <verse osisID='Acts.27.10'>en säd too ahn: Manna, etj seeh, dautet met Onnheil en väl Velust, nijch bloos de Lodinj en daut Schepp, sonda uck onsem Läwe passeare woat.</verse>
        <verse osisID='Acts.27.11'>Oba de Hauptmaun jleewd däm Stiamaun en däm Schepp Äjendeema mea, aus däm, waut Paulus säd.</verse>
        <verse osisID='Acts.27.12'>Doa oba de Howe tom Äwawintre onnjeäjent wea, de measchte beschloote, von doa auftofoahre, auf see fleijcht kunne no Feeniks jelange en doa äwawintre en eenem Howe von Tjreeta, dee jäajen Siedwaste en no Nuadwaste op es.</verse>
        <verse osisID='Acts.27.13'>Doa oba de Siedwint saunft aunfong too blose, meende see äare Aufsejcht faust enne Haund jetjräaje too ha, hoowe de Anka en fuahre dijcht aun Tjreeta vebie.</verse>
        <verse osisID='Acts.27.14'>No nijch langa Tiet oba erhoow sich von am <note>Tjreeta</note> een Wirbelstorm, jenant Nuadost - Wind.</verse>
        <verse osisID='Acts.27.15'>Doa oba daut Schepp metjeräte word en kunn de Spetz nijch jäajen däm Wint dree, jeef wie opp en leete ons <note>vom Wind</note> driewe.</verse>
        <verse osisID='Acts.27.16'>Oba aus wie bie eene tjliene Insel, jenant Klauda, vebie fuahre, kunn wie met Mäj daut Radungsboot sejcha hoole <note>mächtijch woare</note> .</verse>
        <verse osisID='Acts.27.17'>Daut trocke see nehejcht en bruckte Helpmeddel, omm daut Schepp <note>Boot</note> auntobinje; en haude Angst, enn de Siertus (een flacket Wota met een Saundeewa) veschloage too woare, see leete de Säajel rauf, en see leete sich soo driewe.</verse>
        <verse osisID='Acts.27.18'>Aus wie oba vom Storm room jedräwe worde, musste see aum näajsten Dach, üt Noot, een Deel vonne Woa äwa Buat schmiete;</verse>
        <verse osisID='Acts.27.19'>en aum dredden Dach schmeete see met äjne Henj daut Schepp Jreetschoft äwa Buat.</verse>
        <verse osisID='Acts.27.20'>Oba aus äwa mearere Doag wäda Sonn noch Stearns sich seene leete en een nijch jerinja Storm aunhild, word ons emm äwajen jiedre Hopninj jenohme <note>omm jerat too woare</note> .</verse>
        <verse osisID='Acts.27.21'>En aus eene groote Opptiet - loosijchjteit harscht, doa stund Paulus enn äare Medd opp en säd: O Manna, daut wäa needijch jewäse mie too horjche en nijch von Tjreeta auftofoahre en haude jünt dit Onnheil en dän Velust jespoat.</verse>
        <verse osisID='Acts.27.22'>En nu emm blitj opp de Dinje vemohn etj jünt, gooda Moots too senne, dan tjeen Läwe woat veloare gohne, büta daut Schepp.</verse>
        <verse osisID='Acts.27.23'>Dan een disa Nacht stund een Enjel Gottes bie mie, däm siena etj sie en däm deen,</verse>
        <verse osisID='Acts.27.24'>en säd: Ha nijch Angst, Paulus! Dü mottst ver dän Tjeisa stohne; en seeh, Gott haft die aula jeschentjt, dee met die foahre.</verse>
        <verse osisID='Acts.27.25'>Doaromm siet gooda Moots, Manna, dan vetrüat Gott, dautet soo senne woat, soo ausset mie jesajcht worde es.</verse>
        <verse osisID='Acts.27.26'>Oba wie motte opp eene Insel veschloage woare.</verse>
        <verse osisID='Acts.27.27'>Oba aus de veatiende Nacht jekohme wea, en wie emm adriatischem Mea ommhäa jedräwe worde, medden enne Nacht meende de Seemanna, daut see aun een Laund noda kaume.</verse>
        <verse osisID='Acts.27.28'>En aus see daut Sentjblie rüt jeschmäte haude, funge see twintijch Fodem; en een beet wieda jefoahre weare en wada daut Sentjblie jeschmäte haude, funge see feftien Fodem.</verse>
        <verse osisID='Acts.27.29'>En haude Angst, daut wie irjend wua aune Eewasteena veschloage woare, schmeete see vom Hinjaschepp vea Anka üt en see wenschte dautet Dach woat.</verse>
        <verse osisID='Acts.27.30'>Oba aus de Seemanna sochte daut Schepp too velohte en daut Bieboot rauf emm Mäa jelohte haude met <note>unja</note> de Üträd aus wann see vom Väaschepp de Anka rüt schmiete wulle,</verse>
        <verse osisID='Acts.27.31'>Paulus säd too dän Hauptmaun en de Soldote: Wann dise nijch oppem Schepp bliewe, tjä jie nijch jerat woare.</verse>
        <verse osisID='Acts.27.32'>Donn schneede de Soldote de Strenj von Bieboot auf en leete daut rauf faule.</verse>
        <verse osisID='Acts.27.33'>Oba ausset Dach woare wull, vemohnd Paulus aule, daut see äte sulle, en säd: Vondoag es de veatiende Dach, daut jie ohne eene Mohltiet <note>opp eene Radinj</note> jelüat ha, en nuscht too jünt jenohme ha.</verse>
        <verse osisID='Acts.27.34'>Doawäajen vemohn etj jünt, ne Mohltiet too nehme, dan dit jeheat too jüne Radung; dan tjeena von jünt woat een Hoa vom Kopp veleare.</verse>
        <verse osisID='Acts.27.35'>Oba aus hee dit jesajcht en Broot jenohme haud, dankt hee Gott ver aulem, en aus hee daut jebroake haud, fung hee aun too äte.</verse>
        <verse osisID='Acts.27.36'>Oba aula, mootijch jeworde, nehme uck see selfst Äte <note>Mohltiet</note> too sich.</verse>
        <verse osisID='Acts.27.37'>Wie weare oba em gaunsen twee - hundat - sass - en - zäwentijch Seele oppem Schepp.</verse>
        <verse osisID='Acts.27.38'>Aus see sich oba saut jejäte haude, muake see daut Schepp leijchta, enn däm see daut Jeträajd emm Mea schmeete.</verse>
        <verse osisID='Acts.27.39'>Oba ausset Dach word, ertjande see daut Laund nijch, see bemoatjte <note>sache</note> oba eene Bucht, de een Saundeewa haud, aun däm see beschloote, wann see kunne, daut Schepp doa enenn rane too lohte <note>stiare</note> .</verse>
        <verse osisID='Acts.27.40'>En aus see de Anka loos jemoakt haude, leete see dee em Mea, en muake toojlitj de Strenj de Scheppstia loos en trocke daut veaste Säajel jäajen däm Wind en stiade oppem Saundeewa too.</verse>
        <verse osisID='Acts.27.41'>Oba see tjeeme opp eene, von beid Siede, vom Mäastreem ommspeelde Städ, doa leete see daut Schepp nopprane; en daut Väaschepp haud sich faust jesat en bleef onnbewäajlijch, oba daut Hinjaschepp dreiwd too vebräatje vonne Jewault de Walle.</verse>
        <verse osisID='Acts.27.42'>Oba unjre Soldote kaum een Beschluss toostaund, daut see de Jefangne doot moake sulle, doamet nijch wäa rüt schwamt en wajch rant.</verse>
        <verse osisID='Acts.27.43'>Oba de Hauptmaun, wull Paulus rade, hindad ahn aun äarem Väahabe en befool, daut dee janje de schwame kunne, sich too eascht rauf schmiete en aum Laund gohne sulle;</verse>
        <verse osisID='Acts.27.44'>en dee äwaje, de eene opp Bräda de aundre opp irjent waltje Stetja vom Schepp. En soo passead daut, daut aula aum Laund jerat worde.</verse>
      </chapter>
      <chapter osisID='Acts.28'>
        <verse osisID='Acts.28.1'>Aus wie jerat weare, doa erfuah wie, daut de Insel Malta heet.</verse>
        <verse osisID='Acts.28.2'>En de Einheimische beweese ons onnjeweenlijche Frintlijchtjeit, dan see stetjte een Fia aun, en nehme ons aula no sich wäajen däm Räajen en wäajen de Kold.</verse>
        <verse osisID='Acts.28.3'>Oba aus Paulus eene Menj Struck toop jesaumelt haud en oppem Fia leed, tjeem derjch de Hett eene Natta <note>Schlang</note> rüt en beet sich aun siene Haunt faust.</verse>
        <verse osisID='Acts.28.4'>Aus oba de Einheimische daut Tia aun siene Haund henje sache, säde see toenaunda: Opp jiedem Faul es disa Mensch een Merda, däm ütem Mäa jerat de Rachegottin nijch läwe lat.</verse>
        <verse osisID='Acts.28.5'>Hee nü, scheddad daut Tia auf em Fia enenn en leed nuscht Beeset.</verse>
        <verse osisID='Acts.28.6'>Oba see lüade, daut hee aunschwale oda platzlijch doot ommfaule wudd. Aus see oba eene länjere Tiet lüade en sache daut am nuscht Onnjeweenlijchet passeat, endade see äare Meeninj en säde, hee es een Gott.</verse>
        <verse osisID='Acts.28.7'>Oba enn de Jäajend omm janem Uat, haud de Easchta oppe Insel, met Nome Publius, Laund Goot; dee nauhm ons frindlijch opp en jeef ons fe dree Doag Oppdach.</verse>
        <verse osisID='Acts.28.8'>Oba daut passead, daut Publius sien Voda, von Frostfeeba en Derjchfaul befaule, doa lag. No däm jintj Paulus enenn, en jebäd haud en am de Henj oppjelajcht haud en heeld am.</verse>
        <verse osisID='Acts.28.9'>Aus dit oba passeat wea, tjeeme uck dee äwrije opp de Insel, de Krankheite haude, doatoo en worde jeheelt;</verse>
        <verse osisID='Acts.28.10'>dee ons uck met väl Ea eade, en aus wie auffoahre wulle, jeewe see ons aules, waut wie needijch haude, met.</verse>
        <verse osisID='Acts.28.11'>Oba no dree Moonat fuah wie enn eenem auleksaundrischen Schepp auf, daut opp de Insel äwawintat haud, jenant <note>jetätjent met</note> Dioskuri.</verse>
        <verse osisID='Acts.28.12'>En aus wie no Sierakus tjeeme en doa bleew wie dree Doag.</verse>
        <verse osisID='Acts.28.13'>Von doa, säajeld wie em Boage, en tjeeme no Rejion; en aus no eenem Dach een Siedwint opptjeem, tjeem wie aum tweeden Dach no Puteoli,</verse>
        <verse osisID='Acts.28.14'>wua wie Breeda funge en jebedd worde, säwen Doag bie ahn too bliewe; en soo tjeem wie no Room.</verse>
        <verse osisID='Acts.28.15'>En von doa kaume de Breeda, aus see von ons jeheat haude, ons entjäjen, bott Appie - Forum en Dree Tabeerne, en aus Paulus ahn sach, dankt hee Gott en foot Moot.</verse>
        <verse osisID='Acts.28.16'>Aus wie oba no Room tjeeme, word Paulus erlaubt, met däm Soldot de am bewacht fe sich too bliewe.</verse>
        <verse osisID='Acts.28.17'>Oba no dree Doag passead daut, daut hee de Easchte vonne Jude toop roopt, aus see oba toop jekohme weare, säd hee too ahn: Manna, Breeda, etj ha nuscht Fiendlijchet jäajen daut Voltj oda de Vodasch Sitte jedohne, sie jefange üt Jerusalem enne Henj de Reema äwajeeft worde,</verse>
        <verse osisID='Acts.28.18'>dee mie veheat haude, wulle mie frielohte, wiel tjeene Doodes Uasoak aun mie wea.</verse>
        <verse osisID='Acts.28.19'>Oba aus de Jude doa jäajen räde, wea etj jedwunge, mie oppem Tjeisa too beroope, etj ha nuscht jäajen mien Voltj, irjent waut, too kloage.</verse>
        <verse osisID='Acts.28.20'>Wäajen diese Üasoak ha etj jünt nü hiahäa jeroopt, jünt too seene en met jünt too räde; dan wäajen de Hopninj Iesraels sie etj met diese Tjäd jebunge.</verse>
        <verse osisID='Acts.28.21'>Oba see säde too am: Wie ha äwa die noch eenen Breef von Judäa jetjräaje, es uck tjeena vonne Breeda häajekohme en haft ons äwa die irjent waut Beeset berejcht oda jesajcht.</verse>
        <verse osisID='Acts.28.22'>Oba wie velange von die too heare, waut dü dentjst, dan aulemol äwa diese Satjt de ons bekaunt es, daut see äwaaul met Wead betjampft woat.</verse>
        <verse osisID='Acts.28.23'>Aus see am oba eenen Dach bestemmt haude, tjeeme noch mea no am enne Wohninj, den hee läd üt en bezeijd daut Ritj Gottes en vesocht ahn too äwazeije von Jesus soo aus ütem Jesatz Mooses aus uck de Profeete, von zemorjess bott Owent.</verse>
        <verse osisID='Acts.28.24'>En de eene leete sich äwazeije von däm, waut jesajcht word, de aundre jleewde nijch.</verse>
        <verse osisID='Acts.28.25'>See oba weare sich meteenaunda onneenijch, en trannde sich, no däm aus Paulus een eensjet Wuat säd: Goot haft de Heilja Jeist derjch Jesaja, däm Profeet, too jüne Vodasch jeräd</verse>
        <verse osisID='Acts.28.26'>en jesajcht: „Goh no disem Voltj en saj: Hearent woa jie heare en nijch vestohne, seenent woa jie seene en nijch woanähme.</verse>
        <verse osisID='Acts.28.27'>Dan onnemfindlijch es daut Hoat von disem Voltj jeworde, schwoa ha see met de Uhre jeheat en äare Uage ha see jeschlohte, doamet see nijch seene met de Uage en met de Uhre heare en met däm Hoate vestohne en tridj kohme <note>sich betjeare</note> en etj ahn heele woa“. {Jes.6.9-10}</verse>
        <verse osisID='Acts.28.28'>Soo saul jünt nü kundijch senne, daut dit Heil Gottes word de Heide jeschetjt, see woare uck heare.</verse>
        <verse osisID='Acts.28.29'>[En aus hee dit jesajcht haud, jinje de Jude wajch en haude väl Wuatwatjsel unja sich.]</verse>
        <verse osisID='Acts.28.30'>Oba hee bleef twee gaunse Joa en eene rente Wohninj en hee nehm aule de no am tjeeme opp,</verse>
        <verse osisID='Acts.28.31'>vetjindijd daut Ritj Gottes en leahd daut äwa däm Harrn Jesus Tjristus onnjehindat met aule Friemootijchtjeit.</verse>
      </chapter>
    </div></osisText>
</osis>