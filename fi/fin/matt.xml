<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='fin' xml:lang='fi'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='fin'>
        <title>Finish Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Finnish Bible
  		PYHŽ RAAMATTU
  		(C) 1933, 1938
  		Vanha Testamentti XI 1933 Uusi Testamentti XII 1938
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>fin</identifier>
        <source>ftp://unboundftp.biola.edu/pub/finnish1938_utf8.zip</source>
        <language type='IETF'>fi</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>Jeesuksen Kristuksen, Daavidin pojan, Aabrahamin pojan, syntykirja.</verse>
        <verse osisID='Matt.1.2'>Aabrahamille syntyi Iisak, Iisakille syntyi Jaakob, Jaakobille syntyi Juuda ja tämän veljet;</verse>
        <verse osisID='Matt.1.3'>Juudalle syntyi Faares ja Sera Taamarista, Faareelle syntyi Esrom, Esromille syntyi Aram;</verse>
        <verse osisID='Matt.1.4'>Aramille syntyi Aminadab, Aminadabille syntyi Nahasson, Nahassonille syntyi Salmon;</verse>
        <verse osisID='Matt.1.5'>Salmonille syntyi Booas Raahabista, Booaalle syntyi Oobed Ruutista, Oobedille syntyi Iisai;</verse>
        <verse osisID='Matt.1.6'>Iisaille syntyi Daavid, kuningas. Daavidille syntyi Salomo Uurian vaimosta;</verse>
        <verse osisID='Matt.1.7'>Salomolle syntyi Rehabeam, Rehabeamille syntyi Abia, Abialle syntyi Aasa;</verse>
        <verse osisID='Matt.1.8'>Aasalle syntyi Joosafat, Joosafatille syntyi Jooram, Jooramille syntyi Ussia;</verse>
        <verse osisID='Matt.1.9'>Ussialle syntyi Jootam, Jootamille syntyi Aahas, Aahaalle syntyi Hiskia;</verse>
        <verse osisID='Matt.1.10'>Hiskialle syntyi Manasse, Manasselle syntyi Aamon, Aamonille syntyi Joosia;</verse>
        <verse osisID='Matt.1.11'>Joosialle syntyi Jekonja ja tämän veljet Babyloniin siirtämisen aikoina.</verse>
        <verse osisID='Matt.1.12'>Babyloniin siirtämisen jälkeen Jekonjalle syntyi Sealtiel, Sealtielille syntyi Serubbaabel;</verse>
        <verse osisID='Matt.1.13'>Serubbaabelille syntyi Abiud, Abiudille syntyi Eljakim, Eljakimille syntyi Asor;</verse>
        <verse osisID='Matt.1.14'>Asorille syntyi Saadok, Saadokille syntyi Akim, Akimille syntyi Eliud;</verse>
        <verse osisID='Matt.1.15'>Eliudille syntyi Eleasar, Eleasarille syntyi Mattan, Mattanille syntyi Jaakob;</verse>
        <verse osisID='Matt.1.16'>Jaakobille syntyi Joosef, Marian mies, hänen, josta syntyi Jeesus, jota kutsutaan Kristukseksi.</verse>
        <verse osisID='Matt.1.17'>Näin on sukupolvia Aabrahamista Daavidiin kaikkiaan neljätoista polvea, ja Daavidista Babyloniin siirtämiseen neljätoista polvea, ja Babyloniin siirtämisestä Kristukseen asti neljätoista polvea.</verse>
        <verse osisID='Matt.1.18'>Jeesuksen Kristuksen syntyminen oli näin. Kun hänen äitinsä Maria oli kihlattu Joosefille, huomattiin hänen ennen heidän yhteenmenoaan olevan raskaana Pyhästä Hengestä.</verse>
        <verse osisID='Matt.1.19'>Mutta kun Joosef, hänen miehensä, oli hurskas, ja koska hän ei tahtonut saattaa häntä häpeään, aikoi hän salaisesti hyljätä hänet.</verse>
        <verse osisID='Matt.1.20'>Mutta kun hän tätä ajatteli, niin katso, hänelle ilmestyi unessa Herran enkeli, joka sanoi: "Joosef, Daavidin poika, älä pelkää ottaa tykösi Mariaa, vaimoasi; sillä se, mikä hänessä on siinnyt, on Pyhästä Hengestä.</verse>
        <verse osisID='Matt.1.21'>Ja hän on synnyttävä pojan, ja sinun on annettava hänelle nimi Jeesus, sillä hän on vapahtava kansansa heidän synneistänsä."</verse>
        <verse osisID='Matt.1.22'>Tämä kaikki on tapahtunut, että kävisi toteen, minkä Herra on puhunut profeetan kautta, joka sanoo:</verse>
        <verse osisID='Matt.1.23'>"Katso, neitsyt tulee raskaaksi ja synnyttää pojan, ja tälle on annettava nimi Immanuel", mikä käännettynä on: Jumala meidän kanssamme.</verse>
        <verse osisID='Matt.1.24'>Herättyään unesta Joosef teki, niinkuin Herran enkeli oli käskenyt hänen tehdä, ja otti vaimonsa tykönsä</verse>
        <verse osisID='Matt.1.25'>eikä yhtynyt häneen, ennenkuin hän oli synnyttänyt pojan. Ja hän antoi hänelle nimen Jeesus.</verse>
      </chapter>
      <chapter osisID='Matt.2'>
        <verse osisID='Matt.2.1'>Kun Jeesus oli syntynyt Juudean Beetlehemissä kuningas Herodeksen aikana, niin katso, tietäjiä tuli itäisiltä mailta Jerusalemiin,</verse>
        <verse osisID='Matt.2.2'>ja he sanoivat: "Missä on se äsken syntynyt juutalaisten kuningas? Sillä me näimme hänen tähtensä itäisillä mailla ja olemme tulleet häntä kumartamaan."</verse>
        <verse osisID='Matt.2.3'>Kun kuningas Herodes sen kuuli, hämmästyi hän ja koko Jerusalem hänen kanssaan.</verse>
        <verse osisID='Matt.2.4'>Ja hän kokosi kaikki kansan ylipapit ja kirjanoppineet ja kyseli heiltä, missä Kristus oli syntyvä.</verse>
        <verse osisID='Matt.2.5'>He sanoivat hänelle: "Juudean Beetlehemissä; sillä näin on kirjoitettu profeetan kautta:</verse>
        <verse osisID='Matt.2.6'>'Ja sinä Beetlehem, sinä Juudan seutu, et suinkaan ole vähäisin Juudan ruhtinasten joukossa, sillä sinusta on lähtevä hallitsija, joka kaitsee minun kansaani Israelia'."</verse>
        <verse osisID='Matt.2.7'>Silloin Herodes kutsui salaa tietäjät tykönsä ja tutkiskeli heiltä tarkoin, mihin aikaan tähti oli ilmestynyt.</verse>
        <verse osisID='Matt.2.8'>Ja hän lähetti heidät Beetlehemiin sanoen: "Menkää ja tiedustelkaa tarkasti lasta; ja kun sen löydätte, niin ilmoittakaa minulle, että minäkin tulisin häntä kumartamaan".</verse>
        <verse osisID='Matt.2.9'>Kuultuaan kuninkaan sanat he lähtivät matkalle; ja katso, tähti, jonka he olivat itäisillä mailla nähneet, kulki heidän edellään, kunnes se tuli sen paikan päälle, jossa lapsi oli, ja pysähtyi siihen.</verse>
        <verse osisID='Matt.2.10'>Nähdessään tähden he ihastuivat ylen suuresti.</verse>
        <verse osisID='Matt.2.11'>Niin he menivät huoneeseen ja näkivät lapsen ynnä Marian, hänen äitinsä. Ja he lankesivat maahan ja kumarsivat häntä, avasivat aarteensa ja antoivat hänelle lahjoja: kultaa ja suitsuketta ja mirhaa.</verse>
        <verse osisID='Matt.2.12'>Ja Jumala kielsi heitä unessa Herodeksen tykö palaamasta, ja he menivät toista tietä takaisin omaan maahansa.</verse>
        <verse osisID='Matt.2.13'>Mutta kun he olivat menneet, niin katso, Herran enkeli ilmestyi Joosefille unessa ja sanoi: "Nouse, ota lapsi ja hänen äitinsä ja pakene Egyptiin, ja ole siellä siihen asti, kuin minä sinulle sanon; sillä Herodes on etsivä lasta surmatakseen hänet".</verse>
        <verse osisID='Matt.2.14'>Niin hän nousi, otti yöllä lapsen ja hänen äitinsä ja lähti Egyptiin.</verse>
        <verse osisID='Matt.2.15'>Ja hän oli siellä Herodeksen kuolemaan asti; että kävisi toteen, minkä Herra on puhunut profeetan kautta, joka sanoo: "Egyptistä minä kutsuin poikani".</verse>
        <verse osisID='Matt.2.16'>Silloin Herodes, nähtyään, että tietäjät olivat hänet pettäneet, vihastui kovin ja lähetti tappamaan kaikki poikalapset Beetlehemistä ja koko sen ympäristöstä, kaksivuotiaat ja nuoremmat, sen mukaan kuin hän oli aikaa tietäjiltä tarkoin tiedustellut.</verse>
        <verse osisID='Matt.2.17'>Silloin kävi toteen, mikä on puhuttu profeetta Jeremiaan kautta, joka sanoo:</verse>
        <verse osisID='Matt.2.18'>"Ääni kuuluu Raamasta, itku ja iso parku; Raakel itkee lapsiansa eikä lohdutuksesta huoli, kun heitä ei enää ole".</verse>
        <verse osisID='Matt.2.19'>Mutta kun Herodes oli kuollut, niin katso, Herran enkeli ilmestyi unessa Joosefille Egyptissä</verse>
        <verse osisID='Matt.2.20'>ja sanoi: "Nouse, ota lapsi ja hänen äitinsä ja mene Israelin maahan, sillä ne ovat kuolleet, jotka väijyivät lapsen henkeä".</verse>
        <verse osisID='Matt.2.21'>Niin hän nousi, otti lapsen ja hänen äitinsä ja meni Israelin maahan.</verse>
        <verse osisID='Matt.2.22'>Mutta kun hän kuuli, että Arkelaus hallitsi Juudeaa isänsä Herodeksen jälkeen, niin hän pelkäsi mennä sinne. Ja hän sai unessa Jumalalta käskyn ja lähti Galilean alueelle.</verse>
        <verse osisID='Matt.2.23'>Ja sinne tultuaan hän asettui asumaan kaupunkiin, jonka nimi on Nasaret; että kävisi toteen, mikä profeettain kautta on puhuttu: "Hän on kutsuttava Nasaretilaiseksi".</verse>
      </chapter>
      <chapter osisID='Matt.3'>
        <verse osisID='Matt.3.1'>Niinä päivinä tuli Johannes Kastaja ja saarnasi Juudean erämaassa</verse>
        <verse osisID='Matt.3.2'>ja sanoi: "Tehkää parannus, sillä taivasten valtakunta on tullut lähelle".</verse>
        <verse osisID='Matt.3.3'>Sillä hän on se, josta profeetta Esaias puhuu sanoen: "Huutavan ääni kuuluu erämaassa: 'Valmistakaa Herralle tie, tehkää polut hänelle tasaisiksi'."</verse>
        <verse osisID='Matt.3.4'>Ja Johanneksella oli puku kamelinkarvoista ja vyötäisillään nahkavyö; ja hänen ruokanaan oli heinäsirkat ja metsähunaja.</verse>
        <verse osisID='Matt.3.5'>Silloin vaelsi hänen tykönsä Jerusalem ja koko Juudea ja kaikki Jordanin ympäristö,</verse>
        <verse osisID='Matt.3.6'>ja hän kastoi heidät Jordanin virrassa, kun he tunnustivat syntinsä.</verse>
        <verse osisID='Matt.3.7'>Mutta nähdessään paljon fariseuksia ja saddukeuksia tulevan kasteelle hän sanoi heille: "Te kyykäärmeitten sikiöt, kuka on neuvonut teitä pakenemaan tulevaista vihaa?</verse>
        <verse osisID='Matt.3.8'>Tehkää sentähden parannuksen soveliaita hedelmiä,</verse>
        <verse osisID='Matt.3.9'>älkääkä luulko saattavanne sanoa mielessänne: 'Onhan meillä isänä Aabraham'; sillä minä sanon teille, että Jumala voi näistä kivistä herättää lapsia Aabrahamille.</verse>
        <verse osisID='Matt.3.10'>Jo on kirves pantu puitten juurelle; jokainen puu, joka ei tee hyvää hedelmää, siis hakataan pois ja heitetään tuleen.</verse>
        <verse osisID='Matt.3.11'>Minä kastan teidät vedellä parannukseen, mutta se, joka minun jäljessäni tulee, on minua väkevämpi, jonka kenkiäkään minä en ole kelvollinen kantamaan; hän kastaa teidät Pyhällä Hengellä ja tulella.</verse>
        <verse osisID='Matt.3.12'>Hänellä on viskimensä kädessään, ja hän puhdistaa puimatanterensa ja kokoaa nisunsa aittaan, mutta ruumenet hän polttaa sammumattomassa tulessa."</verse>
        <verse osisID='Matt.3.13'>Silloin Jeesus tuli Galileasta Jordanille Johanneksen tykö hänen kastettavakseen.</verse>
        <verse osisID='Matt.3.14'>Mutta tämä esteli häntä sanoen: "Minun tarvitsee saada sinulta kaste, ja sinä tulet minun tyköni!"</verse>
        <verse osisID='Matt.3.15'>Jeesus vastasi ja sanoi hänelle: "Salli nyt; sillä näin meidän sopii täyttää kaikki vanhurskaus". Silloin hän salli sen hänelle.</verse>
        <verse osisID='Matt.3.16'>Kun Jeesus oli kastettu, nousi hän kohta vedestä, ja katso, taivaat aukenivat, ja hän näki Jumalan Hengen tulevan alas niinkuin kyyhkysen ja laskeutuvan hänen päällensä.</verse>
        <verse osisID='Matt.3.17'>Ja katso, taivaista kuului ääni, joka sanoi: "Tämä on minun rakas Poikani, johon minä olen mielistynyt".</verse>
      </chapter>
      <chapter osisID='Matt.4'>
        <verse osisID='Matt.4.1'>Sitten Henki vei Jeesuksen ylös erämaahan perkeleen kiusattavaksi.</verse>
        <verse osisID='Matt.4.2'>Ja kun Jeesus oli paastonnut neljäkymmentä päivää ja neljäkymmentä yötä, tuli hänen lopulta nälkä.</verse>
        <verse osisID='Matt.4.3'>Silloin kiusaaja tuli hänen luoksensa ja sanoi hänelle: "Jos sinä olet Jumalan Poika, niin käske näiden kivien muuttua leiviksi".</verse>
        <verse osisID='Matt.4.4'>Mutta hän vastasi ja sanoi: "Kirjoitettu on: 'Ei ihminen elä ainoastaan leivästä, vaan jokaisesta sanasta, joka Jumalan suusta lähtee'."</verse>
        <verse osisID='Matt.4.5'>Silloin perkele otti hänet kanssansa pyhään kaupunkiin ja asetti hänet pyhäkön harjalle</verse>
        <verse osisID='Matt.4.6'>ja sanoi hänelle: "Jos sinä olet Jumalan Poika, niin heittäydy tästä alas; sillä kirjoitettu on: 'Hän antaa enkeleilleen käskyn sinusta', ja: 'He kantavat sinua käsillänsä, ettet jalkaasi kiveen loukkaisi'."</verse>
        <verse osisID='Matt.4.7'>Jeesus sanoi hänelle: "Taas on kirjoitettu: 'Älä kiusaa Herraa, sinun Jumalaasi'."</verse>
        <verse osisID='Matt.4.8'>Taas perkele otti hänet kanssansa sangen korkealle vuorelle ja näytti hänelle kaikki maailman valtakunnat ja niiden loiston</verse>
        <verse osisID='Matt.4.9'>ja sanoi hänelle: "Tämän kaiken minä annan sinulle, jos lankeat maahan ja kumarrat minua".</verse>
        <verse osisID='Matt.4.10'>Silloin Jeesus sanoi hänelle: "Mene pois, saatana; sillä kirjoitettu on: 'Herraa, sinun Jumalaasi, pitää sinun kumartaman ja häntä ainoata palveleman'."</verse>
        <verse osisID='Matt.4.11'>Silloin perkele jätti hänet; ja katso, enkeleitä tuli hänen tykönsä, ja he tekivät hänelle palvelusta.</verse>
        <verse osisID='Matt.4.12'>Mutta kun Jeesus kuuli, että Johannes oli pantu vankeuteen, poistui hän Galileaan.</verse>
        <verse osisID='Matt.4.13'>Ja hän jätti Nasaretin ja meni asumaan Kapernaumiin, joka on meren rannalla, Sebulonin ja Naftalin alueella;</verse>
        <verse osisID='Matt.4.14'>että kävisi toteen, mikä on puhuttu profeetta Esaiaan kautta, joka sanoo:</verse>
        <verse osisID='Matt.4.15'>"Sebulonin maa ja Naftalin maa, meren tie, Jordanin tuonpuoleinen maa, pakanain Galilea -</verse>
        <verse osisID='Matt.4.16'>kansa, joka pimeydessä istui, näki suuren valkeuden, ja jotka istuivat kuoleman maassa ja varjossa, niille koitti valkeus".</verse>
        <verse osisID='Matt.4.17'>Siitä lähtien Jeesus rupesi saarnaamaan ja sanomaan: "Tehkää parannus, sillä taivasten valtakunta on tullut lähelle".</verse>
        <verse osisID='Matt.4.18'>Ja kulkiessaan Galilean järven rantaa hän näki kaksi veljestä, Simonin, jota kutsutaan Pietariksi, ja Andreaan, hänen veljensä, heittämässä verkkoa järveen; sillä he olivat kalastajia.</verse>
        <verse osisID='Matt.4.19'>Ja hän sanoi heille: "Seuratkaa minua, niin minä teen teistä ihmisten kalastajia".</verse>
        <verse osisID='Matt.4.20'>Niin he jättivät kohta verkot ja seurasivat häntä.</verse>
        <verse osisID='Matt.4.21'>Ja käydessään siitä eteenpäin hän näki toiset kaksi veljestä, Jaakobin, Sebedeuksen pojan, ja Johanneksen, hänen veljensä, venheessä isänsä Sebedeuksen kanssa laittamassa verkkojaan kuntoon; ja hän kutsui heidät.</verse>
        <verse osisID='Matt.4.22'>Niin he jättivät kohta venheen ja isänsä ja seurasivat häntä.</verse>
        <verse osisID='Matt.4.23'>Ja hän kierteli kautta koko Galilean ja opetti heidän synagoogissaan ja saarnasi valtakunnan evankeliumia ja paransi kaikkinaisia tauteja ja kaikkinaista raihnautta, mitä kansassa oli.</verse>
        <verse osisID='Matt.4.24'>Ja maine hänestä levisi koko Syyriaan, ja hänen luoksensa tuotiin kaikki sairastavaiset, monenlaisten tautien ja vaivojen rasittamat, riivatut, kuunvaihetautiset ja halvatut; ja hän paransi heidät.</verse>
        <verse osisID='Matt.4.25'>Ja häntä seurasi suuri kansan paljous Galileasta ja Dekapolista ja Jerusalemista ja Juudeasta ja Jordanin tuolta puolen.</verse>
      </chapter>
      <chapter osisID='Matt.5'>
        <verse osisID='Matt.5.1'>Kun hän näki kansanjoukot, nousi hän vuorelle; ja kun hän oli istuutunut, tulivat hänen opetuslapsensa hänen tykönsä.</verse>
        <verse osisID='Matt.5.2'>Niin hän avasi suunsa ja opetti heitä ja sanoi:</verse>
        <verse osisID='Matt.5.3'>"Autuaita ovat hengellisesti köyhät, sillä heidän on taivasten valtakunta.</verse>
        <verse osisID='Matt.5.4'>Autuaita ovat murheelliset, sillä he saavat lohdutuksen.</verse>
        <verse osisID='Matt.5.5'>Autuaita ovat hiljaiset, sillä he saavat maan periä.</verse>
        <verse osisID='Matt.5.6'>Autuaita ovat ne, jotka isoavat ja janoavat vanhurskautta, sillä heidät ravitaan.</verse>
        <verse osisID='Matt.5.7'>Autuaita ovat laupiaat, sillä he saavat laupeuden.</verse>
        <verse osisID='Matt.5.8'>Autuaita ovat puhdassydämiset, sillä he saavat nähdä Jumalan.</verse>
        <verse osisID='Matt.5.9'>Autuaita ovat rauhantekijät, sillä heidät pitää Jumalan lapsiksi kutsuttaman.</verse>
        <verse osisID='Matt.5.10'>Autuaita ovat ne, joita vanhurskauden tähden vainotaan, sillä heidän on taivasten valtakunta.</verse>
        <verse osisID='Matt.5.11'>Autuaita olette te, kun ihmiset minun tähteni teitä solvaavat ja vainoavat ja valhetellen puhuvat teistä kaikkinaista pahaa.</verse>
        <verse osisID='Matt.5.12'>Iloitkaa ja riemuitkaa, sillä teidän palkkanne on suuri taivaissa. Sillä samoin he vainosivat profeettoja, jotka olivat ennen teitä.</verse>
        <verse osisID='Matt.5.13'>Te olette maan suola; mutta jos suola käy mauttomaksi, millä se saadaan suolaiseksi? Se ei enää kelpaa mihinkään muuhun kuin pois heitettäväksi ja ihmisten tallattavaksi.</verse>
        <verse osisID='Matt.5.14'>Te olette maailman valkeus. Ei voi ylhäällä vuorella oleva kaupunki olla kätkössä;</verse>
        <verse osisID='Matt.5.15'>eikä lamppua sytytetä ja panna vakan alle, vaan lampunjalkaan, ja niin se loistaa kaikille huoneessa oleville.</verse>
        <verse osisID='Matt.5.16'>Niin loistakoon teidän valonne ihmisten edessä, että he näkisivät teidän hyvät tekonne ja ylistäisivät teidän Isäänne, joka on taivaissa.</verse>
        <verse osisID='Matt.5.17'>Älkää luulko, että minä olen tullut lakia tai profeettoja kumoamaan; en minä ole tullut kumoamaan, vaan täyttämään.</verse>
        <verse osisID='Matt.5.18'>Sillä totisesti minä sanon teille: kunnes taivas ja maa katoavat, ei laista katoa pieninkään kirjain, ei ainoakaan piirto, ennenkuin kaikki on tapahtunut.</verse>
        <verse osisID='Matt.5.19'>Sentähden, joka purkaa yhdenkään näistä pienimmistä käskyistä ja sillä tavalla opettaa ihmisiä, se pitää pienimmäksi taivasten valtakunnassa kutsuttaman; mutta joka niitä noudattaa ja niin opettaa, se pitää kutsuttaman suureksi taivasten valtakunnassa.</verse>
        <verse osisID='Matt.5.20'>Sillä minä sanon teille: ellei teidän vanhurskautenne ole paljoa suurempi kuin kirjanoppineiden ja fariseusten, niin te ette pääse taivasten valtakuntaan.</verse>
        <verse osisID='Matt.5.21'>Te olette kuulleet sanotuksi vanhoille: 'Älä tapa', ja: 'Joka tappaa, se on ansainnut oikeuden tuomion'.</verse>
        <verse osisID='Matt.5.22'>Mutta minä sanon teille: jokainen, joka vihastuu veljeensä, on ansainnut oikeuden tuomion; ja joka sanoo veljelleen: 'Sinä tyhjänpäiväinen', on ansainnut suuren neuvoston tuomion; ja joka sanoo: 'Sinä hullu', on ansainnut helvetin tulen.</verse>
        <verse osisID='Matt.5.23'>Sentähden, jos tuot lahjaasi alttarille ja siellä muistat, että veljelläsi on jotakin sinua vastaan,</verse>
        <verse osisID='Matt.5.24'>niin jätä lahjasi siihen alttarin eteen, ja käy ensin sopimassa veljesi kanssa, ja tule sitten uhraamaan lahjasi.</verse>
        <verse osisID='Matt.5.25'>Suostu pian sopimaan riitapuolesi kanssa, niin kauan kuin vielä olet hänen kanssaan tiellä, ettei riitapuolesi vetäisi sinua tuomarin eteen ja tuomari antaisi sinua oikeudenpalvelijalle, ja ettei sinua pantaisi vankeuteen.</verse>
        <verse osisID='Matt.5.26'>Totisesti minä sanon sinulle: sieltä et pääse, ennenkuin maksat viimeisenkin rovon.</verse>
        <verse osisID='Matt.5.27'>Te olette kuulleet sanotuksi: 'Älä tee huorin'.</verse>
        <verse osisID='Matt.5.28'>Mutta minä sanon teille: jokainen, joka katsoo naista himoiten häntä, on jo sydämessään tehnyt huorin hänen kanssansa.</verse>
        <verse osisID='Matt.5.29'>Jos sinun oikea silmäsi viettelee sinua, repäise se pois ja heitä luotasi; sillä parempi on sinulle, että yksi jäsenistäsi joutuu hukkaan, kuin että koko ruumiisi heitetään helvettiin.</verse>
        <verse osisID='Matt.5.30'>Ja jos sinun oikea kätesi viettelee sinua, hakkaa se poikki ja heitä luotasi; sillä parempi on sinulle, että yksi jäsenistäsi joutuu hukkaan, kuin että koko ruumiisi menee helvettiin.</verse>
        <verse osisID='Matt.5.31'>On sanottu: 'Joka hylkää vaimonsa, antakoon hänelle erokirjan'.</verse>
        <verse osisID='Matt.5.32'>Mutta minä sanon teille: jokainen, joka hylkää vaimonsa muun kuin huoruuden tähden, saattaa hänet tekemään huorin, ja joka nai hyljätyn, tekee huorin.</verse>
        <verse osisID='Matt.5.33'>Vielä olette kuulleet sanotuksi vanhoille: 'Älä vanno väärin', ja: 'Täytä Herralle valasi'.</verse>
        <verse osisID='Matt.5.34'>Mutta minä sanon teille: älkää ensinkään vannoko, älkää taivaan kautta, sillä se on Jumalan valtaistuin,</verse>
        <verse osisID='Matt.5.35'>älkääkä maan kautta, sillä se on hänen jalkojensa astinlauta, älkää myöskään Jerusalemin kautta, sillä se on suuren Kuninkaan kaupunki;</verse>
        <verse osisID='Matt.5.36'>äläkä vanno pääsi kautta, sillä et sinä voi yhtäkään hiusta tehdä valkeaksi etkä mustaksi;</verse>
        <verse osisID='Matt.5.37'>vaan olkoon teidän puheenne: 'On, on', tahi: 'ei, ei'. Mitä siihen lisätään, se on pahasta.</verse>
        <verse osisID='Matt.5.38'>Te olette kuulleet sanotuksi: 'Silmä silmästä ja hammas hampaasta'.</verse>
        <verse osisID='Matt.5.39'>Mutta minä sanon teille: älkää tehkö pahalle vastarintaa; vaan jos joku lyö sinua oikealle poskelle, käännä hänelle toinenkin;</verse>
        <verse osisID='Matt.5.40'>ja jos joku tahtoo sinun kanssasi käydä oikeutta ja ottaa ihokkaasi, anna hänen saada vaippasikin;</verse>
        <verse osisID='Matt.5.41'>ja jos joku pakottaa sinua yhden virstan matkalle, kulje hänen kanssaan kaksi.</verse>
        <verse osisID='Matt.5.42'>Anna sille, joka sinulta anoo, äläkä käännä selkääsi sille, joka sinulta lainaa pyytää.</verse>
        <verse osisID='Matt.5.43'>Te olette kuulleet sanotuksi: 'Rakasta lähimmäistäsi ja vihaa vihollistasi'.</verse>
        <verse osisID='Matt.5.44'>Mutta minä sanon teille: rakastakaa vihollisianne ja rukoilkaa niiden puolesta, jotka teitä vainoavat,</verse>
        <verse osisID='Matt.5.45'>että olisitte Isänne lapsia, joka on taivaissa; sillä hän antaa aurinkonsa koittaa niin pahoille kuin hyvillekin, ja antaa sataa niin väärille kuin vanhurskaillekin.</verse>
        <verse osisID='Matt.5.46'>Sillä jos te rakastatte niitä, jotka teitä rakastavat, mikä palkka teille siitä on tuleva? Eivätkö publikaanitkin tee samoin?</verse>
        <verse osisID='Matt.5.47'>Ja jos te osoitatte ystävällisyyttä ainoastaan veljillenne, mitä erinomaista te siinä teette? Eivätkö pakanatkin tee samoin?</verse>
        <verse osisID='Matt.5.48'>Olkaa siis te täydelliset, niinkuin teidän taivaallinen Isänne täydellinen on."</verse>
      </chapter>
      <chapter osisID='Matt.6'>
        <verse osisID='Matt.6.1'>"Kavahtakaa, ettette harjoita vanhurskauttanne ihmisten nähden, että he teitä katselisivat; muutoin ette saa palkkaa Isältänne, joka on taivaissa.</verse>
        <verse osisID='Matt.6.2'>Sentähden, kun annat almuja, älä soitata torvea edelläsi, niinkuin ulkokullatut tekevät synagoogissa ja kaduilla saadakseen ylistystä ihmisiltä. Totisesti minä sanon teille: he ovat saaneet palkkansa.</verse>
        <verse osisID='Matt.6.3'>Vaan kun sinä almua annat, älköön vasen kätesi tietäkö, mitä oikea kätesi tekee,</verse>
        <verse osisID='Matt.6.4'>että almusi olisi salassa; ja sinun Isäsi, joka salassa näkee, maksaa sinulle.</verse>
        <verse osisID='Matt.6.5'>Ja kun rukoilette, älkää olko niinkuin ulkokullatut; sillä he mielellään seisovat ja rukoilevat synagoogissa ja katujen kulmissa, että ihmiset heidät näkisivät. Totisesti minä sanon teille: he ovat saaneet palkkansa.</verse>
        <verse osisID='Matt.6.6'>Vaan sinä, kun rukoilet, mene kammioosi ja sulje ovesi ja rukoile Isääsi, joka on salassa; ja sinun Isäsi, joka salassa näkee, maksaa sinulle.</verse>
        <verse osisID='Matt.6.7'>Ja kun rukoilette, niin älkää tyhjiä hokeko niinkuin pakanat, jotka luulevat, että heitä heidän monisanaisuutensa tähden kuullaan.</verse>
        <verse osisID='Matt.6.8'>Älkää siis olko heidän kaltaisiaan; sillä teidän Isänne kyllä tietää, mitä te tarvitsette, ennenkuin häneltä anottekaan.</verse>
        <verse osisID='Matt.6.9'>Rukoilkaa siis te näin: Isä meidän, joka olet taivaissa! Pyhitetty olkoon sinun nimesi;</verse>
        <verse osisID='Matt.6.10'>tulkoon sinun valtakuntasi; tapahtukoon sinun tahtosi myös maan päällä niinkuin taivaassa;</verse>
        <verse osisID='Matt.6.11'>anna meille tänä päivänä meidän jokapäiväinen leipämme;</verse>
        <verse osisID='Matt.6.12'>ja anna meille meidän velkamme anteeksi, niinkuin mekin annamme anteeksi meidän velallisillemme;</verse>
        <verse osisID='Matt.6.13'>äläkä saata meitä kiusaukseen; vaan päästä meidät pahasta, &lt;sillä sinun on valtakunta ja voima ja kunnia iankaikkisesti. Amen.&gt;</verse>
        <verse osisID='Matt.6.14'>Sillä jos te annatte anteeksi ihmisille heidän rikkomuksensa, niin teidän taivaallinen Isänne myös antaa teille anteeksi;</verse>
        <verse osisID='Matt.6.15'>mutta jos te ette anna ihmisille anteeksi, niin ei myöskään teidän Isänne anna anteeksi teidän rikkomuksianne.</verse>
        <verse osisID='Matt.6.16'>Ja kun paastoatte, älkää olko synkännäköisiä niinkuin ulkokullatut; sillä he tekevät kasvonsa surkeiksi, että ihmiset näkisivät heidän paastoavan. Totisesti minä sanon teille: he ovat saaneet palkkansa.</verse>
        <verse osisID='Matt.6.17'>Vaan kun sinä paastoat, niin voitele pääsi ja pese kasvosi,</verse>
        <verse osisID='Matt.6.18'>etteivät paastoamistasi näkisi ihmiset, vaan sinun Isäsi, joka on salassa; ja sinun Isäsi, joka salassa näkee, maksaa sinulle.</verse>
        <verse osisID='Matt.6.19'>Älkää kootko itsellenne aarteita maan päälle, missä koi ja ruoste raiskaa ja missä varkaat murtautuvat sisään ja varastavat.</verse>
        <verse osisID='Matt.6.20'>Vaan kootkaa itsellenne aarteita taivaaseen, missä ei koi eikä ruoste raiskaa ja missä eivät varkaat murtaudu sisään eivätkä varasta.</verse>
        <verse osisID='Matt.6.21'>Sillä missä sinun aarteesi on, siellä on myös sinun sydämesi.</verse>
        <verse osisID='Matt.6.22'>Silmä on ruumiin lamppu. Jos siis silmäsi on terve, niin koko sinun ruumiisi on valaistu.</verse>
        <verse osisID='Matt.6.23'>Mutta jos silmäsi on viallinen, niin koko ruumiisi on pimeä. Jos siis se valo, joka sinussa on, on pimeyttä, kuinka suuri onkaan pimeys!</verse>
        <verse osisID='Matt.6.24'>Ei kukaan voi palvella kahta herraa; sillä hän on joko tätä vihaava ja toista rakastava, taikka tähän liittyvä ja toista halveksiva. Ette voi palvella Jumalaa ja mammonaa.</verse>
        <verse osisID='Matt.6.25'>Sentähden minä sanon teille: älkää murehtiko hengestänne, mitä söisitte tai mitä joisitte, älkääkä ruumiistanne, mitä päällenne pukisitte. Eikö henki ole enemmän kuin ruoka ja ruumis enemmän kuin vaatteet?</verse>
        <verse osisID='Matt.6.26'>Katsokaa taivaan lintuja: eivät ne kylvä eivätkä leikkaa eivätkä kokoa aittoihin, ja teidän taivaallinen Isänne ruokkii ne. Ettekö te ole paljoa suurempiarvoiset kuin ne?</verse>
        <verse osisID='Matt.6.27'>Ja kuka teistä voi murehtimisellaan lisätä ikäänsä kyynäränkään vertaa?</verse>
        <verse osisID='Matt.6.28'>Ja mitä te murehditte vaatteista? Katselkaa kedon kukkia, kuinka ne kasvavat; eivät ne työtä tee eivätkä kehrää.</verse>
        <verse osisID='Matt.6.29'>Kuitenkin minä sanon teille: ei Salomo kaikessa loistossansa ollut niin vaatetettu kuin yksi niistä.</verse>
        <verse osisID='Matt.6.30'>Jos siis Jumala näin vaatettaa kedon ruohon, joka tänään kasvaa ja huomenna uuniin heitetään, eikö paljoa ennemmin teitä, te vähäuskoiset?</verse>
        <verse osisID='Matt.6.31'>Älkää siis murehtiko sanoen: 'Mitä me syömme?' tahi: 'Mitä me juomme?' tahi: 'Millä me itsemme vaatetamme?'</verse>
        <verse osisID='Matt.6.32'>Sillä tätä kaikkea pakanat tavoittelevat. Teidän taivaallinen Isänne kyllä tietää teidän kaikkea tätä tarvitsevan.</verse>
        <verse osisID='Matt.6.33'>Vaan etsikää ensin Jumalan valtakuntaa ja hänen vanhurskauttansa, niin myös kaikki tämä teille annetaan.</verse>
        <verse osisID='Matt.6.34'>Älkää siis murehtiko huomisesta päivästä, sillä huominen päivä pitää murheen itsestään. Riittää kullekin päivälle oma vaivansa."</verse>
      </chapter>
      <chapter osisID='Matt.7'>
        <verse osisID='Matt.7.1'>"Älkää tuomitko, ettei teitä tuomittaisi;</verse>
        <verse osisID='Matt.7.2'>sillä millä tuomiolla te tuomitsette, sillä teidät tuomitaan; ja millä mitalla te mittaatte, sillä teille mitataan.</verse>
        <verse osisID='Matt.7.3'>Kuinka näet rikan, joka on veljesi silmässä, mutta et huomaa malkaa omassa silmässäsi?</verse>
        <verse osisID='Matt.7.4'>Taikka kuinka saatat sanoa veljellesi: 'Annas, minä otan rikan silmästäsi', ja katso, malka on omassa silmässäsi?</verse>
        <verse osisID='Matt.7.5'>Sinä ulkokullattu, ota ensin malka omasta silmästäsi, ja sitten sinä näet ottaa rikan veljesi silmästä.</verse>
        <verse osisID='Matt.7.6'>Älkää antako pyhää koirille, älkääkä heittäkö helmiänne sikojen eteen, etteivät ne tallaisi niitä jalkoihinsa ja kääntyisi ja repisi teitä.</verse>
        <verse osisID='Matt.7.7'>Anokaa, niin teille annetaan; etsikää, niin te löydätte; kolkuttakaa, niin teille avataan.</verse>
        <verse osisID='Matt.7.8'>Sillä jokainen anova saa, ja etsivä löytää, ja kolkuttavalle avataan.</verse>
        <verse osisID='Matt.7.9'>Vai kuka teistä on se ihminen, joka antaa pojallensa kiven, kun tämä pyytää häneltä leipää,</verse>
        <verse osisID='Matt.7.10'>taikka, kun hän pyytää kalaa, antaa hänelle käärmeen?</verse>
        <verse osisID='Matt.7.11'>Jos siis te, jotka olette pahoja, osaatte antaa lapsillenne hyviä lahjoja, kuinka paljoa ennemmin teidän Isänne, joka on taivaissa, antaa sitä, mikä hyvää on, niille, jotka sitä häneltä anovat!</verse>
        <verse osisID='Matt.7.12'>Sentähden, kaikki, mitä te tahdotte ihmisten teille tekevän, tehkää myös te samoin heille; sillä tämä on laki ja profeetat.</verse>
        <verse osisID='Matt.7.13'>Menkää ahtaasta portista sisälle. Sillä se portti on avara ja tie lavea, joka vie kadotukseen, ja monta on, jotka siitä sisälle menevät;</verse>
        <verse osisID='Matt.7.14'>mutta se portti on ahdas ja tie kaita, joka vie elämään, ja harvat ovat ne, jotka sen löytävät.</verse>
        <verse osisID='Matt.7.15'>Kavahtakaa vääriä profeettoja, jotka tulevat teidän luoksenne lammastenvaatteissa, mutta sisältä ovat raatelevaisia susia.</verse>
        <verse osisID='Matt.7.16'>Heidän hedelmistään te tunnette heidät. Eihän orjantappuroista koota viinirypäleitä eikä ohdakkeista viikunoita?</verse>
        <verse osisID='Matt.7.17'>Näin jokainen hyvä puu tekee hyviä hedelmiä, mutta huono puu tekee pahoja hedelmiä.</verse>
        <verse osisID='Matt.7.18'>Ei saata hyvä puu kasvaa pahoja hedelmiä eikä huono puu kasvaa hyviä hedelmiä.</verse>
        <verse osisID='Matt.7.19'>Jokainen puu, joka ei tee hyvää hedelmää, hakataan pois ja heitetään tuleen.</verse>
        <verse osisID='Matt.7.20'>Niin te siis tunnette heidät heidän hedelmistään.</verse>
        <verse osisID='Matt.7.21'>Ei jokainen, joka sanoo minulle: 'Herra, Herra!', pääse taivasten valtakuntaan, vaan se, joka tekee minun taivaallisen Isäni tahdon.</verse>
        <verse osisID='Matt.7.22'>Moni sanoo minulle sinä päivänä: 'Herra, Herra, emmekö me sinun nimesi kautta ennustaneet ja sinun nimesi kautta ajaneet ulos riivaajia ja sinun nimesi kautta tehneet monta voimallista tekoa?'</verse>
        <verse osisID='Matt.7.23'>Ja silloin minä lausun heille julki: 'Minä en ole koskaan teitä tuntenut; menkää pois minun tyköäni, te laittomuuden tekijät'.</verse>
        <verse osisID='Matt.7.24'>Sentähden on jokainen, joka kuulee nämä minun sanani ja tekee niiden mukaan, verrattava ymmärtäväiseen mieheen, joka huoneensa kalliolle rakensi.</verse>
        <verse osisID='Matt.7.25'>Ja rankkasade lankesi, ja virrat tulvivat, ja tuulet puhalsivat ja syöksyivät sitä huonetta vastaan, mutta se ei sortunut, sillä se oli kalliolle perustettu.</verse>
        <verse osisID='Matt.7.26'>Ja jokainen, joka kuulee nämä minun sanani eikä tee niiden mukaan, on verrattava tyhmään mieheen, joka huoneensa hiekalle rakensi.</verse>
        <verse osisID='Matt.7.27'>Ja rankkasade lankesi, ja virrat tulvivat, ja tuulet puhalsivat ja syöksähtivät sitä huonetta vastaan, ja se sortui, ja sen sortuminen oli suuri."</verse>
        <verse osisID='Matt.7.28'>Ja kun Jeesus lopetti nämä puheet, olivat kansanjoukot hämmästyksissään hänen opetuksestansa,</verse>
        <verse osisID='Matt.7.29'>sillä hän opetti heitä niinkuin se, jolla valta on, eikä niinkuin heidän kirjanoppineensa.</verse>
      </chapter>
      <chapter osisID='Matt.8'>
        <verse osisID='Matt.8.1'>Kun hän astui alas vuorelta, seurasi häntä suuri kansan paljous.</verse>
        <verse osisID='Matt.8.2'>Ja katso, tuli pitalinen mies ja kumartui maahan hänen eteensä ja sanoi: "Herra, jos tahdot, niin sinä voit minut puhdistaa".</verse>
        <verse osisID='Matt.8.3'>Niin hän ojensi kätensä, kosketti häntä ja sanoi: "Minä tahdon; puhdistu". Ja kohta hän puhdistui pitalistaan.</verse>
        <verse osisID='Matt.8.4'>Ja Jeesus sanoi hänelle: "Katso, ettet puhu tästä kenellekään; vaan mene ja näytä itsesi papille, ja uhraa lahja, jonka Mooses on säätänyt, todistukseksi heille".</verse>
        <verse osisID='Matt.8.5'>Ja kun hän saapui Kapernaumiin, tuli hänen tykönsä sadanpäämies ja rukoili häntä</verse>
        <verse osisID='Matt.8.6'>ja sanoi: "Herra, minun palvelijani makaa kotona halvattuna ja on kovissa vaivoissa".</verse>
        <verse osisID='Matt.8.7'>Hän sanoi hänelle: "Minä tulen ja parannan hänet".</verse>
        <verse osisID='Matt.8.8'>Mutta sadanpäämies vastasi ja sanoi: "Herra, en minä ole sen arvoinen, että tulisit minun kattoni alle; vaan sano ainoastaan sana, niin minun palvelijani paranee.</verse>
        <verse osisID='Matt.8.9'>Sillä minä itsekin olen toisen vallan alainen, ja minulla on sotamiehiä käskyni alaisina, ja minä sanon tälle: 'Mene', ja hän menee, ja toiselle: 'Tule', ja hän tulee, ja palvelijalleni: 'Tee tämä', ja hän tekee."</verse>
        <verse osisID='Matt.8.10'>Tämän kuultuaan Jeesus ihmetteli ja sanoi niille, jotka häntä seurasivat: "Totisesti minä sanon teille: en ole kenelläkään Israelissa löytänyt näin suurta uskoa.</verse>
        <verse osisID='Matt.8.11'>Ja minä sanon teille: monet tulevat idästä ja lännestä ja aterioitsevat Aabrahamin ja Iisakin ja Jaakobin kanssa taivasten valtakunnassa;</verse>
        <verse osisID='Matt.8.12'>mutta valtakunnan lapset heitetään ulos pimeyteen; siellä on oleva itku ja hammasten kiristys."</verse>
        <verse osisID='Matt.8.13'>Ja Jeesus sanoi sadanpäämiehelle: "Mene. Niinkuin sinä uskot, niin sinulle tapahtukoon." Ja palvelija parani sillä hetkellä.</verse>
        <verse osisID='Matt.8.14'>Kun Jeesus tuli Pietarin kotiin, näki hän hänen anoppinsa makaavan sairaana kuumeessa.</verse>
        <verse osisID='Matt.8.15'>Niin hän koski tämän käteen, ja kuume lähti hänestä; ja hän nousi ja palveli häntä.</verse>
        <verse osisID='Matt.8.16'>Mutta illan tultua tuotiin hänen tykönsä monta riivattua. Ja hän ajoi henget ulos sanalla, ja kaikki sairaat hän paransi;</verse>
        <verse osisID='Matt.8.17'>että kävisi toteen, mikä on puhuttu profeetta Esaiaan kautta, joka sanoo: "Hän otti päällensä meidän sairautemme ja kantoi meidän tautimme".</verse>
        <verse osisID='Matt.8.18'>Mutta kun Jeesus näki paljon kansaa ympärillään, käski hän lähteä toiselle rannalle.</verse>
        <verse osisID='Matt.8.19'>Ja eräs kirjanoppinut tuli ja sanoi hänelle: "Opettaja, minä seuraan sinua, mihin ikinä menet".</verse>
        <verse osisID='Matt.8.20'>Niin Jeesus sanoi hänelle: "Ketuilla on luolat ja taivaan linnuilla pesät, mutta Ihmisen Pojalla ei ole, mihin hän päänsä kallistaisi".</verse>
        <verse osisID='Matt.8.21'>Ja eräs toinen hänen opetuslapsistaan sanoi hänelle: "Herra, salli minun ensin käydä hautaamassa isäni".</verse>
        <verse osisID='Matt.8.22'>Mutta Jeesus sanoi hänelle: "Seuraa sinä minua, ja anna kuolleitten haudata kuolleensa".</verse>
        <verse osisID='Matt.8.23'>Ja hän astui venheeseen, ja hänen opetuslapsensa seurasivat häntä.</verse>
        <verse osisID='Matt.8.24'>Ja katso, järvellä nousi kova myrsky, niin että venhe peittyi aaltoihin; mutta hän nukkui.</verse>
        <verse osisID='Matt.8.25'>Niin he menivät ja herättivät hänet sanoen: "Herra, auta, me hukumme".</verse>
        <verse osisID='Matt.8.26'>Hän sanoi heille: "Te vähäuskoiset, miksi olette pelkureita?" Silloin hän nousi ja nuhteli tuulia ja järveä, ja tuli aivan tyven.</verse>
        <verse osisID='Matt.8.27'>Ja ihmiset ihmettelivät ja sanoivat: "Millainen tämä on, kun sekä tuulet että meri häntä tottelevat?"</verse>
        <verse osisID='Matt.8.28'>Kun hän tuli toiselle rannalle, gadaralaisten alueelle, tuli häntä vastaan kaksi riivattua, jotka olivat haudoista lähteneet ja olivat kovin raivoisia, niin ettei kukaan voinut sitä tietä kulkea.</verse>
        <verse osisID='Matt.8.29'>Ja katso, he huusivat sanoen: "Mitä sinulla on meidän kanssamme tekemistä, sinä Jumalan Poika? Oletko tullut tänne vaivaamaan meitä ennen aikaa?"</verse>
        <verse osisID='Matt.8.30'>Ja etäällä heistä kävi suuri sikalauma laitumella.</verse>
        <verse osisID='Matt.8.31'>Niin riivaajahenget pyysivät häntä sanoen: "Jos ajat meidät pois, niin lähetä meidät sikalaumaan".</verse>
        <verse osisID='Matt.8.32'>Ja hän sanoi niille: "Menkää". Silloin ne lähtivät heistä ja menivät sikoihin. Ja katso, koko lauma syöksyi jyrkännettä alas järveen ja hukkui veteen.</verse>
        <verse osisID='Matt.8.33'>Mutta paimentajat pakenivat; ja he menivät kaupunkiin ja ilmoittivat kaikki, myöskin sen, miten riivattujen oli käynyt.</verse>
        <verse osisID='Matt.8.34'>Ja katso, koko kaupunki lähti Jeesusta vastaan; ja kun he hänet näkivät, pyysivät he häntä menemään pois heidän alueeltaan.</verse>
      </chapter>
      <chapter osisID='Matt.9'>
        <verse osisID='Matt.9.1'>Ja hän astui venheeseen, meni jälleen toiselle rannalle ja tuli omaan kaupunkiinsa.</verse>
        <verse osisID='Matt.9.2'>Ja katso, hänen tykönsä tuotiin halvattu mies, joka makasi vuoteella. Kun Jeesus näki heidän uskonsa, sanoi hän halvatulle: "Poikani, ole turvallisella mielellä; sinun syntisi annetaan sinulle anteeksi".</verse>
        <verse osisID='Matt.9.3'>Ja katso, muutamat kirjanoppineista sanoivat mielessään: "Tämä pilkkaa Jumalaa".</verse>
        <verse osisID='Matt.9.4'>Mutta Jeesus ymmärsi heidän ajatuksensa ja sanoi: "Miksi te ajattelette pahaa sydämessänne?</verse>
        <verse osisID='Matt.9.5'>Sillä kumpi on helpompaa, sanoako: 'Sinun syntisi annetaan sinulle anteeksi', vai sanoa: 'Nouse ja käy'?</verse>
        <verse osisID='Matt.9.6'>Mutta tietääksenne, että Ihmisen Pojalla on valta maan päällä antaa syntejä anteeksi, niin" - hän sanoi halvatulle - "nouse, ota vuoteesi ja mene kotiisi."</verse>
        <verse osisID='Matt.9.7'>Ja hän nousi ja lähti kotiinsa.</verse>
        <verse osisID='Matt.9.8'>Mutta kun kansanjoukot sen näkivät, peljästyivät he ja ylistivät Jumalaa, joka oli antanut senkaltaisen vallan ihmisille.</verse>
        <verse osisID='Matt.9.9'>Ja sieltä kulkiessaan ohi Jeesus näki miehen, jonka nimi oli Matteus, istumassa tulliasemalla ja sanoi hänelle: "Seuraa minua". Niin tämä nousi ja seurasi häntä.</verse>
        <verse osisID='Matt.9.10'>Ja kun hän aterioi hänen kodissaan, niin katso, tuli monta publikaania ja syntistä, ja he aterioivat Jeesuksen ja hänen opetuslastensa kanssa.</verse>
        <verse osisID='Matt.9.11'>Ja kun fariseukset sen näkivät, sanoivat he hänen opetuslapsilleen: "Miksi teidän opettajanne syö publikaanien ja syntisten kanssa?"</verse>
        <verse osisID='Matt.9.12'>Mutta kun Jeesus sen kuuli, sanoi hän: "Eivät terveet tarvitse parantajaa, vaan sairaat.</verse>
        <verse osisID='Matt.9.13'>Mutta menkää ja oppikaa, mitä tämä on: 'Laupeutta minä tahdon enkä uhria'. Sillä en minä ole tullut kutsumaan vanhurskaita, vaan syntisiä."</verse>
        <verse osisID='Matt.9.14'>Silloin Johanneksen opetuslapset tulivat hänen tykönsä ja sanoivat: "Me ja fariseukset paastoamme paljon; miksi sinun opetuslapsesi eivät paastoa?"</verse>
        <verse osisID='Matt.9.15'>Niin Jeesus sanoi heille: "Eiväthän häävieraat voi surra, niinkauan kuin ylkä on heidän kanssaan? Mutta päivät tulevat, jolloin ylkä otetaan heiltä pois, ja silloin he paastoavat.</verse>
        <verse osisID='Matt.9.16'>Ei kukaan pane vanuttamattomasta kankaasta paikkaa vanhaan vaippaan, sillä semmoinen täytetilkku repii palasen vaipasta, ja reikä tulee pahemmaksi.</verse>
        <verse osisID='Matt.9.17'>Eikä nuorta viiniä lasketa vanhoihin nahkaleileihin; muutoin leilit pakahtuvat, ja viini juoksee maahan, ja leilit turmeltuvat; vaan nuori viini lasketaan uusiin leileihin, ja niin molemmat säilyvät."</verse>
        <verse osisID='Matt.9.18'>Kun hän tätä heille puhui, niin katso, eräs päämies tuli ja kumartui maahan hänen eteensä ja sanoi: "Minun tyttäreni kuoli juuri ikään, mutta tule ja pane kätesi hänen päällensä, niin hän virkoaa eloon".</verse>
        <verse osisID='Matt.9.19'>Niin Jeesus nousi ja seurasi häntä opetuslapsinensa.</verse>
        <verse osisID='Matt.9.20'>Ja katso, nainen, joka oli sairastanut verenjuoksua kaksitoista vuotta, tuli takaapäin ja kosketti hänen vaippansa tupsua.</verse>
        <verse osisID='Matt.9.21'>Sillä hän sanoi itsekseen: "Jos vain saan koskettaa hänen vaippaansa, niin minä tulen terveeksi".</verse>
        <verse osisID='Matt.9.22'>Silloin Jeesus kääntyi, näki hänet ja sanoi: "Tyttäreni, ole turvallisella mielellä; sinun uskosi on tehnyt sinut terveeksi". Ja sillä hetkellä nainen tuli terveeksi.</verse>
        <verse osisID='Matt.9.23'>Ja kun Jeesus tuli päämiehen taloon ja näki huilunsoittajat ja hälisevän väkijoukon,</verse>
        <verse osisID='Matt.9.24'>sanoi hän: "Menkää pois, sillä tyttö ei ole kuollut, vaan nukkuu". Niin he nauroivat häntä.</verse>
        <verse osisID='Matt.9.25'>Mutta kun väkijoukko oli ajettu ulos, meni hän sisälle ja tarttui hänen käteensä; ja tyttö nousi.</verse>
        <verse osisID='Matt.9.26'>Ja sanoma tästä levisi koko siihen maahan.</verse>
        <verse osisID='Matt.9.27'>Ja kun Jeesus kulki sieltä, seurasi häntä kaksi sokeaa huutaen ja sanoen: "Daavidin poika, armahda meitä".</verse>
        <verse osisID='Matt.9.28'>Ja hänen mentyänsä huoneeseen sokeat tulivat hänen tykönsä; ja Jeesus sanoi heille: "Uskotteko, että minä voin sen tehdä?" He sanoivat hänelle: "Uskomme, Herra".</verse>
        <verse osisID='Matt.9.29'>Silloin hän kosketti heidän silmiänsä ja sanoi: "Tapahtukoon teille uskonne mukaan".</verse>
        <verse osisID='Matt.9.30'>Ja heidän silmänsä aukenivat. Ja Jeesus varoitti heitä vakavasti sanoen: "Katsokaa, ettei kukaan saa tästä tietää".</verse>
        <verse osisID='Matt.9.31'>Mutta he menivät pois ja levittivät sanomaa hänestä koko siihen maahan.</verse>
        <verse osisID='Matt.9.32'>Ja katso, näiden lähdettyä tuotiin hänen tykönsä mykkä mies, joka oli riivattu.</verse>
        <verse osisID='Matt.9.33'>Ja kun riivaaja oli ajettu ulos, niin mykkä puhui, ja kansa ihmetteli sanoen: "Tällaista ei ole Israelissa ikinä nähty".</verse>
        <verse osisID='Matt.9.34'>Mutta fariseukset sanoivat: "Riivaajain päämiehen voimalla hän ajaa ulos riivaajia".</verse>
        <verse osisID='Matt.9.35'>Ja Jeesus vaelsi kaikki kaupungit ja kylät ja opetti heidän synagoogissaan ja saarnasi valtakunnan evankeliumia ja paransi kaikkinaisia tauteja ja kaikkinaista raihnautta.</verse>
        <verse osisID='Matt.9.36'>Ja nähdessään kansanjoukot hänen tuli heitä sääli, kun he olivat nääntyneet ja hyljätyt niinkuin lampaat, joilla ei ole paimenta.</verse>
        <verse osisID='Matt.9.37'>Silloin hän sanoi opetuslapsillensa: "Eloa on paljon, mutta työmiehiä vähän.</verse>
        <verse osisID='Matt.9.38'>Rukoilkaa siis elon Herraa, että hän lähettäisi työmiehiä elonkorjuuseensa."</verse>
      </chapter>
      <chapter osisID='Matt.10'>
        <verse osisID='Matt.10.1'>Ja hän kutsui tykönsä ne kaksitoista opetuslastaan ja antoi heille vallan ajaa ulos saastaisia henkiä ja parantaa kaikkinaisia tauteja ja kaikkinaista raihnautta.</verse>
        <verse osisID='Matt.10.2'>Ja nämä ovat niiden kahdentoista apostolin nimet: ensimmäinen oli Simon, jota kutsuttiin Pietariksi, ja Andreas, hänen veljensä, sitten Jaakob Sebedeuksen poika, ja Johannes, hänen veljensä,</verse>
        <verse osisID='Matt.10.3'>Filippus ja Bartolomeus, Tuomas ja Matteus, publikaani, Jaakob, Alfeuksen poika, ja Lebbeus, lisänimeltä Taddeus,</verse>
        <verse osisID='Matt.10.4'>Simon Kananeus ja Juudas Iskariot, sama, joka hänet kavalsi.</verse>
        <verse osisID='Matt.10.5'>Nämä kaksitoista Jeesus lähetti ja käski heitä sanoen: "Älköön tienne viekö pakanain luokse, älkääkä menkö mihinkään samarialaisten kaupunkiin,</verse>
        <verse osisID='Matt.10.6'>vaan menkää ennemmin Israelin huoneen kadonneitten lammasten tykö.</verse>
        <verse osisID='Matt.10.7'>Ja missä kuljette, saarnatkaa ja sanokaa: 'Taivasten valtakunta on tullut lähelle'.</verse>
        <verse osisID='Matt.10.8'>Parantakaa sairaita, herättäkää kuolleita, puhdistakaa pitalisia, ajakaa ulos riivaajia. Lahjaksi olette saaneet, lahjaksi antakaa.</verse>
        <verse osisID='Matt.10.9'>Älkää varustako itsellenne kultaa, älkää hopeata älkääkä vaskea vyöhönne,</verse>
        <verse osisID='Matt.10.10'>älkää laukkua matkalle, älkää kahta ihokasta, älkää kenkiä, älkääkä sauvaa; sillä työmies on ruokansa ansainnut.</verse>
        <verse osisID='Matt.10.11'>Ja mihin kaupunkiin tai kylään te tulettekin, tiedustelkaa, kuka siellä on arvollinen, ja jääkää hänen luokseen, kunnes sieltä lähdette.</verse>
        <verse osisID='Matt.10.12'>Ja tullessanne taloon tervehtikää sitä.</verse>
        <verse osisID='Matt.10.13'>Ja jos talo on arvollinen, tulkoon sille teidän rauhanne; mutta jos se ei ole arvollinen, palatkoon teidän rauhanne teille takaisin.</verse>
        <verse osisID='Matt.10.14'>Ja missä teitä ei oteta vastaan eikä teidän sanojanne kuulla, lähtekää pois siitä talosta tai siitä kaupungista ja pudistakaa tomu jaloistanne.</verse>
        <verse osisID='Matt.10.15'>Totisesti minä sanon teille: Sodoman ja Gomorran maan on tuomiopäivänä oleva helpompi kuin sen kaupungin.</verse>
        <verse osisID='Matt.10.16'>Katso, minä lähetän teidät niinkuin lampaat susien keskelle; olkaa siis älykkäät kuin käärmeet ja viattomat kuin kyyhkyset.</verse>
        <verse osisID='Matt.10.17'>Kavahtakaa ihmisiä, sillä he vetävät teidät oikeuksiin, ja synagoogissaan he teitä ruoskivat;</verse>
        <verse osisID='Matt.10.18'>ja teidät viedään maaherrain ja kuningasten eteen minun tähteni, todistukseksi heille ja pakanoille.</verse>
        <verse osisID='Matt.10.19'>Mutta kun he vetävät teitä oikeuteen, älkää huolehtiko siitä, miten tahi mitä puhuisitte, sillä teille annetaan sillä hetkellä, mitä teidän on puhuminen.</verse>
        <verse osisID='Matt.10.20'>Sillä ette te itse puhu, vaan teidän Isänne Henki puhuu teissä.</verse>
        <verse osisID='Matt.10.21'>Ja veli antaa veljensä kuolemaan ja isä lapsensa, ja lapset nousevat vanhempiansa vastaan ja tappavat heidät.</verse>
        <verse osisID='Matt.10.22'>Ja te joudutte kaikkien vihattaviksi minun nimeni tähden; mutta joka vahvana pysyy loppuun asti, se pelastuu.</verse>
        <verse osisID='Matt.10.23'>Ja kun teitä vainotaan yhdessä kaupungissa, paetkaa toiseen; sillä totisesti minä sanon teille: te ette ehdi loppuun käydä Israelin kaupunkeja, ennenkuin Ihmisen Poika tulee.</verse>
        <verse osisID='Matt.10.24'>Ei ole opetuslapsi opettajaansa parempi, eikä palvelija parempi isäntäänsä.</verse>
        <verse osisID='Matt.10.25'>Opetuslapselle riittää, että hänelle käy niinkuin hänen opettajalleen, ja palvelijalle, että hänelle käy niinkuin hänen isännälleen. Jos he perheenisäntää ovat sanoneet Beelsebuliksi, kuinka paljoa enemmän hänen perheväkeään!</verse>
        <verse osisID='Matt.10.26'>Älkää siis peljätkö heitä. Sillä ei ole mitään peitettyä, mitä ei tule paljastetuksi, eikä mitään salattua, mikä ei tule tunnetuksi.</verse>
        <verse osisID='Matt.10.27'>Minkä minä sanon teille pimeässä, se puhukaa päivän valossa. Ja minkä kuulette kuiskattavan korvaanne, se julistakaa katoilta.</verse>
        <verse osisID='Matt.10.28'>Älkääkä peljätkö niitä, jotka tappavat ruumiin, mutta eivät voi tappaa sielua; vaan ennemmin peljätkää häntä, joka voi sekä sielun että ruumiin hukuttaa helvettiin.</verse>
        <verse osisID='Matt.10.29'>Eikö kahta varpusta myydä yhteen ropoon? Eikä yksikään niistä putoa maahan teidän Isänne sallimatta.</verse>
        <verse osisID='Matt.10.30'>Ovatpa teidän päänne hiuksetkin kaikki luetut.</verse>
        <verse osisID='Matt.10.31'>Älkää siis peljätkö; te olette suurempiarvoiset kuin monta varpusta.</verse>
        <verse osisID='Matt.10.32'>Sentähden, jokaisen, joka tunnustaa minut ihmisten edessä, minäkin tunnustan Isäni edessä, joka on taivaissa.</verse>
        <verse osisID='Matt.10.33'>Mutta joka kieltää minut ihmisten edessä, sen minäkin kiellän Isäni edessä, joka on taivaissa.</verse>
        <verse osisID='Matt.10.34'>Älkää luulko, että minä olen tullut tuomaan rauhaa maan päälle; en ole tullut tuomaan rauhaa, vaan miekan.</verse>
        <verse osisID='Matt.10.35'>Sillä minä olen tullut 'nostamaan pojan riitaan isäänsä vastaan ja tyttären äitiänsä vastaan ja miniän anoppiansa vastaan;</verse>
        <verse osisID='Matt.10.36'>ja ihmisen vihamiehiksi tulevat hänen omat perhekuntalaisensa'.</verse>
        <verse osisID='Matt.10.37'>Joka rakastaa isäänsä taikka äitiänsä enemmän kuin minua, se ei ole minulle sovelias; ja joka rakastaa poikaansa taikka tytärtänsä enemmän kuin minua, se ei ole minulle sovelias;</verse>
        <verse osisID='Matt.10.38'>ja joka ei ota ristiänsä ja seuraa minua, se ei ole minulle sovelias.</verse>
        <verse osisID='Matt.10.39'>Joka löytää elämänsä, kadottaa sen; ja joka kadottaa elämänsä minun tähteni, hän löytää sen.</verse>
        <verse osisID='Matt.10.40'>Joka ottaa tykönsä teidät, se ottaa tykönsä minut; ja joka ottaa minut tykönsä, ottaa tykönsä hänet, joka on minut lähettänyt.</verse>
        <verse osisID='Matt.10.41'>Joka profeetan ottaa tykönsä profeetan nimen tähden, saa profeetan palkan; ja joka vanhurskaan ottaa tykönsä vanhurskaan nimen tähden, saa vanhurskaan palkan.</verse>
        <verse osisID='Matt.10.42'>Ja kuka hyvänsä antaa yhdelle näistä pienistä maljallisen kylmää vettä, hänen juodaksensa, opetuslapsen nimen tähden, totisesti minä sanon teille: hän ei jää palkkaansa vaille."</verse>
      </chapter>
      <chapter osisID='Matt.11'>
        <verse osisID='Matt.11.1'>Ja kun Jeesus oli antanut kahdelletoista opetuslapselleen kaikki nämä käskyt, niin hän lähti sieltä opettamaan ja saarnaamaan heidän kaupunkeihinsa.</verse>
        <verse osisID='Matt.11.2'>Mutta kun Johannes vankilassa ollessaan kuuli Kristuksen teot, lähetti hän opetuslapsiansa</verse>
        <verse osisID='Matt.11.3'>sanomaan hänelle: "Oletko sinä se tuleva, vai pitääkö meidän toista odottaman?"</verse>
        <verse osisID='Matt.11.4'>Niin Jeesus vastasi ja sanoi heille: "Menkää ja kertokaa Johannekselle, mitä kuulette ja näette:</verse>
        <verse osisID='Matt.11.5'>sokeat saavat näkönsä, ja rammat kävelevät, pitaliset puhdistuvat, ja kuurot kuulevat, ja kuolleet herätetään, ja köyhille julistetaan evankeliumia.</verse>
        <verse osisID='Matt.11.6'>Ja autuas on se, joka ei loukkaannu minuun."</verse>
        <verse osisID='Matt.11.7'>Kun he olivat menneet, rupesi Jeesus puhumaan kansalle Johanneksesta: "Mitä te lähditte erämaahan katselemaan? Ruokoako, jota tuuli huojuttaa?</verse>
        <verse osisID='Matt.11.8'>Vai mitä lähditte katsomaan? Ihmistäkö, hienoihin vaatteisiin puettua? Katso, hienopukuiset ovat kuningasten kartanoissa.</verse>
        <verse osisID='Matt.11.9'>Vai mitä te lähditte? Profeettaako katsomaan? Totisesti, minä sanon teille: hän on enemmän kuin profeetta.</verse>
        <verse osisID='Matt.11.10'>Tämä on se, josta on kirjoitettu: 'Katso, minä lähetän enkelini sinun edelläsi, ja hän on valmistava tiesi sinun eteesi'.</verse>
        <verse osisID='Matt.11.11'>Totisesti minä sanon teille: ei ole vaimoista syntyneitten joukosta noussut suurempaa kuin Johannes Kastaja; mutta vähäisin taivasten valtakunnassa on suurempi kuin hän.</verse>
        <verse osisID='Matt.11.12'>Mutta Johannes Kastajan päivistä tähän asti hyökätään taivasten valtakuntaa vastaan, ja hyökkääjät tempaavat sen itselleen.</verse>
        <verse osisID='Matt.11.13'>Sillä kaikki profeetat ja laki ovat ennustaneet Johannekseen asti;</verse>
        <verse osisID='Matt.11.14'>ja jos tahdotte ottaa vastaan: hän on Elias, joka oli tuleva.</verse>
        <verse osisID='Matt.11.15'>Jolla on korvat, se kuulkoon.</verse>
        <verse osisID='Matt.11.16'>Mutta mihin minä vertaan tämän sukupolven? Se on lasten kaltainen, jotka istuvat toreilla ja huutavat toisilleen</verse>
        <verse osisID='Matt.11.17'>sanoen: 'Me soitimme teille huilua, ja te ette karkeloineet; me veisasimme itkuvirsiä, ja te ette valittaneet'.</verse>
        <verse osisID='Matt.11.18'>Sillä Johannes tuli, hän ei syö eikä juo, ja he sanovat: 'Hänessä on riivaaja'.</verse>
        <verse osisID='Matt.11.19'>Ihmisen Poika tuli, hän syö ja juo, ja he sanovat: 'Katso syömäriä ja viininjuojaa, publikaanien ja syntisten ystävää!' Ja viisaus on oikeaksi näytetty teoissansa."</verse>
        <verse osisID='Matt.11.20'>Sitten hän rupesi nuhtelemaan niitä kaupunkeja, joissa useimmat hänen voimalliset tekonsa olivat tapahtuneet, siitä, etteivät ne olleet tehneet parannusta:</verse>
        <verse osisID='Matt.11.21'>"Voi sinua, Korasin! Voi sinua, Beetsaida! Sillä jos ne voimalliset teot, jotka ovat tapahtuneet teissä, olisivat tapahtuneet Tyyrossa ja Siidonissa, niin nämä jo aikaa sitten olisivat säkissä ja tuhassa tehneet parannuksen.</verse>
        <verse osisID='Matt.11.22'>Mutta minä sanon teille: Tyyron ja Siidonin on tuomiopäivänä oleva helpompi kuin teidän.</verse>
        <verse osisID='Matt.11.23'>Ja sinä, Kapernaum, korotetaankohan sinut hamaan taivaaseen? Hamaan tuonelaan on sinun astuttava alas. Sillä jos ne voimalliset teot, jotka ovat tapahtuneet sinussa, olisivat tapahtuneet Sodomassa, niin se seisoisi vielä tänäkin päivänä.</verse>
        <verse osisID='Matt.11.24'>Mutta minä sanon teille: Sodoman maan on tuomiopäivänä oleva helpompi kuin sinun."</verse>
        <verse osisID='Matt.11.25'>Siihen aikaan Jeesus johtui puhumaan sanoen: "Minä ylistän sinua, Isä, taivaan ja maan Herra, että olet salannut nämä viisailta ja ymmärtäväisiltä ja ilmoittanut ne lapsenmielisille.</verse>
        <verse osisID='Matt.11.26'>Niin, Isä, sillä näin on sinulle hyväksi näkynyt.</verse>
        <verse osisID='Matt.11.27'>Kaikki on minun Isäni antanut minun haltuuni, eikä kukaan muu tunne Poikaa kuin Isä, eikä Isää tunne kukaan muu kuin Poika ja se, kenelle Poika tahtoo hänet ilmoittaa.</verse>
        <verse osisID='Matt.11.28'>Tulkaa minun tyköni, kaikki työtätekeväiset ja raskautetut, niin minä annan teille levon.</verse>
        <verse osisID='Matt.11.29'>Ottakaa minun ikeeni päällenne ja oppikaa minusta, sillä minä olen hiljainen ja nöyrä sydämeltä; niin te löydätte levon sielullenne.</verse>
        <verse osisID='Matt.11.30'>Sillä minun ikeeni on sovelias, ja minun kuormani on keveä."</verse>
      </chapter>
      <chapter osisID='Matt.12'>
        <verse osisID='Matt.12.1'>Siihen aikaan Jeesus kulki sapattina viljavainioiden halki; ja hänen opetuslastensa oli nälkä, ja he rupesivat katkomaan tähkäpäitä ja syömään.</verse>
        <verse osisID='Matt.12.2'>Mutta kun fariseukset sen näkivät, sanoivat he hänelle: "Katso, sinun opetuslapsesi tekevät, mitä ei ole lupa tehdä sapattina".</verse>
        <verse osisID='Matt.12.3'>Niin hän sanoi heille: "Ettekö ole lukeneet, mitä Daavid teki, kun hänen ja hänen seuralaistensa oli nälkä,</verse>
        <verse osisID='Matt.12.4'>kuinka hän meni Jumalan huoneeseen, ja kuinka he söivät näkyleivät, joita ei hänen eikä hänen seuralaistensa ollut lupa syödä, vaan ainoastaan pappien?</verse>
        <verse osisID='Matt.12.5'>Tai ettekö ole lukeneet laista, että papit sapattina pyhäkössä rikkovat sapatin ja ovat kuitenkin syyttömät?</verse>
        <verse osisID='Matt.12.6'>Mutta minä sanon teille: tässä on se, joka on pyhäkköä suurempi.</verse>
        <verse osisID='Matt.12.7'>Mutta jos tietäisitte, mitä tämä on: 'Laupeutta minä tahdon enkä uhria', niin te ette tuomitsisi syyttömiä.</verse>
        <verse osisID='Matt.12.8'>Sillä Ihmisen Poika on sapatin herra."</verse>
        <verse osisID='Matt.12.9'>Ja hän lähti sieltä ja tuli heidän synagoogaansa.</verse>
        <verse osisID='Matt.12.10'>Ja katso, siellä oli mies, jonka käsi oli kuivettunut. Niin he kysyivät häneltä sanoen: "Onko luvallista sapattina parantaa?" voidaksensa nostaa syytteen häntä vastaan.</verse>
        <verse osisID='Matt.12.11'>Niin hän sanoi heille: "Kuka teistä on se mies, joka ei, jos hänen ainoa lampaansa putoaa sapattina kuoppaan, tartu siihen ja nosta sitä ylös?</verse>
        <verse osisID='Matt.12.12'>Kuinka paljon suurempiarvoinen onkaan ihminen kuin lammas! Sentähden on lupa tehdä sapattina hyvää."</verse>
        <verse osisID='Matt.12.13'>Sitten hän sanoi miehelle: "Ojenna kätesi!" Ja hän ojensi; ja se tuli entiselleen, terveeksi niinkuin toinenkin.</verse>
        <verse osisID='Matt.12.14'>Niin fariseukset lähtivät ulos ja pitivät neuvoa häntä vastaan, surmataksensa hänet.</verse>
        <verse osisID='Matt.12.15'>Mutta kun Jeesus huomasi sen, väistyi hän sieltä pois. Ja monet seurasivat häntä, ja hän paransi heidät kaikki,</verse>
        <verse osisID='Matt.12.16'>ja hän varoitti vakavasti heitä saattamasta häntä julki;</verse>
        <verse osisID='Matt.12.17'>että kävisi toteen, mikä on puhuttu profeetta Esaiaan kautta, joka sanoo:</verse>
        <verse osisID='Matt.12.18'>"Katso, minun palvelijani, jonka minä olen valinnut, minun rakkaani, johon minun sieluni on mielistynyt; minä panen Henkeni häneen, ja hän on saattava oikeuden sanomaa pakanoille.</verse>
        <verse osisID='Matt.12.19'>Ei hän riitele eikä huuda, ei hänen ääntänsä kuule kukaan kaduilla.</verse>
        <verse osisID='Matt.12.20'>Särjettyä ruokoa hän ei muserra, ja suitsevaista kynttilänsydäntä hän ei sammuta, kunnes hän saattaa oikeuden voittoon.</verse>
        <verse osisID='Matt.12.21'>Ja hänen nimeensä pakanat panevat toivonsa."</verse>
        <verse osisID='Matt.12.22'>Silloin tuotiin hänen tykönsä riivattu mies, joka oli sokea ja mykkä, ja hän paransi hänet, niin että mykkä puhui ja näki.</verse>
        <verse osisID='Matt.12.23'>Ja kaikki kansa hämmästyi ja sanoi: "Eiköhän tämä ole Daavidin poika?"</verse>
        <verse osisID='Matt.12.24'>Mutta kun fariseukset sen kuulivat, sanoivat he: "Tämä ei aja riivaajia ulos kenenkään muun kuin Beelsebulin, riivaajain päämiehen, voimalla".</verse>
        <verse osisID='Matt.12.25'>Mutta hän tiesi heidän ajatuksensa ja sanoi heille: "Jokainen valtakunta, joka riitautuu itsensä kanssa, joutuu autioksi, eikä mikään kaupunki tai talo, joka riitautuu itsensä kanssa, pysy pystyssä.</verse>
        <verse osisID='Matt.12.26'>Jos nyt saatana ajaa ulos saatanan, niin hän on riitautunut itsensä kanssa; kuinka siis hänen valtakuntansa pysyy pystyssä?</verse>
        <verse osisID='Matt.12.27'>Ja jos minä Beelsebulin voimalla ajan ulos riivaajia, kenenkä voimalla sitten teidän lapsenne ajavat niitä ulos? Niinpä he tulevat olemaan teidän tuomarinne.</verse>
        <verse osisID='Matt.12.28'>Mutta jos minä Jumalan Hengen voimalla ajan ulos riivaajia, niin on Jumalan valtakunta tullut teidän tykönne.</verse>
        <verse osisID='Matt.12.29'>Taikka kuinka voi kukaan tunkeutua väkevän taloon ja ryöstää hänen tavaroitansa, ellei hän ensin sido sitä väkevää? Vasta sitten hän ryöstää tyhjäksi hänen talonsa.</verse>
        <verse osisID='Matt.12.30'>Joka ei ole minun kanssani, se on minua vastaan; ja joka ei minun kanssani kokoa, se hajottaa.</verse>
        <verse osisID='Matt.12.31'>Sentähden minä sanon teille: jokainen synti ja pilkka annetaan ihmisille anteeksi, mutta Hengen pilkkaamista ei anteeksi anneta.</verse>
        <verse osisID='Matt.12.32'>Ja jos joku sanoo sanan Ihmisen Poikaa vastaan, niin hänelle annetaan anteeksi; mutta jos joku sanoo jotakin Pyhää Henkeä vastaan, niin hänelle ei anteeksi anneta, ei tässä maailmassa eikä tulevassa.</verse>
        <verse osisID='Matt.12.33'>Joko tehkää puu hyväksi ja sen hedelmä hyväksi, tahi tehkää puu huonoksi ja sen hedelmä huonoksi; sillä hedelmästä puu tunnetaan.</verse>
        <verse osisID='Matt.12.34'>Te kyykäärmeitten sikiöt, kuinka te saattaisitte hyvää puhua, kun itse olette pahoja? Sillä sydämen kyllyydestä suu puhuu.</verse>
        <verse osisID='Matt.12.35'>Hyvä ihminen tuo hyvän runsaudesta esille hyvää, ja paha ihminen tuo pahan runsaudesta esille pahaa.</verse>
        <verse osisID='Matt.12.36'>Mutta minä sanon teille: jokaisesta turhasta sanasta, minkä ihmiset puhuvat, pitää heidän tekemän tili tuomiopäivänä.</verse>
        <verse osisID='Matt.12.37'>Sillä sanoistasi sinut julistetaan vanhurskaaksi, ja sanoistasi sinut tuomitaan syylliseksi."</verse>
        <verse osisID='Matt.12.38'>Silloin muutamat kirjanoppineista ja fariseuksista vastasivat hänelle sanoen: "Opettaja, me tahdomme nähdä sinulta merkin".</verse>
        <verse osisID='Matt.12.39'>Mutta hän vastasi heille ja sanoi: "Tämä paha ja avionrikkoja sukupolvi tavoittelee merkkiä, mutta sille ei anneta muuta merkkiä kuin profeetta Joonaan merkki.</verse>
        <verse osisID='Matt.12.40'>Sillä niinkuin Joonas oli meripedon vatsassa kolme päivää ja kolme yötä, niin on myös Ihmisen Poika oleva maan povessa kolme päivää ja kolme yötä.</verse>
        <verse osisID='Matt.12.41'>Niiniven miehet nousevat tuomiolle yhdessä tämän sukupolven kanssa ja tulevat sille tuomioksi; sillä he tekivät parannuksen Joonaan saarnan vaikutuksesta, ja katso, tässä on enempi kuin Joonas.</verse>
        <verse osisID='Matt.12.42'>Etelän kuningatar on heräjävä tuomiolle tämän sukupolven kanssa ja tuleva sille tuomioksi; sillä hän tuli maan ääristä kuulemaan Salomon viisautta, ja katso, tässä on enempi kuin Salomo.</verse>
        <verse osisID='Matt.12.43'>Kun saastainen henki lähtee ihmisestä, kuljeksii se autioita paikkoja ja etsii lepoa, eikä löydä.</verse>
        <verse osisID='Matt.12.44'>Silloin se sanoo: 'Minä palaan huoneeseeni, josta lähdin'. Ja kun se tulee, tapaa se huoneen tyhjänä ja lakaistuna ja kaunistettuna.</verse>
        <verse osisID='Matt.12.45'>Silloin se menee ja ottaa mukaansa seitsemän muuta henkeä, pahempaa kuin se itse, ja ne tulevat sisään ja asuvat siellä. Ja sen ihmisen viimeiset tulevat pahemmiksi kuin ensimmäiset. Niin käy myös tälle pahalle sukupolvelle."</verse>
        <verse osisID='Matt.12.46'>Hänen vielä puhuessaan kansalle, katso, hänen äitinsä ja veljensä seisoivat ulkona, tahtoen häntä puhutella.</verse>
        <verse osisID='Matt.12.47'>Niin joku sanoi hänelle: "Katso, sinun äitisi ja veljesi seisovat ulkona ja tahtovat sinua puhutella".</verse>
        <verse osisID='Matt.12.48'>Mutta hän vastasi ja sanoi sille, joka sen hänelle ilmoitti: "Kuka on minun äitini, ja ketkä ovat minun veljeni?"</verse>
        <verse osisID='Matt.12.49'>Ja hän ojensi kätensä opetuslastensa puoleen ja sanoi: "Katso, minun äitini ja veljeni!</verse>
        <verse osisID='Matt.12.50'>Sillä jokainen, joka tekee minun taivaallisen Isäni tahdon, on minun veljeni ja sisareni ja äitini."</verse>
      </chapter>
      <chapter osisID='Matt.13'>
        <verse osisID='Matt.13.1'>Sinä päivänä Jeesus lähti asunnostaan ja istui järven rannalle.</verse>
        <verse osisID='Matt.13.2'>Ja hänen tykönsä kokoontui paljon kansaa, jonka tähden hän astui venheeseen ja istuutui, ja kaikki kansa seisoi rannalla.</verse>
        <verse osisID='Matt.13.3'>Ja hän puhui heille paljon vertauksilla ja sanoi: "Katso, kylväjä meni kylvämään.</verse>
        <verse osisID='Matt.13.4'>Ja hänen kylväessään putosivat muutamat siemenet tien oheen, ja linnut tulivat ja söivät ne.</verse>
        <verse osisID='Matt.13.5'>Toiset putosivat kallioperälle, jossa niillä ei ollut paljon maata, ja ne nousivat kohta oraalle, kun niillä ei ollut syvää maata.</verse>
        <verse osisID='Matt.13.6'>Mutta auringon noustua ne paahtuivat, ja kun niillä ei ollut juurta, niin ne kuivettuivat.</verse>
        <verse osisID='Matt.13.7'>Toiset taas putosivat orjantappuroihin, ja orjantappurat nousivat ja tukahuttivat ne.</verse>
        <verse osisID='Matt.13.8'>Ja toiset putosivat hyvään maahan ja antoivat sadon, mitkä sata, mitkä kuusikymmentä, mitkä kolmekymmentä jyvää.</verse>
        <verse osisID='Matt.13.9'>Jolla on korvat, se kuulkoon."</verse>
        <verse osisID='Matt.13.10'>Niin hänen opetuslapsensa tulivat ja sanoivat hänelle: "Minkätähden sinä puhut heille vertauksilla?"</verse>
        <verse osisID='Matt.13.11'>Hän vastasi ja sanoi: "Sentähden, että teidän on annettu tuntea taivasten valtakunnan salaisuudet, mutta heidän ei ole annettu.</verse>
        <verse osisID='Matt.13.12'>Sillä sille, jolla on, annetaan, ja hänellä on oleva yltäkyllin; mutta siltä, jolla ei ole, otetaan pois sekin, mikä hänellä on.</verse>
        <verse osisID='Matt.13.13'>Sentähden minä puhun heille vertauksilla, että he näkevin silmin eivät näe ja kuulevin korvin eivät kuule, eivätkä ymmärrä.</verse>
        <verse osisID='Matt.13.14'>Ja heissä käy toteen Esaiaan ennustus, joka sanoo: 'Kuulemalla kuulkaa, älkääkä ymmärtäkö, ja näkemällä nähkää, älkääkä käsittäkö.</verse>
        <verse osisID='Matt.13.15'>Sillä paatunut on tämän kansan sydän, ja korvillaan he työläästi kuulevat, ja silmänsä he ovat ummistaneet, etteivät he näkisi silmillään, eivät kuulisi korvillaan, eivät ymmärtäisi sydämellään eivätkä kääntyisi ja etten minä heitä parantaisi.'</verse>
        <verse osisID='Matt.13.16'>Mutta autuaat ovat teidän silmänne, koska ne näkevät, ja teidän korvanne, koska ne kuulevat.</verse>
        <verse osisID='Matt.13.17'>Sillä totisesti minä sanon teille: monet profeetat ja vanhurskaat ovat halunneet nähdä, mitä te näette, eivätkä ole nähneet, ja kuulla, mitä te kuulette, eivätkä ole kuulleet.</verse>
        <verse osisID='Matt.13.18'>Kuulkaa siis te vertaus kylväjästä:</verse>
        <verse osisID='Matt.13.19'>Kun joku kuulee valtakunnan sanan eikä ymmärrä, niin tulee paha ja tempaa pois sen, mikä hänen sydämeensä kylvettiin. Tämä on se, mikä kylvettiin tien oheen.</verse>
        <verse osisID='Matt.13.20'>Mikä kallioperälle kylvettiin, on se, joka kuulee sanan ja heti ottaa sen ilolla vastaan;</verse>
        <verse osisID='Matt.13.21'>mutta hänellä ei ole juurta itsessään, vaan hän kestää ainoastaan jonkun aikaa, ja kun tulee ahdistus tai vaino sanan tähden, niin hän heti lankeaa pois.</verse>
        <verse osisID='Matt.13.22'>Mikä taas orjantappuroihin kylvettiin, on se, joka kuulee sanan, mutta tämän maailman huoli ja rikkauden viettelys tukahuttavat sanan, ja hän jää hedelmättömäksi.</verse>
        <verse osisID='Matt.13.23'>Mutta mikä hyvään maahan kylvettiin, on se, joka kuulee sanan ja ymmärtää sen ja myös tuottaa hedelmän ja tekee, mikä sata jyvää, mikä kuusikymmentä, mikä kolmekymmentä."</verse>
        <verse osisID='Matt.13.24'>Toisen vertauksen hän puhui heille sanoen: "Taivasten valtakunta on verrattava mieheen, joka kylvi hyvän siemenen peltoonsa.</verse>
        <verse osisID='Matt.13.25'>Mutta ihmisten nukkuessa hänen vihamiehensä tuli ja kylvi lustetta nisun sekaan ja meni pois.</verse>
        <verse osisID='Matt.13.26'>Ja kun laiho kasvoi ja teki hedelmää, silloin lustekin tuli näkyviin.</verse>
        <verse osisID='Matt.13.27'>Niin perheenisännän palvelijat tulivat ja sanoivat hänelle: 'Herra, etkö kylvänyt peltoosi hyvää siementä? Mistä siihen sitten on tullut lustetta?'</verse>
        <verse osisID='Matt.13.28'>Hän sanoi heille: 'Sen on vihamies tehnyt'. Niin palvelijat sanoivat hänelle: 'Tahdotko, että menemme ja kokoamme sen?'</verse>
        <verse osisID='Matt.13.29'>Mutta hän sanoi: 'En, ettette lustetta kootessanne nyhtäisi sen mukana nisuakin.</verse>
        <verse osisID='Matt.13.30'>Antakaa molempain kasvaa yhdessä elonleikkuuseen asti; ja elonaikana minä sanon leikkuumiehille: Kootkaa ensin luste ja sitokaa se kimppuihin poltettavaksi, mutta nisu korjatkaa minun aittaani.'"</verse>
        <verse osisID='Matt.13.31'>Vielä toisen vertauksen hän puhui heille sanoen: "Taivasten valtakunta on sinapinsiemenen kaltainen, jonka mies otti ja kylvi peltoonsa.</verse>
        <verse osisID='Matt.13.32'>Se on kaikista siemenistä pienin, mutta kun se on kasvanut, on se suurin vihanneskasveista ja tulee puuksi, niin että taivaan linnut tulevat ja tekevät pesänsä sen oksille."</verse>
        <verse osisID='Matt.13.33'>Taas toisen vertauksen hän puhui heille: "Taivasten valtakunta on hapatuksen kaltainen, jonka nainen otti ja sekoitti kolmeen vakalliseen jauhoja, kunnes kaikki happani".</verse>
        <verse osisID='Matt.13.34'>Tämän kaiken Jeesus puhui kansalle vertauksilla, ja ilman vertausta hän ei puhunut heille mitään;</verse>
        <verse osisID='Matt.13.35'>että kävisi toteen, mikä on puhuttu profeetan kautta, joka sanoo: "Minä avaan suuni vertauksiin, minä tuon ilmi sen, mikä on ollut salassa maailman perustamisesta asti".</verse>
        <verse osisID='Matt.13.36'>Sitten hän laski luotaan kansanjoukot ja meni asuntoonsa. Ja hänen opetuslapsensa tulivat hänen tykönsä ja sanoivat: "Selitä meille vertaus pellon lusteesta".</verse>
        <verse osisID='Matt.13.37'>Niin hän vastasi ja sanoi: "Hyvän siemenen kylväjä on Ihmisen Poika.</verse>
        <verse osisID='Matt.13.38'>Pelto on maailma; hyvä siemen ovat valtakunnan lapset, mutta lusteet ovat pahan lapset.</verse>
        <verse osisID='Matt.13.39'>Vihamies, joka ne kylvi, on perkele; elonaika on maailman loppu, ja leikkuumiehet ovat enkelit.</verse>
        <verse osisID='Matt.13.40'>Niinkuin lusteet kootaan ja tulessa poltetaan, niin on tapahtuva maailman lopussa.</verse>
        <verse osisID='Matt.13.41'>Ihmisen Poika lähettää enkelinsä, ja he kokoavat hänen valtakunnastaan kaikki, jotka ovat pahennukseksi ja jotka tekevät laittomuutta,</verse>
        <verse osisID='Matt.13.42'>ja heittävät heidät tuliseen pätsiin; siellä on oleva itku ja hammasten kiristys.</verse>
        <verse osisID='Matt.13.43'>Silloin vanhurskaat loistavat Isänsä valtakunnassa niinkuin aurinko. Jolla on korvat, se kuulkoon.</verse>
        <verse osisID='Matt.13.44'>Taivasten valtakunta on peltoon kätketyn aarteen kaltainen, jonka mies löysi ja kätki; ja siitä iloissaan hän meni ja myi kaikki, mitä hänellä oli, ja osti sen pellon.</verse>
        <verse osisID='Matt.13.45'>Vielä taivasten valtakunta on kuin kauppias, joka etsi kalliita helmiä,</verse>
        <verse osisID='Matt.13.46'>ja löydettyään yhden kallisarvoisen helmen hän meni ja myi kaikki, mitä hänellä oli, ja osti sen.</verse>
        <verse osisID='Matt.13.47'>Vielä taivasten valtakunta on nuotan kaltainen, joka heitettiin mereen ja kokosi kaikkinaisia kaloja.</verse>
        <verse osisID='Matt.13.48'>Ja kun se tuli täyteen, vetivät he sen rannalle, istuutuivat ja kokosivat hyvät astioihin, mutta kelvottomat he viskasivat pois.</verse>
        <verse osisID='Matt.13.49'>Näin on käyvä maailman lopussa; enkelit lähtevät ja erottavat pahat vanhurskaista</verse>
        <verse osisID='Matt.13.50'>ja heittävät heidät tuliseen pätsiin; siellä on oleva itku ja hammasten kiristys.</verse>
        <verse osisID='Matt.13.51'>Oletteko ymmärtäneet tämän kaiken?" He vastasivat hänelle: "Olemme".</verse>
        <verse osisID='Matt.13.52'>Ja hän sanoi heille: "Niin on jokainen kirjanoppinut, joka on tullut taivasten valtakunnan opetuslapseksi, perheenisännän kaltainen, joka tuo aarrekammiostaan esille uutta ja vanhaa".</verse>
        <verse osisID='Matt.13.53'>Ja kun Jeesus oli lopettanut nämä vertaukset, lähti hän sieltä.</verse>
        <verse osisID='Matt.13.54'>Ja hän tuli kotikaupunkiinsa ja opetti heitä heidän synagoogassaan, niin että he hämmästyivät ja sanoivat: "Mistä hänellä on tämä viisaus ja nämä voimalliset teot?</verse>
        <verse osisID='Matt.13.55'>Eikö tämä ole se rakentajan poika? Eikö hänen äitinsä ole nimeltään Maria ja hänen veljensä Jaakob ja Joosef ja Simon ja Juudas?</verse>
        <verse osisID='Matt.13.56'>Ja eivätkö hänen sisarensa ole kaikki meidän parissamme? Mistä sitten hänellä on tämä kaikki?"</verse>
        <verse osisID='Matt.13.57'>Ja he loukkaantuivat häneen. Mutta Jeesus sanoi heille: "Ei ole profeetta halveksittu muualla kuin kotikaupungissaan ja kodissaan".</verse>
        <verse osisID='Matt.13.58'>Ja heidän epäuskonsa tähden hän ei tehnyt siellä monta voimallista tekoa.</verse>
      </chapter>
      <chapter osisID='Matt.14'>
        <verse osisID='Matt.14.1'>Siihen aikaan neljännysruhtinas Herodes kuuli maineen Jeesuksesta.</verse>
        <verse osisID='Matt.14.2'>Ja hän sanoi palvelijoilleen: "Se on Johannes Kastaja; hän on noussut kuolleista, ja sentähden nämä voimat hänessä vaikuttavat".</verse>
        <verse osisID='Matt.14.3'>Sillä Herodes oli ottanut Johanneksen kiinni ja sitonut hänet ja pannut vankeuteen veljensä Filippuksen vaimon, Herodiaan, tähden.</verse>
        <verse osisID='Matt.14.4'>Sillä Johannes oli sanonut hänelle: "Sinun ei ole lupa pitää häntä".</verse>
        <verse osisID='Matt.14.5'>Ja Herodes olisi tahtonut tappaa Johanneksen, mutta pelkäsi kansaa, sillä he pitivät häntä profeettana.</verse>
        <verse osisID='Matt.14.6'>Mutta kun Herodeksen syntymäpäivä tuli, tanssi Herodiaan tytär heidän edessään, ja se miellytti Herodesta;</verse>
        <verse osisID='Matt.14.7'>sentähden hän valalla vannoen lupasi antaa hänelle, mitä ikinä hän anoisi.</verse>
        <verse osisID='Matt.14.8'>Niin hän äitinsä yllytyksestä sanoi: "Anna tuoda minulle tänne lautasella Johannes Kastajan pää".</verse>
        <verse osisID='Matt.14.9'>Silloin kuningas tuli murheelliseksi, mutta valansa ja pöytävierasten tähden hän käski antaa sen.</verse>
        <verse osisID='Matt.14.10'>Ja hän lähetti lyömään Johannekselta pään poikki vankilassa.</verse>
        <verse osisID='Matt.14.11'>Ja hänen päänsä tuotiin lautasella ja annettiin tytölle; ja tämä vei sen äidilleen.</verse>
        <verse osisID='Matt.14.12'>Ja hänen opetuslapsensa tulivat ja ottivat hänen ruumiinsa ja hautasivat hänet; ja he menivät ja ilmoittivat asian Jeesukselle.</verse>
        <verse osisID='Matt.14.13'>Kun Jeesus sen kuuli, lähti hän sieltä venheellä autioon paikkaan, yksinäisyyteen. Ja tämän kuultuaan kansa meni jalkaisin kaupungeista hänen jälkeensä.</verse>
        <verse osisID='Matt.14.14'>Ja astuessaan maihin Jeesus näki paljon kansaa, ja hänen kävi heitä sääliksi, ja hän paransi heidän sairaansa.</verse>
        <verse osisID='Matt.14.15'>Mutta kun ilta tuli, menivät hänen opetuslapsensa hänen tykönsä ja sanoivat: "Tämä paikka on autio, ja päivä on jo pitkälle kulunut; laske siis kansa luotasi, että he menisivät kyliin ostamaan itsellensä ruokaa".</verse>
        <verse osisID='Matt.14.16'>Mutta Jeesus sanoi heille: "Ei heidän tarvitse mennä pois; antakaa te heille syödä".</verse>
        <verse osisID='Matt.14.17'>He sanoivat hänelle: "Meillä ei ole täällä muuta kuin viisi leipää ja kaksi kalaa".</verse>
        <verse osisID='Matt.14.18'>Mutta hän sanoi: "Tuokaa ne tänne minulle".</verse>
        <verse osisID='Matt.14.19'>Ja hän käski kansan asettua ruohikkoon, otti ne viisi leipää ja kaksi kalaa, katsoi ylös taivaaseen ja siunasi, mursi ja antoi leivät opetuslapsillensa, ja opetuslapset antoivat kansalle.</verse>
        <verse osisID='Matt.14.20'>Ja kaikki söivät ja tulivat ravituiksi. Sitten he keräsivät jääneet palaset, kaksitoista täyttä vakallista.</verse>
        <verse osisID='Matt.14.21'>Ja niitä, jotka aterioivat, oli noin viisituhatta miestä, paitsi naisia ja lapsia.</verse>
        <verse osisID='Matt.14.22'>Ja kohta hän vaati opetuslapsiansa astumaan venheeseen ja kulkemaan edeltä toiselle rannalle, sillä aikaa kuin hän laski kansan luotansa.</verse>
        <verse osisID='Matt.14.23'>Ja laskettuaan kansan hän nousi vuorelle yksinäisyyteen, rukoilemaan. Ja kun ilta tuli, oli hän siellä yksinänsä.</verse>
        <verse osisID='Matt.14.24'>Mutta venhe oli jo monen vakomitan päässä maasta, aaltojen ahdistamana, sillä tuuli oli vastainen.</verse>
        <verse osisID='Matt.14.25'>Ja neljännellä yövartiolla Jeesus tuli heidän tykönsä kävellen järven päällä.</verse>
        <verse osisID='Matt.14.26'>Kun opetuslapset näkivät hänen kävelevän järven päällä, peljästyivät he ja sanoivat: "Se on aave", ja huusivat pelosta.</verse>
        <verse osisID='Matt.14.27'>Mutta Jeesus puhutteli heitä kohta ja sanoi: "Olkaa turvallisella mielellä, minä se olen; älkää peljätkö".</verse>
        <verse osisID='Matt.14.28'>Pietari vastasi hänelle ja sanoi: "Jos se olet sinä, Herra, niin käske minun tulla tykösi vettä myöten".</verse>
        <verse osisID='Matt.14.29'>Hän sanoi: "Tule". Ja Pietari astui ulos venheestä ja käveli vetten päällä mennäkseen Jeesuksen tykö.</verse>
        <verse osisID='Matt.14.30'>Mutta nähdessään, kuinka tuuli, hän peljästyi ja rupesi vajoamaan ja huusi sanoen: "Herra, auta minua".</verse>
        <verse osisID='Matt.14.31'>Niin Jeesus kohta ojensi kätensä, tarttui häneen ja sanoi hänelle: "Sinä vähäuskoinen, miksi epäilit?"</verse>
        <verse osisID='Matt.14.32'>Ja kun he olivat astuneet venheeseen, asettui tuuli.</verse>
        <verse osisID='Matt.14.33'>Niin venheessä-olijat kumarsivat häntä ja sanoivat: "Totisesti sinä olet Jumalan Poika".</verse>
        <verse osisID='Matt.14.34'>Ja kuljettuaan yli he tulivat maihin Gennesaretiin.</verse>
        <verse osisID='Matt.14.35'>Ja kun sen paikkakunnan miehet tunsivat hänet, lähettivät he sanan kaikkeen ympäristöön, ja hänen tykönsä tuotiin kaikki sairaat.</verse>
        <verse osisID='Matt.14.36'>Ja he pyysivät häneltä, että vain saisivat koskea hänen vaippansa tupsuun; ja kaikki, jotka koskivat, paranivat.</verse>
      </chapter>
      <chapter osisID='Matt.15'>
        <verse osisID='Matt.15.1'>Silloin tuli fariseuksia ja kirjanoppineita Jerusalemista Jeesuksen luo, ja he sanoivat:</verse>
        <verse osisID='Matt.15.2'>"Miksi sinun opetuslapsesi rikkovat vanhinten perinnäissääntöä? Sillä he eivät pese käsiään ruvetessaan aterialle."</verse>
        <verse osisID='Matt.15.3'>Mutta hän vastasi ja sanoi heille: "Miksi te itse rikotte Jumalan käskyn perinnäissääntönne tähden?</verse>
        <verse osisID='Matt.15.4'>Sillä Jumala on sanonut: 'Kunnioita isääsi ja äitiäsi', ja: 'Joka kiroaa isäänsä tai äitiänsä, sen pitää kuolemalla kuoleman'.</verse>
        <verse osisID='Matt.15.5'>Mutta te sanotte: Joka sanoo isälleen tai äidilleen: 'Se, minkä sinä olisit ollut minulta saapa, on annettu uhrilahjaksi', sen ei tarvitse kunnioittaa isäänsä eikä äitiänsä.</verse>
        <verse osisID='Matt.15.6'>Ja niin te olette tehneet Jumalan sanan tyhjäksi perinnäissääntönne tähden.</verse>
        <verse osisID='Matt.15.7'>Te ulkokullatut, oikein teistä Esaias ennusti, sanoen:</verse>
        <verse osisID='Matt.15.8'>'Tämä kansa kunnioittaa minua huulillaan, mutta heidän sydämensä on minusta kaukana,</verse>
        <verse osisID='Matt.15.9'>mutta turhaan he palvelevat minua opettaen oppeja, jotka ovat ihmiskäskyjä'."</verse>
        <verse osisID='Matt.15.10'>Ja hän kutsui kansan tykönsä ja sanoi heille: "Kuulkaa ja ymmärtäkää.</verse>
        <verse osisID='Matt.15.11'>Ei saastuta ihmistä se, mikä menee suusta sisään; vaan mikä suusta käy ulos, se saastuttaa ihmisen."</verse>
        <verse osisID='Matt.15.12'>Silloin opetuslapset tulivat ja sanoivat hänelle: "Tiedätkö, että fariseukset loukkaantuivat kuullessaan tuon puheen?"</verse>
        <verse osisID='Matt.15.13'>Mutta hän vastasi ja sanoi: "Jokainen istutus, jota minun taivaallinen Isäni ei ole istuttanut, on juurineen revittävä pois.</verse>
        <verse osisID='Matt.15.14'>Älkää heistä välittäkö: he ovat sokeita sokeain taluttajia; mutta jos sokea sokeaa taluttaa, niin he molemmat kuoppaan lankeavat."</verse>
        <verse osisID='Matt.15.15'>Niin Pietari vastasi ja sanoi hänelle: "Selitä meille tämä vertaus".</verse>
        <verse osisID='Matt.15.16'>Mutta Jeesus sanoi: "Vieläkö tekin olette ymmärtämättömiä?</verse>
        <verse osisID='Matt.15.17'>Ettekö käsitä, että kaikki, mikä käy suusta sisään, menee vatsaan ja ulostuu?</verse>
        <verse osisID='Matt.15.18'>Mutta mikä käy suusta ulos, se tulee sydämestä, ja se saastuttaa ihmisen.</verse>
        <verse osisID='Matt.15.19'>Sillä sydämestä lähtevät pahat ajatukset, murhat, aviorikokset, haureudet, varkaudet, väärät todistukset, jumalanpilkkaamiset.</verse>
        <verse osisID='Matt.15.20'>Nämä ihmisen saastuttavat; mutta pesemättömin käsin syöminen ei saastuta ihmistä."</verse>
        <verse osisID='Matt.15.21'>Ja Jeesus lähti sieltä ja vetäytyi Tyyron ja Siidonin tienoille.</verse>
        <verse osisID='Matt.15.22'>Ja katso, kanaanilainen vaimo tuli niiltä seuduilta ja huusi sanoen: "Herra, Daavidin poika, armahda minua. Riivaaja vaivaa kauheasti minun tytärtäni."</verse>
        <verse osisID='Matt.15.23'>Mutta hän ei vastannut hänelle sanaakaan. Niin hänen opetuslapsensa tulivat ja rukoilivat häntä sanoen: "Päästä hänet menemään, sillä hän huutaa meidän jälkeemme".</verse>
        <verse osisID='Matt.15.24'>Hän vastasi ja sanoi: "Minua ei ole lähetetty muitten kuin Israelin huoneen kadonneitten lammasten tykö".</verse>
        <verse osisID='Matt.15.25'>Mutta vaimo tuli ja kumarsi häntä ja sanoi: "Herra, auta minua".</verse>
        <verse osisID='Matt.15.26'>Mutta hän vastasi ja sanoi: "Ei ole soveliasta ottaa lasten leipää ja heittää penikoille".</verse>
        <verse osisID='Matt.15.27'>Mutta vaimo sanoi: "Niin, Herra; mutta syöväthän penikatkin niitä muruja, jotka heidän herrainsa pöydältä putoavat".</verse>
        <verse osisID='Matt.15.28'>Silloin Jeesus vastasi ja sanoi hänelle: "Oi vaimo, suuri on sinun uskosi, tapahtukoon sinulle, niinkuin tahdot". Ja hänen tyttärensä oli siitä hetkestä terve.</verse>
        <verse osisID='Matt.15.29'>Ja Jeesus lähti sieltä ja tuli Galilean järven rannalle; ja hän nousi vuorelle ja istui sinne.</verse>
        <verse osisID='Matt.15.30'>Ja hänen tykönsä tuli paljon kansaa, ja he toivat mukanaan rampoja, raajarikkoja, sokeita, mykkiä ja paljon muita, ja laskivat heidät hänen jalkojensa juureen; ja hän paransi heidät,</verse>
        <verse osisID='Matt.15.31'>niin että kansa ihmetteli nähdessään mykkäin puhuvan, raajarikkojen olevan terveitä, rampojen kävelevän ja sokeain näkevän; ja he ylistivät Israelin Jumalaa.</verse>
        <verse osisID='Matt.15.32'>Ja Jeesus kutsui opetuslapsensa tykönsä ja sanoi: "Minun käy sääliksi kansaa, sillä he ovat jo kolme päivää olleet minun tykönäni, eikä heillä ole mitään syötävää; enkä minä tahdo laskea heitä syömättä menemään, etteivät nääntyisi matkalla".</verse>
        <verse osisID='Matt.15.33'>Niin opetuslapset sanoivat hänelle: "Mistä me saamme täällä erämaassa niin paljon leipää, että voimme ravita noin suuren kansanjoukon?"</verse>
        <verse osisID='Matt.15.34'>Jeesus sanoi heille: "Montako leipää teillä on?" He sanoivat: "Seitsemän, ja muutamia kalasia".</verse>
        <verse osisID='Matt.15.35'>Niin hän käski kansan asettua maahan.</verse>
        <verse osisID='Matt.15.36'>Ja hän otti ne seitsemän leipää ja kalat, kiitti, mursi ja antoi opetuslapsillensa, ja opetuslapset antoivat kansalle.</verse>
        <verse osisID='Matt.15.37'>Ja kaikki söivät ja tulivat ravituiksi. Sitten he keräsivät jääneet palaset, seitsemän täyttä vasullista.</verse>
        <verse osisID='Matt.15.38'>Ja niitä, jotka aterioivat, oli neljätuhatta miestä, paitsi naisia ja lapsia.</verse>
        <verse osisID='Matt.15.39'>Ja laskettuaan kansan tyköänsä hän astui venheeseen ja meni Magadanin alueelle.</verse>
      </chapter>
      <chapter osisID='Matt.16'>
        <verse osisID='Matt.16.1'>Ja fariseukset ja saddukeukset tulivat hänen luoksensa ja kiusasivat häntä pyytäen häntä näyttämään heille merkin taivaasta.</verse>
        <verse osisID='Matt.16.2'>Mutta hän vastasi ja sanoi heille: "Kun ilta tulee, sanotte te: 'Tulee selkeä ilma, sillä taivas ruskottaa',</verse>
        <verse osisID='Matt.16.3'>ja aamulla: 'Tänään tulee rajuilma, sillä taivas ruskottaa ja on synkkä'. Taivaan muodon te osaatte arvioida, mutta aikain merkkejä ette osaa.</verse>
        <verse osisID='Matt.16.4'>Tämä paha ja avionrikkoja sukupolvi tavoittelee merkkiä, mutta sille ei anneta muuta merkkiä kuin Joonaan merkki." Ja hän jätti heidät ja meni pois.</verse>
        <verse osisID='Matt.16.5'>Kun opetuslapset saapuivat toiselle rannalle, olivat he unhottaneet ottaa leipää mukaansa.</verse>
        <verse osisID='Matt.16.6'>Ja Jeesus sanoi heille: "Varokaa ja kavahtakaa fariseusten ja saddukeusten hapatusta".</verse>
        <verse osisID='Matt.16.7'>Niin he puhuivat keskenään sanoen: "Emme ottaneet leipää mukaamme".</verse>
        <verse osisID='Matt.16.8'>Mutta kun Jeesus sen huomasi, sanoi hän: "Te vähäuskoiset, mitä puhutte keskenänne siitä, ettei teillä ole leipää mukananne?</verse>
        <verse osisID='Matt.16.9'>Ettekö vielä käsitä? Ja ettekö muista niitä viittä leipää viidelletuhannelle ja kuinka monta vakallista otitte talteen,</verse>
        <verse osisID='Matt.16.10'>ettekä niitä seitsemää leipää neljälletuhannelle ja kuinka monta vasullista otitte talteen?</verse>
        <verse osisID='Matt.16.11'>Kuinka te ette käsitä, etten minä puhunut teille leivästä? Vaan kavahtakaa fariseusten ja saddukeusten hapatusta."</verse>
        <verse osisID='Matt.16.12'>Silloin he ymmärsivät, ettei hän käskenyt kavahtamaan leivän hapatusta, vaan fariseusten ja saddukeusten oppia.</verse>
        <verse osisID='Matt.16.13'>Kun Jeesus tuli Filippuksen Kesarean tienoille, kysyi hän opetuslapsiltaan sanoen: "Kenen ihmiset sanovat Ihmisen Pojan olevan?"</verse>
        <verse osisID='Matt.16.14'>Niin he sanoivat: "Muutamat Johannes Kastajan, toiset Eliaan, toiset taas Jeremiaan tahi jonkun muun profeetoista".</verse>
        <verse osisID='Matt.16.15'>Hän sanoi heille: "Kenenkä te sanotte minun olevan?"</verse>
        <verse osisID='Matt.16.16'>Simon Pietari vastasi ja sanoi: "Sinä olet Kristus, elävän Jumalan Poika".</verse>
        <verse osisID='Matt.16.17'>Jeesus vastasi ja sanoi hänelle: "Autuas olet sinä, Simon, Joonaan poika, sillä ei liha eikä veri ole sitä sinulle ilmoittanut, vaan minun Isäni, joka on taivaissa.</verse>
        <verse osisID='Matt.16.18'>Ja minä sanon sinulle: sinä olet Pietari, ja tälle kalliolle minä rakennan seurakuntani, ja tuonelan portit eivät sitä voita.</verse>
        <verse osisID='Matt.16.19'>Minä olen antava sinulle taivasten valtakunnan avaimet, ja minkä sinä sidot maan päällä, se on oleva sidottu taivaissa, ja minkä sinä päästät maan päällä, se on oleva päästetty taivaissa."</verse>
        <verse osisID='Matt.16.20'>Silloin hän varoitti vakavasti opetuslapsiaan kenellekään sanomasta, että hän on Kristus.</verse>
        <verse osisID='Matt.16.21'>Siitä lähtien Jeesus alkoi ilmoittaa opetuslapsilleen, että hänen piti menemän Jerusalemiin ja kärsimän paljon vanhimmilta ja ylipapeilta ja kirjanoppineilta ja tuleman tapetuksi ja kolmantena päivänä nouseman ylös.</verse>
        <verse osisID='Matt.16.22'>Silloin Pietari otti hänet erilleen ja rupesi nuhtelemaan häntä sanoen: "Jumala varjelkoon, Herra, älköön se sinulle tapahtuko".</verse>
        <verse osisID='Matt.16.23'>Mutta hän kääntyi ja sanoi Pietarille: "Mene pois minun edestäni, saatana; sinä olet minulle pahennukseksi, sillä sinä et ajattele sitä, mikä on Jumalan, vaan sitä, mikä on ihmisten".</verse>
        <verse osisID='Matt.16.24'>Silloin Jeesus sanoi opetuslapsillensa: "Jos joku tahtoo minun perässäni kulkea, hän kieltäköön itsensä ja ottakoon ristinsä ja seuratkoon minua.</verse>
        <verse osisID='Matt.16.25'>Sillä joka tahtoo pelastaa elämänsä, hän kadottaa sen, mutta joka kadottaa elämänsä minun tähteni, hän löytää sen.</verse>
        <verse osisID='Matt.16.26'>Sillä mitä se hyödyttää ihmistä, vaikka hän voittaisi omaksensa koko maailman, mutta saisi sielullensa vahingon? Taikka mitä voi ihminen antaa sielunsa lunnaiksi?</verse>
        <verse osisID='Matt.16.27'>Sillä Ihmisen Poika on tuleva Isänsä kirkkaudessa enkeliensä kanssa, ja silloin hän maksaa kullekin hänen tekojensa mukaan.</verse>
        <verse osisID='Matt.16.28'>Totisesti minä sanon teille: tässä seisovien joukossa on muutamia, jotka eivät maista kuolemaa, ennenkuin näkevät Ihmisen Pojan tulevan kuninkuudessaan."</verse>
      </chapter>
      <chapter osisID='Matt.17'>
        <verse osisID='Matt.17.1'>Ja kuuden päivän kuluttua Jeesus otti mukaansa Pietarin sekä Jaakobin ja hänen veljensä Johanneksen ja vei heidät korkealle vuorelle, yksinäisyyteen.</verse>
        <verse osisID='Matt.17.2'>Ja hänen muotonsa muuttui heidän edessään, ja hänen kasvonsa loistivat niinkuin aurinko, ja hänen vaatteensa tulivat valkoisiksi niinkuin valo.</verse>
        <verse osisID='Matt.17.3'>Ja katso, heille ilmestyivät Mooses ja Elias, jotka puhuivat hänen kanssansa.</verse>
        <verse osisID='Matt.17.4'>Niin Pietari rupesi puhumaan ja sanoi Jeesukselle: "Herra, meidän on tässä hyvä olla; jos tahdot, niin minä teen tähän kolme majaa, sinulle yhden ja Moosekselle yhden ja Eliaalle yhden".</verse>
        <verse osisID='Matt.17.5'>Hänen vielä puhuessaan, katso, heidät varjosi valoisa pilvi; ja katso, pilvestä kuului ääni, joka sanoi: "Tämä on minun rakas Poikani, johon minä olen mielistynyt; kuulkaa häntä".</verse>
        <verse osisID='Matt.17.6'>Kun opetuslapset sen kuulivat, lankesivat he kasvoilleen ja peljästyivät kovin.</verse>
        <verse osisID='Matt.17.7'>Niin Jeesus tuli heidän tykönsä, koski heihin ja sanoi: "Nouskaa, älkääkä peljätkö".</verse>
        <verse osisID='Matt.17.8'>Ja kun he nostivat silmänsä, eivät he nähneet ketään muuta kuin Jeesuksen yksinään.</verse>
        <verse osisID='Matt.17.9'>Ja heidän kulkiessaan alas vuorelta Jeesus varoitti heitä sanoen: "Älkää kenellekään kertoko tätä näkyä, ennenkuin Ihmisen Poika on noussut kuolleista".</verse>
        <verse osisID='Matt.17.10'>Ja hänen opetuslapsensa kysyivät häneltä sanoen: "Miksi sitten kirjanoppineet sanovat, että Eliaan pitää tulla ensin?"</verse>
        <verse osisID='Matt.17.11'>Jeesus vastasi ja sanoi: "Elias tosin tulee ja asettaa kaikki kohdalleen.</verse>
        <verse osisID='Matt.17.12'>Mutta minä sanon teille, että Elias on jo tullut. Mutta he eivät tunteneet häntä, vaan tekivät hänelle, mitä tahtoivat. Samoin myös Ihmisen Poika saa kärsiä heiltä."</verse>
        <verse osisID='Matt.17.13'>Silloin opetuslapset ymmärsivät hänen puhuneen heille Johannes Kastajasta.</verse>
        <verse osisID='Matt.17.14'>Ja kun he saapuivat kansan luo, tuli hänen tykönsä muuan mies, polvistui hänen eteensä</verse>
        <verse osisID='Matt.17.15'>ja sanoi: "Herra, armahda minun poikaani, sillä hän on kuunvaihetautinen ja kärsii kovin; usein hän kaatuu, milloin tuleen, milloin veteen.</verse>
        <verse osisID='Matt.17.16'>Ja minä toin hänet sinun opetuslastesi tykö, mutta he eivät voineet häntä parantaa."</verse>
        <verse osisID='Matt.17.17'>Niin Jeesus vastasi ja sanoi: "Voi sinä epäuskoinen ja nurja sukupolvi, kuinka kauan minun täytyy olla teidän kanssanne? Kuinka kauan kärsiä teitä? Tuokaa hänet tänne minun tyköni."</verse>
        <verse osisID='Matt.17.18'>Ja Jeesus nuhteli riivaajaa, ja se lähti pojasta, ja poika oli siitä hetkestä terve.</verse>
        <verse osisID='Matt.17.19'>Sitten opetuslapset menivät Jeesuksen tykö eriksensä ja sanoivat: "Miksi emme me voineet ajaa sitä ulos?"</verse>
        <verse osisID='Matt.17.20'>Niin hän sanoi heille: "Teidän epäuskonne tähden; sillä totisesti minä sanon teille: jos teillä olisi uskoa sinapinsiemenenkään verran, niin te voisitte sanoa tälle vuorelle: 'Siirry täältä tuonne', ja se siirtyisi, eikä mikään olisi teille mahdotonta".</verse>
        <verse osisID='Matt.17.22'>Ja kun he yhdessä vaelsivat Galileassa, sanoi Jeesus heille: "Ihmisen Poika annetaan ihmisten käsiin,</verse>
        <verse osisID='Matt.17.23'>ja he tappavat hänet, ja kolmantena päivänä hän nousee ylös". Ja he tulivat kovin murheellisiksi.</verse>
        <verse osisID='Matt.17.24'>Ja kun he saapuivat Kapernaumiin, tulivat temppeliveron kantajat Pietarin luo ja sanoivat: "Eikö teidän opettajanne maksa temppeliveroa?"</verse>
        <verse osisID='Matt.17.25'>Hän sanoi: "Maksaa". Ja kun hän tuli huoneeseen, kysyi Jeesus häneltä ensi sanaksi: "Mitä arvelet, Simon? Keiltä maan kuninkaat ottavat tullia tai veroa? Lapsiltaanko vai vierailta?"</verse>
        <verse osisID='Matt.17.26'>Ja kun hän vastasi: "Vierailta", sanoi Jeesus hänelle: "Lapset ovat siis vapaat.</verse>
        <verse osisID='Matt.17.27'>Mutta ettemme heitä loukkaisi, niin mene ja heitä onki järveen. Ota sitten ensiksi saamasi kala, ja kun avaat sen suun, löydät hopearahan. Ota se ja anna heille minun puolestani ja omasta puolestasi."</verse>
      </chapter>
      <chapter osisID='Matt.18'>
        <verse osisID='Matt.18.1'>Sillä hetkellä opetuslapset tulivat Jeesuksen tykö ja sanoivat: "Kuka on suurin taivasten valtakunnassa?"</verse>
        <verse osisID='Matt.18.2'>Niin hän kutsui tykönsä lapsen, asetti sen heidän keskellensä</verse>
        <verse osisID='Matt.18.3'>ja sanoi: "Totisesti minä sanon teille: ellette käänny ja tule lasten kaltaisiksi, ette pääse taivasten valtakuntaan.</verse>
        <verse osisID='Matt.18.4'>Sentähden, joka nöyrtyy tämän lapsen kaltaiseksi, se on suurin taivasten valtakunnassa.</verse>
        <verse osisID='Matt.18.5'>Ja joka ottaa tykönsä yhden tämänkaltaisen lapsen minun nimeeni, se ottaa tykönsä minut.</verse>
        <verse osisID='Matt.18.6'>Mutta joka viettelee yhden näistä pienistä, jotka uskovat minuun, sen olisi parempi, että myllynkivi ripustettaisiin hänen kaulaansa ja hänet upotettaisiin meren syvyyteen.</verse>
        <verse osisID='Matt.18.7'>Voi maailmaa viettelysten tähden! Viettelysten täytyy kyllä tulla; mutta voi sitä ihmistä, jonka kautta viettelys tulee!</verse>
        <verse osisID='Matt.18.8'>Mutta jos sinun kätesi tai jalkasi viettelee sinua, hakkaa se poikki ja heitä luotasi; parempi on sinulle, että käsipuolena tai jalkapuolena pääset elämään sisälle, kuin että sinut, molemmat kädet tai molemmat jalat tallella, heitetään iankaikkiseen tuleen.</verse>
        <verse osisID='Matt.18.9'>Ja jos sinun silmäsi viettelee sinua, repäise se pois ja heitä luotasi; parempi on sinun silmäpuolena mennä elämään sisälle, kuin että sinut, molemmat silmät tallella, heitetään helvetin tuleen.</verse>
        <verse osisID='Matt.18.10'>Katsokaa, ettette halveksu yhtäkään näistä pienistä; sillä minä sanon teille, että heidän enkelinsä taivaissa näkevät aina minun Isäni kasvot, joka on taivaissa.</verse>
        <verse osisID='Matt.18.12'>Mitä arvelette? Jos jollakin ihmisellä on sata lammasta ja yksi niistä eksyy, eikö hän jätä niitä yhdeksääkymmentä yhdeksää vuorille ja mene etsimään eksynyttä?</verse>
        <verse osisID='Matt.18.13'>Ja jos hän sen löytää, totisesti minä sanon teille: hän iloitsee enemmän siitä kuin niistä yhdeksästäkymmenestä yhdeksästä, jotka eivät olleet eksyneet.</verse>
        <verse osisID='Matt.18.14'>Niin ei myöskään teidän taivaallisen Isänne tahto ole, että yksikään näistä pienistä joutuisi kadotukseen.</verse>
        <verse osisID='Matt.18.15'>Mutta jos veljesi rikkoo sinua vastaan, niin mene ja nuhtele häntä kahdenkesken; jos hän sinua kuulee, niin olet voittanut veljesi.</verse>
        <verse osisID='Matt.18.16'>Mutta jos hän ei sinua kuule, niin ota vielä yksi tai kaksi kanssasi, 'että jokainen asia vahvistettaisiin kahden tai kolmen todistajan sanalla'.</verse>
        <verse osisID='Matt.18.17'>Mutta jos hän ei kuule heitä, niin ilmoita seurakunnalle. Mutta jos hän ei seurakuntaakaan kuule, niin olkoon hän sinulle, niinkuin olisi pakana ja publikaani.</verse>
        <verse osisID='Matt.18.18'>Totisesti minä sanon teille: kaikki, minkä te sidotte maan päällä, on oleva sidottu taivaassa, ja kaikki, minkä te päästätte maan päällä, on oleva päästetty taivaassa.</verse>
        <verse osisID='Matt.18.19'>Vielä minä sanon teille: jos kaksi teistä maan päällä keskenään sopii mistä asiasta tahansa, että he sitä anovat, niin he saavat sen minun Isältäni, joka on taivaissa.</verse>
        <verse osisID='Matt.18.20'>Sillä missä kaksi tahi kolme on kokoontunut minun nimeeni, siinä minä olen heidän keskellänsä."</verse>
        <verse osisID='Matt.18.21'>Silloin Pietari meni hänen tykönsä ja sanoi hänelle: "Herra, kuinka monta kertaa minun on annettava anteeksi veljelleni, joka rikkoo minua vastaan? Ihanko seitsemän kertaa?"</verse>
        <verse osisID='Matt.18.22'>Jeesus vastasi hänelle: "Minä sanon sinulle: ei seitsemän kertaa, vaan seitsemänkymmentä kertaa seitsemän.</verse>
        <verse osisID='Matt.18.23'>Sentähden taivasten valtakunta on verrattava kuninkaaseen, joka vaati palvelijoiltansa tiliä.</verse>
        <verse osisID='Matt.18.24'>Ja kun hän rupesi tilintekoon, tuotiin hänen eteensä eräs, joka oli hänelle velkaa kymmenentuhatta leiviskää.</verse>
        <verse osisID='Matt.18.25'>Mutta kun tällä ei ollut, millä maksaa, niin hänen herransa määräsi myytäväksi hänet ja hänen vaimonsa ja lapsensa ja kaikki, mitä hänellä oli, ja velan maksettavaksi.</verse>
        <verse osisID='Matt.18.26'>Silloin palvelija lankesi maahan ja rukoili häntä sanoen: 'Ole pitkämielinen minua kohtaan, niin minä maksan sinulle kaikki'.</verse>
        <verse osisID='Matt.18.27'>Niin herran kävi sääliksi sitä palvelijaa, ja hän päästi hänet ja antoi hänelle velan anteeksi.</verse>
        <verse osisID='Matt.18.28'>Mutta mentyään ulos se palvelija tapasi erään kanssapalvelijoistaan, joka oli hänelle velkaa sata denaria; ja hän tarttui häneen, kuristi häntä kurkusta ja sanoi: 'Maksa, minkä olet velkaa'.</verse>
        <verse osisID='Matt.18.29'>Niin hänen kanssapalvelijansa lankesi maahan ja pyysi häntä sanoen: 'Ole pitkämielinen minua kohtaan, niin minä maksan sinulle'.</verse>
        <verse osisID='Matt.18.30'>Mutta hän ei tahtonut, vaan meni ja heitti hänet vankeuteen, kunnes hän maksaisi velkansa.</verse>
        <verse osisID='Matt.18.31'>Kun nyt hänen kanssapalvelijansa näkivät, mitä tapahtui, tulivat he kovin murheellisiksi ja menivät ja ilmoittivat herrallensa kaiken, mitä oli tapahtunut.</verse>
        <verse osisID='Matt.18.32'>Silloin hänen herransa kutsui hänet eteensä ja sanoi hänelle: 'Sinä paha palvelija! Minä annoin sinulle anteeksi kaiken sen velan, koska sitä minulta pyysit;</verse>
        <verse osisID='Matt.18.33'>eikö sinunkin olisi pitänyt armahtaa kanssapalvelijaasi, niinkuin minäkin sinua armahdin?'</verse>
        <verse osisID='Matt.18.34'>Ja hänen herransa vihastui ja antoi hänet vanginvartijan käsiin, kunnes hän maksaisi kaiken, minkä oli hänelle velkaa.</verse>
        <verse osisID='Matt.18.35'>Näin myös minun taivaallinen Isäni tekee teille, ellette anna kukin veljellenne sydämestänne anteeksi."</verse>
      </chapter>
      <chapter osisID='Matt.19'>
        <verse osisID='Matt.19.1'>Ja kun Jeesus oli lopettanut nämä puheet, lähti hän Galileasta ja kulki Jordanin tuota puolta Juudean alueelle.</verse>
        <verse osisID='Matt.19.2'>Ja suuri kansan paljous seurasi häntä, ja hän paransi heitä siellä.</verse>
        <verse osisID='Matt.19.3'>Ja fariseuksia tuli hänen luoksensa, ja he kiusasivat häntä sanoen: "Onko miehen lupa hyljätä vaimonsa mistä syystä tahansa?"</verse>
        <verse osisID='Matt.19.4'>Hän vastasi ja sanoi: "Ettekö ole lukeneet, että Luoja jo alussa 'loi heidät mieheksi ja naiseksi'</verse>
        <verse osisID='Matt.19.5'>ja sanoi: 'Sentähden mies luopukoon isästänsä ja äidistänsä ja liittyköön vaimoonsa, ja ne kaksi tulevat yhdeksi lihaksi'?</verse>
        <verse osisID='Matt.19.6'>Niin eivät he enää ole kaksi, vaan yksi liha. Minkä siis Jumala on yhdistänyt, sitä älköön ihminen erottako."</verse>
        <verse osisID='Matt.19.7'>He sanoivat hänelle: "Miksi sitten Mooses käski antaa erokirjan ja hyljätä hänet?"</verse>
        <verse osisID='Matt.19.8'>Hän sanoi heille: "Teidän sydämenne kovuuden tähden Mooses salli teidän hyljätä vaimonne, mutta alusta ei niin ollut.</verse>
        <verse osisID='Matt.19.9'>Mutta minä sanon teille: joka hylkää vaimonsa muun kuin huoruuden tähden ja nai toisen, se tekee huorin; ja joka nai hyljätyn, se tekee huorin."</verse>
        <verse osisID='Matt.19.10'>Opetuslapset sanoivat hänelle: "Jos miehen on näin laita vaimoonsa nähden, niin ei ole hyvä naida".</verse>
        <verse osisID='Matt.19.11'>Mutta hän sanoi heille: "Ei tämä sana kaikkiin sovellu, vaan ainoastaan niihin, joille se on suotu.</verse>
        <verse osisID='Matt.19.12'>Sillä on niitä, jotka syntymästään, äitinsä kohdusta saakka, ovat avioon kelpaamattomia, ja on niitä, jotka ihmiset ovat tehneet avioon kelpaamattomiksi, ja niitä, jotka taivasten valtakunnan tähden ovat tehneet itsensä avioon kelpaamattomiksi. Joka voi sen itseensä sovittaa, se sovittakoon."</verse>
        <verse osisID='Matt.19.13'>Silloin tuotiin hänen tykönsä lapsia, että hän panisi kätensä heidän päälleen ja rukoilisi; mutta opetuslapset nuhtelivat tuojia.</verse>
        <verse osisID='Matt.19.14'>Niin Jeesus sanoi: "Antakaa lasten olla, älkääkä estäkö heitä tulemasta minun tyköni, sillä senkaltaisten on taivasten valtakunta".</verse>
        <verse osisID='Matt.19.15'>Ja hän pani kätensä heidän päälleen ja lähti sieltä pois.</verse>
        <verse osisID='Matt.19.16'>Ja katso, eräs mies tuli ja sanoi hänelle: "Opettaja, mitä hyvää minun pitää tekemän, että minä saisin iankaikkisen elämän?"</verse>
        <verse osisID='Matt.19.17'>Niin hän sanoi hänelle: "Miksi kysyt minulta, mikä on hyvää? On ainoastaan yksi, joka on hyvä. Mutta jos tahdot päästä elämään sisälle, niin pidä käskyt."</verse>
        <verse osisID='Matt.19.18'>Hän sanoi hänelle: "Mitkä?" Jeesus sanoi: "Nämä: 'Älä tapa', 'Älä tee huorin', 'Älä varasta', 'Älä sano väärää todistusta',</verse>
        <verse osisID='Matt.19.19'>'Kunnioita isääsi ja äitiäsi', ja: 'Rakasta lähimmäistäsi niinkuin itseäsi'".</verse>
        <verse osisID='Matt.19.20'>Nuorukainen sanoi hänelle: "Kaikkia niitä minä olen noudattanut; mitä minulta vielä puuttuu?"</verse>
        <verse osisID='Matt.19.21'>Jeesus sanoi hänelle: "Jos tahdot olla täydellinen, niin mene, myy, mitä sinulla on, ja anna köyhille, niin sinulla on oleva aarre taivaissa; ja tule ja seuraa minua".</verse>
        <verse osisID='Matt.19.22'>Mutta kun nuorukainen kuuli tämän sanan, meni hän pois murheellisena, sillä hänellä oli paljon omaisuutta.</verse>
        <verse osisID='Matt.19.23'>Silloin Jeesus sanoi opetuslapsillensa: "Totisesti minä sanon teille: rikkaan on vaikea päästä taivasten valtakuntaan.</verse>
        <verse osisID='Matt.19.24'>Ja vielä minä sanon teille: helpompi on kamelin käydä neulansilmän läpi kuin rikkaan päästä Jumalan valtakuntaan."</verse>
        <verse osisID='Matt.19.25'>Kun opetuslapset sen kuulivat, hämmästyivät he kovin ja sanoivat: "Kuka sitten voi pelastua?"</verse>
        <verse osisID='Matt.19.26'>Niin Jeesus katsoi heihin ja sanoi heille: "Ihmisille se on mahdotonta, mutta Jumalalle on kaikki mahdollista".</verse>
        <verse osisID='Matt.19.27'>Silloin Pietari vastasi ja sanoi hänelle: "Katso, me olemme luopuneet kaikesta ja seuranneet sinua; mitä me siitä saamme?"</verse>
        <verse osisID='Matt.19.28'>Niin Jeesus sanoi heille: "Totisesti minä sanon teille: siinä uudestisyntymisessä, jolloin Ihmisen Poika istuu kirkkautensa valtaistuimella, saatte tekin, jotka olette minua seuranneet, istua kahdellatoista valtaistuimella ja tuomita Israelin kahtatoista sukukuntaa.</verse>
        <verse osisID='Matt.19.29'>Ja jokainen, joka on luopunut taloista tai veljistä tai sisarista tai isästä tai äidistä tai lapsista tai pelloista minun nimeni tähden, on saava monin verroin takaisin ja perivä iankaikkisen elämän.</verse>
        <verse osisID='Matt.19.30'>Mutta monet ensimmäiset tulevat viimeisiksi, ja monet viimeiset ensimmäisiksi."</verse>
      </chapter>
      <chapter osisID='Matt.20'>
        <verse osisID='Matt.20.1'>"Sillä taivasten valtakunta on perheenisännän kaltainen, joka varhain aamulla lähti ulos palkkaamaan työmiehiä viinitarhaansa.</verse>
        <verse osisID='Matt.20.2'>Ja kun hän oli sopinut työmiesten kanssa denarista päivältä, lähetti hän heidät viinitarhaansa.</verse>
        <verse osisID='Matt.20.3'>Ja hän lähti ulos kolmannen hetken vaiheilla ja näki toisia seisomassa torilla joutilaina;</verse>
        <verse osisID='Matt.20.4'>ja hän sanoi heille: 'Menkää tekin minun viinitarhaani, ja mikä kohtuus on, sen minä annan teille'.</verse>
        <verse osisID='Matt.20.5'>Niin he menivät. Taas hän lähti ulos kuudennen ja yhdeksännen hetken vaiheilla ja teki samoin.</verse>
        <verse osisID='Matt.20.6'>Ja kun hän lähti ulos yhdennentoista hetken vaiheilla, tapasi hän vielä toisia siellä seisomassa; ja hän sanoi heille: 'Miksi seisotte täällä kaiken päivää joutilaina?'</verse>
        <verse osisID='Matt.20.7'>He sanoivat hänelle: 'Kun ei kukaan ole meitä palkannut'. Hän sanoi heille: 'Menkää tekin minun viinitarhaani'.</verse>
        <verse osisID='Matt.20.8'>Mutta kun ilta tuli, sanoi viinitarhan herra tilansa hoitajalle: 'Kutsu työmiehet ja maksa heille palkka, viimeisistä alkaen ensimmäisiin asti'.</verse>
        <verse osisID='Matt.20.9'>Kun nyt tulivat ne, jotka olivat saapuneet yhdennentoista hetken vaiheilla, saivat he kukin denarin.</verse>
        <verse osisID='Matt.20.10'>Ja kun ensimmäiset tulivat, luulivat he saavansa enemmän; mutta hekin saivat kukin denarin.</verse>
        <verse osisID='Matt.20.11'>Kun he sen saivat, napisivat he perheen isäntää vastaan</verse>
        <verse osisID='Matt.20.12'>ja sanoivat: 'Nämä viimeiset ovat tehneet työtä vain yhden hetken, ja sinä teit heidät meidän vertaisiksemme, jotka olemme kantaneet päivän kuorman ja helteen'.</verse>
        <verse osisID='Matt.20.13'>Niin hän vastasi eräälle heistä ja sanoi: 'Ystäväni, en minä tee sinulle vääryyttä; etkö sopinut minun kanssani denarista?</verse>
        <verse osisID='Matt.20.14'>Ota omasi ja mene. Mutta minä tahdon tälle viimeiselle antaa saman verran kuin sinullekin.</verse>
        <verse osisID='Matt.20.15'>Enkö saa tehdä omallani, mitä tahdon? Vai onko silmäsi nurja sentähden, että minä olen hyvä?'</verse>
        <verse osisID='Matt.20.16'>Näin viimeiset tulevat ensimmäisiksi ja ensimmäiset viimeisiksi."</verse>
        <verse osisID='Matt.20.17'>Ja kun Jeesus lähti kulkemaan ylös Jerusalemiin, otti hän ne kaksitoista erilleen ja sanoi matkalla heille:</verse>
        <verse osisID='Matt.20.18'>"Katso, me menemme ylös Jerusalemiin, ja Ihmisen Poika annetaan ylipappien ja kirjanoppineitten käsiin, ja he tuomitsevat hänet kuolemaan</verse>
        <verse osisID='Matt.20.19'>ja antavat hänet pakanoille pilkattavaksi ja ruoskittavaksi ja ristiinnaulittavaksi, ja kolmantena päivänä hän on nouseva ylös".</verse>
        <verse osisID='Matt.20.20'>Silloin Sebedeuksen poikain äiti tuli poikineen hänen tykönsä ja kumarsi häntä, aikoen anoa häneltä jotakin.</verse>
        <verse osisID='Matt.20.21'>Niin hän sanoi vaimolle: "Mitä tahdot?" Tämä sanoi hänelle: "Sano, että nämä minun kaksi poikaani saavat istua, toinen sinun oikealla ja toinen vasemmalla puolellasi, sinun valtakunnassasi".</verse>
        <verse osisID='Matt.20.22'>Mutta Jeesus vastasi ja sanoi: "Te ette tiedä, mitä anotte. Voitteko juoda sen maljan, jonka minä olen juova?" He sanoivat hänelle: "Voimme".</verse>
        <verse osisID='Matt.20.23'>Hän sanoi heille: "Minun maljani te tosin juotte, mutta minun oikealla ja vasemmalla puolellani istuminen ei ole minun annettavissani, vaan se annetaan niille, joille minun Isäni on sen valmistanut".</verse>
        <verse osisID='Matt.20.24'>Kun ne kymmenen sen kuulivat, närkästyivät he näihin kahteen veljekseen.</verse>
        <verse osisID='Matt.20.25'>Mutta Jeesus kutsui heidät tykönsä ja sanoi: "Te tiedätte, että kansojen ruhtinaat herroina niitä hallitsevat, ja että mahtavat käyttävät valtaansa niitä kohtaan.</verse>
        <verse osisID='Matt.20.26'>Näin älköön olko teillä keskenänne, vaan joka teidän keskuudessanne tahtoo suureksi tulla, se olkoon teidän palvelijanne,</verse>
        <verse osisID='Matt.20.27'>ja joka teidän keskuudessanne tahtoo olla ensimmäinen, se olkoon teidän orjanne;</verse>
        <verse osisID='Matt.20.28'>niinkuin ei Ihmisen Poikakaan tullut palveltavaksi, vaan palvelemaan ja antamaan henkensä lunnaiksi monen edestä."</verse>
        <verse osisID='Matt.20.29'>Ja heidän lähtiessään Jerikosta seurasi häntä suuri kansan paljous.</verse>
        <verse osisID='Matt.20.30'>Ja katso, kaksi sokeaa istui tien vieressä; ja kun he kuulivat, että Jeesus kulki ohitse, huusivat he sanoen: "Herra, Daavidin poika, armahda meitä".</verse>
        <verse osisID='Matt.20.31'>Niin kansa nuhteli heitä saadakseen heidät vaikenemaan; mutta he huusivat sitä enemmän sanoen: "Herra, Daavidin poika, armahda meitä".</verse>
        <verse osisID='Matt.20.32'>Silloin Jeesus seisahtui ja kutsui heidät tykönsä ja sanoi: "Mitä tahdotte, että minä teille tekisin?"</verse>
        <verse osisID='Matt.20.33'>He sanoivat hänelle: "Herra, että meidän silmämme aukenisivat".</verse>
        <verse osisID='Matt.20.34'>Niin Jeesuksen tuli heitä sääli, ja hän kosketti heidän silmiänsä, ja kohta he saivat näkönsä ja seurasivat häntä.</verse>
      </chapter>
      <chapter osisID='Matt.21'>
        <verse osisID='Matt.21.1'>Ja kun he lähestyivät Jerusalemia ja saapuivat Beetfageen, Öljymäelle, silloin Jeesus lähetti kaksi opetuslasta</verse>
        <verse osisID='Matt.21.2'>ja sanoi heille: "Menkää kylään, joka on edessänne, niin te kohta löydätte aasintamman sidottuna ja varsan sen kanssa; päästäkää ne ja tuokaa minulle.</verse>
        <verse osisID='Matt.21.3'>Ja jos joku teille jotakin sanoo, niin vastatkaa: 'Herra tarvitsee niitä'; ja kohta hän lähettää ne."</verse>
        <verse osisID='Matt.21.4'>Mutta tämä tapahtui, että kävisi toteen, mikä on puhuttu profeetan kautta, joka sanoo:</verse>
        <verse osisID='Matt.21.5'>"Sanokaa tytär Siionille: 'Katso, sinun kuninkaasi tulee sinulle hiljaisena ja ratsastaen aasilla, ikeenalaisen aasin varsalla'."</verse>
        <verse osisID='Matt.21.6'>Niin opetuslapset menivät ja tekivät, niinkuin Jeesus oli heitä käskenyt,</verse>
        <verse osisID='Matt.21.7'>ja toivat aasintamman varsoineen ja panivat niiden selkään vaatteensa, ja hän istuutui niiden päälle.</verse>
        <verse osisID='Matt.21.8'>Ja suurin osa kansasta levitti vaatteensa tielle, ja toiset karsivat oksia puista ja hajottivat tielle.</verse>
        <verse osisID='Matt.21.9'>Ja kansanjoukot, jotka kulkivat hänen edellään ja jotka seurasivat, huusivat sanoen: "Hoosianna Daavidin pojalle! Siunattu olkoon hän, joka tulee Herran nimeen. Hoosianna korkeuksissa!"</verse>
        <verse osisID='Matt.21.10'>Ja kun hän tuli Jerusalemiin, joutui koko kaupunki liikkeelle ja sanoi: "Kuka tämä on?"</verse>
        <verse osisID='Matt.21.11'>Niin kansa sanoi: "Tämä on se profeetta, Jeesus, Galilean Nasaretista".</verse>
        <verse osisID='Matt.21.12'>Ja Jeesus meni pyhäkköön; ja hän ajoi ulos kaikki, jotka myivät ja ostivat pyhäkössä, ja kaatoi kumoon rahanvaihtajain pöydät ja kyyhkysten myyjäin istuimet.</verse>
        <verse osisID='Matt.21.13'>Ja hän sanoi heille: "Kirjoitettu on: 'Minun huoneeni pitää kutsuttaman rukoushuoneeksi', mutta te teette siitä ryövärien luolan."</verse>
        <verse osisID='Matt.21.14'>Ja hänen tykönsä pyhäkössä tuli sokeita ja rampoja, ja hän paransi heidät.</verse>
        <verse osisID='Matt.21.15'>Mutta kun ylipapit ja kirjanoppineet näkivät ne ihmeet, joita hän teki, ja lapset, jotka huusivat pyhäkössä ja sanoivat: "Hoosianna Daavidin pojalle", niin he närkästyivät</verse>
        <verse osisID='Matt.21.16'>ja sanoivat hänelle: "Kuuletko, mitä nämä sanovat?" Niin Jeesus sanoi heille: "Kuulen; ettekö ole koskaan lukeneet: 'Lasten ja imeväisten suusta sinä olet valmistanut itsellesi kiitoksen'?"</verse>
        <verse osisID='Matt.21.17'>Ja hän jätti heidät ja meni ulos kaupungista Betaniaan ja oli siellä yötä.</verse>
        <verse osisID='Matt.21.18'>Kun hän varhain aamulla palasi kaupunkiin, oli hänen nälkä.</verse>
        <verse osisID='Matt.21.19'>Ja nähdessään tien vieressä viikunapuun hän meni sen luo, mutta ei löytänyt siitä muuta kuin pelkkiä lehtiä; ja hän sanoi sille: "Älköön sinusta ikinä enää hedelmää kasvako". Ja kohta viikunapuu kuivettui.</verse>
        <verse osisID='Matt.21.20'>Kun opetuslapset tämän näkivät, ihmettelivät he ja sanoivat: "Kuinka viikunapuu niin äkisti kuivettui?"</verse>
        <verse osisID='Matt.21.21'>Jeesus vastasi ja sanoi heille: "Totisesti minä sanon teille: jos teillä olisi uskoa ettekä epäilisi, niin ette ainoastaan voisi tehdä sitä, mikä viikunapuussa tapahtui, vaan vieläpä, jos sanoisitte tälle vuorelle: 'Kohoa ja heittäydy mereen', niin se tapahtuisi.</verse>
        <verse osisID='Matt.21.22'>Ja kaiken, mitä te anotte rukouksessa, uskoen, te saatte."</verse>
        <verse osisID='Matt.21.23'>Ja kun hän oli mennyt pyhäkköön, tulivat hänen opettaessaan ylipapit ja kansan vanhimmat hänen luoksensa ja sanoivat: "Millä vallalla sinä näitä teet? Ja kuka sinulle on antanut tämän vallan?"</verse>
        <verse osisID='Matt.21.24'>Jeesus vastasi ja sanoi heille: "Minä myös teen teille yhden kysymyksen; jos te minulle siihen vastaatte, niin minäkin sanon teille, millä vallalla minä näitä teen.</verse>
        <verse osisID='Matt.21.25'>Mistä Johanneksen kaste oli? Taivaastako vai ihmisistä?" Niin he neuvottelivat keskenänsä sanoen: "Jos sanomme: 'Taivaasta', niin hän sanoo meille: 'Miksi ette siis uskoneet häntä?'</verse>
        <verse osisID='Matt.21.26'>Mutta jos sanomme: 'Ihmisistä', niin meidän täytyy peljätä kansaa, sillä kaikki pitävät Johannesta profeettana."</verse>
        <verse osisID='Matt.21.27'>Ja he vastasivat Jeesukselle ja sanoivat: "Emme tiedä". Niin hänkin sanoi heille: "Niinpä en minäkään sano teille, millä vallalla minä näitä teen.</verse>
        <verse osisID='Matt.21.28'>Mutta miten teistä on? Miehellä oli kaksi poikaa; ja hän meni ensimmäisen luo ja sanoi: 'Poikani, mene tänään tekemään työtä minun viinitarhaani'.</verse>
        <verse osisID='Matt.21.29'>Tämä vastasi ja sanoi: 'En tahdo'; mutta jäljestäpäin hän katui ja meni.</verse>
        <verse osisID='Matt.21.30'>Niin hän meni toisen luo ja sanoi samoin. Tämä taas vastasi ja sanoi: 'Minä menen, herra', mutta ei mennytkään.</verse>
        <verse osisID='Matt.21.31'>Kumpi näistä kahdesta teki isänsä tahdon?" He sanoivat: "Ensimmäinen". Jeesus sanoi heille: "Totisesti minä sanon teille: publikaanit ja portot menevät ennen teitä Jumalan valtakuntaan.</verse>
        <verse osisID='Matt.21.32'>Sillä Johannes tuli teidän tykönne vanhurskauden tietä, ja te ette uskoneet häntä, mutta publikaanit ja portot uskoivat häntä; ja vaikka te sen näitte, ette jäljestäpäinkään katuneet, niin että olisitte häntä uskoneet.</verse>
        <verse osisID='Matt.21.33'>Kuulkaa toinen vertaus: Oli perheenisäntä, joka istutti viinitarhan ja teki aidan sen ympärille ja kaivoi siihen viinikuurnan ja rakensi tornin; ja hän vuokrasi sen viinitarhureille ja matkusti muille maille.</verse>
        <verse osisID='Matt.21.34'>Ja kun hedelmäin aika lähestyi, lähetti hän palvelijoitansa viinitarhurien luokse perimään hänelle tulevat hedelmät.</verse>
        <verse osisID='Matt.21.35'>Mutta viinitarhurit ottivat kiinni hänen palvelijansa; minkä he pieksivät, minkä tappoivat, minkä kivittivät.</verse>
        <verse osisID='Matt.21.36'>Vielä hän lähetti toisia palvelijoita, useampia kuin ensimmäiset; ja näille he tekivät samoin.</verse>
        <verse osisID='Matt.21.37'>Mutta viimein hän lähetti heidän luokseen poikansa sanoen: 'Minun poikaani he kavahtavat'.</verse>
        <verse osisID='Matt.21.38'>Mutta kun viinitarhurit näkivät pojan, sanoivat he keskenänsä: 'Tämä on perillinen; tulkaa, tappakaamme hänet, niin me saamme hänen perintönsä'.</verse>
        <verse osisID='Matt.21.39'>Ja he ottivat hänet kiinni ja heittivät ulos viinitarhasta ja tappoivat.</verse>
        <verse osisID='Matt.21.40'>Kun viinitarhan herra tulee, mitä hän tekee noille viinitarhureille?"</verse>
        <verse osisID='Matt.21.41'>He sanoivat hänelle: "Nuo pahat hän pahoin tuhoaa ja vuokraa viinitarhan toisille viinitarhureille, jotka antavat hänelle hedelmät ajallansa".</verse>
        <verse osisID='Matt.21.42'>Jeesus sanoi heille: "Ettekö ole koskaan lukeneet kirjoituksista: 'Se kivi, jonka rakentajat hylkäsivät, on tullut kulmakiveksi; Herralta tämä on tullut ja on ihmeellinen meidän silmissämme'?</verse>
        <verse osisID='Matt.21.43'>Sentähden minä sanon teille: Jumalan valtakunta otetaan teiltä pois ja annetaan kansalle, joka tekee sen hedelmiä.</verse>
        <verse osisID='Matt.21.44'>Ja joka tähän kiveen kaatuu, se ruhjoutuu, mutta jonka päälle se kaatuu, sen se murskaa."</verse>
        <verse osisID='Matt.21.45'>Kun ylipapit ja fariseukset kuulivat nämä hänen vertauksensa, ymmärsivät he, että hän puhui heistä.</verse>
        <verse osisID='Matt.21.46'>Ja he olisivat tahtoneet ottaa hänet kiinni, mutta pelkäsivät kansaa, koska se piti häntä profeettana.</verse>
      </chapter>
      <chapter osisID='Matt.22'>
        <verse osisID='Matt.22.1'>Ja Jeesus rupesi taas puhumaan heille vertauksilla ja sanoi:</verse>
        <verse osisID='Matt.22.2'>"Taivasten valtakunta on verrattava kuninkaaseen, joka laittoi häät pojallensa.</verse>
        <verse osisID='Matt.22.3'>Ja hän lähetti palvelijansa kutsumaan häihin kutsuvieraita, mutta nämä eivät tahtoneet tulla.</verse>
        <verse osisID='Matt.22.4'>Vielä hän lähetti toisia palvelijoita lausuen: 'Sanokaa kutsutuille: Katso, minä olen valmistanut ateriani, minun härkäni ja syöttilääni ovat teurastetut, ja kaikki on valmiina; tulkaa häihin'.</verse>
        <verse osisID='Matt.22.5'>Mutta he eivät siitä välittäneet, vaan menivät pois, mikä pellolleen, mikä kaupoilleen;</verse>
        <verse osisID='Matt.22.6'>ja toiset ottivat kiinni hänen palvelijansa, pitelivät pahoin ja tappoivat.</verse>
        <verse osisID='Matt.22.7'>Mutta kuningas vihastui ja lähetti sotajoukkonsa ja tuhosi nuo murhamiehet ja poltti heidän kaupunkinsa.</verse>
        <verse osisID='Matt.22.8'>Sitten hän sanoi palvelijoillensa: 'Häät ovat valmistetut, mutta kutsutut eivät olleet arvollisia.</verse>
        <verse osisID='Matt.22.9'>Menkää siis teiden risteyksiin ja kutsukaa häihin, keitä tapaatte.'</verse>
        <verse osisID='Matt.22.10'>Ja palvelijat menivät ulos teille ja kokosivat kaikki, keitä vain tapasivat, sekä pahat että hyvät, ja häähuone tuli täyteen pöytävieraita.</verse>
        <verse osisID='Matt.22.11'>Mutta kun kuningas meni katsomaan pöytävieraita, näki hän siellä miehen, joka ei ollut puettu häävaatteisiin.</verse>
        <verse osisID='Matt.22.12'>Ja hän sanoi hänelle: 'Ystävä, kuinka sinä olet tullut tänne sisälle, vaikka sinulla ei ole häävaatteita?' Mutta hän jäi sanattomaksi.</verse>
        <verse osisID='Matt.22.13'>Silloin kuningas sanoi palvelijoille: 'Sitokaa hänen jalkansa ja kätensä ja heittäkää hänet ulos pimeyteen'. Siellä on oleva itku ja hammasten kiristys.</verse>
        <verse osisID='Matt.22.14'>Sillä monet ovat kutsutut, mutta harvat valitut."</verse>
        <verse osisID='Matt.22.15'>Silloin fariseukset menivät ja neuvottelivat, kuinka saisivat hänet sanoissa solmituksi.</verse>
        <verse osisID='Matt.22.16'>Ja he lähettivät hänen luoksensa opetuslapsensa herodilaisten kanssa sanomaan: "Opettaja, me tiedämme, että sinä olet totinen ja opetat Jumalan tietä totuudessa, kenestäkään välittämättä, sillä sinä et katso henkilöön.</verse>
        <verse osisID='Matt.22.17'>Sano siis meille: miten arvelet? Onko luvallista antaa keisarille veroa vai ei?"</verse>
        <verse osisID='Matt.22.18'>Mutta Jeesus ymmärsi heidän pahuutensa ja sanoi: "Miksi kiusaatte minua, te ulkokullatut?</verse>
        <verse osisID='Matt.22.19'>Näyttäkää minulle veroraha." Niin he toivat hänelle denarin.</verse>
        <verse osisID='Matt.22.20'>Hän sanoi heille: "Kenen kuva ja päällekirjoitus tämä on?"</verse>
        <verse osisID='Matt.22.21'>He vastasivat: "Keisarin". Silloin hän sanoi heille: "Antakaa siis keisarille, mikä keisarin on, ja Jumalalle, mikä Jumalan on".</verse>
        <verse osisID='Matt.22.22'>Kun he sen kuulivat, ihmettelivät he ja jättivät hänet ja menivät pois.</verse>
        <verse osisID='Matt.22.23'>Sinä päivänä tuli hänen luoksensa saddukeuksia, jotka sanovat, ettei ylösnousemusta ole, ja he kysyivät häneltä</verse>
        <verse osisID='Matt.22.24'>sanoen: "Opettaja, Mooses on sanonut: 'Jos joku kuolee lapsetonna, niin hänen veljensä naikoon hänen vaimonsa ja herättäköön siemenen veljelleen'.</verse>
        <verse osisID='Matt.22.25'>Keskuudessamme oli seitsemän veljestä. Ensimmäinen otti vaimon ja kuoli; ja koska hänellä ei ollut jälkeläistä, jätti hän vaimonsa veljelleen.</verse>
        <verse osisID='Matt.22.26'>Niin myös toinen ja kolmas, ja samoin kaikki seitsemän.</verse>
        <verse osisID='Matt.22.27'>Viimeiseksi kaikista kuoli vaimo.</verse>
        <verse osisID='Matt.22.28'>Kenen vaimo noista seitsemästä hän siis ylösnousemuksessa on oleva? Sillä kaikkien vaimona hän on ollut."</verse>
        <verse osisID='Matt.22.29'>Jeesus vastasi ja sanoi heille: "Te eksytte, koska te ette tunne kirjoituksia ettekä Jumalan voimaa.</verse>
        <verse osisID='Matt.22.30'>Sillä ylösnousemuksessa ei naida eikä mennä miehelle; vaan he ovat niinkuin enkelit taivaassa.</verse>
        <verse osisID='Matt.22.31'>Mutta mitä kuolleitten ylösnousemukseen tulee, ettekö ole lukeneet, mitä Jumala on puhunut teille, sanoen:</verse>
        <verse osisID='Matt.22.32'>'Minä olen Aabrahamin Jumala ja Iisakin Jumala ja Jaakobin Jumala'? Ei hän ole kuolleitten Jumala, vaan elävien."</verse>
        <verse osisID='Matt.22.33'>Ja sen kuullessaan kansa hämmästyi hänen oppiansa.</verse>
        <verse osisID='Matt.22.34'>Mutta kun fariseukset kuulivat, että hän oli tukkinut saddukeuksilta suun, kokoontuivat he yhteen;</verse>
        <verse osisID='Matt.22.35'>ja eräs heistä, joka oli lainoppinut, kysyi häneltä kiusaten:</verse>
        <verse osisID='Matt.22.36'>"Opettaja, mikä on suurin käsky laissa?"</verse>
        <verse osisID='Matt.22.37'>Niin Jeesus sanoi hänelle: "'Rakasta Herraa, sinun Jumalaasi, kaikesta sydämestäsi ja kaikesta sielustasi ja kaikesta mielestäsi'.</verse>
        <verse osisID='Matt.22.38'>Tämä on suurin ja ensimmäinen käsky.</verse>
        <verse osisID='Matt.22.39'>Toinen, tämän vertainen, on: 'Rakasta lähimmäistäsi niinkuin itseäsi'.</verse>
        <verse osisID='Matt.22.40'>Näissä kahdessa käskyssä riippuu kaikki laki ja profeetat."</verse>
        <verse osisID='Matt.22.41'>Ja fariseusten ollessa koolla Jeesus kysyi heiltä</verse>
        <verse osisID='Matt.22.42'>sanoen: "Mitä arvelette Kristuksesta? Kenen poika hän on?" He sanoivat hänelle: "Daavidin".</verse>
        <verse osisID='Matt.22.43'>Hän sanoi heille: "Kuinka sitten Daavid Hengessä kutsuu häntä Herraksi, sanoen:</verse>
        <verse osisID='Matt.22.44'>'Herra sanoi minun Herralleni: Istu minun oikealle puolelleni, kunnes minä panen sinun vihollisesi sinun jalkojesi alle'.</verse>
        <verse osisID='Matt.22.45'>Jos siis Daavid kutsuu häntä Herraksi, kuinka hän on hänen poikansa?"</verse>
        <verse osisID='Matt.22.46'>Ja kukaan ei voinut vastata hänelle sanaakaan; eikä siitä päivästä lähtien yksikään enää rohjennut kysyä häneltä mitään.</verse>
      </chapter>
      <chapter osisID='Matt.23'>
        <verse osisID='Matt.23.1'>Silloin Jeesus puhui kansalle ja opetuslapsilleen</verse>
        <verse osisID='Matt.23.2'>sanoen: "Mooseksen istuimella istuvat kirjanoppineet ja fariseukset.</verse>
        <verse osisID='Matt.23.3'>Sentähden, kaikki, mitä he sanovat teille, se tehkää ja pitäkää; mutta heidän tekojensa mukaan älkää tehkö, sillä he sanovat, mutta eivät tee.</verse>
        <verse osisID='Matt.23.4'>He sitovat kokoon raskaita ja vaikeasti kannettavia taakkoja ja panevat ne ihmisten hartioille, mutta itse he eivät tahdo niitä sormellaankaan liikuttaa.</verse>
        <verse osisID='Matt.23.5'>Ja kaikki tekonsa he tekevät sitä varten, että ihmiset heitä katselisivat. He tekevät raamatunlausekotelonsa leveiksi ja vaippansa tupsut suuriksi</verse>
        <verse osisID='Matt.23.6'>ja rakastavat ensimmäistä sijaa pidoissa ja etumaisia istuimia synagoogissa,</verse>
        <verse osisID='Matt.23.7'>ja tahtovat mielellään, että heitä tervehditään toreilla, ja että ihmiset kutsuvat heitä nimellä 'rabbi'.</verse>
        <verse osisID='Matt.23.8'>Mutta te älkää antako kutsua itseänne rabbiksi, sillä yksi on teidän opettajanne, ja te olette kaikki veljiä.</verse>
        <verse osisID='Matt.23.9'>Ja isäksenne älkää kutsuko ketään maan päällä, sillä yksi on teidän Isänne, hän, joka on taivaissa.</verse>
        <verse osisID='Matt.23.10'>Älkääkä antako kutsua itseänne mestareiksi, sillä yksi on teidän mestarinne, Kristus.</verse>
        <verse osisID='Matt.23.11'>Vaan joka teistä on suurin, se olkoon teidän palvelijanne.</verse>
        <verse osisID='Matt.23.12'>Mutta joka itsensä ylentää, se alennetaan; ja joka itsensä alentaa, se ylennetään.</verse>
        <verse osisID='Matt.23.13'>Mutta voi teitä, kirjanoppineet ja fariseukset, te ulkokullatut, kun suljette taivasten valtakunnan ihmisiltä! Sillä itse te ette mene sisälle, ettekä salli meneväisten sisälle mennä.</verse>
        <verse osisID='Matt.23.15'>Voi teitä, kirjanoppineet ja fariseukset, te ulkokullatut, kun te kierrätte meret ja mantereet tehdäksenne yhden käännynnäisen; ja kun joku on siksi tullut, niin teette hänestä helvetin lapsen, kahta vertaa pahemman, kuin te itse olette!</verse>
        <verse osisID='Matt.23.16'>Voi teitä, te sokeat taluttajat, jotka sanotte: 'Jos joku vannoo temppelin kautta, niin se ei ole mitään; mutta jos joku vannoo temppelin kullan kautta, niin hän on valaansa sidottu'!</verse>
        <verse osisID='Matt.23.17'>Te tyhmät ja sokeat! Kumpi on suurempi, kultako vai temppeli, joka kullan pyhittää?</verse>
        <verse osisID='Matt.23.18'>Ja: 'Jos joku vannoo alttarin kautta, niin se ei ole mitään; mutta jos joku vannoo sen päällä olevan uhrilahjan kautta, niin hän on valaansa sidottu'.</verse>
        <verse osisID='Matt.23.19'>Te sokeat! Kumpi on suurempi, uhrilahjako vai alttari, joka uhrilahjan pyhittää?</verse>
        <verse osisID='Matt.23.20'>Sentähden, joka vannoo alttarin kautta, vannoo sen kautta ja kaiken kautta, mitä sen päällä on.</verse>
        <verse osisID='Matt.23.21'>Ja joka vannoo temppelin kautta, vannoo sen kautta ja hänen kauttansa, joka siinä asuu.</verse>
        <verse osisID='Matt.23.22'>Ja joka vannoo taivaan kautta, vannoo Jumalan valtaistuimen kautta ja hänen kauttansa, joka sillä istuu.</verse>
        <verse osisID='Matt.23.23'>Voi teitä, kirjanoppineet ja fariseukset, te ulkokullatut, kun te annatte kymmenykset mintuista ja tilleistä ja kuminoista, mutta jätätte sikseen sen, mikä laissa on tärkeintä: oikeuden ja laupeuden ja uskollisuuden! Näitä tulisi noudattaa, eikä noitakaan sikseen jättää.</verse>
        <verse osisID='Matt.23.24'>Te sokeat taluttajat, jotka siivilöitte hyttysen, mutta nielette kamelin!</verse>
        <verse osisID='Matt.23.25'>Voi teitä, kirjanoppineet ja fariseukset, te ulkokullatut, kun te puhdistatte maljan ja vadin ulkopuolen, mutta sisältä ne ovat täynnä ryöstöä ja hillittömyyttä!</verse>
        <verse osisID='Matt.23.26'>Sinä sokea fariseus, puhdista ensin maljan sisus, että sen ulkopuolikin tulisi puhtaaksi!</verse>
        <verse osisID='Matt.23.27'>Voi teitä, kirjanoppineet ja fariseukset, te ulkokullatut, kun te olette valkeiksi kalkittujen hautojen kaltaisia: ulkoa ne kyllä näyttävät kauniilta, mutta ovat sisältä täynnä kuolleitten luita ja kaikkea saastaa!</verse>
        <verse osisID='Matt.23.28'>Samoin tekin ulkoa kyllä näytätte ihmisten silmissä hurskailta, mutta sisältä te olette täynnä ulkokultaisuutta ja laittomuutta.</verse>
        <verse osisID='Matt.23.29'>Voi teitä, kirjanoppineet ja fariseukset, te ulkokullatut, kun te rakennatte profeettain hautoja ja kaunistatte vanhurskasten hautakammioita,</verse>
        <verse osisID='Matt.23.30'>ja sanotte: 'Jos me olisimme eläneet isäimme päivinä, emme olisi olleet osallisia heidän kanssaan profeettain vereen'!</verse>
        <verse osisID='Matt.23.31'>Niin te siis todistatte itsestänne, että olette niiden lapsia, jotka tappoivat profeetat.</verse>
        <verse osisID='Matt.23.32'>Täyttäkää siis te isäinne mitta.</verse>
        <verse osisID='Matt.23.33'>Te käärmeet, te kyykäärmeitten sikiöt, kuinka te pääsisitte helvetin tuomiota pakoon?</verse>
        <verse osisID='Matt.23.34'>Sentähden, katso, minä lähetän teidän tykönne profeettoja ja viisaita ja kirjanoppineita. Muutamat heistä te tapatte ja ristiinnaulitsette, ja toisia heistä te ruoskitte synagoogissanne ja vainoatte kaupungista kaupunkiin;</verse>
        <verse osisID='Matt.23.35'>että teidän päällenne tulisi kaikki se vanhurskas veri, joka maan päällä on vuodatettu vanhurskaan Aabelin verestä Sakariaan, Barakiaan pojan, vereen asti, jonka te tapoitte temppelin ja alttarin välillä.</verse>
        <verse osisID='Matt.23.36'>Totisesti minä sanon teille: tämä kaikki on tuleva tämän sukupolven päälle.</verse>
        <verse osisID='Matt.23.37'>Jerusalem, Jerusalem, sinä, joka tapat profeetat ja kivität ne, jotka ovat sinun tykösi lähetetyt, kuinka usein minä olenkaan tahtonut koota sinun lapsesi, niinkuin kana kokoaa poikansa siipiensä alle! Mutta te ette ole tahtoneet.</verse>
        <verse osisID='Matt.23.38'>Katso, 'teidän huoneenne on jäävä hyljätyksi'.</verse>
        <verse osisID='Matt.23.39'>Sillä minä sanon teille: tästedes te ette näe minua, ennenkuin sanotte: 'Siunattu olkoon hän, joka tulee Herran nimeen'."</verse>
      </chapter>
      <chapter osisID='Matt.24'>
        <verse osisID='Matt.24.1'>Ja Jeesus lähti ulos pyhäköstä ja meni pois; ja hänen opetuslapsensa tulivat hänen tykönsä näyttämään hänelle pyhäkön rakennuksia.</verse>
        <verse osisID='Matt.24.2'>Niin hän vastasi ja sanoi heille: "Ettekö näe näitä kaikkia? Totisesti minä sanon teille: tähän ei ole jäävä kiveä kiven päälle, maahan jaottamatta."</verse>
        <verse osisID='Matt.24.3'>Ja kun hän istui Öljymäellä, tulivat opetuslapset erikseen hänen tykönsä ja sanoivat: "Sano meille: milloin se tapahtuu, ja mikä on sinun tulemuksesi ja maailman lopun merkki?"</verse>
        <verse osisID='Matt.24.4'>Silloin Jeesus vastasi ja sanoi heille: "Katsokaa, ettei kukaan teitä eksytä.</verse>
        <verse osisID='Matt.24.5'>Sillä monta tulee minun nimessäni sanoen: 'Minä olen Kristus', ja he eksyttävät monta.</verse>
        <verse osisID='Matt.24.6'>Ja te saatte kuulla sotien melskettä ja sanomia sodista; katsokaa, ettette peljästy. Sillä näin täytyy tapahtua, mutta tämä ei ole vielä loppu.</verse>
        <verse osisID='Matt.24.7'>Sillä kansa nousee kansaa vastaan ja valtakunta valtakuntaa vastaan, ja nälänhätää ja maanjäristyksiä tulee monin paikoin.</verse>
        <verse osisID='Matt.24.8'>Mutta kaikki tämä on synnytystuskien alkua.</verse>
        <verse osisID='Matt.24.9'>Silloin teidät annetaan vaivaan, ja teitä tapetaan, ja te joudutte kaikkien kansojen vihattaviksi minun nimeni tähden.</verse>
        <verse osisID='Matt.24.10'>Ja silloin monet lankeavat pois, ja he antavat toisensa alttiiksi ja vihaavat toinen toistaan.</verse>
        <verse osisID='Matt.24.11'>Ja monta väärää profeettaa nousee, ja he eksyttävät monta.</verse>
        <verse osisID='Matt.24.12'>Ja sentähden, että laittomuus pääsee valtaan, kylmenee useimpien rakkaus.</verse>
        <verse osisID='Matt.24.13'>Mutta joka vahvana pysyy loppuun asti, se pelastuu.</verse>
        <verse osisID='Matt.24.14'>Ja tämä valtakunnan evankeliumi pitää saarnattaman kaikessa maailmassa, todistukseksi kaikille kansoille; ja sitten tulee loppu.</verse>
        <verse osisID='Matt.24.15'>Kun te siis näette hävityksen kauhistuksen, josta on puhuttu profeetta Danielin kautta, seisovan pyhässä paikassa - joka tämän lukee, se tarkatkoon -</verse>
        <verse osisID='Matt.24.16'>silloin ne, jotka Juudeassa ovat, paetkoot vuorille;</verse>
        <verse osisID='Matt.24.17'>joka on katolla, älköön astuko alas noutamaan, mitä hänen huoneessansa on,</verse>
        <verse osisID='Matt.24.18'>ja joka on pellolla, älköön palatko takaisin noutamaan vaippaansa.</verse>
        <verse osisID='Matt.24.19'>Voi raskaita ja imettäväisiä niinä päivinä!</verse>
        <verse osisID='Matt.24.20'>Mutta rukoilkaa, ettei teidän pakonne tapahtuisi talvella eikä sapattina.</verse>
        <verse osisID='Matt.24.21'>Sillä silloin on oleva suuri ahdistus, jonka kaltaista ei ole ollut maailman alusta hamaan tähän asti eikä milloinkaan tule.</verse>
        <verse osisID='Matt.24.22'>Ja ellei niitä päiviä olisi lyhennetty, ei mikään liha pelastuisi; mutta valittujen tähden ne päivät lyhennetään.</verse>
        <verse osisID='Matt.24.23'>Jos silloin joku sanoo teille: 'Katso, täällä on Kristus', tahi: 'Tuolla', niin älkää uskoko.</verse>
        <verse osisID='Matt.24.24'>Sillä vääriä kristuksia ja vääriä profeettoja nousee, ja he tekevät suuria tunnustekoja ja ihmeitä, niin että eksyttävät, jos mahdollista, valitutkin.</verse>
        <verse osisID='Matt.24.25'>Katso, minä olen sen teille edeltä sanonut.</verse>
        <verse osisID='Matt.24.26'>Sentähden, jos teille sanotaan: 'Katso, hän on erämaassa', niin älkää menkö sinne, tahi: 'Katso, hän on kammiossa', niin älkää uskoko.</verse>
        <verse osisID='Matt.24.27'>Sillä niinkuin salama leimahtaa idästä ja näkyy hamaan länteen, niin on oleva Ihmisen Pojan tulemus.</verse>
        <verse osisID='Matt.24.28'>Missä raato on, sinne kotkat kokoontuvat.</verse>
        <verse osisID='Matt.24.29'>Mutta kohta niiden päivien ahdistuksen jälkeen aurinko pimenee, eikä kuu anna valoansa, ja tähdet putoavat taivaalta, ja taivaitten voimat järkkyvät.</verse>
        <verse osisID='Matt.24.30'>Ja silloin Ihmisen Pojan merkki näkyy taivaalla, ja silloin kaikki maan sukukunnat parkuvat; ja he näkevät Ihmisen Pojan tulevan taivaan pilvien päällä suurella voimalla ja kirkkaudella.</verse>
        <verse osisID='Matt.24.31'>Ja hän lähettää enkelinsä suuren pasunan pauhatessa, ja he kokoavat hänen valittunsa neljältä ilmalta, taivasten ääristä hamaan toisiin ääriin.</verse>
        <verse osisID='Matt.24.32'>Mutta oppikaa viikunapuusta vertaus: kun sen oksa jo on tuore ja lehdet puhkeavat, niin te tiedätte, että kesä on lähellä.</verse>
        <verse osisID='Matt.24.33'>Samoin te myös, kun näette tämän kaiken, tietäkää, että se on lähellä, oven edessä.</verse>
        <verse osisID='Matt.24.34'>Totisesti minä sanon teille: tämä sukupolvi ei katoa, ennenkuin kaikki nämä tapahtuvat.</verse>
        <verse osisID='Matt.24.35'>Taivas ja maa katoavat, mutta minun sanani eivät koskaan katoa.</verse>
        <verse osisID='Matt.24.36'>Mutta siitä päivästä ja hetkestä ei tiedä kukaan, eivät taivasten enkelit, eikä myöskään Poika, vaan Isä yksin.</verse>
        <verse osisID='Matt.24.37'>Sillä niinkuin oli Nooan päivinä, niin on Ihmisen Pojan tulemus oleva.</verse>
        <verse osisID='Matt.24.38'>Sillä niinkuin ihmiset olivat niinä päivinä ennen vedenpaisumusta: söivät ja joivat, naivat ja naittivat, aina siihen päivään asti, jona Nooa meni arkkiin,</verse>
        <verse osisID='Matt.24.39'>eivätkä tienneet, ennenkuin vedenpaisumus tuli ja vei heidät kaikki; niin on myös Ihmisen Pojan tulemus oleva.</verse>
        <verse osisID='Matt.24.40'>Silloin on kaksi miestä pellolla; toinen korjataan talteen, ja toinen jätetään.</verse>
        <verse osisID='Matt.24.41'>Kaksi naista on jauhamassa käsikivillä; toinen korjataan talteen, ja toinen jätetään.</verse>
        <verse osisID='Matt.24.42'>Valvokaa siis, sillä ette tiedä, minä päivänä teidän Herranne tulee.</verse>
        <verse osisID='Matt.24.43'>Mutta se tietäkää: jos perheenisäntä tietäisi, millä yövartiolla varas tulee, totta hän valvoisi, eikä sallisi taloonsa murtauduttavan.</verse>
        <verse osisID='Matt.24.44'>Sentähden olkaa tekin valmiit, sillä sinä hetkenä, jona ette luule, Ihmisen Poika tulee.</verse>
        <verse osisID='Matt.24.45'>Kuka siis on se uskollinen ja ymmärtäväinen palvelija, jonka hänen herransa on asettanut pitämään huolta palvelusväestään, antamaan heille ruokaa ajallansa?</verse>
        <verse osisID='Matt.24.46'>Autuas se palvelija, jonka hänen herransa tullessaan havaitsee näin tekevän!</verse>
        <verse osisID='Matt.24.47'>Totisesti minä sanon teille: hän asettaa hänet kaiken omaisuutensa hoitajaksi.</verse>
        <verse osisID='Matt.24.48'>Mutta jos paha palvelija sanoo sydämessään: 'Minun herrani viipyy',</verse>
        <verse osisID='Matt.24.49'>ja rupeaa lyömään kanssapalvelijoitaan ja syö ja juo juopuneiden kanssa,</verse>
        <verse osisID='Matt.24.50'>niin sen palvelijan herra tulee päivänä, jona hän ei odota, ja hetkenä, jota hän ei arvaa,</verse>
        <verse osisID='Matt.24.51'>ja hakkaa hänet kappaleiksi ja määrää hänelle saman osan kuin ulkokullatuille. Siellä on oleva itku ja hammasten kiristys."</verse>
      </chapter>
      <chapter osisID='Matt.25'>
        <verse osisID='Matt.25.1'>"Silloin on taivasten valtakunta oleva kymmenen neitsyen kaltainen, jotka ottivat lamppunsa ja lähtivät ylkää vastaan.</verse>
        <verse osisID='Matt.25.2'>Mutta viisi heistä oli tyhmää ja viisi ymmärtäväistä.</verse>
        <verse osisID='Matt.25.3'>Tyhmät ottivat lamppunsa, mutta eivät ottaneet öljyä mukaansa.</verse>
        <verse osisID='Matt.25.4'>Mutta ymmärtäväiset ottivat öljyä astioihinsa ynnä lamppunsa.</verse>
        <verse osisID='Matt.25.5'>Yljän viipyessä tuli heille kaikille uni, ja he nukkuivat.</verse>
        <verse osisID='Matt.25.6'>Mutta yösydännä kuului huuto: 'Katso, ylkä tulee! Menkää häntä vastaan.'</verse>
        <verse osisID='Matt.25.7'>Silloin kaikki nämä neitsyet nousivat ja laittoivat lamppunsa kuntoon.</verse>
        <verse osisID='Matt.25.8'>Ja tyhmät sanoivat ymmärtäväisille: 'Antakaa meille öljyänne, sillä meidän lamppumme sammuvat'.</verse>
        <verse osisID='Matt.25.9'>Mutta ymmärtäväiset vastasivat ja sanoivat: 'Emme voi, se ei riitä meille ja teille. Menkää ennemmin myyjäin luo ostamaan itsellenne.'</verse>
        <verse osisID='Matt.25.10'>Mutta heidän lähdettyään ostamaan ylkä tuli; ja ne, jotka olivat valmiit, menivät hänen kanssansa häihin, ja ovi suljettiin.</verse>
        <verse osisID='Matt.25.11'>Ja myöhemmin toisetkin neitsyet tulivat ja sanoivat: 'Herra, Herra, avaa meille!'</verse>
        <verse osisID='Matt.25.12'>Mutta hän vastasi ja sanoi: 'Totisesti minä sanon teille: minä en tunne teitä'.</verse>
        <verse osisID='Matt.25.13'>Valvokaa siis, sillä ette tiedä päivää ettekä hetkeä.</verse>
        <verse osisID='Matt.25.14'>Sillä tapahtuu, niinkuin tapahtui, kun mies matkusti muille maille: hän kutsui palvelijansa ja uskoi heille omaisuutensa;</verse>
        <verse osisID='Matt.25.15'>yhdelle hän antoi viisi leiviskää, toiselle kaksi ja kolmannelle yhden, kullekin hänen kykynsä mukaan, ja lähti muille maille.</verse>
        <verse osisID='Matt.25.16'>Se, joka oli saanut viisi leiviskää, meni kohta ja asioitsi niillä ja voitti toiset viisi leiviskää.</verse>
        <verse osisID='Matt.25.17'>Samoin kaksi leiviskää saanut voitti toiset kaksi.</verse>
        <verse osisID='Matt.25.18'>Mutta yhden leiviskän saanut meni pois ja kaivoi kuopan maahan ja kätki siihen herransa rahan.</verse>
        <verse osisID='Matt.25.19'>Pitkän ajan kuluttua näiden palvelijain herra palasi ja ryhtyi tilintekoon heidän kanssansa.</verse>
        <verse osisID='Matt.25.20'>Silloin tuli se, joka oli saanut viisi leiviskää, ja toi toiset viisi leiviskää ja sanoi: 'Herra, viisi leiviskää sinä minulle uskoit, katso, toiset viisi leiviskää minä olen voittanut'.</verse>
        <verse osisID='Matt.25.21'>Hänen herransa sanoi hänelle: 'Hyvä on, sinä hyvä ja uskollinen palvelija. Vähässä sinä olet ollut uskollinen, minä panen sinut paljon haltijaksi. Mene herrasi iloon.'</verse>
        <verse osisID='Matt.25.22'>Myös se, joka oli saanut kaksi leiviskää, tuli ja sanoi: 'Herra, kaksi leiviskää sinä minulle uskoit, katso, toiset kaksi leiviskää minä olen voittanut'.</verse>
        <verse osisID='Matt.25.23'>Hänen herransa sanoi hänelle: 'Hyvä on, sinä hyvä ja uskollinen palvelija. Vähässä sinä olet ollut uskollinen, minä panen sinut paljon haltijaksi. Mene herrasi iloon.'</verse>
        <verse osisID='Matt.25.24'>Sitten myös se, joka oli saanut yhden leiviskän, tuli ja sanoi: 'Herra, minä tiesin sinut kovaksi mieheksi; sinä leikkaat sieltä, mihin et ole kylvänyt, ja kokoat sieltä, missä et ole eloa viskannut.</verse>
        <verse osisID='Matt.25.25'>Ja peloissani minä menin ja kätkin sinun leiviskäsi maahan; katso, tässä on omasi.'</verse>
        <verse osisID='Matt.25.26'>Mutta hänen herransa vastasi ja sanoi hänelle: 'Sinä paha ja laiska palvelija! Sinä tiesit minun leikkaavan sieltä, mihin en ole kylvänyt, ja kokoavan sieltä, missä en ole viskannut.</verse>
        <verse osisID='Matt.25.27'>Sinun olisi siis pitänyt jättää minun rahani rahanvaihtajille, niin minä tultuani olisin saanut omani takaisin korkoineen.</verse>
        <verse osisID='Matt.25.28'>Ottakaa sentähden leiviskä häneltä pois ja antakaa sille, jolla on kymmenen leiviskää.</verse>
        <verse osisID='Matt.25.29'>Sillä jokaiselle, jolla on, annetaan, ja hänellä on oleva yltäkyllin; mutta jolla ei ole, siltä otetaan pois sekin, mikä hänellä on.</verse>
        <verse osisID='Matt.25.30'>Ja heittäkää tuo kelvoton palvelija ulos pimeyteen; siellä on oleva itku ja hammasten kiristys.'</verse>
        <verse osisID='Matt.25.31'>Mutta kun Ihmisen Poika tulee kirkkaudessaan ja kaikki enkelit hänen kanssaan, silloin hän istuu kirkkautensa valtaistuimelle.</verse>
        <verse osisID='Matt.25.32'>Ja hänen eteensä kootaan kaikki kansat, ja hän erottaa toiset toisista, niinkuin paimen erottaa lampaat vuohista.</verse>
        <verse osisID='Matt.25.33'>Ja hän asettaa lampaat oikealle puolelleen, mutta vuohet vasemmalle.</verse>
        <verse osisID='Matt.25.34'>Silloin Kuningas sanoo oikealla puolellaan oleville: 'Tulkaa, minun Isäni siunatut, ja omistakaa se valtakunta, joka on ollut teille valmistettuna maailman perustamisesta asti.</verse>
        <verse osisID='Matt.25.35'>Sillä minun oli nälkä, ja te annoitte minulle syödä; minun oli jano, ja te annoitte minulle juoda; minä olin outo, ja te otitte minut huoneeseenne;</verse>
        <verse osisID='Matt.25.36'>minä olin alaston, ja te vaatetitte minut; minä sairastin, ja te kävitte minua katsomassa; minä olin vankeudessa, ja te tulitte minun tyköni.'</verse>
        <verse osisID='Matt.25.37'>Silloin vanhurskaat vastaavat hänelle sanoen: 'Herra, milloin me näimme sinut nälkäisenä ja ruokimme sinua, tai janoisena ja annoimme sinulle juoda?</verse>
        <verse osisID='Matt.25.38'>Ja milloin me näimme sinut outona ja otimme sinut huoneeseemme, tai alastonna ja vaatetimme sinut?</verse>
        <verse osisID='Matt.25.39'>Ja milloin me näimme sinun sairastavan tai olevan vankeudessa ja tulimme sinun tykösi?'</verse>
        <verse osisID='Matt.25.40'>Niin Kuningas vastaa ja sanoo heille: 'Totisesti minä sanon teille: kaikki, mitä olette tehneet yhdelle näistä minun vähimmistä veljistäni, sen te olette tehneet minulle'.</verse>
        <verse osisID='Matt.25.41'>Sitten hän myös sanoo vasemmalla puolellaan oleville: 'Menkää pois minun tyköäni, te kirotut, siihen iankaikkiseen tuleen, joka on valmistettu perkeleelle ja hänen enkeleillensä.</verse>
        <verse osisID='Matt.25.42'>Sillä minun oli nälkä, ja te ette antaneet minulle syödä; minun oli jano, ja te ette antaneet minulle juoda;</verse>
        <verse osisID='Matt.25.43'>minä olin outo, ja te ette ottaneet minua huoneeseenne; minä olin alaston, ja te ette vaatettaneet minua; sairaana ja vankeudessa, ja te ette käyneet minua katsomassa.'</verse>
        <verse osisID='Matt.25.44'>Silloin hekin vastaavat sanoen: 'Herra, milloin me näimme sinut nälkäisenä tai janoisena tai outona tai alastonna tai sairaana tai vankeudessa, emmekä sinua palvelleet?'</verse>
        <verse osisID='Matt.25.45'>Silloin hän vastaa heille ja sanoo: 'Totisesti minä sanon teille: kaiken, minkä olette jättäneet tekemättä yhdelle näistä vähimmistä, sen te olette jättäneet tekemättä minulle'.</verse>
        <verse osisID='Matt.25.46'>Ja nämä menevät pois iankaikkiseen rangaistukseen, mutta vanhurskaat iankaikkiseen elämään."</verse>
      </chapter>
      <chapter osisID='Matt.26'>
        <verse osisID='Matt.26.1'>Ja kun Jeesus oli lopettanut kaikki nämä puheet, sanoi hän opetuslapsillensa:</verse>
        <verse osisID='Matt.26.2'>"Te tiedätte, että kahden päivän perästä on pääsiäinen; silloin Ihmisen Poika annetaan ristiinnaulittavaksi".</verse>
        <verse osisID='Matt.26.3'>Silloin ylipapit ja kansan vanhimmat kokoontuivat Kaifas nimisen ylimmäisen papin palatsiin</verse>
        <verse osisID='Matt.26.4'>ja neuvottelivat, kuinka ottaisivat Jeesuksen kiinni kavaluudella ja tappaisivat hänet.</verse>
        <verse osisID='Matt.26.5'>Mutta he sanoivat: "Ei juhlan aikana, ettei syntyisi meteliä kansassa".</verse>
        <verse osisID='Matt.26.6'>Kun Jeesus oli Betaniassa pitalisen Simonin asunnossa,</verse>
        <verse osisID='Matt.26.7'>tuli hänen luoksensa nainen, mukanaan alabasteripullo täynnä kallisarvoista voidetta, minkä hän vuodatti Jeesuksen päähän hänen ollessaan aterialla.</verse>
        <verse osisID='Matt.26.8'>Mutta sen nähdessään hänen opetuslapsensa närkästyivät ja sanoivat: "Mitä varten tämä haaskaus?</verse>
        <verse osisID='Matt.26.9'>Olisihan sen voinut myydä kalliista hinnasta ja antaa rahat köyhille."</verse>
        <verse osisID='Matt.26.10'>Kun Jeesus sen huomasi, sanoi hän heille: "Miksi pahoitatte tämän naisen mieltä? Sillä hän teki hyvän työn minulle.</verse>
        <verse osisID='Matt.26.11'>Köyhät teillä on aina keskuudessanne, mutta minua teillä ei ole aina.</verse>
        <verse osisID='Matt.26.12'>Sillä kun hän valoi tämän voiteen minun ruumiilleni, teki hän sen minun hautaamistani varten.</verse>
        <verse osisID='Matt.26.13'>Totisesti minä sanon teille: missä ikinä kaikessa maailmassa tätä evankeliumia saarnataan, siellä sekin, minkä hän teki, on mainittava hänen muistoksensa."</verse>
        <verse osisID='Matt.26.14'>Silloin meni yksi niistä kahdestatoista, nimeltä Juudas Iskariot, ylipappien luo</verse>
        <verse osisID='Matt.26.15'>ja sanoi: "Mitä tahdotte antaa minulle, niin minä saatan hänet teidän käsiinne?" Ja he maksoivat hänelle kolmekymmentä hopearahaa.</verse>
        <verse osisID='Matt.26.16'>Ja siitä hetkestä hän etsi sopivaa tilaisuutta kavaltaaksensa hänet.</verse>
        <verse osisID='Matt.26.17'>Mutta ensimmäisenä happamattoman leivän päivänä opetuslapset tulivat Jeesuksen tykö ja sanoivat: "Mihin tahdot, että valmistamme pääsiäislampaan sinun syödäksesi?"</verse>
        <verse osisID='Matt.26.18'>Niin hän sanoi: "Menkää kaupunkiin sen ja sen luo ja sanokaa hänelle: 'Opettaja sanoo: Minun aikani on lähellä; sinun luonasi minä syön pääsiäisaterian opetuslasteni kanssa'."</verse>
        <verse osisID='Matt.26.19'>Ja opetuslapset tekivät, niinkuin Jeesus oli heitä käskenyt, ja valmistivat pääsiäislampaan.</verse>
        <verse osisID='Matt.26.20'>Ja kun ehtoo tuli, asettui hän aterialle kahdentoista opetuslapsensa kanssa.</verse>
        <verse osisID='Matt.26.21'>Ja heidän syödessään hän sanoi: "Totisesti minä sanon teille: yksi teistä kavaltaa minut".</verse>
        <verse osisID='Matt.26.22'>Silloin he tulivat kovin murheellisiksi ja rupesivat toinen toisensa perästä sanomaan hänelle: "Herra, en kai minä ole se?"</verse>
        <verse osisID='Matt.26.23'>Hän vastasi ja sanoi: "Joka minun kanssani pisti kätensä vatiin, se kavaltaa minut.</verse>
        <verse osisID='Matt.26.24'>Ihmisen Poika tosin menee pois, niinkuin hänestä on kirjoitettu, mutta voi sitä ihmistä, jonka kautta Ihmisen Poika kavalletaan! Parempi olisi sille ihmiselle, että hän ei olisi syntynyt."</verse>
        <verse osisID='Matt.26.25'>Niin Juudas, joka hänet kavalsi, vastasi ja sanoi: "Rabbi, en kai minä ole se?" Hän sanoi hänelle: "Sinäpä sen sanoit".</verse>
        <verse osisID='Matt.26.26'>Ja heidän syödessään Jeesus otti leivän, siunasi, mursi ja antoi opetuslapsillensa ja sanoi: "Ottakaa ja syökää; tämä on minun ruumiini".</verse>
        <verse osisID='Matt.26.27'>Ja hän otti maljan, kiitti ja antoi heille ja sanoi: "Juokaa tästä kaikki;</verse>
        <verse osisID='Matt.26.28'>sillä tämä on minun vereni, liiton veri, joka monen edestä vuodatetaan syntien anteeksiantamiseksi.</verse>
        <verse osisID='Matt.26.29'>Ja minä sanon teille: tästedes minä en juo tätä viinipuun antia, ennenkuin sinä päivänä, jona juon sitä uutena teidän kanssanne Isäni valtakunnassa."</verse>
        <verse osisID='Matt.26.30'>Ja veisattuaan kiitosvirren he lähtivät Öljymäelle.</verse>
        <verse osisID='Matt.26.31'>Silloin Jeesus sanoi heille: "Tänä yönä te kaikki loukkaannutte minuun; sillä kirjoitettu on: 'Minä lyön paimenta, ja lauman lampaat hajotetaan'.</verse>
        <verse osisID='Matt.26.32'>Mutta ylösnoustuani minä menen teidän edellänne Galileaan."</verse>
        <verse osisID='Matt.26.33'>Niin Pietari vastasi ja sanoi hänelle: "Vaikka kaikki loukkaantuisivat sinuun, niin minä en koskaan loukkaannu".</verse>
        <verse osisID='Matt.26.34'>Jeesus sanoi hänelle: "Totisesti minä sanon sinulle: tänä yönä, ennenkuin kukko laulaa, sinä kolmesti minut kiellät".</verse>
        <verse osisID='Matt.26.35'>Pietari sanoi hänelle: "Vaikka minun pitäisi kuolla sinun kanssasi, en sittenkään minä sinua kiellä". Samoin sanoivat myös kaikki muut opetuslapset.</verse>
        <verse osisID='Matt.26.36'>Sitten Jeesus tuli heidän kanssaan Getsemane nimiselle maatilalle; ja hän sanoi opetuslapsillensa: "Istukaa tässä, sillä aikaa kuin minä menen ja rukoilen tuolla".</verse>
        <verse osisID='Matt.26.37'>Ja hän otti mukaansa Pietarin ja ne kaksi Sebedeuksen poikaa; ja hän alkoi murehtia ja tulla tuskaan.</verse>
        <verse osisID='Matt.26.38'>Silloin hän sanoi heille: "Minun sieluni on syvästi murheellinen, kuolemaan asti; olkaa tässä ja valvokaa minun kanssani".</verse>
        <verse osisID='Matt.26.39'>Ja hän meni vähän edemmäksi, lankesi kasvoilleen ja rukoili sanoen: "Isäni, jos mahdollista on, niin menköön minulta pois tämä malja; ei kuitenkaan niinkuin minä tahdon, vaan niinkuin sinä".</verse>
        <verse osisID='Matt.26.40'>Ja hän tuli opetuslasten tykö ja tapasi heidät nukkumasta ja sanoi Pietarille: "Niin ette siis jaksaneet yhtä hetkeä valvoa minun kanssani!</verse>
        <verse osisID='Matt.26.41'>Valvokaa ja rukoilkaa, ettette joutuisi kiusaukseen; henki tosin on altis, mutta liha on heikko."</verse>
        <verse osisID='Matt.26.42'>Taas hän meni pois toisen kerran ja rukoili sanoen: "Isäni, jos tämä malja ei voi mennä minun ohitseni, minun sitä juomattani, niin tapahtukoon sinun tahtosi".</verse>
        <verse osisID='Matt.26.43'>Ja tullessaan hän taas tapasi heidät nukkumasta, sillä heidän silmänsä olivat käyneet raukeiksi.</verse>
        <verse osisID='Matt.26.44'>Ja hän jätti heidät, meni taas ja rukoili kolmannen kerran ja sanoi samat sanat uudestaan.</verse>
        <verse osisID='Matt.26.45'>Sitten hän tuli opetuslasten tykö ja sanoi heille: "Te nukutte vielä ja lepäätte! Katso, hetki on lähellä, ja Ihmisen Poika annetaan syntisten käsiin.</verse>
        <verse osisID='Matt.26.46'>Nouskaa, lähtekäämme; katso, se on lähellä, joka minut kavaltaa."</verse>
        <verse osisID='Matt.26.47'>Ja katso, hänen vielä puhuessaan tuli Juudas, yksi niistä kahdestatoista, ja hänen kanssaan lukuisa joukko ylipappien ja kansan vanhinten luota miekat ja seipäät käsissä.</verse>
        <verse osisID='Matt.26.48'>Ja se, joka hänet kavalsi, oli antanut heille merkin sanoen: "Se, jolle minä suuta annan, hän se on; ottakaa hänet kiinni".</verse>
        <verse osisID='Matt.26.49'>Ja kohta hän meni Jeesuksen luo ja sanoi: "Terve, rabbi!" ja antoi hänelle suuta.</verse>
        <verse osisID='Matt.26.50'>Niin Jeesus sanoi hänelle: "Ystäväni, mitä varten sinä tänne tulit?" Silloin he tulivat Jeesuksen luo, kävivät häneen käsiksi ja ottivat hänet kiinni.</verse>
        <verse osisID='Matt.26.51'>Ja katso, eräs niistä, jotka olivat Jeesuksen kanssa, ojensi kätensä, veti miekkansa ja iski ylimmäisen papin palvelijaa ja sivalsi häneltä pois korvan.</verse>
        <verse osisID='Matt.26.52'>Silloin Jeesus sanoi hänelle: "Pistä miekkasi tuppeen; sillä kaikki, jotka miekkaan tarttuvat, ne miekkaan hukkuvat.</verse>
        <verse osisID='Matt.26.53'>Vai luuletko, etten voisi rukoilla Isääni, niin että hän lähettäisi heti minulle enemmän kuin kaksitoista legionaa enkeleitä?</verse>
        <verse osisID='Matt.26.54'>Mutta kuinka silloin kävisivät toteen kirjoitukset, jotka sanovat, että näin pitää tapahtuman?"</verse>
        <verse osisID='Matt.26.55'>Sillä hetkellä Jeesus sanoi joukolle: "Niinkuin ryöväriä vastaan te olette lähteneet minua miekoilla ja seipäillä vangitsemaan. Joka päivä minä olen istunut pyhäkössä opettamassa, ettekä ole ottaneet minua kiinni.</verse>
        <verse osisID='Matt.26.56'>Mutta tämä kaikki on tapahtunut, että profeettain kirjoitukset kävisivät toteen." Silloin kaikki opetuslapset jättivät hänet ja pakenivat.</verse>
        <verse osisID='Matt.26.57'>Mutta Jeesuksen kiinniottajat veivät hänet ylimmäisen papin, Kaifaan, eteen, jonne kirjanoppineet ja vanhimmat olivat kokoontuneet.</verse>
        <verse osisID='Matt.26.58'>Ja Pietari seurasi häntä taampana ylimmäisen papin esipihaan asti; ja hän meni sinne ja istui palvelijain joukkoon nähdäksensä, kuinka lopulta kävisi.</verse>
        <verse osisID='Matt.26.59'>Mutta ylipapit ja koko neuvosto etsivät väärää todistusta Jeesusta vastaan tappaaksensa hänet,</verse>
        <verse osisID='Matt.26.60'>mutta eivät löytäneet, vaikka monta väärää todistajaa oli tullut esille. Mutta vihdoin tuli kaksi,</verse>
        <verse osisID='Matt.26.61'>ja he sanoivat: "Tämä on sanonut: 'Minä voin hajottaa maahan Jumalan temppelin ja kolmessa päivässä sen rakentaa'."</verse>
        <verse osisID='Matt.26.62'>Silloin ylimmäinen pappi nousi ja sanoi hänelle: "Etkö vastaa mitään siihen, mitä nämä todistavat sinua vastaan?"</verse>
        <verse osisID='Matt.26.63'>Mutta Jeesus oli vaiti. Niin ylimmäinen pappi sanoi hänelle: "Minä vannotan sinua elävän Jumalan kautta, että sanot meille, oletko sinä Kristus, Jumalan Poika".</verse>
        <verse osisID='Matt.26.64'>Jeesus sanoi hänelle: "Sinäpä sen sanoit. Mutta minä sanon teille: tästedes te saatte nähdä Ihmisen Pojan istuvan Voiman oikealla puolella ja tulevan taivaan pilvien päällä."</verse>
        <verse osisID='Matt.26.65'>Silloin ylimmäinen pappi repäisi vaatteensa ja sanoi: "Hän on pilkannut Jumalaa. Mitä me enää todistajia tarvitsemme? Katso, nyt kuulitte hänen pilkkaamisensa.</verse>
        <verse osisID='Matt.26.66'>Miten teistä on?" He vastasivat sanoen: "Hän on vikapää kuolemaan".</verse>
        <verse osisID='Matt.26.67'>Silloin he sylkivät häntä silmille ja löivät häntä nyrkillä kasvoihin; ja toiset sivalsivat häntä poskelle</verse>
        <verse osisID='Matt.26.68'>ja sanoivat: "Profetoi meille, Kristus, kuka se on, joka sinua löi".</verse>
        <verse osisID='Matt.26.69'>Mutta Pietari istui ulkopuolella esipihassa. Ja hänen luoksensa tuli muuan palvelijatar ja sanoi: "Sinäkin olit Jeesuksen, galilealaisen, seurassa".</verse>
        <verse osisID='Matt.26.70'>Mutta hän kielsi kaikkien kuullen ja sanoi: "En ymmärrä, mitä sanot".</verse>
        <verse osisID='Matt.26.71'>Ja kun hän oli mennyt ulos portille, näki hänet toinen nainen ja sanoi sielläoleville: "Tämäkin oli Jeesuksen, Nasaretilaisen, seurassa".</verse>
        <verse osisID='Matt.26.72'>Ja taas hän kielsi valalla vannoen: "En tunne sitä miestä".</verse>
        <verse osisID='Matt.26.73'>Vähän sen jälkeen tulivat ne, jotka siinä seisoivat, ja sanoivat Pietarille: "Totisesti, sinä myös olet yksi heistä, sillä kielimurteesikin ilmaisee sinut".</verse>
        <verse osisID='Matt.26.74'>Silloin hän rupesi sadattelemaan ja vannomaan: "En tunne sitä miestä". Ja samassa lauloi kukko.</verse>
        <verse osisID='Matt.26.75'>Niin Pietari muisti Jeesuksen sanat, jotka hän oli sanonut: "Ennenkuin kukko laulaa, sinä kolmesti minut kiellät". Ja hän meni ulos ja itki katkerasti.</verse>
      </chapter>
      <chapter osisID='Matt.27'>
        <verse osisID='Matt.27.1'>Mutta aamun koittaessa kaikki ylipapit ja kansan vanhimmat pitivät neuvoa Jeesusta vastaan tappaaksensa hänet;</verse>
        <verse osisID='Matt.27.2'>ja he sitoivat hänet ja veivät pois ja antoivat hänet maaherran, Pilatuksen, käsiin.</verse>
        <verse osisID='Matt.27.3'>Kun Juudas, hänen kavaltajansa, näki, että hänet oli tuomittu, silloin hän katui ja toi takaisin ne kolmekymmentä hopearahaa ylipapeille ja vanhimmille</verse>
        <verse osisID='Matt.27.4'>ja sanoi: "Minä tein synnin, kun kavalsin viattoman veren". Mutta he sanoivat: "Mitä se meihin koskee? Katso itse eteesi."</verse>
        <verse osisID='Matt.27.5'>Ja hän viskasi hopearahat temppeliin, lähti sieltä, meni pois ja hirttäytyi.</verse>
        <verse osisID='Matt.27.6'>Niin ylipapit ottivat hopearahat ja sanoivat: "Ei ole luvallista panna näitä temppelirahastoon, koska ne ovat veren hinta".</verse>
        <verse osisID='Matt.27.7'>Ja neuvoteltuaan he ostivat niillä savenvalajan pellon muukalaisten hautausmaaksi.</verse>
        <verse osisID='Matt.27.8'>Sentähden sitä peltoa vielä tänäkin päivänä kutsutaan Veripelloksi.</verse>
        <verse osisID='Matt.27.9'>Silloin kävi toteen, mikä on puhuttu profeetta Jeremiaan kautta, joka sanoo: "Ja he ottivat ne kolmekymmentä hopearahaa, hinnan siitä arvioidusta miehestä, jonka he olivat israelilaisten puolesta arvioineet,</verse>
        <verse osisID='Matt.27.10'>ja antoivat ne savenvalajan pellosta, niinkuin Herra oli minun kauttani käskenyt".</verse>
        <verse osisID='Matt.27.11'>Mutta Jeesus seisoi maaherran edessä. Ja maaherra kysyi häneltä sanoen: "Oletko sinä juutalaisten kuningas?" Niin Jeesus sanoi: "Sinäpä sen sanot".</verse>
        <verse osisID='Matt.27.12'>Ja kun ylipapit ja vanhimmat häntä syyttivät, ei hän mitään vastannut.</verse>
        <verse osisID='Matt.27.13'>Silloin Pilatus sanoi hänelle: "Etkö kuule, kuinka paljon he todistavat sinua vastaan?"</verse>
        <verse osisID='Matt.27.14'>Mutta hän ei vastannut yhteenkään hänen kysymykseensä, niin että maaherra suuresti ihmetteli.</verse>
        <verse osisID='Matt.27.15'>Oli tapana, että maaherra juhlan aikana päästi kansalle yhden vangin irti, kenenkä he tahtoivat.</verse>
        <verse osisID='Matt.27.16'>Ja heillä oli silloin kuuluisa vanki, jota sanottiin Barabbaaksi.</verse>
        <verse osisID='Matt.27.17'>Kun he nyt olivat koolla, sanoi Pilatus heille: "Kummanko tahdotte, että minä teille päästän, Barabbaanko vai Jeesuksen, jota sanotaan Kristukseksi?"</verse>
        <verse osisID='Matt.27.18'>Sillä hän tiesi, että he kateudesta olivat antaneet hänet hänen käsiinsä.</verse>
        <verse osisID='Matt.27.19'>Mutta kun hän istui tuomarinistuimella, lähetti hänen vaimonsa hänelle sanan: "Älä puutu siihen vanhurskaaseen mieheen, sillä minä olen tänä yönä unessa paljon kärsinyt hänen tähtensä".</verse>
        <verse osisID='Matt.27.20'>Mutta ylipapit ja vanhimmat yllyttivät kansaa anomaan Barabbasta, mutta surmauttamaan Jeesuksen.</verse>
        <verse osisID='Matt.27.21'>Ja maaherra puhui heille ja sanoi: "Kummanko näistä kahdesta tahdotte, että minä teille päästän?" Niin he sanoivat: "Barabbaan".</verse>
        <verse osisID='Matt.27.22'>Pilatus sanoi heille: "Mitä minun sitten on tehtävä Jeesukselle, jota sanotaan Kristukseksi?" He sanoivat kaikki: "Ristiinnaulittakoon!"</verse>
        <verse osisID='Matt.27.23'>Niin maaherra sanoi: "Mitä pahaa hän sitten on tehnyt?" Mutta he huusivat vielä kovemmin sanoen: "Ristiinnaulittakoon!"</verse>
        <verse osisID='Matt.27.24'>Ja kun Pilatus näki, ettei mikään auttanut, vaan että meteli yhä yltyi, otti hän vettä ja pesi kätensä kansan nähden ja sanoi: "Viaton olen minä tämän miehen vereen. Katsokaa itse eteenne."</verse>
        <verse osisID='Matt.27.25'>Niin kaikki kansa vastasi ja sanoi: "Tulkoon hänen verensä meidän päällemme ja meidän lastemme päälle".</verse>
        <verse osisID='Matt.27.26'>Silloin hän päästi heille Barabbaan, mutta Jeesuksen hän ruoskitti ja luovutti ristiinnaulittavaksi.</verse>
        <verse osisID='Matt.27.27'>Silloin maaherran sotamiehet veivät Jeesuksen mukanaan palatsiin ja keräsivät hänen ympärilleen koko sotilasjoukon.</verse>
        <verse osisID='Matt.27.28'>Ja he riisuivat hänet ja panivat hänen päällensä tulipunaisen vaipan</verse>
        <verse osisID='Matt.27.29'>ja väänsivät orjantappuroista kruunun, panivat sen hänen päähänsä ja ruovon hänen oikeaan käteensä, polvistuivat hänen eteensä ja pilkkasivat häntä ja sanoivat: "Terve, juutalaisten kuningas!"</verse>
        <verse osisID='Matt.27.30'>Ja he sylkivät häntä, ottivat ruovon ja löivät häntä päähän.</verse>
        <verse osisID='Matt.27.31'>Ja kun he olivat häntä pilkanneet, riisuivat he häneltä vaipan, pukivat hänet hänen omiin vaatteisiinsa ja veivät hänet pois ristiinnaulittavaksi.</verse>
        <verse osisID='Matt.27.32'>Ja matkalla he tapasivat kyreneläisen miehen, jonka nimi oli Simon. Hänet he pakottivat kantamaan hänen ristiänsä.</verse>
        <verse osisID='Matt.27.33'>Ja tultuaan paikalle, jota sanotaan Golgataksi - se on: pääkallon paikaksi -</verse>
        <verse osisID='Matt.27.34'>he tarjosivat hänelle juotavaksi katkeralla nesteellä sekoitettua viiniä; mutta maistettuaan hän ei tahtonut sitä juoda.</verse>
        <verse osisID='Matt.27.35'>Ja kun he olivat hänet ristiinnaulinneet, jakoivat he keskenään hänen vaatteensa heittäen niistä arpaa.</verse>
        <verse osisID='Matt.27.36'>Sitten he istuutuivat ja vartioivat häntä siellä.</verse>
        <verse osisID='Matt.27.37'>Ja he olivat panneet hänen päänsä yläpuolelle hänen syynsä julki, näin kirjoitettuna: "Tämä on Jeesus, juutalaisten kuningas".</verse>
        <verse osisID='Matt.27.38'>Silloin ristiinnaulittiin hänen kanssansa kaksi ryöväriä, toinen oikealle ja toinen vasemmalle puolelle.</verse>
        <verse osisID='Matt.27.39'>Ja ne, jotka kulkivat ohitse, herjasivat häntä, nyökyttivät päätänsä</verse>
        <verse osisID='Matt.27.40'>ja sanoivat: "Sinä, joka hajotat maahan temppelin ja kolmessa päivässä sen rakennat, auta itseäsi, jos olet Jumalan Poika, ja astu alas ristiltä".</verse>
        <verse osisID='Matt.27.41'>Samoin ylipapit ja kirjanoppineet ja vanhimmat pilkkasivat häntä ja sanoivat:</verse>
        <verse osisID='Matt.27.42'>"Muita hän on auttanut, itseään ei voi auttaa. Onhan hän Israelin kuningas; astukoon nyt alas ristiltä, niin me uskomme häneen.</verse>
        <verse osisID='Matt.27.43'>Hän on luottanut Jumalaan; vapahtakoon nyt Jumala hänet, jos on häneen mielistynyt; sillä hän on sanonut: 'Minä olen Jumalan Poika'."</verse>
        <verse osisID='Matt.27.44'>Ja samalla tavalla herjasivat häntä ryöväritkin, jotka olivat ristiinnaulitut hänen kanssansa.</verse>
        <verse osisID='Matt.27.45'>Mutta kuudennesta hetkestä alkaen tuli pimeys yli kaiken maan, ja sitä kesti hamaan yhdeksänteen hetkeen.</verse>
        <verse osisID='Matt.27.46'>Ja yhdeksännen hetken vaiheilla Jeesus huusi suurella äänellä sanoen: "Eeli, Eeli, lama sabaktani?" Se on: Jumalani, Jumalani, miksi minut hylkäsit?</verse>
        <verse osisID='Matt.27.47'>Sen kuullessaan sanoivat muutamat niistä, jotka siinä seisoivat: "Hän huutaa Eliasta".</verse>
        <verse osisID='Matt.27.48'>Ja kohta muuan heistä juoksi ja otti sienen, täytti sen hapanviinillä, pani sen ruovon päähän ja antoi hänelle juoda.</verse>
        <verse osisID='Matt.27.49'>Mutta muut sanoivat: "Annas, katsokaamme, tuleeko Elias häntä pelastamaan".</verse>
        <verse osisID='Matt.27.50'>Niin Jeesus taas huusi suurella äänellä ja antoi henkensä.</verse>
        <verse osisID='Matt.27.51'>Ja katso, temppelin esirippu repesi kahtia ylhäältä alas asti, ja maa järisi, ja kalliot halkesivat,</verse>
        <verse osisID='Matt.27.52'>ja haudat aukenivat, ja monta nukkuneiden pyhien ruumista nousi ylös.</verse>
        <verse osisID='Matt.27.53'>Ja he lähtivät haudoistaan ja tulivat hänen ylösnousemisensa jälkeen pyhään kaupunkiin ja ilmestyivät monelle.</verse>
        <verse osisID='Matt.27.54'>Mutta kun sadanpäämies ja ne, jotka hänen kanssaan vartioitsivat Jeesusta, näkivät maanjäristyksen ja mitä muuta tapahtui, peljästyivät he suuresti ja sanoivat: "Totisesti tämä oli Jumalan Poika".</verse>
        <verse osisID='Matt.27.55'>Ja siellä oli monta naista, jotka olivat Galileasta seuranneet Jeesusta ja palvelleet häntä; he seisoivat taampana katselemassa.</verse>
        <verse osisID='Matt.27.56'>Heidän joukossaan oli Maria Magdaleena ja Maria, Jaakobin ja Joosefin äiti, ja Sebedeuksen poikain äiti.</verse>
        <verse osisID='Matt.27.57'>Mutta illan tultua saapui rikas mies, Arimatiasta kotoisin, nimeltä Joosef, joka hänkin oli Jeesuksen opetuslapsi.</verse>
        <verse osisID='Matt.27.58'>Hän meni Pilatuksen luo ja pyysi Jeesuksen ruumista. Silloin Pilatus käski antaa sen hänelle.</verse>
        <verse osisID='Matt.27.59'>Ja Joosef otti ruumiin, kääri sen puhtaaseen liinavaatteeseen</verse>
        <verse osisID='Matt.27.60'>ja pani sen uuteen hautakammioonsa, jonka oli hakkauttanut kallioon. Ja hän vieritti suuren kiven hautakammion ovelle ja lähti pois.</verse>
        <verse osisID='Matt.27.61'>Ja siellä olivat Maria Magdaleena ja toinen Maria, jotka istuivat vastapäätä hautaa.</verse>
        <verse osisID='Matt.27.62'>Seuraavana päivänä, joka oli valmistuspäivän jälkeinen, ylipapit ja fariseukset kokoontuivat Pilatuksen luo</verse>
        <verse osisID='Matt.27.63'>ja sanoivat: "Herra, me muistamme sen villitsijän vielä eläessään sanoneen: 'Kolmen päivän kuluttua minä nousen ylös'.</verse>
        <verse osisID='Matt.27.64'>Käske siis tarkasti vartioida hautaa kolmanteen päivään asti, etteivät hänen opetuslapsensa tulisi ja varastaisi häntä ja sanoisi kansalle: 'Hän nousi kuolleista', ja niin viimeinen villitys olisi pahempi kuin ensimmäinen."</verse>
        <verse osisID='Matt.27.65'>Niin Pilatus sanoi heille: "Tuossa on vartijaväkeä, menkää, vartioikaa niin hyvin kuin taidatte".</verse>
        <verse osisID='Matt.27.66'>Niin he menivät ja turvasivat haudan lukitsemalla kiven sinetillä ja asettamalla vartijat.</verse>
      </chapter>
      <chapter osisID='Matt.28'>
        <verse osisID='Matt.28.1'>Ja kun sapatti oli päättynyt ja viikon ensimmäisen päivän aamu koitti, tulivat Maria Magdaleena ja se toinen Maria katsomaan hautaa.</verse>
        <verse osisID='Matt.28.2'>Ja katso, tapahtui suuri maanjäristys, sillä Herran enkeli astui alas taivaasta, tuli ja vieritti kiven pois ja istui sille.</verse>
        <verse osisID='Matt.28.3'>Hän oli näöltään niinkuin salama, ja hänen vaatteensa olivat valkeat kuin lumi.</verse>
        <verse osisID='Matt.28.4'>Ja häntä peljästyen vartijat vapisivat ja kävivät ikäänkuin kuolleiksi.</verse>
        <verse osisID='Matt.28.5'>Mutta enkeli puhutteli naisia ja sanoi heille: "Älkää te peljätkö; sillä minä tiedän teidän etsivän Jeesusta, joka oli ristiinnaulittu.</verse>
        <verse osisID='Matt.28.6'>Ei hän ole täällä, sillä hän on noussut ylös, niinkuin hän sanoi. Tulkaa, katsokaa paikkaa, jossa hän on maannut.</verse>
        <verse osisID='Matt.28.7'>Ja menkää kiiruusti ja sanokaa hänen opetuslapsillensa, että hän on noussut kuolleista. Ja katso, hän menee teidän edellänne Galileaan; siellä te saatte hänet nähdä. Katso, minä olen sen teille sanonut."</verse>
        <verse osisID='Matt.28.8'>Ja he menivät kiiruusti haudalta peloissaan ja suuresti iloiten ja juoksivat viemään sanaa hänen opetuslapsillensa.</verse>
        <verse osisID='Matt.28.9'>Mutta katso, Jeesus tuli heitä vastaan ja sanoi: "Terve teille!" Ja he menivät hänen tykönsä, syleilivät hänen jalkojaan ja kumartaen rukoilivat häntä.</verse>
        <verse osisID='Matt.28.10'>Silloin Jeesus sanoi heille: "Älkää peljätkö; menkää ja viekää sana minun veljilleni, että he menisivät Galileaan: siellä he saavat minut nähdä".</verse>
        <verse osisID='Matt.28.11'>Mutta heidän mennessään, katso, muutamat vartijaväestä tulivat kaupunkiin ja ilmoittivat ylipapeille kaikki, mitä oli tapahtunut.</verse>
        <verse osisID='Matt.28.12'>Ja nämä kokoontuivat vanhinten kanssa ja pitivät neuvoa ja antoivat sotamiehille runsaat rahat</verse>
        <verse osisID='Matt.28.13'>ja sanoivat: "Sanokaa, että hänen opetuslapsensa tulivat yöllä ja veivät hänet varkain meidän nukkuessamme.</verse>
        <verse osisID='Matt.28.14'>Ja jos tämä tulee maaherran korviin, niin me lepytämme hänet ja toimitamme niin, että saatte olla huoletta."</verse>
        <verse osisID='Matt.28.15'>Niin he ottivat rahat ja tekivät, niinkuin heitä oli neuvottu. Ja tätä puhetta on levitetty juutalaisten kesken, ja sitä kerrotaan vielä tänäkin päivänä.</verse>
        <verse osisID='Matt.28.16'>Ja ne yksitoista opetuslasta vaelsivat Galileaan sille vuorelle, jonne Jeesus oli käskenyt heidän mennä.</verse>
        <verse osisID='Matt.28.17'>Ja kun he näkivät hänet, niin he kumartaen rukoilivat häntä, mutta muutamat epäilivät.</verse>
        <verse osisID='Matt.28.18'>Ja Jeesus tuli heidän tykönsä ja puhui heille ja sanoi: "Minulle on annettu kaikki valta taivaassa ja maan päällä.</verse>
        <verse osisID='Matt.28.19'>Menkää siis ja tehkää kaikki kansat minun opetuslapsikseni, kastamalla heitä Isän ja Pojan ja Pyhän Hengen nimeen</verse>
        <verse osisID='Matt.28.20'>ja opettamalla heitä pitämään kaikki, mitä minä olen käskenyt teidän pitää. Ja katso, minä olen teidän kanssanne joka päivä maailman loppuun asti."</verse>
      </chapter>
    </div></osisText>
</osis>