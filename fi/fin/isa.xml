<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='fin' xml:lang='fi'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='fin'>
        <title>Finish Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Finnish Bible
  		PYHŽ RAAMATTU
  		(C) 1933, 1938
  		Vanha Testamentti XI 1933 Uusi Testamentti XII 1938
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>fin</identifier>
        <source>ftp://unboundftp.biola.edu/pub/finnish1938_utf8.zip</source>
        <language type='IETF'>fi</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <verse osisID='Isa.1.1'>Jesajan, Aamoksen pojan, näky, jonka hän näki Juudasta ja  Jerusalemista Ussian, Jootamin, Aahaan ja Hiskian, Juudan kuningasten,  päivinä.</verse>
        <verse osisID='Isa.1.2'>Kuulkaa, taivaat, ota korviisi, maa, sillä Herra puhuu: Minä kasvatin  lapsia, sain heidät suuriksi, mutta he luopuivat minusta.</verse>
        <verse osisID='Isa.1.3'>Härkä tuntee omistajansa ja aasi isäntänsä seimen; mutta Israel ei  tunne, minun kansani ei ymmärrä.</verse>
        <verse osisID='Isa.1.4'>Voi syntistä sukua, raskaasti rikkonutta kansaa, pahantekijäin  siementä, kelvottomia lapsia! He ovat hyljänneet Herran, pitäneet  Israelin Pyhää pilkkanansa, he ovat kääntyneet pois.</verse>
        <verse osisID='Isa.1.5'>Mihin pitäisi teitä vielä lyödä, kun yhä jatkatte luopumustanne? Koko  pää on kipeä, koko sydän sairas.</verse>
        <verse osisID='Isa.1.6'>Kantapäästä kiireeseen asti ei ole tervettä paikkaa, ainoastaan  haavoja, mustelmia ja vereksiä lyömiä, joita ei ole puserrettu, ei  sidottu eikä öljyllä pehmitetty.</verse>
        <verse osisID='Isa.1.7'>Teidän maanne on autiona, teidän kaupunkinne ovat tulella poltetut;  teidän peltojanne syövät muukalaiset silmäinne edessä; ne ovat autioina  niinkuin ainakin muukalaisten hävittämät.</verse>
        <verse osisID='Isa.1.8'>Jäljellä on tytär Siion yksinänsä niinkuin maja viinitarhassa,  niinkuin lehvämaja kurkkumaassa, niinkuin saarrettu kaupunki.</verse>
        <verse osisID='Isa.1.9'>Ellei Herra Sebaot olisi jättänyt meistä jäännöstä, olisi meidän  käynyt pian kuin Sodoman, olisimme tulleet Gomorran kaltaisiksi.</verse>
        <verse osisID='Isa.1.10'>Kuulkaa Herran sana, te Sodoman päämiehet, ota korviisi meidän  Jumalamme opetus, sinä Gomorran kansa.</verse>
        <verse osisID='Isa.1.11'>Mitä ovat minulle teidän paljot teurasuhrinne?  sanoo Herra. Minä  olen kyllästynyt oinas-polttouhreihin ja juottovasikkain rasvaan.  Mullikkain, karitsain ja kauristen vereen minä en mielisty.</verse>
        <verse osisID='Isa.1.12'>Kun te tulette minun kasvojeni eteen, kuka sitä teiltä vaatii -  minun esikartanoitteni tallaamista?</verse>
        <verse osisID='Isa.1.13'>Älkää enää tuoko minulle turhaa ruokauhria; suitsutus on minulle  kauhistus. En kärsi uuttakuuta enkä sapattia, en kokouksen  kuuluttamista, en vääryyttä ynnä juhlakokousta.</verse>
        <verse osisID='Isa.1.14'>Minun sieluni vihaa teidän uusiakuitanne ja juhla-aikojanne; ne ovat  käyneet minulle kuormaksi, jota kantamaan olen väsynyt.</verse>
        <verse osisID='Isa.1.15'>Kun te ojennatte käsiänne, minä peitän silmäni teiltä; vaikka kuinka  paljon rukoilisitte, minä en kuule: teidän kätenne ovat verta täynnä.</verse>
        <verse osisID='Isa.1.16'>Peseytykää, puhdistautukaa; pankaa pois pahat tekonne minun silmäini  edestä, lakatkaa pahaa tekemästä.</verse>
        <verse osisID='Isa.1.17'>Oppikaa tekemään hyvää; harrastakaa oikeutta, ojentakaa  väkivaltaista, hankkikaa orvolle oikeus, ajakaa lesken asiaa.</verse>
        <verse osisID='Isa.1.18'>Niin tulkaa, käykäämme oikeutta keskenämme, sanoo Herra.  Vaikka  teidän syntinne ovat veriruskeat, tulevat ne lumivalkeiksi; vaikka ne  ovat purppuranpunaiset, tulevat ne villanvalkoisiksi.</verse>
        <verse osisID='Isa.1.19'>Jos suostutte ja olette kuuliaiset, niin te saatte syödä maan  hyvyyttä;</verse>
        <verse osisID='Isa.1.20'>mutta jos vastustatte ja niskoittelette, niin miekka syö teidät.  Sillä Herran suu on puhunut.</verse>
        <verse osisID='Isa.1.21'>Voi, kuinka onkaan portoksi tullut uskollinen kaupunki! Se oli  täynnä oikeutta, siellä asui vanhurskaus, mutta nyt murhamiehet.</verse>
        <verse osisID='Isa.1.22'>Sinun hopeasi on kuonaksi käynyt, jaloviinisi vedellä laimennettu.</verse>
        <verse osisID='Isa.1.23'>Sinun päämiehesi ovat niskureita ja varkaiden tovereita; kaikki he  lahjuksia rakastavat ja palkkoja tavoittelevat; eivät he hanki orvolle  oikeutta, lesken asia ei pääse heidän eteensä.</verse>
        <verse osisID='Isa.1.24'>Sentähden sanoo Herra, Herra Sebaot, Israelin Väkevä: Voi!  Minä  viihdytän vihani vastustajissani, minä kostan vihollisilleni;</verse>
        <verse osisID='Isa.1.25'>minä käännän käteni sinua vastaan ja puhdistan sinusta kuonan  niinkuin lipeällä ja poistan sinusta kaiken lyijyn.</verse>
        <verse osisID='Isa.1.26'>Ja minä palautan sinun tuomarisi muinaiselleen ja sinun  neuvonantajasi sellaisiksi, kuin alkuaan olivat. Sitten sinua kutsutaan  "vanhurskauden linnaksi", "uskolliseksi kaupungiksi".</verse>
        <verse osisID='Isa.1.27'>Siion lunastetaan oikeudella ja sen kääntyneet vanhurskaudella.</verse>
        <verse osisID='Isa.1.28'>Mutta luopiot ja syntiset saavat kaikki turmion, ja ne, jotka  hylkäävät Herran, hukkuvat.</verse>
        <verse osisID='Isa.1.29'>Sillä he saavat häpeän niistä tammista, joita te himoitsitte, ja  pettymyksen puutarhoista, jotka te valitsitte.</verse>
        <verse osisID='Isa.1.30'>Sillä teidän käy kuin tammen, jonka lehdet lakastuvat, ja kuin  puutarhan, joka on vailla vettä.</verse>
        <verse osisID='Isa.1.31'>Ja mahtaja tulee rohtimeksi ja hänen tekonsa kipinäksi, ja molemmat  palavat yhdessä, eikä ole sammuttajaa.</verse>
      </chapter>
      <chapter osisID='Isa.2'>
        <verse osisID='Isa.2.1'>Sana, jonka Jesaja, Aamoksen poika, näki Juudasta ja Jerusalemista.</verse>
        <verse osisID='Isa.2.2'>Aikojen lopussa on Herran temppelin vuori seisova vahvana,  ylimmäisenä vuorista, kukkuloista korkeimpana, ja kaikki pakanakansat  virtaavat sinne.</verse>
        <verse osisID='Isa.2.3'>Monet kansat lähtevät liikkeelle sanoen: "Tulkaa, nouskaamme Herran  vuorelle, Jaakobin Jumalan temppeliin, että hän opettaisi meille  teitänsä ja me vaeltaisimme hänen polkujansa; sillä Siionista lähtee  laki, Jerusalemista Herran sana".</verse>
        <verse osisID='Isa.2.4'>Ja hän tuomitsee pakanakansojen kesken, säätää oikeutta monille  kansoille. Niin he takovat miekkansa vantaiksi ja keihäänsä vesureiksi;  kansa ei nosta miekkaa kansaa vastaan, eivätkä he enää opettele  sotimaan.</verse>
        <verse osisID='Isa.2.5'>Jaakobin heimo, tulkaa, vaeltakaamme Herran valkeudessa.</verse>
        <verse osisID='Isa.2.6'>Sillä sinä olet hyljännyt kansasi, Jaakobin heimon, koska he ovat  täynnä Idän menoa, täynnä ennustelijoita niinkuin filistealaiset, ja  lyövät kättä muukalaisten kanssa.</verse>
        <verse osisID='Isa.2.7'>Heidän maansa tuli täyteen hopeata ja kultaa, eikä heidän aarteillaan  ole määrää; heidän maansa tuli täyteen hevosia, eikä heidän vaunuillaan  ole määrää.</verse>
        <verse osisID='Isa.2.8'>Heidän maansa tuli täyteen epäjumalia, he kumartavat kättensä tekoa,  sitä, minkä heidän sormensa ovat tehneet.</verse>
        <verse osisID='Isa.2.9'>Silloin ihminen masentuu ja mies painuu maahan, mutta älä anna heille  anteeksi.</verse>
        <verse osisID='Isa.2.10'>Mene kallion kätköön, piiloudu maan peittoon Herran kauhua ja hänen  valtansa kirkkautta pakoon.</verse>
        <verse osisID='Isa.2.11'>Ihmisten ylpeät silmät painuvat maahan, miesten korskeus masentuu,  ja sinä päivänä Herra yksinänsä on korkea.</verse>
        <verse osisID='Isa.2.12'>Sillä Herran Sebaotin päivä kohtaa kaikkea ylpeää ja korskeata ja  kaikkea ylhäistä, niin että se maahan painuu,</verse>
        <verse osisID='Isa.2.13'>kaikkia Libanonin setripuita, noita korkeita ja ylhäisiä, kaikkia  Baasanin tammia,</verse>
        <verse osisID='Isa.2.14'>kaikkia korkeita vuoria ja kaikkia ylhäisiä kukkuloita,</verse>
        <verse osisID='Isa.2.15'>kaikkia korkeita torneja ja kaikkia vahvoja muureja,</verse>
        <verse osisID='Isa.2.16'>kaikkia Tarsiin-laivoja ja kaikkea kallista ja ihanaa.</verse>
        <verse osisID='Isa.2.17'>Silloin masentuu ihmisten ylpeys, ja miesten korskeus painuu maahan,  ja sinä päivänä Herra yksinänsä on korkea.</verse>
        <verse osisID='Isa.2.18'>Mutta epäjumalat katoavat kaikki tyynni.</verse>
        <verse osisID='Isa.2.19'>Silloin mennään kallioluoliin ja maakuoppiin Herran kauhua ja hänen  valtansa kirkkautta pakoon, kun hän nousee maata kauhistuttamaan.</verse>
        <verse osisID='Isa.2.20'>Sinä päivänä ihmiset viskaavat pois myyrille ja yököille hopea- ja  kultajumalansa, jotka he ovat tehneet kumarrettaviksensa.</verse>
        <verse osisID='Isa.2.21'>Ja he menevät vuorenrotkoihin ja kallionkoloihin Herran kauhua ja  hänen valtansa kirkkautta pakoon, kun hän nousee maata kauhistuttamaan.</verse>
        <verse osisID='Isa.2.22'>Luopukaa siis ihmisistä, joilla on vain henkäys sieraimissa, sillä  minkä arvoiset he ovat!</verse>
      </chapter>
      <chapter osisID='Isa.3'>
        <verse osisID='Isa.3.1'>Sillä katso, Herra, Herra Sebaot ottaa pois Jerusalemilta ja Juudalta  varan ja turvan, kaiken leivänvaran ja kaiken vedenvaran,</verse>
        <verse osisID='Isa.3.2'>sankarin ja soturin, tuomarin ja profeetan, tietäjän ja vanhimman,</verse>
        <verse osisID='Isa.3.3'>viidenkymmenenpäämiehen ja arvomiehen, neuvonantajan, taitoniekan ja  taikurin.</verse>
        <verse osisID='Isa.3.4'>Ja minä panen nuorukaiset heille päämiehiksi, ja pahankuriset  hallitsevat heitä.</verse>
        <verse osisID='Isa.3.5'>Kansassa sortaa kukin toistaan, jokainen lähimmäistään; nuorukainen  rehentelee vanhusta vastaan, halpa-arvoinen arvollista vastaan.</verse>
        <verse osisID='Isa.3.6'>Kun veli tarttuu veljeensä isänsä talossa sanoen: "Sinulla on vielä  vaatteet, rupea ruhtinaaksemme ja ota huostaasi tämä raunioläjä",</verse>
        <verse osisID='Isa.3.7'>niin tämä sinä päivänä korottaa äänensä sanoen: "Ei minusta ole  haavoja sitomaan; ei ole minun talossani leipää, ei vaatetta, älkää  panko minua kansan ruhtinaaksi".</verse>
        <verse osisID='Isa.3.8'>Sillä Jerusalem kaatuu ja Juuda kukistuu, koska heidän kielensä ja  heidän tekonsa ovat Herraa vastaan ja he uhittelevat hänen kunniansa  kasvoja.</verse>
        <verse osisID='Isa.3.9'>Heidän kasvojensa hahmo todistaa heitä vastaan; syntinsä he tuovat  julki niinkuin sodomalaiset, he eivät niitä salaa. Voi heitä! Itsellensä  he pahaa tekevät.</verse>
        <verse osisID='Isa.3.10'>Sanokaa hurskaasta, että hänen käy hyvin, sillä he saavat nauttia  tekojensa hedelmiä.</verse>
        <verse osisID='Isa.3.11'>Voi jumalatonta! Hänen käy pahoin, sillä hänen kättensä teot  maksetaan hänelle.</verse>
        <verse osisID='Isa.3.12'>Minun kansani käskijät ovat lapsia, ja naiset sitä hallitsevat.  Kansani, sinun johtajasi ovat eksyttäjiä, he ovat hämmentäneet sinun  polkujesi suunnan.</verse>
        <verse osisID='Isa.3.13'>Herra asettuu käymään oikeutta, nousee kansoja tuomitsemaan.</verse>
        <verse osisID='Isa.3.14'>Herra käy tuomiolle kansansa vanhinten ja sen päämiesten kanssa: Te  olette raiskanneet viinitarhan; teidän taloissanne on kurjilta  ryöstettyä tavaraa.</verse>
        <verse osisID='Isa.3.15'>Kuinka saatatte runnella minun kansaani ja ruhjoa kurjien kasvot?  sanoo Herra, Herra Sebaot.</verse>
        <verse osisID='Isa.3.16'>Ja Herra sanoi: Koska Siionin tyttäret korskeilevat, kulkevat kaula  kenossa ja silmillään vilkuillen, astua sipsuttelevat ja  nilkkarenkaitaan kilistelevät,</verse>
        <verse osisID='Isa.3.17'>tekee Herra Siionin tytärten päälaen rupiseksi, ja Herra paljastaa  heidän häpynsä.</verse>
        <verse osisID='Isa.3.18'>Sinä päivänä Herra poistaa koreat nilkkarenkaat, otsanauhat,  puolikuukorut,</verse>
        <verse osisID='Isa.3.19'>korvarenkaat, rannerenkaat, hunnut,</verse>
        <verse osisID='Isa.3.20'>juhlapäähineet, jalkakäädyt, koruvyöt, hajupullot, taikahelyt,</verse>
        <verse osisID='Isa.3.21'>sormukset, nenärenkaat,</verse>
        <verse osisID='Isa.3.22'>juhlavaatteet, kaavut, vaipat, kukkarot,</verse>
        <verse osisID='Isa.3.23'>kuvastimet, aivinapaidat, käärelakit ja päällysharsot.</verse>
        <verse osisID='Isa.3.24'>Silloin tulee tuoksun sijaan löyhkä, vyön sijaan nuora, käherretyn  tukan sijaan kaljuus, korupuvun sijaan säkkiverho, kauneuden sijaan  polttomerkki.</verse>
        <verse osisID='Isa.3.25'>Sinun miehesi kaatuvat miekkaan ja sinun sankarisi sotaan.</verse>
        <verse osisID='Isa.3.26'>Ja Siionin portit valittavat ja vaikeroivat, ja typötyhjänä hän  istuu maassa.</verse>
      </chapter>
      <chapter osisID='Isa.4'>
        <verse osisID='Isa.4.1'>Sinä päivänä seitsemän naista tarttuu yhteen mieheen sanoen: "Me  syömme omaa leipäämme ja vaatetamme itsemme omilla vaatteilla, kunhan  vain meidät otetaan sinun nimiisi; poista meidän häpeämme".</verse>
        <verse osisID='Isa.4.2'>Sinä päivänä on Herran vesa oleva Israelin pelastuneille kaunistus ja  kunnia ja maan hedelmä heille korkeus ja loisto.</verse>
        <verse osisID='Isa.4.3'>Ja ne, jotka Siionissa ovat säilyneet ja Jerusalemissa jäljelle  jääneet, kutsutaan pyhiksi, kaikki, jotka ovat kirjoitetut Jerusalemissa  elävien lukuun -</verse>
        <verse osisID='Isa.4.4'>silloin kun Herra on pessyt pois Siionin tytärten saastan ja  huuhtonut Jerusalemista sen verenviat tuomion ja puhdistuksen hengellä.</verse>
        <verse osisID='Isa.4.5'>Ja Herra luo Siionin vuorelle koko asuinsijansa ylle ja sen  juhlakokousten ylle pilven päivän ajaksi ja savun ynnä tulenliekin  hohteen yöksi, sillä kaiken kirkkauden yllä on oleva peite</verse>
        <verse osisID='Isa.4.6'>ja verho varjoamassa päivän helteeltä sekä turvaamassa ja suojaamassa  rajuilmalta ja sateelta.</verse>
      </chapter>
      <chapter osisID='Isa.5'>
        <verse osisID='Isa.5.1'>Minä laulan ystävästäni, laulan rakkaani laulun hänen  viinitarhastaan. Ystävälläni oli viinitarha lihavalla vuorenrinteellä.</verse>
        <verse osisID='Isa.5.2'>Hän kuokki ja kivesi sen ja istutti siihen jaloja köynnöksiä, rakensi  sen keskelle tornin ja hakkasi sinne myös kuurnan. Ja hän odotti sen  kasvavan rypäleitä, mutta se kasvoi villimarjoja.</verse>
        <verse osisID='Isa.5.3'>Ja nyt, te Jerusalemin asukkaat ja Juudan miehet, tuomitkaa minun ja  minun viinitarhani välillä.</verse>
        <verse osisID='Isa.5.4'>Mitä olisi viinitarhalleni vielä ollut tehtävä, jota en olisi sille  tehnyt? Miksi se kasvoi villimarjoja, kun minä odotin sen kasvavan  rypäleitä?</verse>
        <verse osisID='Isa.5.5'>Mutta nyt minä ilmoitan teille, mitä teen viinitarhalleni: minä  poistan siitä aidan, niin että se jää hävitettäväksi, särjen siitä  muurin, niin että se jää tallattavaksi.</verse>
        <verse osisID='Isa.5.6'>Minä hävitän sen: ei sitä enää vesota eikä kuokita, vaan se on  kasvava ohdaketta ja orjantappuraa, ja minä kiellän pilvet sille vettä  satamasta.</verse>
        <verse osisID='Isa.5.7'>Sillä Israelin heimo on Herran Sebaotin viinitarha, ja Juudan miehet  ovat hänen ilo-istutuksensa. Ja hän odotti oikeutta, mutta katso, tuli  oikeuttomuus, ja vanhurskautta, mutta katso, tuli vaikerrus.</verse>
        <verse osisID='Isa.5.8'>Voi niitä, jotka liittävät talon taloon, yhdistävät pellon peltoon,  kunnes ei jää enää tilaa ja te yksin asutte maassa!</verse>
        <verse osisID='Isa.5.9'>Minun korviini kuului Herran Sebaotin sana: Totisesti, ne monet talot  tulevat autioiksi, ne suuret ja kauniit asujattomiksi.</verse>
        <verse osisID='Isa.5.10'>Sillä kymmenen auranalaa viinitarhaa on antava yhden bat-mitan, ja  hoomerin kylvö on antava eefan.</verse>
        <verse osisID='Isa.5.11'>Voi niitä, jotka aamuvarhaisesta väkijuoman jäljessä juoksevat ja  iltamyöhään viipyvät viinistä hehkuvina!</verse>
        <verse osisID='Isa.5.12'>Kanteleet, harput, vaskirummut, huilut ja viinit on heillä  pidoissansa, mutta Herran tekoja he eivät tarkkaa, eivät näe hänen  kättensä töitä.</verse>
        <verse osisID='Isa.5.13'>Sentähden minun kansani siirretään maastansa äkkiarvaamatta, sen  ylhäiset kärsivät nälkää, ja sen remuava joukko nääntyy janoon.</verse>
        <verse osisID='Isa.5.14'>Sentähden tuonela levittää kitansa ammolleen, avaa suunsa  suunnattomaksi; ja sinne menee sen loisto, sen remuava ja pauhaava  joukko, kaikki sen ilonpitäjät.</verse>
        <verse osisID='Isa.5.15'>Silloin ihminen masentuu ja mies painuu maahan, maahan painuvat  ylpeitten silmät;</verse>
        <verse osisID='Isa.5.16'>mutta Herra Sebaot on oleva korkea tuomiossa, pyhä Jumala on oleva  pyhä vanhurskaudessa.</verse>
        <verse osisID='Isa.5.17'>Ja karitsat käyvät siellä niinkuin laitumillansa, ja vieraat  syöttävät rikkaitten rauniosijoja.</verse>
        <verse osisID='Isa.5.18'>Voi niitä, jotka vetävät perässänsä rangaistusta turhuuden köysillä,  synnin palkkaa kuin vaunujen valjailla;</verse>
        <verse osisID='Isa.5.19'>niitä, jotka sanovat: "Joutukoon pian hänen tekonsa, että me sen  näemme; täyttyköön ja tapahtukoon Israelin Pyhän aivoitus, että me sen  tiedämme!"</verse>
        <verse osisID='Isa.5.20'>Voi niitä, jotka sanovat pahan hyväksi ja hyvän pahaksi, jotka  tekevät pimeyden valkeudeksi ja valkeuden pimeydeksi, jotka tekevät  karvaan makeaksi ja makean karvaaksi!</verse>
        <verse osisID='Isa.5.21'>Voi niitä, jotka ovat viisaita omissa silmissään ja ymmärtäväisiä  omasta mielestänsä!</verse>
        <verse osisID='Isa.5.22'>Voi niitä, jotka ovat urhoja viinin juonnissa ja aimomiehiä  väkijuoman sekoittamisessa,</verse>
        <verse osisID='Isa.5.23'>jotka lahjuksesta julistavat syyllisen syyttömäksi ja ottavat  oikeuden siltä, joka oikeassa on!</verse>
        <verse osisID='Isa.5.24'>Sentähden, niinkuin tulen kieli syö oljet ja kuloheinä raukeaa  liekkiin, niin heidän juurensa mätänee, ja heidän kukkansa hajoaa tomuna  ilmaan, sillä he ovat ylenkatsoneet Herran Sebaotin lain ja pitäneet  pilkkanansa Israelin Pyhän sanaa.</verse>
        <verse osisID='Isa.5.25'>Sentähden syttyi Herran viha hänen kansaansa kohtaan: hän ojensi  kätensä sitä vastaan ja löi sitä, niin että vuoret vapisivat ja heidän  raatonsa olivat tunkiona keskellä katuja.  Tästä kaikesta ei hänen  vihansa asettunut, vaan hänen kätensä on vielä ojennettuna.</verse>
        <verse osisID='Isa.5.26'>Ja hän pystyttää viirin kaukaiselle kansalle ja viheltää sen  luokseen maan äärestä. Ja katso, se tulee viipymättä, nopeasti.</verse>
        <verse osisID='Isa.5.27'>Ei kukaan heistä väsy eikä kompastu, ei kukaan torku eikä nuku, ei  vyö kupeilta aukene, eikä kengänpaula katkea.</verse>
        <verse osisID='Isa.5.28'>Sen nuolet ovat teroitetut, sen jouset kaikki jännitetyt, sen orhien  kaviot ovat kuin pii, ja sen rattaat kuin rajuilma.</verse>
        <verse osisID='Isa.5.29'>Sen kiljunta on kuin naarasleijonan, se kiljuu kuin nuoret  jalopeurat, se ärjyy ja tempaa saaliin ja vie sen pois, eikä pelastajaa  ole.</verse>
        <verse osisID='Isa.5.30'>Se ärjyy sille sinä päivänä, niinkuin meri ärjyy. Silloin tähyillään  maata, mutta katso, on pimeys, on ahdistus, ja valo on pimennyt sen  synkeyteen.</verse>
      </chapter>
      <chapter osisID='Isa.6'>
        <verse osisID='Isa.6.1'>Kuningas Ussian kuolinvuotena minä näin Herran istuvan korkealla ja  ylhäisellä istuimella, ja hänen vaatteensa liepeet täyttivät temppelin.</verse>
        <verse osisID='Isa.6.2'>Serafit seisoivat hänen ympärillään; kullakin oli kuusi siipeä:  kahdella he peittivät kasvonsa, kahdella he peittivät jalkansa, ja  kahdella he lensivät.</verse>
        <verse osisID='Isa.6.3'>Ja he huusivat toinen toisellensa ja sanoivat: "Pyhä, pyhä, pyhä  Herra Sebaot; kaikki maa on täynnä hänen kunniaansa".</verse>
        <verse osisID='Isa.6.4'>Ja kynnysten perustukset vapisivat heidän huutonsa äänestä, ja huone  täyttyi savulla.</verse>
        <verse osisID='Isa.6.5'>Niin minä sanoin: "Voi minua! Minä hukun, sillä minulla on saastaiset  huulet, ja minä asun kansan keskellä, jolla on saastaiset huulet; sillä  minun silmäni ovat nähneet kuninkaan, Herran Sebaotin."</verse>
        <verse osisID='Isa.6.6'>Silloin lensi minun luokseni yksi serafeista, kädessään hehkuva kivi,  jonka hän oli pihdeillä ottanut alttarilta,</verse>
        <verse osisID='Isa.6.7'>ja kosketti sillä minun suutani sanoen: "Katso, tämä on koskettanut  sinun huuliasi; niin on sinun velkasi poistettu ja syntisi sovitettu".</verse>
        <verse osisID='Isa.6.8'>Ja minä kuulin Herran äänen sanovan: "Kenenkä minä lähetän?  Kuka  menee meidän puolestamme?" Minä sanoin: "Katso, tässä minä olen, lähetä  minut".</verse>
        <verse osisID='Isa.6.9'>Niin hän sanoi: "Mene ja sano tälle kansalle: 'Kuulemalla kuulkaa,  älkääkä ymmärtäkö, näkemällä nähkää, älkääkä käsittäkö'.</verse>
        <verse osisID='Isa.6.10'>Paaduta tämän kansan sydän, koveta sen korvat, sokaise sen silmät,  ettei se näkisi silmillään, ei kuulisi korvillaan, ei ymmärtäisi  sydämellään eikä kääntyisi ja parannetuksi tulisi."</verse>
        <verse osisID='Isa.6.11'>Mutta minä sanoin: "Kuinka kauaksi aikaa, Herra?" Hän vastasi:  "Siihen asti, kunnes kaupungit tulevat autioiksi, asumattomiksi, ja  talot tyhjiksi ihmisistä ja pellot on hävitetty erämaaksi;</verse>
        <verse osisID='Isa.6.12'>kunnes Herra on karkoittanut ihmiset kauas ja suuri autius tullut  keskelle maata.</verse>
        <verse osisID='Isa.6.13'>Ja jos siellä on jäljellä kymmenes osa, niin hävitetään vielä sekin.  Mutta niinkuin tammesta ja rautatammesta jää kaadettaessa kanto, niin  siitäkin: se kanto on pyhä siemen."</verse>
      </chapter>
      <chapter osisID='Isa.7'>
        <verse osisID='Isa.7.1'>Aahaan, Jootamin pojan, Ussian pojanpojan, Juudan kuninkaan, aikana  lähtivät Resin, Aramin kuningas, ja Pekah, Remaljan poika, Israelin  kuningas, sotimaan Jerusalemia vastaan, mutta he eivät voineet  valloittaa sitä.</verse>
        <verse osisID='Isa.7.2'>Ja kun Daavidin huoneelle ilmoitettiin sanoma: "Aram on leiriytynyt  Efraimiin", niin kuninkaan ja hänen kansansa sydän vapisi, niinkuin  metsän puut vapisevat tuulessa.</verse>
        <verse osisID='Isa.7.3'>Silloin Herra sanoi Jesajalle: "Mene Aahasta vastaan, sinä ja sinun  poikasi Sear-Jaasub, Ylälammikon vesijohdon päähän, Vanuttajankedon  tielle,</verse>
        <verse osisID='Isa.7.4'>ja sano hänelle: Ole varuillasi ja pysy rauhallisena, älä pelkää,  älköönkä sydämesi säikkykö noita kahta savuavaa kekäleenpätkää: Resinin  ja Aramin ynnä Remaljan pojan vihanvimmaa.</verse>
        <verse osisID='Isa.7.5'>Koska Aram, Efraim ja Remaljan poika ovat hankkineet pahaa sinua  vastaan sanoen:</verse>
        <verse osisID='Isa.7.6'>'Lähtekäämme Juudaa vastaan, täyttäkäämme se kauhulla, vallatkaamme  se itsellemme ja asettakaamme sinne kuninkaaksi Taabalin poika',</verse>
        <verse osisID='Isa.7.7'>niin sanoo Herra, Herra näin: Ei se onnistu, eikä se tapahdu.</verse>
        <verse osisID='Isa.7.8'>Sillä Aramin pää on Damasko, ja Damaskon pää on Resin - mutta  kuusikymmentä viisi vuotta vielä, ja Efraim on muserrettu eikä ole enää  kansa - ja Efraimin pää on Samaria,</verse>
        <verse osisID='Isa.7.9'>ja Samarian pää on Remaljan poika. Ellette usko, niin ette kestä."</verse>
        <verse osisID='Isa.7.10'>Ja Herra puhui jälleen Aahaalle sanoen:</verse>
        <verse osisID='Isa.7.11'>"Pyydä itsellesi merkki Herralta, Jumalaltasi, pyydä alhaalta  syvyydestä taikka ylhäältä korkeudesta".</verse>
        <verse osisID='Isa.7.12'>Mutta Aahas vastasi: "En pyydä enkä kiusaa Herraa".</verse>
        <verse osisID='Isa.7.13'>Siihen hän lausui: "Kuulkaa, te Daavidin suku, eikö se riitä, että  te ihmiset väsytätte, kun vielä minun Jumalanikin itseenne väsytätte?</verse>
        <verse osisID='Isa.7.14'>Sentähden Herra itse antaa teille merkin: Katso, neitsyt tulee  raskaaksi ja synnyttää pojan ja antaa hänelle nimen Immanuel.</verse>
        <verse osisID='Isa.7.15'>Voita ja hunajaa hän syö siinä iässä, jolloin hän oppii hylkäämään  pahan ja valitsemaan hyvän;</verse>
        <verse osisID='Isa.7.16'>sillä ennenkuin poika on oppinut hylkäämään pahan ja valitsemaan  hyvän, tulee autioksi maa, jonka kahta kuningasta sinä kauhistut.</verse>
        <verse osisID='Isa.7.17'>Herra antaa tulla sinulle, sinun kansallesi ja isäsi suvulle ne  päivät, joita ei ole ollut siitä asti, kun Efraim luopui Juudasta -  antaa tulla Assurin kuninkaan.</verse>
        <verse osisID='Isa.7.18'>Ja sinä päivänä Herra viheltää kärpäset Egyptin virtain suulta ja  mehiläiset Assurin maasta,</verse>
        <verse osisID='Isa.7.19'>ja ne tulevat ja laskeutuvat kaikki vuorenrotkoihin ja  kallionkoloihin, kaikkiin orjantappurapensaisiin ja kaikille  juottopaikoille.</verse>
        <verse osisID='Isa.7.20'>Sinä päivänä Herra ajattaa virran tuolta puolen palkatulla  partaveitsellä, Assurin kuninkaalla, pään ja häpykarvat; viepä se vielä  parrankin.</verse>
        <verse osisID='Isa.7.21'>Siihen aikaan pitää mies lehmäsen ja pari lammasta,</verse>
        <verse osisID='Isa.7.22'>mutta runsaan maidon tulon tähden hän syö voita; sillä voita ja  hunajaa syövät kaikki maahan jäljelle jääneet.</verse>
        <verse osisID='Isa.7.23'>Ja siihen aikaan jokainen paikka, jossa kasvaa tuhat viinipuuta,  arvoltaan tuhat hopeasekeliä, joutuu orjantappurain ja ohdakkeiden  valtaan.</verse>
        <verse osisID='Isa.7.24'>Sinne on mentävä nuolet ja jousi mukana, sillä koko maa on pelkkää  orjantappuraa ja ohdaketta.</verse>
        <verse osisID='Isa.7.25'>Ei yhdellekään niistä vuorista, joita nyt kuokalla kuokitaan, enää  mennä orjantappurain ja ohdakkeiden pelosta; ne jäävät härkien  laitumeksi ja lammasten tallattavaksi."</verse>
      </chapter>
      <chapter osisID='Isa.8'>
        <verse osisID='Isa.8.1'>Ja Herra sanoi minulle: "Ota iso taulu ja kirjoita siihen selkeällä  kirjoituksella: Maher-Saalal Haas-Bas.</verse>
        <verse osisID='Isa.8.2'>Ja minä otan itselleni luotettavat todistajat, pappi Uurian ja  Sakarjan, Jeberekjan pojan."</verse>
        <verse osisID='Isa.8.3'>Sitten minä lähestyin profeetta-vaimoani, ja hän tuli raskaaksi ja  synnytti pojan. Niin Herra sanoi minulle: "Pane hänelle nimeksi  Maher-Saalal Haas-Bas.</verse>
        <verse osisID='Isa.8.4'>Sillä ennenkuin poika oppii sanomaan: 'isä' ja 'äiti', viedään  Damaskoon tavarat ja Samarian saalis Assurin kuninkaan eteen."</verse>
        <verse osisID='Isa.8.5'>Ja Herra puhui jälleen minulle ja sanoi:</verse>
        <verse osisID='Isa.8.6'>"Koska tämä kansa halveksii Siiloan hiljaa virtaavia vesiä ja  iloitsee Resinin ja Remaljan pojan kanssa,</verse>
        <verse osisID='Isa.8.7'>niin katso, sentähden Herra antaa tulla heidän ylitsensä virran  vedet, valtavat ja suuret: Assurin kuninkaan ja kaiken hänen kunniansa;  se nousee kaikkien uomiensa yli ja menee kaikkien äyräittensä yli,</verse>
        <verse osisID='Isa.8.8'>ja se tunkeutuu Juudaan, paisuu ja tulvii ja ulottuu kaulaan saakka.  Ja levittäen siipensä se täyttää yliyltään sinun maasi, Immanuel."</verse>
        <verse osisID='Isa.8.9'>Riehukaa, kansat, kuitenkin kukistutte; kuulkaa, kaikki kaukaiset  maat: sonnustautukaa, kuitenkin kukistutte; sonnustautukaa, kuitenkin  kukistutte.</verse>
        <verse osisID='Isa.8.10'>Pitäkää neuvoa: se raukeaa; sopikaa sopimus: ei se pysy.  Sillä  Jumala on meidän kanssamme.</verse>
        <verse osisID='Isa.8.11'>Sillä näin sanoi minulle Herra, kun hänen kätensä valtasi minut ja  hän varoitti minua vaeltamasta tämän kansan tietä:</verse>
        <verse osisID='Isa.8.12'>"Älkää sanoko salaliitoksi kaikkea, mitä tämä kansa salaliitoksi  sanoo; älkää peljätkö, mitä se pelkää, älkääkä kauhistuko.</verse>
        <verse osisID='Isa.8.13'>Herra Sebaot pitäkää pyhänä, häntä te peljätkää ja kauhistukaa.</verse>
        <verse osisID='Isa.8.14'>Ja hän on oleva pyhäkkö, hän loukkauskivi ja kompastuksen kallio  molemmille Israelin huonekunnille, paula ja ansa Jerusalemin asukkaille.</verse>
        <verse osisID='Isa.8.15'>Monet heistä kompastuvat ja kaatuvat ja ruhjoutuvat, monet kiedotaan  ja vangitaan.</verse>
        <verse osisID='Isa.8.16'>Sido todistus talteen, lukitse laki sinetillä minun opetuslapsiini."</verse>
        <verse osisID='Isa.8.17'>Niin minä odotan Herraa, joka kätkee kasvonsa Jaakobin heimolta, ja  panen toivoni häneen.</verse>
        <verse osisID='Isa.8.18'>Katso, minä ja lapset, jotka Herra on minulle antanut, me olemme  Herran Sebaotin merkkeinä ja ihmeinä Israelissa, hänen, joka asuu  Siionin vuorella.</verse>
        <verse osisID='Isa.8.19'>Ja kun he sanovat teille: "Kysykää vainaja- ja tietäjähengiltä,  jotka supisevat ja mumisevat", niin eikö kansa kysyisi Jumalaltansa?  Kuolleiltako elävien puolesta?</verse>
        <verse osisID='Isa.8.20'>"Pysykää laissa ja todistuksessa!" Elleivät he näin sano, ei heillä  aamunkoittoa ole.</verse>
        <verse osisID='Isa.8.21'>Ja siellä he kuljeskelevat vaivattuina ja nälkäisinä, ja nälissään  he vimmastuvat ja kiroavat kuninkaansa ja Jumalansa.  He luovat silmänsä  korkeuteen,</verse>
        <verse osisID='Isa.8.22'>he katsahtavat maan puoleen, mutta katso: ainoastaan ahdistusta ja  pimeyttä; he ovat syöstyt tuskan synkeyteen ja pimeyteen.</verse>
        <verse osisID='Isa.8.23'>Mutta ei jää pimeään se, mikä nyt on vaivan alla. Entiseen aikaan  hän saattoi halveksituksi Sebulonin maan ja Naftalin maan, mutta  tulevaisuudessa hän saattaa kunniaan merentien, Jordanin tuonpuoleisen  maan, pakanain alueen.</verse>
      </chapter>
      <chapter osisID='Isa.9'>
        <verse osisID='Isa.9.1'>Kansa, joka pimeydessä vaeltaa, näkee suuren valkeuden; jotka asuvat  kuoleman varjon maassa, niille loistaa valkeus.</verse>
        <verse osisID='Isa.9.2'>Sinä lisäät kansan, annat sille suuren ilon; he iloitsevat sinun  edessäsi, niinkuin elonaikana iloitaan, niinkuin saaliinjaossa  riemuitaan.</verse>
        <verse osisID='Isa.9.3'>Sillä heidän kuormansa ikeen, heidän olkainsa vitsan ja heidän  käskijänsä sauvan sinä särjet niinkuin Midianin päivänä;</verse>
        <verse osisID='Isa.9.4'>ja kaikki taistelun pauhussa tallatut sotakengät ja verellä tahratut  vaipat poltetaan ja tulella kulutetaan.</verse>
        <verse osisID='Isa.9.5'>Sillä lapsi on meille syntynyt, poika on meille annettu, jonka  hartioilla on herraus, ja hänen nimensä on: Ihmeellinen neuvonantaja,  Väkevä Jumala, Iankaikkinen isä, Rauhanruhtinas.</verse>
        <verse osisID='Isa.9.6'>Herraus on oleva suuri ja rauha loppumaton Daavidin valtaistuimella  ja hänen valtakunnallansa; se perustetaan ja vahvistetaan tuomiolla ja  vanhurskaudella nyt ja iankaikkisesti.  Herran Sebaotin kiivaus on sen  tekevä.</verse>
        <verse osisID='Isa.9.7'>Herra lähetti sanan Jaakobia vastaan, ja se iski Israeliin,</verse>
        <verse osisID='Isa.9.8'>ja sen sai tuntea koko kansa, Efraim ja Samarian asukkaat, mutta he  sanoivat ylpeydessään ja sydämensä kopeudessa:</verse>
        <verse osisID='Isa.9.9'>"Tiilikivet sortuivat maahan, mutta me rakennamme hakatuista kivistä;  metsäviikunapuut lyötiin poikki, mutta me panemme setripuita sijaan".</verse>
        <verse osisID='Isa.9.10'>Silloin Herra nostatti sitä vastaan Resinin ahdistajat ja kiihoitti  sen viholliset,</verse>
        <verse osisID='Isa.9.11'>aramilaiset edestä ja filistealaiset takaa, ja he söivät Israelia  suun täydeltä. Kaikesta tästä ei hänen vihansa ole asettunut, ja vielä  on hänen kätensä ojennettu.</verse>
        <verse osisID='Isa.9.12'>Mutta kansa ei palannut kurittajansa tykö, eivätkä he etsineet  Herraa Sebaotia.</verse>
        <verse osisID='Isa.9.13'>Sentähden Herra katkaisi Israelilta pään ja hännän, palmunlehvän ja  kaislan, yhtenä päivänä.</verse>
        <verse osisID='Isa.9.14'>Vanhin ja arvomies on pää, mutta profeetta, joka valhetta opettaa,  on häntä.</verse>
        <verse osisID='Isa.9.15'>Ja tämän kansan johtajat tulivat eksyttäjiksi, ja johdettavat  joutuivat hämminkiin.</verse>
        <verse osisID='Isa.9.16'>Sentähden Herra ei iloitse sen nuorista miehistä eikä armahda sen  orpoja ja leskiä, sillä he ovat kaikki jumalattomia ja pahantekijöitä,  ja jokainen suu puhuu hulluutta. Kaikesta tästä ei hänen vihansa ole  asettunut, ja vielä on hänen kätensä ojennettu.</verse>
        <verse osisID='Isa.9.17'>Sillä jumalattomuus palaa tulena, kuluttaa orjantappurat ja  ohdakkeet ja sytyttää sankan metsän, niin että se savuna tupruaa ilmaan.</verse>
        <verse osisID='Isa.9.18'>Herran Sebaotin vihasta maa syttyy palamaan, ja kansa on kuin tulen  syötävänä; toinen ei sääli toistansa.</verse>
        <verse osisID='Isa.9.19'>Ahmivat oikealta, mutta on yhä nälkä, syövät vasemmalta, mutta eivät  saa kylläänsä; jokainen syö oman käsivartensa lihaa:</verse>
        <verse osisID='Isa.9.20'>Manasse Efraimia ja Efraim Manassea, molemmat yhdessä käyvät Juudan  kimppuun. Kaikesta tästä ei hänen vihansa ole asettunut, ja vielä on  hänen kätensä ojennettu.</verse>
      </chapter>
      <chapter osisID='Isa.10'>
        <verse osisID='Isa.10.1'>Voi niitä, jotka vääriä säädöksiä säätävät, jotka turmiollisia  tuomioita kirjoittelevat,</verse>
        <verse osisID='Isa.10.2'>vääntääksensä vaivaisten asian ja riistääksensä minun kansani  kurjilta oikeuden, että lesket joutuisivat heidän saaliiksensa ja orvot  heidän ryöstettäviksensä!</verse>
        <verse osisID='Isa.10.3'>Mutta mitä te teette koston päivänä, rajumyrskyssä, joka tulee  kaukaa? Kenen turviin pakenette apua saamaan ja minne talletatte  tavaranne?</verse>
        <verse osisID='Isa.10.4'>Ei muuta kuin vaipua vangittujen joukkoon tai kaatua surmattujen  sekaan. Kaikesta tästä ei hänen vihansa ole asettunut, ja vielä on hänen  kätensä ojennettu.</verse>
        <verse osisID='Isa.10.5'>Voi Assuria, joka on minun vihani vitsa ja jolla on kädessään minun  suuttumukseni sauva!</verse>
        <verse osisID='Isa.10.6'>Minä lähetän hänet jumalattoman kansakunnan kimppuun, käsken hänet  vihastukseni kansaa vastaan saalista saamaan ja ryöstöä ryöstämään ja  tallaamaan sitä kuin katujen lokaa.</verse>
        <verse osisID='Isa.10.7'>Mutta hän ei ajattele niin, se ei ole hänen sydämensä aivoitus, vaan  hänen sydämensä halu on hävittää ja tuhota kansoja paljon.</verse>
        <verse osisID='Isa.10.8'>Sillä hän sanoo: "Eivätkö minun päämieheni ole kaikki kuninkaita?</verse>
        <verse osisID='Isa.10.9'>Eikö käynyt Kalnon niinkuin Karkemiin, eikö Hamatin niinkuin Arpadin  ja Samarian niinkuin Damaskon?</verse>
        <verse osisID='Isa.10.10'>Niinkuin minun käteni on saavuttanut epäjumalien valtakunnat, joiden  jumalankuvat olivat paremmat kuin Jerusalemin ja Samarian -</verse>
        <verse osisID='Isa.10.11'>niin enkö minä tekisi Jerusalemille ja sen epäjumalankuville, samoin  kuin minä tein Samarialle ja sen epäjumalille?"</verse>
        <verse osisID='Isa.10.12'>Mutta kun Herra on päättänyt kaiken työnsä Siionin vuorella ja  Jerusalemissa, niin minä kostan Assurin kuninkaalle hänen sydämensä  ylpeyden hedelmän ja hänen kopeitten silmiensä korskan.</verse>
        <verse osisID='Isa.10.13'>Sillä hän sanoo: "Oman käteni voimalla minä sen tein ja  viisaudellani, sillä minä olen ymmärtäväinen. Minä siirsin kansojen  rajat ja ryöstin heidän aarteensa ja puskin kumoon kuin härkä  valtaistuimella-istujat.</verse>
        <verse osisID='Isa.10.14'>Minun käteni tavoitti kansojen rikkaudet niinkuin linnun pesän; ja  niinkuin hyljätyt munat kootaan, niin minä olen koonnut kaikki maat,  eikä ketään ollut, joka olisi siipeä räpyttänyt tai nokkaa avannut ja  piipittänyt."</verse>
        <verse osisID='Isa.10.15'>Korskeileeko kirves hakkaajaansa vastaan, tai suurenteleeko saha  heiluttajaansa vastaan? Ikäänkuin vitsa heiluttaisi kohottajaansa ja  sauva saisi koholle sen, joka ei ole puuta!</verse>
        <verse osisID='Isa.10.16'>Sentähden Herra, Herra Sebaot, lähettää hänen lihavuuteensa  näivetystaudin, ja hänen kunniansa alle syttyy tuli niinkuin tulipalo.</verse>
        <verse osisID='Isa.10.17'>Israelin valkeus on tuleva tuleksi ja hänen Pyhänsä liekiksi, joka  polttaa ja kuluttaa hänen ohdakkeensa ja orjantappuransa yhtenä päivänä</verse>
        <verse osisID='Isa.10.18'>ja hänen metsänsä ja puutarhansa ihanuuden, hamaan luihin ja  ytimiin, ja hän tulee riutuvan sairaan kaltaiseksi.</verse>
        <verse osisID='Isa.10.19'>On helppo lukea ne puut, jotka jäävät hänen metsästänsä jäljelle;  poikanen voi ne kirjoittaa muistiin.</verse>
        <verse osisID='Isa.10.20'>Sinä päivänä ei Israelin jäännös eivätkä Jaakobin heimon pelastuneet  enää turvaudu lyöjäänsä, vaan totuudessa he turvautuvat Herraan,  Israelin Pyhään.</verse>
        <verse osisID='Isa.10.21'>Jäännös palajaa, Jaakobin jäännös, väkevän Jumalan tykö.</verse>
        <verse osisID='Isa.10.22'>Sillä vaikka sinun kansasi, Israel, olisi kuin meren hiekka, on  siitä palajava ainoastaan jäännös. Päätetty on hävitys, joka tulee,  vanhurskautta tulvillaan.</verse>
        <verse osisID='Isa.10.23'>Sillä hävityksen ja tuomiopäätöksen panee Herra, Herra Sebaot,  toimeen kaikessa maassa.</verse>
        <verse osisID='Isa.10.24'>Sentähden sanoo Herra, Herra Sebaot, näin: "Älä pelkää, minun  kansani, joka Siionissa asut, Assuria, kun hän sinua vitsalla lyö ja  kohottaa sauvansa sinua vastaan Egyptin tavalla.</verse>
        <verse osisID='Isa.10.25'>Sillä lyhyt hetki vielä, niin suuttumus täyttyy, ja minun vihani  kääntyy hävittämään heidät."</verse>
        <verse osisID='Isa.10.26'>Ja Herra Sebaot heiluttaa ruoskaa häntä vastaan, niinkuin silloin,  kun Midian lyötiin Oorebin kalliolla, ja hänen sauvansa on ojennettuna  meren yli, ja hän kohottaa sen niinkuin muinoin Egyptiä vastaan.</verse>
        <verse osisID='Isa.10.27'>Sinä päivänä heltiää hänen kuormansa sinun hartioiltasi ja hänen  ikeensä sinun niskaltasi, sillä ies särkyy lihavuuden pakosta.</verse>
        <verse osisID='Isa.10.28'>Hän tulee Aijatiin, kulkee Migronin kautta, jättää kuormastonsa  Mikmaaseen;</verse>
        <verse osisID='Isa.10.29'>he kulkevat solatien poikki: "Geba on yöpaikkamme". Raama vapisee,  Saulin Gibea pakenee.</verse>
        <verse osisID='Isa.10.30'>Huuda kimakasti, tytär Gallim! Kuuntele, Laisa! Poloinen Anatot!</verse>
        <verse osisID='Isa.10.31'>Madmena menee pakoon, Geebimin asukkaat saattavat tavaransa turviin.</verse>
        <verse osisID='Isa.10.32'>Vielä samana päivänä hän pysähtyy Noobiin, hän kohottaa kätensä  tytär Siionin vuorta, Jerusalemin kukkulaa, vastaan -</verse>
        <verse osisID='Isa.10.33'>katso, silloin Herra, Herra Sebaot, katkaisee hänen latvansa  kauhistavalla voimalla, vartevat rungot kaadetaan, ja korkeat  kukistuvat.</verse>
        <verse osisID='Isa.10.34'>Metsän tiheikkö hakataan kirveellä maahan, ja Libanon kaatuu  Voimallisen edessä.</verse>
      </chapter>
      <chapter osisID='Isa.11'>
        <verse osisID='Isa.11.1'>Mutta Iisain kannosta puhkeaa virpi, ja vesa versoo hänen  juuristansa.</verse>
        <verse osisID='Isa.11.2'>Ja hänen päällänsä lepää Herran Henki, viisauden ja ymmärryksen  henki, neuvon ja voiman henki, tiedon ja Herran pelon henki.</verse>
        <verse osisID='Isa.11.3'>Hän halajaa Herran pelkoa; ei hän tuomitse silmän näöltä eikä jaa  oikeutta korvan kuulolta,</verse>
        <verse osisID='Isa.11.4'>vaan tuomitsee vaivaiset vanhurskaasti ja jakaa oikein oikeutta maan  nöyrille; suunsa sauvalla hän lyö maata, surmaa jumalattomat huultensa  henkäyksellä.</verse>
        <verse osisID='Isa.11.5'>Vanhurskaus on hänen kupeittensa vyö ja totuus hänen lanteittensa  side.</verse>
        <verse osisID='Isa.11.6'>Silloin susi asuu karitsan kanssa, ja pantteri makaa vohlan vieressä;  vasikka ja nuori leijona ja syöttöhärkä ovat yhdessä, ja pieni poikanen  niitä paimentaa.</verse>
        <verse osisID='Isa.11.7'>Lehmä ja karhu käyvät laitumella, niiden vasikat ja pennut yhdessä  makaavat, ja jalopeura syö rehua kuin raavas.</verse>
        <verse osisID='Isa.11.8'>Imeväinen leikittelee kyykäärmeen kololla, ja vieroitettu kurottaa  kätensä myrkkyliskon luolaan.</verse>
        <verse osisID='Isa.11.9'>Ei missään minun pyhällä vuorellani tehdä pahaa eikä vahinkoa, sillä  maa on täynnä Herran tuntemusta, niinkuin vedet peittävät meren.</verse>
        <verse osisID='Isa.11.10'>Sinä päivänä pakanat etsivät Iisain juurta, joka on kansojen  lippuna, ja hänen asumuksensa on oleva kunniata täynnä.</verse>
        <verse osisID='Isa.11.11'>Ja sinä päivänä Herra vielä toisen kerran ojentaa kätensä  hankkiakseen itselleen kansansa jäännöksen, joka on jäljellä Assurissa,  Egyptissä, Patroksessa, Etiopiassa, Eelamissa, Sinearissa, Hamatissa ja  merensaarilla.</verse>
        <verse osisID='Isa.11.12'>Hän nostaa viirin pakanakansoille ja kokoaa Israelin karkoitetut  miehet; ja Juudan hajoitetut naiset hän kerää maan neljästä äärestä.</verse>
        <verse osisID='Isa.11.13'>Silloin katoaa Efraimin kateus, ja Juudan vihat häviävät.  Efraim ei  kadehdi Juudaa, eikä Juuda vihaa Efraimia.</verse>
        <verse osisID='Isa.11.14'>Ja he lentävät länteen päin filistealaisten niskaan, yhdessä he  ryöstävät Idän miehiä. Edom ja Mooab joutuvat heidän käsiinsä,  ammonilaiset heidän alamaisikseen.</verse>
        <verse osisID='Isa.11.15'>Ja Herra vihkii tuhon omaksi Egyptin merenlahden ja vihansa hehkussa  kohottaa kätensä Eufrat-virtaa vastaan, lyö sen hajalle seitsemäksi  puroksi ja tekee sen kengin kuljettavaksi.</verse>
        <verse osisID='Isa.11.16'>Siitä tulee valtatie hänen kansansa jäännökselle, joka on jäljellä  Assurissa, niinkuin tuli Israelille silloin, kun se Egyptin maasta  lähti.</verse>
      </chapter>
      <chapter osisID='Isa.12'>
        <verse osisID='Isa.12.1'>Sinä päivänä sinä sanot: "Minä kiitän sinua, Herra, sillä sinä olit  minuun vihastunut, mutta sinun vihasi asettui, ja sinä lohdutit minua.</verse>
        <verse osisID='Isa.12.2'>Katso, Jumala on minun pelastukseni; minä olen turvassa enkä pelkää,  sillä Herra, Herra on minun väkevyyteni ja ylistysvirteni, hän tuli  minulle pelastukseksi."</verse>
        <verse osisID='Isa.12.3'>Te saatte ilolla ammentaa vettä pelastuksen lähteistä.</verse>
        <verse osisID='Isa.12.4'>Ja sinä päivänä te sanotte: "Kiittäkää Herraa, julistakaa hänen  nimeänsä, tehkää hänen suuret tekonsa tiettäviksi kansain keskuudessa,  tunnustakaa, että hänen nimensä on korkea.</verse>
        <verse osisID='Isa.12.5'>Veisatkaa ylistystä Herralle, sillä jaloja töitä hän on tehnyt;  tulkoot ne tunnetuiksi kaikessa maassa.</verse>
        <verse osisID='Isa.12.6'>Huutakaa ja riemuitkaa, Siionin asukkaat, sillä suuri on teidän  keskellänne Israelin Pyhä."</verse>
      </chapter>
      <chapter osisID='Isa.13'>
        <verse osisID='Isa.13.1'>Ennustus Baabelista, Jesajan, Aamoksen pojan, näkemä.</verse>
        <verse osisID='Isa.13.2'>Pystyttäkää viiri paljaalle vuoren laelle, korottakaa äänenne heille,  viittokaa kädellä heitä menemään sisälle ruhtinasten porteista.</verse>
        <verse osisID='Isa.13.3'>Minä olen antanut käskyn vihkiytyneilleni ja kutsunut urhoni vihani  työhön, ylvääni, riemuitsevaiseni.</verse>
        <verse osisID='Isa.13.4'>Kuule, vuorilla käy kuin paljon väen pauhina; kuule valtakuntain,  kokoontuneitten kansojen kohinaa: Herra Sebaot katsastaa sotajoukkoansa.</verse>
        <verse osisID='Isa.13.5'>He tulevat kaukaisesta maasta, taivaan ääristä, Herra ja hänen  vihansa aseet, hävittämään kaiken maan.</verse>
        <verse osisID='Isa.13.6'>Valittakaa, sillä Herran päivä on lähellä, se tulee kuin hävitys  Kaikkivaltiaalta.</verse>
        <verse osisID='Isa.13.7'>Sentähden herpoavat kaikki kädet, ja kaikki ihmissydämet raukeavat.</verse>
        <verse osisID='Isa.13.8'>He peljästyvät, kivut ja tuskat valtaavat heidät, he vääntelehtivät  kuin synnyttäjä, tuijottavat toisiinsa tyrmistyneinä, kasvot  tulenkarvaisina.</verse>
        <verse osisID='Isa.13.9'>Katso, Herran päivä tulee, tulee armottomana, tulee kiivaus ja vihan  hehku, tekemään autioksi maan ja hävittämään siitä sen syntiset.</verse>
        <verse osisID='Isa.13.10'>Sillä taivaan tähdet ja Kalevanmiekat eivät loista valollansa,  aurinko on pimeä noustessansa, kuu ei kirkkaana kumota.</verse>
        <verse osisID='Isa.13.11'>Minä kostan maanpiirille sen pahuuden ja jumalattomille heidän pahat  tekonsa; minä lopetan julkeitten kopeuden ja painan maahan  väkivaltaisten ylpeyden.</verse>
        <verse osisID='Isa.13.12'>Minä teen kuolevaiset harvinaisemmiksi kuin puhdas kulta, ihmiset  harvinaisemmiksi kuin Oofirin kulta.</verse>
        <verse osisID='Isa.13.13'>Sentähden minä järisytän taivaat, ja maa järkkyy paikaltansa Herran  Sebaotin kiivaudesta, hänen vihansa hehkun päivänä.</verse>
        <verse osisID='Isa.13.14'>Ja niinkuin säikytetyt gasellit ja niinkuin lampaat, joilla ei ole  kokoajaa, he kääntyvät kukin kansansa luo, pakenevat kukin omalle  maallensa.</verse>
        <verse osisID='Isa.13.15'>Kuka ikinä tavataan, se lävistetään, kuka kiinni joutuu, se miekkaan  kaatuu.</verse>
        <verse osisID='Isa.13.16'>Heidän pienet lapsensa murskataan heidän silmäinsä edessä, heidän  talonsa ryöstetään, ja heidän vaimonsa raiskataan.</verse>
        <verse osisID='Isa.13.17'>Katso, minä herätän heitä vastaan meedialaiset, jotka eivät hopeasta  huoli eivätkä kullasta välitä.</verse>
        <verse osisID='Isa.13.18'>Heidän jousensa kaatavat nuoret miehet; he eivät armahda kohdun  hedelmää eivätkä lapsia sääli.</verse>
        <verse osisID='Isa.13.19'>Ja Baabelin, valtakuntain kaunistuksen, kaldealaisten ylpeyden ja  loiston, käy niinkuin Sodoman ja Gomorran, jotka Jumala hävitti.</verse>
        <verse osisID='Isa.13.20'>Ei sitä ikinä enää asuta, autioksi jää se polvesta polveen; ei  arabialainen sinne telttaansa tee, eivätkä paimenet siellä laumaansa  lepuuta.</verse>
        <verse osisID='Isa.13.21'>Erämaan eläimet lepäävät siellä, sen huoneet ovat täynnä huuhkajia,  kamelikurjet asuvat siellä, ja metsänpeikot siellä hyppelevät.</verse>
        <verse osisID='Isa.13.22'>Sakaalit ulvovat sen palatseissa, aavikkosudet huvilinnoissa. Sen  aika on lähellä, tulemaisillaan, ei sen päiviä pidennetä.</verse>
      </chapter>
      <chapter osisID='Isa.14'>
        <verse osisID='Isa.14.1'>Sillä Herra armahtaa Jaakobia ja valitsee vielä Israelin ja sijoittaa  heidät heidän omaan maahansa; muukalaiset liittyvät heihin ja yhtyvät  Jaakobin heimoon.</verse>
        <verse osisID='Isa.14.2'>Kansat ottavat heidät ja tuovat heidät heidän kotiinsa, ja Israelin  heimo saa heidät Herran maassa omiksensa, orjiksi ja orjattariksi, ja he  vangitsevat vangitsijansa ja vallitsevat käskijöitänsä.</verse>
        <verse osisID='Isa.14.3'>Ja sinä päivänä, jona Herra päästää sinut rauhaan vaivastasi,  tuskastasi ja siitä kovasta työstä, jota sinulla teetettiin,</verse>
        <verse osisID='Isa.14.4'>sinä virität tämän pilkkalaulun Baabelin kuninkaasta ja sanot:  "Kuinka on käskijästä tullut loppu, tullut loppu ahdistuksesta!</verse>
        <verse osisID='Isa.14.5'>Herra on murtanut jumalattomain sauvan, valtiaitten vitsan,</verse>
        <verse osisID='Isa.14.6'>joka kiukussa löi kansoja, löi lakkaamatta, joka vihassa vallitsi  kansakuntia, vainosi säälimättä.</verse>
        <verse osisID='Isa.14.7'>Kaikki maa on saanut levon ja rauhan, he puhkeavat riemuun.</verse>
        <verse osisID='Isa.14.8'>Kypressitkin sinusta iloa pitävät sekä Libanonin setrit: 'Sinun maata  mentyäsi ei nouse kukaan meitä hakkaamaan'.</verse>
        <verse osisID='Isa.14.9'>Tuonela tuolla alhaalla liikkuu sinun tähtesi, ottaaksensa sinut  vastaan, kun tulet. Se herättää haamut sinun tähtesi, kaikki maan  johtomiehet, nostattaa valtaistuimiltansa kaikki kansojen kuninkaat.</verse>
        <verse osisID='Isa.14.10'>Kaikki he lausuvat ja sanovat sinulle: 'Myös sinä olet riutunut  niinkuin mekin, olet tullut meidän kaltaiseksemme'.</verse>
        <verse osisID='Isa.14.11'>Alas tuonelaan on vaipunut sinun komeutesi, sinun harppujesi helinä;  sinun allasi ovat vuoteena madot, toukat ovat peittonasi.</verse>
        <verse osisID='Isa.14.12'>Kuinka olet taivaalta pudonnut, sinä kointähti, aamuruskon poika!  Kuinka olet maahan syösty, sinä kansojen kukistaja!</verse>
        <verse osisID='Isa.14.13'>Sinä sanoit sydämessäsi: 'Minä nousen taivaaseen, korkeammalle  Jumalan tähtiä minä istuimeni korotan ja istun ilmestysvuorelle,  pohjimmaiseen Pohjolaan.</verse>
        <verse osisID='Isa.14.14'>Minä nousen pilvien kukkuloille, teen itseni Korkeimman  vertaiseksi.'</verse>
        <verse osisID='Isa.14.15'>Mutta sinut heitettiin alas tuonelaan, pohjimmaiseen hautaan.</verse>
        <verse osisID='Isa.14.16'>Jotka sinut näkevät, ne katsovat pitkään, tarkastavat sinua: 'Onko  tämä se mies, joka järisytti maan, järkytti valtakunnat,</verse>
        <verse osisID='Isa.14.17'>joka teki maanpiirin erämaaksi ja hävitti sen kaupungit, joka ei  päästänyt vankejansa kotiin?'</verse>
        <verse osisID='Isa.14.18'>Kansojen kuninkaat kaikki lepäävät kunniassa, kukin kammiossansa.</verse>
        <verse osisID='Isa.14.19'>Mutta sinä olet kaukana haudastasi, poisviskattuna niinkuin  hylkyvesa, olet peittynyt surmattujen, miekalla lävistettyjen, kiviseen  kuoppaan suistuneitten alle, olet kuin tallattu raato.</verse>
        <verse osisID='Isa.14.20'>Et sinä saa yhtyä heidän kanssaan haudassa, sillä sinä olet maasi  hävittänyt, kansasi tappanut. Ei ikinä enää mainita pahantekijäin sukua.</verse>
        <verse osisID='Isa.14.21'>Laittakaa hänen lapsillensa verilöyly heidän isiensä pahain tekojen  tähden, etteivät he nousisi ottamaan omaksensa maata ja täyttäisi  maanpiiriä kaupungeilla."</verse>
        <verse osisID='Isa.14.22'>Minä nousen heitä vastaan, sanoo Herra Sebaot, ja hävitän Baabelilta  nimen ja jäännöksen, suvun ja jälkeläiset, sanoo Herra.</verse>
        <verse osisID='Isa.14.23'>Minä teen sen tuonenkurkien perinnöksi ja vesirämeeksi, minä  lakaisen sen pois hävityksen luudalla, sanoo Herra Sebaot.</verse>
        <verse osisID='Isa.14.24'>Herra Sebaot on vannonut sanoen: Totisesti, mitä minä olen  ajatellut, se tapahtuu, mitä minä olen päättänyt, se toteutuu:</verse>
        <verse osisID='Isa.14.25'>minä muserran Assurin maassani ja tallaan hänet vuorillani, niin  että hänen ikeensä heltiää heidän päältään ja hänen kuormansa heltiää  heidän hartioiltansa.</verse>
        <verse osisID='Isa.14.26'>Tämä on päätös, päätetty kaikesta maasta, tämä on käsi, ojennettu  kaikkien kansojen yli.</verse>
        <verse osisID='Isa.14.27'>Sillä Herra Sebaot on päättänyt, - kuka sen tyhjäksi tekee? Hänen  kätensä on ojennettu, - kuka sen torjuu?</verse>
        <verse osisID='Isa.14.28'>Kuningas Aahaan kuolinvuotena tuli tämä ennustus:</verse>
        <verse osisID='Isa.14.29'>Älä iloitse, Filistea kaikkinesi, siitä että sauva, joka sinua löi,  on murtunut. Sillä käärmeen juuresta kasvaa myrkkylisko, ja sen hedelmä  on lentävä käärme.</verse>
        <verse osisID='Isa.14.30'>Vaivaisista kurjimmat löytävät laitumen, ja köyhät saavat turvassa  levätä, mutta sinun juuresi minä tapan nälkään, ja sinun jäännöksesi  surmataan.</verse>
        <verse osisID='Isa.14.31'>Valita, portti, huuda, kaupunki; menehdy pelkoon, Filistea  kaikkinesi, sillä pohjoisesta tulee savu; eikä yksikään erkane  vihollisen riveistä.</verse>
        <verse osisID='Isa.14.32'>Ja mitä vastataan pakanakansan sanansaattajille? "Herra on  perustanut Siionin, ja hänen kansansa kurjat saavat siinä turvan".</verse>
      </chapter>
      <chapter osisID='Isa.15'>
        <verse osisID='Isa.15.1'>Ennustus Mooabista. Hävityksen yönä tuhoutuu Aar-Mooab; hävityksen  yönä tuhoutuu Kiir-Mooab.</verse>
        <verse osisID='Isa.15.2'>Bait ja Diibon nousevat uhrikukkuloille itkemään, Nebolla ja  Meedebassa Mooab valittaa; kaikki päät ovat paljaiksi ajellut, kaikki  parrat ovat leikatut.</verse>
        <verse osisID='Isa.15.3'>Kaduilla he kääriytyvät säkkeihin, katoilla ja toreilla kaikki  valittavat, menehtyvät itkuun.</verse>
        <verse osisID='Isa.15.4'>Hesbon ja Elale huutavat; Jahaaseen asti kuuluu niiden parku.  Sentähden Mooabin varustetut miehet vaikeroivat, sen sielu vapisee.</verse>
        <verse osisID='Isa.15.5'>Minun sydämeni huutaa Mooabin tähden; sen pakolaisia on aina  Sooariin, aina Eglat-Selisijjaan asti. Luuhitin solatietä he nousevat  itkien, Hooronaimin tiellä he puhkeavat parkuun hävityksen tähden.</verse>
        <verse osisID='Isa.15.6'>Nimrimin vedet ehtyvät erämaaksi, heinä kuivuu, ruoho lakastuu,  vihantaa ei ole.</verse>
        <verse osisID='Isa.15.7'>Sentähden he kantavat hankkimansa säästön ja tallettamansa tavaran  Pajupuron yli.</verse>
        <verse osisID='Isa.15.8'>Parku kiertää Mooabin rajoja, valitus kuuluu Eglaimiin asti, valitus  Beer-Eelimiin asti.</verse>
        <verse osisID='Isa.15.9'>Sillä Diimonin vedet ovat verta täynnä, ja vielä muutakin minä tuotan  Diimonille: leijonan Mooabin pelastettujen ja maahan jääneitten  kimppuun.</verse>
      </chapter>
      <chapter osisID='Isa.16'>
        <verse osisID='Isa.16.1'>"Lähettäkää maanhallitsijalle tulevat lampaat Selasta erämaan kautta  tytär Siionin vuorelle."</verse>
        <verse osisID='Isa.16.2'>Ja niinkuin pakenevat linnut, säikytetty pesue, ovat Mooabin tyttäret  Arnonin kahlauspaikoilla.</verse>
        <verse osisID='Isa.16.3'>"Anna neuvo, käy välittämään, tee varjosi yön kaltaiseksi keskellä  päivää, kätke karkoitetut, älä ilmaise pakenevia.</verse>
        <verse osisID='Isa.16.4'>Salli minun karkoitettujeni asua tykönäsi, ole Mooabille suojana  hävittäjää vastaan. Sillä sortajalle tulee loppu, hävitys lakkaa, ja  polkija on maasta poissa;</verse>
        <verse osisID='Isa.16.5'>ja valtaistuin vahvistetaan laupeudella, ja sillä istuu vakaasti  Daavidin majassa tuomari, joka harrastaa oikeutta ja vanhurskautta  ahkeroitsee."</verse>
        <verse osisID='Isa.16.6'>"Me olemme kuulleet Mooabin ylpeilyn, tuon ylen korskean, hänen  kopeilunsa, ylpeilynsä ja vihansa, hänen väärät puheensa."</verse>
        <verse osisID='Isa.16.7'>Sentähden Mooab Mooabille valittaa, kaikki he valittavat;  Kiir-Haresetin rypälekakkuja te huokailette, ratki murtuneina.</verse>
        <verse osisID='Isa.16.8'>Sillä kuihtuneet ovat Hesbonin viinitarhat, Sibman viiniköynnökset;  niiden jalot rypäleet kaatoivat kansojen valtiaita, ne ulottuivat  Jaeseriin asti, harhailivat halki erämaan, niiden vesat levisivät,  menivät yli meren.</verse>
        <verse osisID='Isa.16.9'>Sentähden minä itken Jaeserin kanssa, itken Sibman viiniköynnöksiä,  kastelen kyyneleilläni sinua, Hesbon, ja sinua, Elale, sillä hedelmän-  ja viininkorjuun keskeen on kajahtanut sotahuuto.</verse>
        <verse osisID='Isa.16.10'>Ilo ja riemu on tauonnut puutarhasta, viinitarhoissa ei riemuita, ei  remahdella; ei poljeta viiniä viinikuurnissa. "Minä olen vaientanut  ilohuudon."</verse>
        <verse osisID='Isa.16.11'>Siksi väräjää minun sisimpäni Mooabin tähden niinkuin kannel, minun  sydämeni Kiir-Hereksen tähden.</verse>
        <verse osisID='Isa.16.12'>Ja vaikka Mooab kuinka astuisi uhrikukkulalle ja sillä itsensä  uuvuttaisi ja vaikka kuinka menisi pyhäkköönsä rukoilemaan, ei se häntä  auta.</verse>
        <verse osisID='Isa.16.13'>Tämä on sana, jonka Herra ennen puhui Mooabille.</verse>
        <verse osisID='Isa.16.14'>Mutta nyt Herra puhuu sanoen: Ennenkuin kolme vuotta on kulunut -  kolme palkkalaisen vuotta - painuu halvaksi Mooabin kunnia, sen suuret  laumat, ja jäännös on oleva pieni, vähäpätöinen, mitätön.</verse>
      </chapter>
      <chapter osisID='Isa.17'>
        <verse osisID='Isa.17.1'>Ennustus Damaskosta. Katso, Damasko poistetaan kaupunkien luvusta ja  luhistuu raunioiksi.</verse>
        <verse osisID='Isa.17.2'>Autioiksi jäävät Aroerin kaupungit, karjalaumojen haltuun; ne  lepäävät siellä, kenenkään peloittelematta.</verse>
        <verse osisID='Isa.17.3'>Efraimilta menee suojavarustus ja Damaskolta kuninkuus ja Aramista  jäännöskin: niiden käy niinkuin israelilaisten kunnian, sanoo Herra  Sebaot.</verse>
        <verse osisID='Isa.17.4'>Ja sinä päivänä Jaakobin kunnia köyhtyy, ja hänen ruumiinsa lihavuus  laihtuu.</verse>
        <verse osisID='Isa.17.5'>Ja käy niinkuin leikkaajan kouraistessa viljaa ja hänen käsivartensa  leikatessa tähkäpäitä, käy niinkuin tähkäpäitä poimittaessa Refaimin  tasangolla.</verse>
        <verse osisID='Isa.17.6'>Se siinä jää jälkikorjuuta, mikä öljypuuta karistettaessa: pari,  kolme marjaa korkealle latvaan, neljä, viisi hedelmäpuun oksiin, sanoo  Herra, Israelin Jumala.</verse>
        <verse osisID='Isa.17.7'>Sinä päivänä ihminen luo katseen Luojaansa, ja hänen silmänsä  katsovat Israelin Pyhään,</verse>
        <verse osisID='Isa.17.8'>eikä hän luo katsettaan alttareihin, omain kättensä tekoon, eikä  katso niihin, mitä hänen sormensa ovat tehneet, ei asera-karsikkoihin,  ei auringonpatsaisiin.</verse>
        <verse osisID='Isa.17.9'>Sinä päivänä ovat hänen linnakaupunkinsa niinkuin autiopaikat  metsissä ja kukkuloilla, jotka jätettiin autioiksi israelilaisten  tullessa, ja maa muuttuu erämaaksi.</verse>
        <verse osisID='Isa.17.10'>Sillä sinä unhotit pelastuksesi Jumalan etkä muistanut  suojakalliotasi. Sentähden sinä istutat ihania istutuksia ja kylvät  vieraita viiniköynnöksiä;</verse>
        <verse osisID='Isa.17.11'>istuttamispäivänä sinä saat ne isonemaan, ja aamulla saat kylvösi  kukoistamaan - mutta poissa on sato sairauden päivänä, ja parantumaton  on kipu.</verse>
        <verse osisID='Isa.17.12'>Voi paljojen kansojen pauhua - ne pauhaavat, niinkuin meri pauhaa,  ja kansakuntien kohinaa - ne kohisevat, niinkuin valtavat vedet  kohisevat!</verse>
        <verse osisID='Isa.17.13'>Kansakunnat kohisevat, niinkuin suuret vedet kohisevat, mutta hän  nuhtelee niitä, ja ne pakenevat kauas; ne karkoitetaan niinkuin akanat  tuulessa vuorilla, niinkuin lentävät lehdet rajuilmassa.</verse>
        <verse osisID='Isa.17.14'>Katso, ehtoolla on oleva kauhu, aamun tullen ei heitä enää ole. Tämä  on riistäjäimme osa, ryöstäjäimme arpa.</verse>
      </chapter>
      <chapter osisID='Isa.18'>
        <verse osisID='Isa.18.1'>Voi siipien surinan maata, joka on tuolla puolen Etiopian jokien,</verse>
        <verse osisID='Isa.18.2'>joka lähettää sanansaattajat virralle, ruokovenheissä vesiä myöten!  Lähtekää, te nopeat sanansaattajat, vartevan ja kiiltävä-ihoisen kansan  luo, lähellä ja kaukana peljätyn kansan luo, väkevän sortajakansan luo,  jonka maata joet halkovat.</verse>
        <verse osisID='Isa.18.3'>Te kaikki maanpiirin asukkaat, te maata asuvaiset, katsokaa, milloin  viiri nostetaan vuorille, ja kuunnelkaa, kun pasunaan puhalletaan.</verse>
        <verse osisID='Isa.18.4'>Sillä näin on Herra minulle sanonut: "Minä pysyn hiljaa ja katselen  asunnostani, niinkuin hehkuva helle päivän paistaessa, niinkuin  kastepilvi elonajan helteessä".</verse>
        <verse osisID='Isa.18.5'>Sillä ennen viininkorjuuta, kun kukinta on lopussa ja kukasta on  tullut kypsyvä marja, hän hakkaa vesurilla köynnökset ja hävittää,  katkoo varret.</verse>
        <verse osisID='Isa.18.6'>Ne jätetään kaikki vuorten petolintujen ja maan eläinten haltuun.  Petolinnut siellä kesää pitävät, ja kaikkinaiset maan eläimet siellä  talvehtivat.</verse>
        <verse osisID='Isa.18.7'>Siihen aikaan varteva ja kiiltävä-ihoinen kansa, lähellä ja kaukana  peljätty kansa, väkevä sortajakansa, jonka maata joet halkovat, tuodaan  lahjaksi Herralle Sebaotille siihen paikkaan, missä asuu Herran Sebaotin  nimi: Siionin vuorelle.</verse>
      </chapter>
      <chapter osisID='Isa.19'>
        <verse osisID='Isa.19.1'>Ennustus Egyptistä. Katso, Herra ajaa nopealla pilvellä ja tulee  Egyptiin. Silloin vapisevat Egyptin epäjumalat hänen edessään, ja sydän  raukeaa Egyptin rinnassa.</verse>
        <verse osisID='Isa.19.2'>Minä kiihoitan Egyptin Egyptiä vastaan, niin että he keskenänsä  sotivat, ystävä ystävää vastaan, kaupunki kaupunkia vastaan, valtakunta  valtakuntaa vastaan.</verse>
        <verse osisID='Isa.19.3'>Egyptiltä katoaa rohkeus rinnasta, ja minä hämmennän hänen neuvonsa;  ja he kysyvät epäjumalilta, henkienmanaajilta, vainaja- ja  tietäjähengiltä.</verse>
        <verse osisID='Isa.19.4'>Minä annan Egyptin tylyn herran käsiin, ja kova kuningas on  hallitseva heitä, sanoo Herra, Herra Sebaot.</verse>
        <verse osisID='Isa.19.5'>Vedet virrasta loppuvat, joki ehtyy ja kuivuu.</verse>
        <verse osisID='Isa.19.6'>Joet levittävät löyhkää, Egyptin kanavat mataloituvat ja ehtyvät,  ruoko ja kaisla lakastuvat.</verse>
        <verse osisID='Isa.19.7'>Ruohostot Niilivirran varsilla, virran suussa, ja kaikki Niilivirran  kylvömaat kuivuvat, kuihtuvat ja häviävät.</verse>
        <verse osisID='Isa.19.8'>Kalastajat valittavat ja murehtivat; kaikki, jotka heittävät onkea  virtaan ja laskevat verkkoa veteen, nääntyvät.</verse>
        <verse osisID='Isa.19.9'>Häpeään joutuvat, jotka häkilöityjä pellavia pitelevät ja jotka  kutovat pellavakankaita.</verse>
        <verse osisID='Isa.19.10'>Maan peruspylväät murskataan, ja kaikki palkkalaiset ovat  murheellisella mielellä.</verse>
        <verse osisID='Isa.19.11'>Hulluina ovat Sooanin päämiehet kaikki, viisaimmat faraon  neuvonantajista ovat neuvossaan tyhmistyneet. Kuinka voitte sanoa  faraolle: "Olen viisaitten poika, muinaisajan kuninkaitten jälkeläinen"?</verse>
        <verse osisID='Isa.19.12'>Missä ovat viisaasi? Ilmoittakoot sinulle - hehän sen tietävät -  mitä Herra Sebaot on Egyptin osalle päättänyt.</verse>
        <verse osisID='Isa.19.13'>Sooanin päämiehet ovat typertyneet, Noofin päämiehet ovat pettyneet.  Egyptiä horjuttavat sen sukukuntain kulmakivet;</verse>
        <verse osisID='Isa.19.14'>Herra on vuodattanut sen keskuuteen sekasorron hengen, ja niin he  saattavat Egyptin horjumaan kaikissa menoissansa, niinkuin juopunut  horjahtaa oksennukseensa.</verse>
        <verse osisID='Isa.19.15'>Eikä menesty Egyptille mikään teko, tekipä sen pää tai häntä,  palmunlehvä tai kaisla.</verse>
        <verse osisID='Isa.19.16'>Sinä päivänä Egypti on oleva naisten kaltainen; se vapisee ja pelkää  Herran Sebaotin käden heilutusta, kun hän heiluttaa kättään sitä  vastaan.</verse>
        <verse osisID='Isa.19.17'>Ja Juudan maa on oleva Egyptille kauhuksi; niin usein kuin sitä  sille mainitaan, pelkää se Herran Sebaotin päätöstä, jonka hän siitä on  päättänyt.</verse>
        <verse osisID='Isa.19.18'>Sinä päivänä on viisi kaupunkia Egyptin maassa puhuva Kanaanin  kieltä ja vannova valan Herralle Sebaotille. Yhtä mainitaan nimellä  Iir-Heres.</verse>
        <verse osisID='Isa.19.19'>Sinä päivänä on oleva Herran alttari keskellä Egyptin maata ja sen  rajalla Herran patsas.</verse>
        <verse osisID='Isa.19.20'>Ja se on oleva merkkinä ja todistuksena Herralle Sebaotille Egyptin  maassa; sillä he huutavat Herraa sortajain tähden, ja hän lähettää  heille vapauttajan ja puolustajan, joka pelastaa heidät.</verse>
        <verse osisID='Isa.19.21'>Ja Herra tekee itsensä tunnetuksi egyptiläisille, ja egyptiläiset  tuntevat Herran sinä päivänä ja palvelevat häntä teuras- ja  ruokauhreilla, ja he tekevät Herralle lupauksia ja täyttävät ne.</verse>
        <verse osisID='Isa.19.22'>Herra lyö egyptiläisiä, lyö ja parantaa; he palajavat Herran tykö,  ja hän kuulee heidän rukouksensa ja parantaa heidät.</verse>
        <verse osisID='Isa.19.23'>Sinä päivänä on oleva valtatie Egyptistä Assuriin, ja Assur yhtyy  Egyptiin ja Egypti Assuriin, ja he, Egypti ynnä Assur, palvelevat  Herraa.</verse>
        <verse osisID='Isa.19.24'>Sinä päivänä on Israel oleva kolmantena Egyptin ja Assurin rinnalla,  siunauksena keskellä maata,</verse>
        <verse osisID='Isa.19.25'>sillä Herra Sebaot siunaa sitä sanoen: "Siunattu olkoon Egypti,  minun kansani, ja Assur, minun kätteni teko, ja Israel, minun  perintöosani".</verse>
      </chapter>
      <chapter osisID='Isa.20'>
        <verse osisID='Isa.20.1'>Sinä vuonna, jona Tartan, Sargonin, Assurin kuninkaan, lähettämänä,  tuli Asdodiin, ryhtyi taisteluun Asdodia vastaan ja valloitti sen -</verse>
        <verse osisID='Isa.20.2'>siihen aikaan Herra puhui Jesajan, Aamoksen pojan, kautta sanoen:  "Mene, riisu säkkipuku lanteiltasi ja vedä kengät jalastasi". Hän teki  niin: kulki vaipatta ja avojaloin.</verse>
        <verse osisID='Isa.20.3'>Sitten Herra sanoi: "Niinkuin palvelijani Jesaja on kolme vuotta  kulkenut vaipatta ja avojaloin, merkiksi ja enteeksi Egyptille ja  Etiopialle,</verse>
        <verse osisID='Isa.20.4'>niin on Assurin kuningas kuljettava Egyptin sotavankeja ja Etiopian  pakkosiirtolaisia, sekä nuoria että vanhoja, vaipattomina ja avojaloin,  takapuolet paljaina - Egyptin häpeä!</verse>
        <verse osisID='Isa.20.5'>Silloin he kauhistuvat ja saavat häpeän Etiopiasta, joka oli heidän  toivonsa, ja Egyptistä, joka oli heidän ylpeytensä.</verse>
        <verse osisID='Isa.20.6'>Ja tämän rantamaan asukkaat sanovat sinä päivänä: 'Katso, näin on  käynyt meidän toivomme, jonka turviin me pakenimme apua saamaan,  vapautuaksemme Assurin kuninkaasta. Kuinka me sitten itse  pelastuisimme?'"</verse>
      </chapter>
      <chapter osisID='Isa.21'>
        <verse osisID='Isa.21.1'>Ennustus meren viereisestä erämaasta. Niinkuin myrskytuulet kiitävät  Etelämaassa, niin tulee se erämaasta, peloittavasta maasta.</verse>
        <verse osisID='Isa.21.2'>Julma näky ilmoitettiin minulle: "Ryöstäjä ryöstää, hävittäjä  hävittää. Hyökkää, Eelam! Piiritä, Meedia! Kaiken huokailun minä  lopetan."</verse>
        <verse osisID='Isa.21.3'>Sentähden minun lanteeni ovat täynnä vavistusta, minut valtaavat  tuskat, niinkuin synnyttäjän tuskat; minua huimaa, niin etten kuule,  kauhistuttaa, niin etten näe.</verse>
        <verse osisID='Isa.21.4'>Minun sydämeni värisee, kauhu peljästyttää minut. Ikävöimäni  iltahämärän se muuttaa minulle vavistukseksi.</verse>
        <verse osisID='Isa.21.5'>Pöytä katetaan, matto levitetään, syödään, juodaan. Nouskaa, te  ruhtinaat, voidelkaa kilvet.</verse>
        <verse osisID='Isa.21.6'>Sillä näin on Herra minulle sanonut: "Mene, aseta tähystäjä; hän  ilmoittakoon, mitä näkee.</verse>
        <verse osisID='Isa.21.7'>Ja kun hän näkee jonon ratsastajia parittain, jonon aaseja, jonon  kameleja, niin kuunnelkoon tarkasti, hyvin tarkasti."</verse>
        <verse osisID='Isa.21.8'>Ja hän huusi kuin leijona: "Tähystyspaikalla, Herra, minä seison  alati, päivät pitkät, pysyn vartiopaikallani kaiket yöt.</verse>
        <verse osisID='Isa.21.9'>Ja katso, tuolla tulee jonossa miehiä, parivaljakoita." Ja hän lausui  sanoen: "Kukistunut, kukistunut on Baabel, ja kaikki sen jumalain kuvat  hän on murskannut maahan".</verse>
        <verse osisID='Isa.21.10'>Maahan puitu kansani, puimatantereella poljettuni! Mitä olen kuullut  Herralta Sebaotilta, Israelin Jumalalta, sen minä teille ilmoitan.</verse>
        <verse osisID='Isa.21.11'>Ennustus Duumasta. Minulle huudetaan Seiristä: "Vartija, mikä hetki  yöstä on? Vartija, mikä hetki yöstä on?"</verse>
        <verse osisID='Isa.21.12'>Vartija vastaa: "Aamu on tullut, mutta silti on yö. Jos vielä  kyselette, niin kyselkää; tulkaa uudelleen."</verse>
        <verse osisID='Isa.21.13'>Ennustus Arabiaa vastaan. Yöpykää Arabian viidakoissa, dedanilaiset  matkueet.</verse>
        <verse osisID='Isa.21.14'>Menkää vastaan, viekää vettä janoaville. Teeman maan asukkaat  ottavat pakolaiset vastaan, leipää tariten.</verse>
        <verse osisID='Isa.21.15'>Sillä he ovat miekkoja paossa, paljastettua miekkaa, jännitettyä  jousta ja sodan tuimuutta paossa.</verse>
        <verse osisID='Isa.21.16'>Sillä näin on Herra minulle sanonut: Vielä vuosi - sellainen kuin on  palkkalaisen vuosi - niin kaikki Keedarin kunnia on kadonnut,</verse>
        <verse osisID='Isa.21.17'>ja Keedarin urhojen jousiluvun jäännös on oleva vähäinen.  Sillä  Herra, Israelin Jumala, on puhunut.</verse>
      </chapter>
      <chapter osisID='Isa.22'>
        <verse osisID='Isa.22.1'>Ennustus Näkylaaksosta. Mikä sinun on, kun sinä kaikkinesi katoille  nouset,</verse>
        <verse osisID='Isa.22.2'>sinä humuavainen, pauhaava kaupunki, sinä remuava kylä?  Surmattusi  eivät ole miekan surmaamia, eivät sotaan kuolleita.</verse>
        <verse osisID='Isa.22.3'>Kaikki sinun päämiehesi yhdessä pakenivat, joutuivat vangiksi, jousta  vailla; keitä ikinä sinun omiasi tavattiin, ne vangittiin kaikki tyynni,  kuinka kauas pakenivatkin.</verse>
        <verse osisID='Isa.22.4'>Sentähden minä sanon: "Kääntäkää katseenne minusta pois: minä itken  katkerasti; älkää tunkeilko minua lohduttamaan, kun tytär, minun  kansani, tuhoutuu".</verse>
        <verse osisID='Isa.22.5'>Sillä hämmingin, hävityksen ja häiriön päivän on Herra, Herra Sebaot,  pitävä Näkylaaksossa. Muurit murrettiin, vuorille kohosi huuto.</verse>
        <verse osisID='Isa.22.6'>Eelam nosti viinen, tullen vaunuineen, väkineen ja ratsumiehineen, ja  Kiir paljasti kilven.</verse>
        <verse osisID='Isa.22.7'>Ihanimmat laaksosi täyttyivät vaunuista, ratsumiehet asettuivat  asemiin portin eteen.</verse>
        <verse osisID='Isa.22.8'>Hän riisui Juudalta verhon, ja sinä päivänä sinä loit katseesi  Metsätalon asevarastoon.</verse>
        <verse osisID='Isa.22.9'>Te huomasitte monta repeämää Daavidin kaupungin muurissa ja kokositte  vedet Alalammikkoon;</verse>
        <verse osisID='Isa.22.10'>te luitte Jerusalemin talot ja hajotitte taloja vahvistaaksenne  muurin,</verse>
        <verse osisID='Isa.22.11'>ja te teitte molempien muurien välille paikan, johon Vanhan lammikon  vedet koottiin. Mutta hänen puoleensa te ette katsoneet, joka tämän  tuotti, häntä te ette nähneet, joka tämän kauan sitten valmisti.</verse>
        <verse osisID='Isa.22.12'>Ja sinä päivänä Herra, Herra Sebaot, kutsui itkuun ja valitukseen,  pään paljaaksi ajamaan ja säkkiin vyöttäytymään.</verse>
        <verse osisID='Isa.22.13'>Mutta katso: on ilo ja riemu, raavaitten tappaminen ja lammasten  teurastus, lihan syönti ja viinin juonti! "Syökäämme ja juokaamme, sillä  huomenna me kuolemme."</verse>
        <verse osisID='Isa.22.14'>Niin kuului minun korviini Herran Sebaotin ilmoitus: "Totisesti, ei  tämä teidän syntinne tule sovitetuksi, ei kuolemaanne saakka, sanoo  Herra, Herra Sebaot".</verse>
        <verse osisID='Isa.22.15'>Näin sanoo Herra, Herra Sebaot: Mene tuon huoneenhaltijan tykö,  Sebnan tykö, joka on linnan päällikkönä.</verse>
        <verse osisID='Isa.22.16'>"Mitä sinulla täällä on asiaa, ja keitä sinulla täällä on, kun tänne  itsellesi haudan hakkautat, hakkautat hautasi korkeuteen, kallioon  itsellesi asunnon koverrat?"</verse>
        <verse osisID='Isa.22.17'>Katso, Herra heittää sinua, mies, rajusti: hän kouraisee sinut  kokoon,</verse>
        <verse osisID='Isa.22.18'>kääräisee sinut keräksi ja paiskaa pallona menemään maahan, jossa on  laajuutta joka suuntaan. Sinne sinä kuolet, ja sinne jäävät sinun  kunniavaunusi, sinä herrasi huoneen häpeä.</verse>
        <verse osisID='Isa.22.19'>Minä syöksen sinut pois paikastasi; hän kukistaa sinut asemastasi.</verse>
        <verse osisID='Isa.22.20'>Mutta sinä päivänä minä kutsun palvelijani Eljakimin, Hilkian pojan,</verse>
        <verse osisID='Isa.22.21'>ja puetan hänen yllensä sinun ihokkaasi, vyötän hänet sinun vyölläsi  ja panen sinun valtasi hänen käteensä, niin että hän on oleva isänä  Jerusalemin asukkaille ja Juudan suvulle.</verse>
        <verse osisID='Isa.22.22'>Ja minä panen Daavidin huoneen avaimen hänen olallensa; ja hän avaa,  eikä kukaan sulje, ja hän sulkee, eikä kukaan avaa.</verse>
        <verse osisID='Isa.22.23'>Minä lyön hänet vaarnaksi vahvaan paikkaan, ja hän tulee  kunniaistuimeksi isänsä suvulle.</verse>
        <verse osisID='Isa.22.24'>Hänen varaansa ripustautuu hänen isänsä suvun kaikki paljous, vesat  ja versot, kaikki pienet astiat, maljat ja ruukut kaikki.</verse>
        <verse osisID='Isa.22.25'>Sinä päivänä, sanoo Herra Sebaot, pettää vahvaan paikkaan lyöty  vaarna, se katkeaa ja putoaa, ja kuorma, joka oli sen varassa, särkyy.  Sillä Herra on puhunut.</verse>
      </chapter>
      <chapter osisID='Isa.23'>
        <verse osisID='Isa.23.1'>Ennustus Tyyrosta. Valittakaa, te Tarsiin-laivat, sillä se on  hävitetty talottomaksi, käymättömäksi; kittiläisten maasta he saivat  tämän tiedon.</verse>
        <verse osisID='Isa.23.2'>Mykistykää, te rantamaan asukkaat! Siidonin kauppamiehet,  merenkulkijat, täyttivät sinut.</verse>
        <verse osisID='Isa.23.3'>Ja suuria vesiä kulki Siihorin siemen, Niilivirran vilja; se oli  Tyyron sato, ja siitä tuli kansojen kauppatavara.</verse>
        <verse osisID='Isa.23.4'>Häpeä, Siidon, sillä näin sanoo meri, meren linnoitus: "En ole  kivuissa ollut, en ole synnyttänyt, en nuorukaisia kasvattanut, en  neitoja vartuttanut".</verse>
        <verse osisID='Isa.23.5'>Kun tämä kuullaan Egyptissä, niin vavistaan Tyyron kuulumisia.</verse>
        <verse osisID='Isa.23.6'>Menkää Tarsiiseen; valittakaa, te rantamaan asukkaat.</verse>
        <verse osisID='Isa.23.7'>Onko tämä teidän remuava kaupunkinne, jonka alku on hamasta  muinaisajasta, jonka jalat kuljettivat sen kauas muukalaisena asumaan?</verse>
        <verse osisID='Isa.23.8'>Kuka on tämän päättänyt Tyyron osalle, kruunujen jakelijan, jonka  kauppamiehet olivat ruhtinaita, kauppiaat maanmainioita?</verse>
        <verse osisID='Isa.23.9'>Herra Sebaot on sen päättänyt, häväistäkseen kaiken koreuden korskan,  saattaakseen kaikki maanmainiot halveksituiksi.</verse>
        <verse osisID='Isa.23.10'>Tulvi yli maasi, tytär Tarsis, niinkuin Niilivirta; ei ole patoa  enää.</verse>
        <verse osisID='Isa.23.11'>Hän on ojentanut kätensä meren yli, järkyttänyt valtakunnat.  Herra  on antanut käskyn Kanaania vastaan, että sen linnoitukset hävitettäköön.</verse>
        <verse osisID='Isa.23.12'>Hän sanoo: "Älä enää ilakoitse, sinä häväisty neitsyt, tytär Siidon.  Nouse, mene kittiläisten maahan; et sinä sielläkään saa levätä.</verse>
        <verse osisID='Isa.23.13'>Katso, kaldealaisten maa, kansa, jota ei ollut enää olemassa, jonka  Assur oli valmistanut erämaan eläimille, - ne pystyttävät  vartiotorninsa, ne kukistavat sen palatsit, tekevät sen raunioiksi.</verse>
        <verse osisID='Isa.23.14'>Valittakaa, te Tarsiin-laivat, sillä hävitetty on teidän  linnoituksenne."</verse>
        <verse osisID='Isa.23.15'>Ja siihen aikaan Tyyro unhotetaan seitsemäksikymmeneksi vuodeksi,  jotka ovat kuin saman kuninkaan aikaa.  Seitsemänkymmenen vuoden  kuluttua käy Tyyron, niinkuin porton laulussa sanotaan:</verse>
        <verse osisID='Isa.23.16'>"Ota kantele, kierrä kaupunkia, sinä unhotettu portto; soita  kauniisti, laula vireästi, että sinut muistettaisiin!"</verse>
        <verse osisID='Isa.23.17'>Ja seitsemänkymmenen vuoden kuluttua Herra katsoo Tyyron puoleen, ja  se pääsee jälleen portonpalkoilleen ja tekee huorin kaikkien maan  valtakuntain kanssa, mitä maan päällä on.</verse>
        <verse osisID='Isa.23.18'>Mutta sen voitto ja palkka on oleva Herralle pyhitetty; ei sitä  koota eikä talleteta, vaan sen voitto on tuleva niille, jotka Herran  edessä asuvat, runsaaksi ravinnoksi ja jaloksi vaatetukseksi.</verse>
      </chapter>
      <chapter osisID='Isa.24'>
        <verse osisID='Isa.24.1'>Katso, Herra tekee maan tyhjäksi ja autioksi, mullistaa sen muodon ja  hajottaa sen asukkaat.</verse>
        <verse osisID='Isa.24.2'>Ja niinkuin kansan käy, niin papinkin, niinkuin orjan, niin hänen  herransa, niinkuin orjattaren, niin hänen emäntänsä, niinkuin ostajan,  niin myyjän, niinkuin lainanottajan, niin lainanantajan, niinkuin  velallisen, niin velkojankin.</verse>
        <verse osisID='Isa.24.3'>Maa tyhjentämällä tyhjennetään ja ryöstämällä ryöstetään.  Sillä  Herra on tämän sanan puhunut.</verse>
        <verse osisID='Isa.24.4'>Maa murehtii ja lakastuu, maanpiiri nääntyy ja lakastuu; kansan  ylhäiset maassa nääntyvät.</verse>
        <verse osisID='Isa.24.5'>Maa on saastunut asukkaittensa alla, sillä he ovat rikkoneet lait,  muuttaneet käskyt, hyljänneet iankaikkisen liiton.</verse>
        <verse osisID='Isa.24.6'>Sentähden kirous kalvaa maata, ja sen asukkaat syystänsä kärsivät;  sentähden maan asukkaat kuumuudesta korventuvat, ja vähän jää ihmisiä  jäljelle.</verse>
        <verse osisID='Isa.24.7'>Viini murehtii, viiniköynnös kuihtuu, kaikki ilomieliset huokaavat.</verse>
        <verse osisID='Isa.24.8'>Loppunut on vaskirumpujen riemu, lakannut remuavaisten melu, loppunut  kanteleitten riemu.</verse>
        <verse osisID='Isa.24.9'>Ei laulaen viiniä juoda, väkijuoma käy karvaaksi juojillensa.</verse>
        <verse osisID='Isa.24.10'>Kukistettu on autio kaupunki, joka talo teljetty, sisään pääsemätön.</verse>
        <verse osisID='Isa.24.11'>Viinistä on kaduilla valitus, kaikki ilo on mennyt mailleen, riemu  maasta paennut.</verse>
        <verse osisID='Isa.24.12'>Jäljellä on kaupungissa hävitys, portti on pirstaleiksi lyöty.</verse>
        <verse osisID='Isa.24.13'>Sillä niin on käyvä maan päällä, kansojen keskuudessa, kuin  öljypuuta karistettaessa, kuin jälkikorjuussa, viininkorjuun päätyttyä.</verse>
        <verse osisID='Isa.24.14'>Ne korottavat äänensä ja riemuitsevat, ne huutavat mereltä päin  Herran valtasuuruutta:</verse>
        <verse osisID='Isa.24.15'>"Sentähden kunnioittakaa Herraa valon mailla, ja meren saarilla  Herran, Israelin Jumalan, nimeä".</verse>
        <verse osisID='Isa.24.16'>Maan äärestä kuulemme ylistysvirret: "Ihana on vanhurskaan osa!"  Mutta minä sanon: "Riutumus, riutumus on minun osani, voi minua:  ryöstäjät ryöstävät, raastaen ryöstäjät ryöstävät!"</verse>
        <verse osisID='Isa.24.17'>Kauhu ja kuoppa ja paula on edessäsi, sinä maan asukas.</verse>
        <verse osisID='Isa.24.18'>Joka pakenee kauhun ääntä, se putoaa kuoppaan, ja joka kuopasta  nousee, se puuttuu paulaan. Sillä korkeuden akkunat aukenevat ja maan  perustukset järkkyvät.</verse>
        <verse osisID='Isa.24.19'>Maa murskaksi musertuu, maa halkee ja hajoaa, maa horjuu ja huojuu.</verse>
        <verse osisID='Isa.24.20'>Maa hoippuu ja hoipertelee niinkuin juopunut, huojuu niinkuin  lehvämaja. Raskaana painaa sitä sen rikkomus, se kaatuu eikä enää nouse.</verse>
        <verse osisID='Isa.24.21'>Sinä päivänä Herra kostaa korkeuden sotajoukolle korkeudessa ja maan  kuninkaille maan päällä.</verse>
        <verse osisID='Isa.24.22'>Heidät kootaan sidottuina vankikuoppaan ja suljetaan vankeuteen;  pitkän ajan kuluttua heitä etsiskellään.</verse>
        <verse osisID='Isa.24.23'>Ja kuu punastuu, ja aurinko häpeää, sillä Herra Sebaot on kuningas  Siionin vuorella ja Jerusalemissa, ja hänen vanhintensa edessä loistaa  kirkkaus.</verse>
      </chapter>
      <chapter osisID='Isa.25'>
        <verse osisID='Isa.25.1'>Herra, sinä olet minun Jumalani; minä kunnioitan sinua, kiitän sinun  nimeäsi, sillä sinä olet tehnyt ihmeitä, sinun aivoituksesi kaukaisilta  päiviltä ovat todet ja vakaat.</verse>
        <verse osisID='Isa.25.2'>Sillä sinä olet tehnyt kaupungin kiviroukkioksi, varustetun kaupungin  raunioiksi; muukalaisten linna on kadonnut kaupunkien luvusta, ei sitä  ikinä enää rakenneta.</verse>
        <verse osisID='Isa.25.3'>Sentähden sinua kunnioittaa väkevä kansa, väkivaltaisten pakanain  kaupunki sinua pelkää.</verse>
        <verse osisID='Isa.25.4'>Sillä sinä olit turvana vaivaiselle, turvana köyhälle hänen  ahdingossansa, suojana rankkasateelta, varjona helteeltä; sillä  väkivaltaisten kiukku on kuin rankkasade seinää vastaan.</verse>
        <verse osisID='Isa.25.5'>Niinkuin helteen kuivassa maassa, niin sinä vaimensit muukalaisten  melun. Niinkuin helle pilven varjossa vaipuu väkivaltaisten voittolaulu.</verse>
        <verse osisID='Isa.25.6'>Ja Herra Sebaot laittaa kaikille kansoille tällä vuorella pidot  rasvasta, pidot voimaviinistä, ydinrasvasta, puhtaasta voimaviinistä.</verse>
        <verse osisID='Isa.25.7'>Ja hän hävittää tällä vuorella verhon, joka verhoaa kaikki kansat, ja  peiton, joka peittää kaikki kansakunnat.</verse>
        <verse osisID='Isa.25.8'>Hän hävittää kuoleman ainiaaksi, ja Herra, Herra pyyhkii kyyneleet  kaikkien kasvoilta ja ottaa pois kansansa häväistyksen kaikesta maasta.  Sillä Herra on puhunut.</verse>
        <verse osisID='Isa.25.9'>Ja sinä päivänä sanotaan: "Katso, tämä on meidän Jumalamme, jota me  odotimme meitä pelastamaan; tämä on Herra, jota me odotimme: iloitkaamme  ja riemuitkaamme pelastuksesta, jonka hän toi".</verse>
        <verse osisID='Isa.25.10'>Sillä Herran käsi lepää tällä vuorella. Mutta Mooab tallataan siihen  paikkaansa, niinkuin oljet tallautuvat lantaveteen.</verse>
        <verse osisID='Isa.25.11'>Ja hän haroo siinä käsiään, niinkuin uija haroo uidessansa, mutta  Herra painaa alas hänen ylpeytensä ynnä hänen kättensä rimpuilut.</verse>
        <verse osisID='Isa.25.12'>Sinun korkeitten muuriesi varustukset hän kukistaa, painaa alas,  syöksee maahan, tomuun asti.</verse>
      </chapter>
      <chapter osisID='Isa.26'>
        <verse osisID='Isa.26.1'>Sinä päivänä lauletaan Juudan maassa tämä laulu: "Meillä on vahva  kaupunki, pelastuksen hän asettaa muuriksi ja varustukseksi.</verse>
        <verse osisID='Isa.26.2'>Avatkaa portit vanhurskaan kansan käydä sisälle, joka uskollisena  pysyy.</verse>
        <verse osisID='Isa.26.3'>Vakaamieliselle sinä talletat rauhan, rauhan, sillä hän turvaa  sinuun.</verse>
        <verse osisID='Isa.26.4'>Turvatkaa Herraan ainiaan, sillä Herra, Herra on iankaikkinen kallio.</verse>
        <verse osisID='Isa.26.5'>Sillä hän on kukistanut korkealla asuvaiset, ylhäisen kaupungin, hän  painoi sen alas, painoi maan tasalle, syöksi sen tomuun asti.</verse>
        <verse osisID='Isa.26.6'>Sitä tallaa jalka, kurjan jalat, vaivaisten askeleet.</verse>
        <verse osisID='Isa.26.7'>Vanhurskaan polku on suora, sinä teet vanhurskaan tien tasaiseksi.</verse>
        <verse osisID='Isa.26.8'>Niin, sinun tuomioittesi tiellä me odotamme sinua, Herra; sinun  nimeäsi ja sinun muistoasi sielu ikävöitsee.</verse>
        <verse osisID='Isa.26.9'>Minun sieluni ikävöitsee sinua yöllä, minun henkeni sisimmässäni  etsii sinua varhain; sillä kun sinun tuomiosi kohtaavat maata, oppivat  maanpiirin asukkaat vanhurskautta.</verse>
        <verse osisID='Isa.26.10'>Jos jumalaton saa armon, ei hän opi vanhurskautta; oikeuden maassa  hän tekee vääryyttä eikä näe Herran korkeutta.</verse>
        <verse osisID='Isa.26.11'>Herra, sinun kätesi on kohotettu, mutta he eivät sitä näe.  He  saakoot häpeäksensä nähdä sinun kiivautesi kansan puolesta; kuluttakoon  heidät tuli, joka sinun vihollisesi kuluttaa.</verse>
        <verse osisID='Isa.26.12'>Herra, sinä saatat meille rauhan, sillä myös kaikki meidän tekomme  olet sinä tehnyt.</verse>
        <verse osisID='Isa.26.13'>Herra, meidän Jumalamme, meitä ovat vallinneet muut herrat, et sinä;  sinua yksin me ylistämme, sinun nimeäsi.</verse>
        <verse osisID='Isa.26.14'>Kuolleet eivät virkoa eloon, vainajat eivät nouse: niin sinä olet  heille kostanut, tuhonnut heidät ja hävittänyt kaiken heidän muistonsa.</verse>
        <verse osisID='Isa.26.15'>Sinä olet lisännyt kansan, Herra, olet lisännyt kansan, olet  kunniasi näyttänyt, olet laajentanut kaikki maan rajat.</verse>
        <verse osisID='Isa.26.16'>Herra, ahdistuksessa he etsivät sinua, vuodattivat hiljaisia  rukouksia, kun sinä heitä kuritit.</verse>
        <verse osisID='Isa.26.17'>Niinkuin raskas vaimo, joka on synnyttämäisillään, vääntelehtii ja  huutaa kivuissansa, niin me olimme sinun edessäsi, Herra.</verse>
        <verse osisID='Isa.26.18'>Me olimme raskaina, vääntelehdimme, mutta oli niinkuin olisimme  synnyttäneet tuulta: emme saaneet aikaan pelastusta maalle, maanpiirin  asukkaat eivät ilmoille päässeet.</verse>
        <verse osisID='Isa.26.19'>Mutta sinun kuolleesi virkoavat eloon, minun ruumiini nousevat ylös.  Herätkää ja riemuitkaa, te jotka tomussa lepäätte, sillä sinun kasteesi  on valkeuksien kaste, ja maa tuo vainajat ilmoille.</verse>
        <verse osisID='Isa.26.20'>Mene, kansani, kammioihisi ja sulje ovet jälkeesi, lymyä hetkinen,  kunnes viha on ohitse mennyt.</verse>
        <verse osisID='Isa.26.21'>Sillä katso, Herra lähtee asuinsijastaan kostamaan maan asukkaille  heidän pahat tekonsa, ja maa paljastaa verivelkansa eikä surmattujansa  enää peitä."</verse>
      </chapter>
      <chapter osisID='Isa.27'>
        <verse osisID='Isa.27.1'>Sinä päivänä Herra kostaa kovalla, suurella ja väkevällä miekallansa  Leviatanille, kiitävälle käärmeelle, ja Leviatanille, kiemurtelevalle  käärmeelle, ja tappaa lohikäärmeen, joka on meressä.</verse>
        <verse osisID='Isa.27.2'>Sinä päivänä sanotaan: "On viinitarha, tulisen viinin tarha; laulakaa  siitä:</verse>
        <verse osisID='Isa.27.3'>'Minä, Herra, olen sen vartija, minä kastelen sitä hetkestä hetkeen;  minä vartioitsen sitä öin ja päivin, ettei sitä mikään vahingoita.</verse>
        <verse osisID='Isa.27.4'>Vihaa minulla ei ole; olisipa vain orjantappuroita ja ohdakkeita,  niiden kimppuun minä kävisin sodalla ja polttaisin ne kaikki tyynni -</verse>
        <verse osisID='Isa.27.5'>kaikki, jotka eivät antaudu minun turviini, eivät tee rauhaa minun  kanssani, tee rauhaa minun kanssani.'"</verse>
        <verse osisID='Isa.27.6'>Tulevina aikoina juurtuu Jaakob, Israel kukkii ja kukoistaa ja  täyttää maanpiirin hedelmällänsä.</verse>
        <verse osisID='Isa.27.7'>Löikö hän sitä, niinkuin sen lyöjät lyötiin, tapettiinko se, niinkuin  sen tappajat tapettiin?</verse>
        <verse osisID='Isa.27.8'>Karkoittamalla sen, lähettämällä sen pois sinä sitä rankaisit. Hän  pyyhkäisi sen pois kovalla myrskyllänsä itätuulen päivänä.</verse>
        <verse osisID='Isa.27.9'>Sentähden sovitetaan Jaakobin pahat teot sillä, ja se on hänen  syntiensä poistamisen täysi hedelmä, että hän tekee kaikki alttarikivet  rikottujen kalkkikivien kaltaisiksi: eivät kohoa enää asera-karsikot  eivätkä auringonpatsaat.</verse>
        <verse osisID='Isa.27.10'>Sillä varustettu kaupunki on autio, se on hyljätty maja, jätetty  tyhjäksi kuin erämaa. Siellä vasikat käyvät laitumella, siellä  makailevat ja kaluavat sieltä vesat kaikki.</verse>
        <verse osisID='Isa.27.11'>Ja kun oksat kuivuvat, niin ne taitetaan; vaimot tulevat ja tekevät  niillä tulta. Sillä se ei ole ymmärtäväistä kansaa; sentähden sen tekijä  ei sitä armahda, sen Luoja ei sitä sääli.</verse>
        <verse osisID='Isa.27.12'>Sinä päivänä Herra karistaa hedelmät maahan, Eufrat-virrasta aina  Egyptin puroon asti, ja teidät, te israelilaiset, poimitaan talteen  yksitellen.</verse>
        <verse osisID='Isa.27.13'>Sinä päivänä puhalletaan suureen pasunaan, ja Assurin maahan  hävinneet ja Egyptin maahan karkoitetut tulevat ja kumartavat Herraa  Pyhällä vuorella Jerusalemissa.</verse>
      </chapter>
      <chapter osisID='Isa.28'>
        <verse osisID='Isa.28.1'>Voi Efraimin juopuneitten ylvästä kruunua ja sen kunnian loisteen  kuihtuvata kukkaa, joka on kukkulan laella, viinistä päihtyneitten  lihavan laakson keskellä!</verse>
        <verse osisID='Isa.28.2'>Katso, Herralta tulee hän, joka on väkevä ja voimallinen, niinkuin  raesade, rajumyrsky. Niinkuin rankkasade, väkeväin tulvavetten kuohu,  hän voimalla maahan kaataa.</verse>
        <verse osisID='Isa.28.3'>Jalkoihin tallataan Efraimin juopuneitten ylväs kruunu.</verse>
        <verse osisID='Isa.28.4'>Ja sen kunnian loisteen kuihtuvan kukan, joka on kukkulan laella,  lihavan laakson keskellä, käy niinkuin varhaisviikunan ennen kesää: kuka  vain sen näkee, tuskin se on hänen kourassaan, niin hän sen jo  nielaisee.</verse>
        <verse osisID='Isa.28.5'>Sinä päivänä Herra Sebaot on oleva loistava kruunu ja kunnian seppele  kansansa jäännökselle</verse>
        <verse osisID='Isa.28.6'>ja oikeuden henki sille, joka oikeutta istuu, ja väkevyys niille,  jotka torjuvat hyökkäyksen takaisin porttia kohden.</verse>
        <verse osisID='Isa.28.7'>Ja nämäkin horjuvat viinistä ja hoipertelevat väkijuomasta.  Väkijuomasta horjuu pappi ja profeetta; he ovat sekaisin viinistä,  hoipertelevat väkijuomasta. He horjuvat näyissä, huojuvat tuomioissa.</verse>
        <verse osisID='Isa.28.8'>Sillä täynnä oksennusta ja saastaa ovat kaikki pöydät - ei puhdasta  paikkaa!</verse>
        <verse osisID='Isa.28.9'>"Keitähän tuokin luulee taitoon neuvovansa, keitä saarnalla  opettavansa? Olemmeko me vasta maidolta vieroitettuja, äidin rinnoilta  otettuja?</verse>
        <verse osisID='Isa.28.10'>Käsky käskyn päälle, käsky käskyn päälle, läksy läksyn päälle, läksy  läksyn päälle, milloin siellä, milloin täällä!" -</verse>
        <verse osisID='Isa.28.11'>Niin, sopertavin huulin ja vieraalla kielellä hän on puhuva tälle  kansalle,</verse>
        <verse osisID='Isa.28.12'>hän, joka on sanonut heille: "Tässä on lepo; antakaa väsyneen  levätä, tässä on levähdyspaikka". Mutta he eivät ole tahtoneet kuulla.</verse>
        <verse osisID='Isa.28.13'>Niinpä on Herran sana oleva heille: "Käsky käskyn päälle, käsky  käskyn päälle, läksy läksyn päälle, läksy läksyn päälle, milloin siellä,  milloin täällä", niin että he kulkiessaan kaatuvat selälleen ja  ruhjoutuvat, että heidät kiedotaan ja vangitaan.</verse>
        <verse osisID='Isa.28.14'>Sentähden kuulkaa Herran sana, te pilkkaajat, te jotka hallitsette  tätä kansaa Jerusalemissa.</verse>
        <verse osisID='Isa.28.15'>Koska te sanotte: "Me olemme tehneet liiton kuoleman kanssa ja  tuonelan kanssa sopimuksen; tulkoon vitsaus kuin tulva, ei se meitä  saavuta, sillä me olemme tehneet valheen turvaksemme ja piiloutuneet  petokseen" -</verse>
        <verse osisID='Isa.28.16'>sentähden, näin sanoo Herra, Herra: Katso, minä lasken Siioniin  peruskiven, koetellun kiven, kalliin kulmakiven, lujasti perustetun;  joka uskoo, se ei pakene.</verse>
        <verse osisID='Isa.28.17'>Ja minä panen oikeuden mittanuoraksi ja vanhurskauden vaa'aksi, ja  rakeet hävittävät valheturvan, ja vedet huuhtovat pois piilopaikan.</verse>
        <verse osisID='Isa.28.18'>Teidän liittonne kuoleman kanssa pyyhkäistään pois, ja teidän  sopimuksenne tuonelan kanssa ei kestä; kun vitsaus tulee niinkuin tulva,  niin se teidät maahan tallaa.</verse>
        <verse osisID='Isa.28.19'>Niin usein kuin se tulee, tempaa se teidät valtaansa, sillä aamu  aamulta se tulee, tulee päivällä ja yöllä: totisesti, kauhuksi on tämän  saarnan opetus.</verse>
        <verse osisID='Isa.28.20'>Sillä vuode on oleva liian lyhyt ojentautua ja peitto liian kaita  kääriytyä.</verse>
        <verse osisID='Isa.28.21'>Sillä Herra nousee niinkuin Perasimin vuorella, hän kiivastuu  niinkuin Gibeonin laaksossa tehdäkseen työnsä, oudon työnsä, ja  toimittaakseen tekonsa, kumman tekonsa.</verse>
        <verse osisID='Isa.28.22'>Älkää siis pilkatko, etteivät teidän siteenne vielä kiristyisi;  sillä Herralta Sebaotilta minä olen kuullut hävitys- ja tuomiopäätöksen,  joka on kohtaava kaikkea maata.</verse>
        <verse osisID='Isa.28.23'>Kuunnelkaa ja kuulkaa minun ääntäni, tarkatkaa ja kuulkaa minun  sanojani.</verse>
        <verse osisID='Isa.28.24'>Ainako kyntäjä vain kyntää, kun olisi kylväminen, ainako vakoaa ja  äestää maatansa?</verse>
        <verse osisID='Isa.28.25'>Eikö niin: kun hän on tasoittanut sen pinnan, hän kylvää mustaa  kuminaa, sirottelee höystekuminaa, panee nisunjyvät riviin, ohran omaan  paikkaansa ja kolmitahkoista vehnää vierelle?</verse>
        <verse osisID='Isa.28.26'>Hänen Jumalansa on neuvonut hänelle oikean tavan ja opettaa häntä.</verse>
        <verse osisID='Isa.28.27'>Sillä ei mustaa kuminaa puida puimaäkeellä eikä puimajyrän tela  pyöri höystekuminan yli, vaan musta kumina lyödään irti sauvalla ja  höystekumina vitsalla.</verse>
        <verse osisID='Isa.28.28'>Puidaankos leipävilja murskaksi? Ei sitä kukaan iankaiken pui eikä  aina aja sen päällitse puimajyrällään ja hevosillaan; ei sitä murskaksi  puida.</verse>
        <verse osisID='Isa.28.29'>Tämäkin on tullut Herralta Sebaotilta; hänen neuvonsa on ihmeellinen  ja ymmärryksensä ylen suuri.</verse>
      </chapter>
      <chapter osisID='Isa.29'>
        <verse osisID='Isa.29.1'>Voi Arielia, Arielia, kaupunkia, jonne Daavid asetti leirinsä!  Liittäkää vuosi vuoteen, kiertäkööt juhlat kiertonsa,</verse>
        <verse osisID='Isa.29.2'>niin minä ahdistan Arielia, ja se on oleva täynnä valitusta ja  vaikerrusta, oleva minulle kuin Jumalan uhriliesi.</verse>
        <verse osisID='Isa.29.3'>Minä asetan leirini yltympäri sinua vastaan ja saarran sinut  vartiostoilla ja luon vallit sinua vastaan.</verse>
        <verse osisID='Isa.29.4'>Silloin sinä puhut maasta matalalta, sanasi tulevat vaimeina tomusta,  sinä uikutat kuin vainajahenki maasta, puheesi tulee supisten tomusta.</verse>
        <verse osisID='Isa.29.5'>Mutta sinun vainolaistesi lauma on oleva niinkuin hieno pöly, ja  väkivaltaisten lauma niinkuin lentävät akanat, ja tämä tapahtuu äkkiä,  silmänräpäyksessä:</verse>
        <verse osisID='Isa.29.6'>Herra Sebaot etsiskelee sinua ukkosenjylinässä ja maanjäristyksessä,  kovassa pauhinassa, myrskyssä ja rajuilmassa, kuluttavan tulen liekissä.</verse>
        <verse osisID='Isa.29.7'>Niinkuin yöllinen uninäky on oleva kansain lauma, joka sotii Arielia  vastaan, kaikki, jotka sotivat sitä ja sen varustuksia vastaan ja sitä  ahdistavat.</verse>
        <verse osisID='Isa.29.8'>Niinkuin nälkäinen on unissaan syövinänsä, mutta herää hiuka  sydämessä, ja niinkuin janoinen on unissaan juovinansa, mutta herää, ja  katso, hän on nääntynyt ja himoitsee juoda, niin on oleva kaikki kansain  lauma, joka sotii Siionin vuorta vastaan.</verse>
        <verse osisID='Isa.29.9'>Hämmästykää ja ihmetelkää, tuijottakaa sokeiksi itsenne ja sokeiksi  jääkää! He ovat juovuksissa, vaikkeivät viinistä, hoipertelevat,  vaikkeivät väkijuomasta.</verse>
        <verse osisID='Isa.29.10'>Sillä Herra on vuodattanut teidän päällenne raskaan unen hengen ja  sulkenut teidän silmänne - profeettanne, ja peittänyt teidän päänne -  näkijänne.</verse>
        <verse osisID='Isa.29.11'>Niin on kaikki ilmoitus teille niinkuin lukitun kirjan sanat; jos se  annetaan kirjantaitavalle ja sanotaan: "Lue tämä", niin hän vastaa: "Ei  voi, sillä se on lukittu",</verse>
        <verse osisID='Isa.29.12'>ja jos kirja annetaan kirjantaitamattomalle ja sanotaan: "Lue tämä",  niin hän vastaa: "En osaa lukea".</verse>
        <verse osisID='Isa.29.13'>Ja Herra sanoi: Koska tämä kansa lähestyy minua suullaan ja  kunnioittaa minua huulillaan, mutta pitää sydämensä minusta kaukana, ja  koska heidän jumalanpelkonsa on vain opittuja ihmiskäskyjä,</verse>
        <verse osisID='Isa.29.14'>sentähden, katso, minä vielä teen tälle kansalle kummia tekoja -  kummia ja ihmeitä, ja sen viisaitten viisaus häviää, ja sen  ymmärtäväisten ymmärrys katoaa.</verse>
        <verse osisID='Isa.29.15'>Voi niitä, jotka syvälle kätkevät hankkeensa Herralta, joiden teot  tapahtuvat pimeässä ja jotka sanovat: "Kuka meitä näkee, kuka meistä  tietää?"</verse>
        <verse osisID='Isa.29.16'>Voi mielettömyyttänne! Onko savi savenvalajan veroinen? Ja sanooko  työ tekijästään: "Ei hän ole minua tehnyt", tai sanooko kuva  kuvaajastaan: "Ei hän mitään ymmärrä"?</verse>
        <verse osisID='Isa.29.17'>Vain lyhyt hetki enää, niin Libanon muuttuu puutarhaksi, ja puutarha  on metsän veroinen.</verse>
        <verse osisID='Isa.29.18'>Sinä päivänä kuurot kuulevat kirjan sanat, ja sokeiden silmät  näkevät vapaina synkeästä pimeydestä.</verse>
        <verse osisID='Isa.29.19'>Nöyrät saavat yhä uutta iloa Herrassa, ja ihmisistä köyhimmätkin  riemuitsevat Israelin Pyhästä.</verse>
        <verse osisID='Isa.29.20'>Sillä väkivaltaisista on tullut loppu, pilkkaajat ovat hävinneet, ja  kaikki vääryyteen valppaat ovat tuhotut,</verse>
        <verse osisID='Isa.29.21'>ne, jotka sanallansa langettavat ihmisiä syyhyn ja virittävät  pauloja sille, joka oikeutta puolustaa portissa, ja verukkeilla  syyttömän asian vääräksi vääntävät.</verse>
        <verse osisID='Isa.29.22'>Sentähden Herra, joka Aabrahamin vapahti, sanoo Jaakobin heimolle  näin: Ei Jaakob enää joudu häpeään, eivätkä hänen kasvonsa enää kalpene.</verse>
        <verse osisID='Isa.29.23'>Sillä kun hän näkee, kun hänen lapsensa näkevät keskellänsä minun  kätteni työn, niin he pyhittävät minun nimeni, pitävät pyhänä Jaakobin  Pyhän ja peljästyvät Israelin Jumalaa.</verse>
        <verse osisID='Isa.29.24'>Ja hengessään eksyväiset käsittävät ymmärryksen, ja napisevaiset  ottavat oppia.</verse>
      </chapter>
      <chapter osisID='Isa.30'>
        <verse osisID='Isa.30.1'>Voi uppiniskaisia lapsia, sanoo Herra, jotka pitävät neuvoa, mikä ei  ole minusta, ja hierovat liittoa ilman minun henkeäni, kooten syntiä  synnin päälle;</verse>
        <verse osisID='Isa.30.2'>jotka menevät Egyptiin, kysymättä minulta, turvautuakseen faraon  turviin ja etsiäkseen suojaa Egyptin varjossa!</verse>
        <verse osisID='Isa.30.3'>Faraon turva koituu teille häpeäksi ja suojan etsiminen Egyptin  varjosta häväistykseksi.</verse>
        <verse osisID='Isa.30.4'>Sillä vaikka hänen ruhtinaansa ovat Sooanissa ja hänen  sanansaattajansa saapuneet Haanekseen asti,</verse>
        <verse osisID='Isa.30.5'>joutuvat kaikki häpeään kansan tähden, josta heillä ei ole hyötyä -  ei apua, ei hyötyä, vaan häpeätä ja pilkkaa.</verse>
        <verse osisID='Isa.30.6'>Ennustus Eteläisen maan Behemotia vastaan. Halki ahdingon ja  ahdistuksen maan, halki naarasleijonan ja jalopeuran maan, kyykäärmeen  ja lentävän käärmeen maan he kuljettavat aasinvarsojen selässä  rikkautensa ja kamelien kyttyrällä aarteensa kansan tykö, josta ei  hyötyä ole.</verse>
        <verse osisID='Isa.30.7'>Egyptin apu on turha ja tyhjä; sentähden minä annan sille nimen:  "Rahab, joka ei pääse paikaltansa".</verse>
        <verse osisID='Isa.30.8'>Mene siis nyt ja kirjoita se tauluun heidän läsnäollessaan ja piirrä  se kirjaan, että se säilyisi tuleviin aikoihin, ainiaan, iankaikkisesti.</verse>
        <verse osisID='Isa.30.9'>Sillä he ovat niskoitteleva kansa, ovat vilpillisiä lapsia, lapsia,  jotka eivät tahdo kuulla Herran lakia,</verse>
        <verse osisID='Isa.30.10'>jotka sanovat näkijöille: "Älkää nähkö", ja ennustajille: "Älkää  ennustako meille tosia, puhukaa meille mieluisia, ennustakaa  silmänlumeita.</verse>
        <verse osisID='Isa.30.11'>Poiketkaa tieltä, väistykää polulta; viekää pois silmistämme  Israelin Pyhä."</verse>
        <verse osisID='Isa.30.12'>Sentähden, näin sanoo Israelin Pyhä: Koska te halveksitte tätä sanaa  ja luotatte väkivaltaan ja vääryyteen ja siihen turvaudutte,</verse>
        <verse osisID='Isa.30.13'>niin tämä synti on oleva kuin repeämä korkeassa muurissa, joka uhkaa  sortua ja pullistuu; se särkyy äkkiä, yhtäkkiä.</verse>
        <verse osisID='Isa.30.14'>Se särkyy, niinkuin särkyy savenvalajan astia, joka lyödään rikki  säälimättä, niin ettei sen sirpaleista löydy palasta, millä ottaa tulta  liedestä tai ammentaa vettä altaasta.</verse>
        <verse osisID='Isa.30.15'>Sillä näin sanoo Herra, Herra, Israelin Pyhä: Kääntymällä ja  pysymällä hiljaa te pelastutte, rauhallisuus ja luottamus on teidän  väkevyytenne; mutta te ette tahtoneet,</verse>
        <verse osisID='Isa.30.16'>vaan sanoitte: "Ei! Hevosilla me tahdomme kiitää" - niinpä saatte  kiitää pakoon. "Nopean selässä me tahdomme ratsastaa" - niinpä ovat  vainoojanne nopeat.</verse>
        <verse osisID='Isa.30.17'>Tuhat pakenee yhden uhkaa; viiden uhkaa te pakenette, kunnes se,  mikä teistä jää, on kuin merkkipuu vuoren huipulla, kuin lipputanko  kukkulalla.</verse>
        <verse osisID='Isa.30.18'>Sentähden Herra odottaa, että voisi olla teille armollinen,  sentähden hän nousee armahtaaksensa teitä; sillä Herra on oikeuden  Jumala. Autuaita kaikki, jotka häntä odottavat!</verse>
        <verse osisID='Isa.30.19'>Sinä kansa, joka asut Siionissa, Jerusalemissa, älä itke!  Hän on  sinulle totisesti armollinen, kun apua huudat; sen kuullessaan hän  vastaa sinulle kohta.</verse>
        <verse osisID='Isa.30.20'>Vaikka Herra antaa teille hädän leipää ja ahdistuksen vettä, niin ei  sinun opettajasi sitten enää kätkeydy, vaan sinun silmäsi saavat nähdä  sinun opettajasi.</verse>
        <verse osisID='Isa.30.21'>Ja sinun korvasi kuulevat takaasi tämän sanan, milloin poikkeatte  oikealle tai vasemmalle: "Tässä on tie, sitä käykää".</verse>
        <verse osisID='Isa.30.22'>Silloin sinä havaitset saastaiseksi veistettyjen jumalankuviesi  hopeapäällystyksen ja valettujen jumalankuviesi kultakuoren; sinä  viskaat ne pois kuin inhotuksen, sinä sanot niille: "Ulos!"</verse>
        <verse osisID='Isa.30.23'>Niin hän antaa sateen sinun siemenellesi, jonka maahan kylvät, ja  maan sadosta leivän, joka on oleva mehevä ja lihava, ja sinun karjasi on  sinä päivänä käyvä laajalla laitumella.</verse>
        <verse osisID='Isa.30.24'>Härät ja aasinvarsat, jotka peltotyötä tekevät, syövät suolaista  rehuviljaa, joka on viskattu hangolla ja viskimellä.</verse>
        <verse osisID='Isa.30.25'>Ja kaikilla korkeilla vuorilla ja kaikilla ylhäisillä kukkuloilla on  oleva puroja, vesivirtoja, suuren surmaamisen päivänä, tornien  sortuessa.</verse>
        <verse osisID='Isa.30.26'>Ja kuun valo on oleva kuin auringon valo, ja auringon valo on oleva  seitsenkertainen, oleva niinkuin seitsemän päivän valo, sinä päivänä,  jona Herra sitoo kansansa vammat ja parantaa siihen isketyt haavat.</verse>
        <verse osisID='Isa.30.27'>Katso, Herran nimi tulee kaukaa, hänen vihansa leimuaa, ja sankka  savu tupruaa; hänen huulensa ovat täynnä hirmuisuutta, ja hänen kielensä  on kuin kuluttava tuli.</verse>
        <verse osisID='Isa.30.28'>Hänen hengityksensä on kuin virta, joka tulvii ja ulottuu kaulaan  asti; se seuloo kansakuntia turmion seulassa ja panee eksyttäväiset  suitset kansojen suupieliin.</verse>
        <verse osisID='Isa.30.29'>Silloin te veisaatte niinkuin yöllä, kun pyhä juhla alkaa, ja  sydämenne riemuitsee niinkuin sen, joka huilujen soidessa astuu vaeltaen  Herran vuorelle, Israelin kallion tykö.</verse>
        <verse osisID='Isa.30.30'>Herra antaa kuulla äänensä voiman ja nähdä käsivartensa laskeutuvan  alas vihan tuimuudessa ja kuluttavan tulen liekissä, pilvenpurkuna,  rankkasateena ja raekivinä.</verse>
        <verse osisID='Isa.30.31'>Sillä Herran äänestä peljästyy Assur. Hän lyö vitsalla.</verse>
        <verse osisID='Isa.30.32'>Ja jokaisella sallimuksen sauvan iskulla, jonka Herra häneen  satuttaa, soivat vaskirummut ja kanteleet, ja hän sotii häntä vastaan,  sotii kättä heiluttaen.</verse>
        <verse osisID='Isa.30.33'>Sillä aikoja sitten on polttopaikka valmistettu; kuninkaallekin se  on varattu. Syvä ja leveä on sen liesi, tulta ja polttopuita paljon.  Herran henkäys kuin tulikivi-virta sytyttää sen.</verse>
      </chapter>
      <chapter osisID='Isa.31'>
        <verse osisID='Isa.31.1'>Voi niitä, jotka menevät alas Egyptiin apua etsimään ja turvautuvat  hevosiin, luottavat sotavaunuihin, koska niitä on paljon, ja  ratsumiehiin, koska niitten luku on ylen suuri, mutta eivät katso  Israelin Pyhään, eivät kysy neuvoa Herralta.</verse>
        <verse osisID='Isa.31.2'>Mutta myös hän on viisas, ja hän tuottaa onnettomuuden; hän ei  peruuta sanojansa, vaan nousee pahantekijäin sukua vastaan ja  väärintekijäin apuuntuloa vastaan.</verse>
        <verse osisID='Isa.31.3'>Egypti on ihminen eikä Jumala, ja heidän hevosensa ovat lihaa eivätkä  henkeä. Kun Herra ojentaa kätensä, suistuu auttaja, ja autettava kaatuu,  ja yhdessä he kumpikin hukkuvat.</verse>
        <verse osisID='Isa.31.4'>Sillä näin on Herra minulle sanonut: Niinkuin leijona, nuori leijona,  murisee saaliinsa ääressä, kun sitä vastaan hälytetään paimenten parvi,  eikä peljästy heidän huutoansa, ei huoli heidän hälinästään, niin Herra  Sebaot on astuva alas sotimaan Siionin vuorella ja sen kukkulalla.</verse>
        <verse osisID='Isa.31.5'>Niinkuin liitelevät linnut, niin varjelee Herra Sebaot Jerusalemia -  varjelee ja pelastaa, säästää ja vapahtaa.</verse>
        <verse osisID='Isa.31.6'>Palatkaa, te israelilaiset, hänen tykönsä, josta olette niin kauas  luopuneet.</verse>
        <verse osisID='Isa.31.7'>Sillä sinä päivänä jokainen hylkää hopeaiset ja kultaiset  epäjumalansa, jotka kätenne ovat tehneet teille synniksi.</verse>
        <verse osisID='Isa.31.8'>Ja Assur kaatuu miekkaan, joka ei ole miehen, ja hänet syö miekka,  joka ei ole ihmisen; hän pakenee miekkaa, ja hänen nuorukaisensa  joutuvat työorjuuteen.</verse>
        <verse osisID='Isa.31.9'>Hänen kallionsa kukistuu kauhusta, ja hänen ruhtinaansa säikkyvät  lipun luota pakoon, sanoo Herra, jonka tuli on Siionissa ja pätsi  Jerusalemissa.</verse>
      </chapter>
      <chapter osisID='Isa.32'>
        <verse osisID='Isa.32.1'>Katso, kuningas on hallitseva vanhurskaudessa, ja valtiaat  vallitsevat oikeuden mukaan.</verse>
        <verse osisID='Isa.32.2'>Silloin on jokainen heistä oleva turvana tuulelta ja suojana  rankkasateelta, oleva kuin vesipurot kuivassa maassa, kuin korkean  kallion varjo nääntyvässä maassa.</verse>
        <verse osisID='Isa.32.3'>Silloin eivät näkevien silmät ole soaistut, ja kuulevien korvat  kuulevat tarkkaan.</verse>
        <verse osisID='Isa.32.4'>Ajattelemattomien sydän käsittää taidon, ja änkyttäväin kieli puhuu  sujuvasti ja selkeästi.</verse>
        <verse osisID='Isa.32.5'>Ei houkkaa enää kutsuta jaloksi, eikä petollista enää sanota  yleväksi.</verse>
        <verse osisID='Isa.32.6'>Sillä houkka puhuu houkan lailla, ja hänen sydämensä hankkii  turmiota, ja niin hän harjoittaa riettautta ja puhuu eksyttäväisesti  Herrasta, jättää tyhjäksi nälkäisen sielun ja janoavaisen juomaa vaille.</verse>
        <verse osisID='Isa.32.7'>Ja pahat ovat petollisen aseet, hän miettii ilkitöitä, tuhotakseen  kurjat valheen sanoilla, vaikka köyhä kuinka oikeata asiaa puhuisi.</verse>
        <verse osisID='Isa.32.8'>Mutta jalo jaloja miettii ja jaloudessa lujana pysyy.</verse>
        <verse osisID='Isa.32.9'>Nouskaa, te suruttomat naiset, kuulkaa minun ääntäni; te huolettomat  tyttäret, tarkatkaa minun sanojani.</verse>
        <verse osisID='Isa.32.10'>Vielä vuosi, ja päiviä päälle, niin vapisette, te huolettomat; sillä  silloin on viininkorjuusta tullut loppu, hedelmänkorjuuta ei tule.</verse>
        <verse osisID='Isa.32.11'>Kauhistukaa, te suruttomat, vaviskaa, te huolettomat, riisuutukaa,  paljastukaa, vyöttäkää säkki lanteillenne.</verse>
        <verse osisID='Isa.32.12'>Silloin valitetaan ja lyödään rintoihin ihanien peltojen tähden ja  hedelmällisten viiniköynnösten tähden,</verse>
        <verse osisID='Isa.32.13'>minun kansani maan tähden, joka kasvaa orjantappuraa ja ohdaketta,  remuavan kaupungin kaikkien iloisten talojen tähden.</verse>
        <verse osisID='Isa.32.14'>Sillä palatsi on hyljätty, kaupungin kohina lakannut, Oofel ja  vartiotorni ovat jääneet luoliksi iankaikkisesti, villiaasien iloksi ja  laumojen laitumeksi.</verse>
        <verse osisID='Isa.32.15'>Näin on hamaan siihen asti, kunnes meidän päällemme vuodatetaan  Henki korkeudesta. Silloin erämaa muuttuu puutarhaksi,</verse>
        <verse osisID='Isa.32.16'>ja puutarha on metsän veroinen. Ja erämaassa asuu oikeus, ja  puutarhassa majailee vanhurskaus.</verse>
        <verse osisID='Isa.32.17'>Silloin vanhurskauden hedelmä on rauha, vanhurskauden vaikutus lepo  ja turvallisuus iankaikkisesti.</verse>
        <verse osisID='Isa.32.18'>Ja minun kansani asuu rauhan majoissa, turvallisissa asunnoissa,  huolettomissa lepopaikoissa.</verse>
        <verse osisID='Isa.32.19'>Mutta raesade tulee, metsä kaatuu, ja kaupunki alennetaan  alhaiseksi.</verse>
        <verse osisID='Isa.32.20'>Onnelliset te, jotka kylvätte kaikkien vetten vierille ja laskette  härän ja aasin jalat valtoimina kulkemaan!</verse>
      </chapter>
      <chapter osisID='Isa.33'>
        <verse osisID='Isa.33.1'>Voi sinua hävittäjää, joka itse olet hävittämättä, sinua ryöstäjää,  jota ei kenkään ole ryöstänyt! Kun olet loppuun asti hävittänyt,  hävitetään sinut, kun olet ryöstösi ryöstänyt, ryöstetään sinut.</verse>
        <verse osisID='Isa.33.2'>Herra, armahda meitä, sinua me odotamme. Ole näitten käsivarsi joka  aamu, ole meidän apumme hädän aikana.</verse>
        <verse osisID='Isa.33.3'>Kansat pakenevat sinun jylinäsi ääntä; kun sinä nouset, hajoavat  kansakunnat.</verse>
        <verse osisID='Isa.33.4'>Teidän saaliinne viedään, niinkuin tuhosirkat vievät; niinkuin  hyppysirkat hyökkäävät, niin sen kimppuun hyökätään.</verse>
        <verse osisID='Isa.33.5'>Herra on korkea, sillä hän asuu korkeudessa. Hän täyttää Siionin  oikeudella ja vanhurskaudella.</verse>
        <verse osisID='Isa.33.6'>Ja hän on sinun aikojesi vakuus, avun runsaus, viisaus ja ymmärrys;  Herran pelko on oleva Siionin aarre.</verse>
        <verse osisID='Isa.33.7'>Katso, sankarit huutavat ulkona, rauhan sanansaattajat itkevät  katkerasti.</verse>
        <verse osisID='Isa.33.8'>Tiet ovat autioina, polulta on kulkija poissa: hän on rikkonut  liiton, ylenkatsonut kaupungit, ei ole ihmistä minäkään pitänyt.</verse>
        <verse osisID='Isa.33.9'>Maa murehtii ja nääntyy, Libanon kuihtuu häpeästä, Saaron on  aromaaksi tullut, Baasan ja Karmel varistavat lehtensä.</verse>
        <verse osisID='Isa.33.10'>Nyt minä nousen, sanoo Herra, nyt minä itseni korotan, nyt minä  kohoan korkealle.</verse>
        <verse osisID='Isa.33.11'>Olkia te kannatte kohdussanne, akanoita synnytätte; teidän kiukkunne  on tuli, joka kuluttaa teidät.</verse>
        <verse osisID='Isa.33.12'>Ja kansat poltetaan kuin kalkki, kuin katkotut orjantappurat, jotka  tulessa palavat.</verse>
        <verse osisID='Isa.33.13'>Kuulkaa, te kaukaiset, mitä minä olen tehnyt; te lähelläolevat,  tuntekaa minun voimani.</verse>
        <verse osisID='Isa.33.14'>Syntiset Siionissa peljästyvät, vavistus valtaa jumalattomat: "Kuka  meistä voi asua kuluttavassa tulessa, kuka asua iankaikkisessa  hehkussa?"</verse>
        <verse osisID='Isa.33.15'>Joka vanhurskaudessa vaeltaa ja puhuu sitä, mikä oikein on, joka  halveksii väärää voittoa, jonka käsi torjuu lahjukset luotaan, joka  tukkii korvansa kuulemasta veritöitä ja sulkee silmänsä näkemästä pahaa,</verse>
        <verse osisID='Isa.33.16'>hän on asuva kukkuloilla, kalliolinnat ovat hänen turvansa; hänelle  annetaan hänen leipänsä, eikä vesi häneltä ehdy.</verse>
        <verse osisID='Isa.33.17'>Sinun silmäsi saavat katsoa kuningasta hänen ihanuudessaan, saavat  nähdä avaran maan.</verse>
        <verse osisID='Isa.33.18'>Sinun sydämesi muistelee kauhuja: missä on nyt veronlaskija, missä  punnitsija, missä tornien lukija?</verse>
        <verse osisID='Isa.33.19'>Et näe enää sitä röyhkeätä kansaa, kansaa, jolla on outo,  käsittämätön puhe, jonka sopertavaa kieltä ei kukaan ymmärrä.</verse>
        <verse osisID='Isa.33.20'>Katso Siionia, juhliemme kaupunkia. Sinun silmäsi näkevät  Jerusalemin, rauhaisan asuinsijan, telttamajan, jota ei muuteta, jonka  vaarnoja ei ikinä reväistä irti, jonka köysistä ei yhtäkään katkaista.</verse>
        <verse osisID='Isa.33.21'>Sillä voimallinen on meillä siellä Herra, siellä on joet, on virrat,  leveät rannasta toiseen, joita ei kulje soutualus, joiden poikki ei  pääse uljas laiva.</verse>
        <verse osisID='Isa.33.22'>Sillä Herra on meidän tuomarimme, Herra on johdattajamme, Herra on  meidän kuninkaamme; hän pelastaa meidät.</verse>
        <verse osisID='Isa.33.23'>Nyt ovat köytesi höltyneet, eivät pidä mastoa kannassaan kiinni,  eivät vedä lippua liehumaan. Mutta silloin jaetaan riistosaalista  runsaasti, rammatkin ryöstävät ja raastavat.</verse>
        <verse osisID='Isa.33.24'>Eikä yksikään asukas sano: "Minä olen vaivanalainen". Kansa, joka  siellä asuu, on saanut syntinsä anteeksi.</verse>
      </chapter>
      <chapter osisID='Isa.34'>
        <verse osisID='Isa.34.1'>Astukaa esiin, te kansat, ja kuulkaa; te kansakunnat, tarkatkaa.  Kuulkoon maa ja kaikki, mitä siinä on, maanpiiri ja kaikki, mikä siitä  kasvaa.</verse>
        <verse osisID='Isa.34.2'>Sillä Herra on vihastunut kaikkiin kansoihin ja kiivastunut kaikkiin  heidän joukkoihinsa; hän on vihkinyt heidät tuhon omiksi, jättänyt  heidät teurastettaviksi.</verse>
        <verse osisID='Isa.34.3'>Heidän surmattunsa viskataan pois, ja niitten raadoista nousee  löyhkä, ja vuoret valuvat heidän vertansa.</verse>
        <verse osisID='Isa.34.4'>Kaikki taivaan joukot menehtyvät, taivas kääritään kokoon niinkuin  kirja, ja kaikki sen joukot varisevat alas, niinkuin lehdet varisevat  viinipuusta, niinkuin viikunapuusta raakaleet.</verse>
        <verse osisID='Isa.34.5'>Sillä minun miekkani taivaassa on juopunut vimmaan; katso, se iskee  alas Edomiin, tuomioksi kansalle, jonka minä olen vihkinyt tuhoon.</verse>
        <verse osisID='Isa.34.6'>Herran miekka on verta täynnä, rasvaa tiukkuva, karitsain ja  kauristen verta, oinasten munuaisrasvaa. Sillä Herralla on uhri  Bosrassa, suuri teurastus Edomin maassa.</verse>
        <verse osisID='Isa.34.7'>Villihärkiä kaatuu yhteen joukkoon, mullikoita härkien mukana. Heidän  maansa juopuu verestä, ja heidän multansa tiukkuu rasvaa.</verse>
        <verse osisID='Isa.34.8'>Sillä Herralla on koston päivä, maksun vuosi Siionin asian puolesta.</verse>
        <verse osisID='Isa.34.9'>Edomin purot muuttuvat pieksi ja sen multa tulikiveksi; sen maa tulee  palavaksi pieksi.</verse>
        <verse osisID='Isa.34.10'>Ei sammu se yöllä eikä päivällä, iäti nousee siitä savu; se on oleva  raunioina polvesta polveen, ei kulje siellä kukaan, iankaikkisesta  iankaikkiseen.</verse>
        <verse osisID='Isa.34.11'>Sen perivät pelikaanit ja tuonenkurjet, kissapöllöt ja kaarneet  asuvat siellä; ja hän vetää sen ylitse autiuden mittanuoran ja tyhjyyden  luotilangan.</verse>
        <verse osisID='Isa.34.12'>Ei ole siellä enää ylimyksiä huutamassa ketään kuninkaaksi, kaikki  sen ruhtinaat ovat poissa.</verse>
        <verse osisID='Isa.34.13'>Ja sen palatsit kasvavat orjantappuroita, sen linnat polttiaisia ja  ohdakkeita; siitä tulee aavikkosutten asunto, kamelikurkien tyyssija.</verse>
        <verse osisID='Isa.34.14'>Siellä erämaan ulvojat ja ulisijat yhtyvät, metsänpeikot toisiansa  tapaavat. Siellä yksin öinen syöjätär saa rauhan ja löytää lepopaikan.</verse>
        <verse osisID='Isa.34.15'>Siellä nuolikäärme pesii ja laskee munansa, kuorii ne ja kiertyy  kerälle pimentoonsa. Sinne haarahaukatkin kokoontuvat yhteen.</verse>
        <verse osisID='Isa.34.16'>Etsikää Herran kirjasta ja lukekaa: ei yhtäkään näistä ole puuttuva,  ei yksikään toistansa kaipaava. - "Sillä minun suuni on niin käskenyt." -  Hänen henkensä on ne yhteen koonnut.</verse>
        <verse osisID='Isa.34.17'>Hän on heittänyt arpaa niitten kesken, ja hänen kätensä on sen  niille mittanuoralla jakanut; ne perivät sen ikiajoiksi, asuvat siellä  polvesta polveen.</verse>
      </chapter>
      <chapter osisID='Isa.35'>
        <verse osisID='Isa.35.1'>Erämaa ja hietikko iloitsee, aromaa riemuitsee ja kukoistaa kuin  lilja.</verse>
        <verse osisID='Isa.35.2'>Se kauniisti kukoistaa ja iloitsee ilolla ja riemulla. Sille annetaan  Libanonin kunnia, Karmelin ja Saaronin ihanuus. He saavat nähdä Herran  kunnian, meidän Jumalamme ihanuuden.</verse>
        <verse osisID='Isa.35.3'>Vahvistakaa hervonneet kädet, voimistakaa horjuvat polvet.</verse>
        <verse osisID='Isa.35.4'>Sanokaa hätääntyneille sydämille: "Olkaa lujat, älkää peljätkö.  Katso, teidän Jumalanne! Kosto tulee, Jumalan rangaistus. Hän tulee ja  pelastaa teidät."</verse>
        <verse osisID='Isa.35.5'>Silloin avautuvat sokeain silmät ja kuurojen korvat aukenevat.</verse>
        <verse osisID='Isa.35.6'>Silloin rampa hyppii niinkuin peura ja mykän kieli riemuun ratkeaa;  sillä vedet puhkeavat erämaahan ja aromaahan purot.</verse>
        <verse osisID='Isa.35.7'>Hehkuva hiekka tulee lammikoiksi ja kuiva maa vesilähteiksi.  Aavikkosutten asunnossa, missä ne makasivat, kasvaa ruoho ynnä ruoko ja  kaisla.</verse>
        <verse osisID='Isa.35.8'>Ja siellä on oleva valtatie, ja sen nimi on "pyhä tie": sitä ei kulje  saastainen; se on heitä itseänsä varten. Joka sitä tietä kulkee, ei eksy  - eivät hullutkaan.</verse>
        <verse osisID='Isa.35.9'>Ei ole siellä leijonaa, ei nouse sinne raateleva peto; ei sellaista  siellä tavata: lunastetut sitä kulkevat.</verse>
        <verse osisID='Isa.35.10'>Niin Herran vapahdetut palajavat ja tulevat Siioniin riemuiten,  päänsä päällä iankaikkinen ilo. Riemu ja ilo saavuttavat heidät, mutta  murhe ja huokaus pakenevat.</verse>
      </chapter>
      <chapter osisID='Isa.36'>
        <verse osisID='Isa.36.1'>Kuningas Hiskian neljäntenätoista hallitusvuotena hyökkäsi Sanherib,  Assurin kuningas, kaikkien Juudan varustettujen kaupunkien kimppuun ja  valloitti ne.</verse>
        <verse osisID='Isa.36.2'>Ja Assurin kuningas lähetti Laakiista Rabsaken suuren sotajoukon  kanssa kuningas Hiskiaa vastaan Jerusalemiin, ja hän pysähtyi  Ylälammikon vesijohdolle, joka on Vanuttajankedon tien varrella.</verse>
        <verse osisID='Isa.36.3'>Ja Eljakim, Hilkian poika, joka oli palatsin päällikkönä, ja kirjuri  Sebna ja kansleri Jooah, Aasafin poika, menivät hänen luoksensa.</verse>
        <verse osisID='Isa.36.4'>Ja Rabsake sanoi heille: "Sanokaa Hiskialle: Näin sanoo suurkuningas,  Assurin kuningas: 'Mitä on tuo luottamus, mikä sinulla on?</verse>
        <verse osisID='Isa.36.5'>Minä sanon: pelkkää huulten puhetta on moinen neuvo ja voima  sodankäyntiin. Keneen sinä oikein luotat, kun kapinoit minua vastaan?</verse>
        <verse osisID='Isa.36.6'>Katso, sinä luotat Egyptiin, tuohon särkyneeseen ruokosauvaan, joka  tunkeutuu sen käteen, joka siihen nojaa, ja lävistää sen. Sellainen on  farao, Egyptin kuningas, kaikille, jotka häneen luottavat.</verse>
        <verse osisID='Isa.36.7'>Vai sanotko ehkä minulle: Me luotamme Herraan, meidän Jumalaamme?  Mutta eikö hän ole se, jonka uhrikukkulat ja alttarit Hiskia poisti, kun  hän sanoi Juudalle ja Jerusalemille: Tämän alttarin edessä on teidän  kumartaen rukoiltava?'</verse>
        <verse osisID='Isa.36.8'>Mutta lyö nyt vetoa minun herrani, Assurin kuninkaan, kanssa: minä  annan sinulle kaksi tuhatta hevosta, jos sinä voit hankkia niille  ratsastajat.</verse>
        <verse osisID='Isa.36.9'>Kuinka sinä sitten voisit torjua ainoankaan käskynhaltijan,  ainoankaan minun herrani vähimmän palvelijan, hyökkäyksen? Ja sinä vain  luotat Egyptiin, sen vaunuihin ja ratsumiehiin.</verse>
        <verse osisID='Isa.36.10'>Olenko minä siis Herran sallimatta hyökännyt tähän maahan  hävittämään sitä? Herra itse on sanonut minulle: 'Hyökkää tähän maahan  ja hävitä se'."</verse>
        <verse osisID='Isa.36.11'>Niin Eljakim, Sebna ja Jooah sanoivat Rabsakelle: "Puhu  palvelijoillesi araminkieltä, sillä me ymmärrämme sitä; älä puhu meille  juudankieltä kansan kuullen, jota on muurilla".</verse>
        <verse osisID='Isa.36.12'>Mutta Rabsake vastasi: "Onko minun herrani lähettänyt minut puhumaan  näitä sanoja sinun herrallesi ja sinulle? Eikö juuri niille miehille,  jotka istuvat muurilla ja joutuvat teidän kanssanne syömään omaa  likaansa ja juomaan omaa vettänsä?"</verse>
        <verse osisID='Isa.36.13'>Sitten Rabsake astui esiin, huusi kovalla äänellä juudankielellä ja  sanoi: "Kuulkaa suurkuninkaan, Assurin kuninkaan, sanoja.</verse>
        <verse osisID='Isa.36.14'>Näin sanoo kuningas: 'Älkää antako Hiskian pettää itseänne, sillä  hän ei voi teitä pelastaa.</verse>
        <verse osisID='Isa.36.15'>Älköön Hiskia saako teitä luottamaan Herraan, kun hän sanoo: Herra  on varmasti pelastava meidät; ei tätä kaupunkia anneta Assurin kuninkaan  käsiin.</verse>
        <verse osisID='Isa.36.16'>Älkää kuulko Hiskiaa.' Sillä Assurin kuningas sanoo näin: 'Tehkää  sovinto minun kanssani ja antautukaa minulle, niin saatte syödä kukin  viinipuustanne ja viikunapuustanne ja juoda kukin kaivostanne,</verse>
        <verse osisID='Isa.36.17'>kunnes minä tulen ja vien teidät maahan, joka on teidän maanne  kaltainen, vilja- ja viinimaahan, leivän ja viinitarhojen maahan.</verse>
        <verse osisID='Isa.36.18'>Älköön vain Hiskia saako vietellä teitä, sanoessaan: Herra pelastaa  meidät. Onko muidenkaan kansojen jumalista kukaan pelastanut maatansa  Assurin kuninkaan käsistä?</verse>
        <verse osisID='Isa.36.19'>Missä ovat Hamatin ja Arpadin jumalat? Missä ovat Sefarvaimin  jumalat? Ovatko ne pelastaneet Samariaa minun käsistäni?</verse>
        <verse osisID='Isa.36.20'>Kuka näiden maiden kaikista jumalista on pelastanut maansa minun  käsistäni? Kuinka sitten Herra pelastaisi Jerusalemin minun käsistäni?'"</verse>
        <verse osisID='Isa.36.21'>Mutta he olivat vaiti eivätkä vastanneet hänelle mitään, sillä  kuningas oli käskenyt niin ja sanonut: "Älkää vastatko hänelle".</verse>
        <verse osisID='Isa.36.22'>Sitten palatsin päällikkö Eljakim, Hilkian poika, ja kirjuri Sebna  ja kansleri Jooah, Aasafin poika, tulivat Hiskian luo vaatteet  reväistyinä ja kertoivat hänelle, mitä Rabsake oli sanonut.</verse>
      </chapter>
      <chapter osisID='Isa.37'>
        <verse osisID='Isa.37.1'>Kun kuningas Hiskia sen kuuli, repäisi hän vaatteensa, pukeutui  säkkiin ja meni Herran temppeliin.</verse>
        <verse osisID='Isa.37.2'>Ja hän lähetti palatsin päällikön Eljakimin ja kirjuri Sebnan sekä  pappein vanhimmat, säkkeihin puettuina, profeetta Jesajan, Aamoksen  pojan, tykö.</verse>
        <verse osisID='Isa.37.3'>Ja he sanoivat hänelle: "Näin sanoo Hiskia: 'Hädän, kurituksen ja  häväistyksen päivä on tämä päivä, sillä lapset ovat tulleet kohdun  suulle saakka, mutta ei ole voimaa synnyttää.</verse>
        <verse osisID='Isa.37.4'>Ehkä Herra, sinun Jumalasi, kuulee Rabsaken sanat, joilla hänen  Herransa, Assurin kuningas, on lähettänyt hänet herjaamaan elävää  Jumalaa, ja rankaisee häntä näistä sanoista, jotka Herra, sinun  Jumalasi, on kuullut. Niin kohota nyt rukous jäännöksen puolesta, joka  vielä on olemassa.'"</verse>
        <verse osisID='Isa.37.5'>Kun kuningas Hiskian palvelijat tulivat Jesajan tykö,</verse>
        <verse osisID='Isa.37.6'>sanoi Jesaja heille: "Sanokaa näin herrallenne: 'Näin sanoo Herra:  Älä pelkää niitä sanoja, jotka olet kuullut ja joilla Assurin kuninkaan  poikaset ovat häväisseet minua.</verse>
        <verse osisID='Isa.37.7'>Katso, minä annan häneen mennä sellaisen hengen, että hän kuultuaan  sanoman palajaa omaan maahansa; ja minä annan hänen kaatua miekkaan  omassa maassansa.'"</verse>
        <verse osisID='Isa.37.8'>Ja Rabsake kääntyi takaisin ja tapasi Assurin kuninkaan sotimassa  Libnaa vastaan; sillä hän oli kuullut, että tämä oli lähtenyt Laakiista  pois.</verse>
        <verse osisID='Isa.37.9'>Mutta kun Sanherib kuuli Tirhakasta, Etiopian kuninkaasta,  sanottavan: "Hän on lähtenyt liikkeelle sotiakseen sinua vastaan", niin  hän sen kuultuaan lähetti sanansaattajat Hiskian tykö ja käski sanoa:</verse>
        <verse osisID='Isa.37.10'>"Sanokaa näin Hiskialle, Juudan kuninkaalle: 'Älä anna Jumalasi,  johon sinä luotat, pettää itseäsi äläkä ajattele: Jerusalem ei joudu  Assurin kuninkaan käsiin.</verse>
        <verse osisID='Isa.37.11'>Olethan kuullut, mitä Assurin kuninkaat ovat tehneet kaikille  maille, kuinka he ovat vihkineet ne tuhon omiksi. Ja sinäkö pelastuisit!</verse>
        <verse osisID='Isa.37.12'>Ovatko kansain jumalat pelastaneet niitä, jotka minun isäni ovat  tuhonneet: Goosania, Harrania, Resefiä ja Telassarin edeniläisiä?</verse>
        <verse osisID='Isa.37.13'>Missä on Hamatin kuningas ja Arpadin kuningas, Sefarvaimin  kaupungin, Heenan ja Ivvan kuningas?'"</verse>
        <verse osisID='Isa.37.14'>Kun Hiskia oli ottanut kirjeen sanansaattajilta ja lukenut sen, meni  hän Herran temppeliin; ja Hiskia levitti sen Herran eteen.</verse>
        <verse osisID='Isa.37.15'>Ja Hiskia rukoili Herraa ja sanoi:</verse>
        <verse osisID='Isa.37.16'>"Herra Sebaot, Israelin Jumala, jonka valtaistuinta kerubit  kannattavat, sinä yksin olet maan kaikkien valtakuntain Jumala; sinä  olet tehnyt taivaan ja maan.</verse>
        <verse osisID='Isa.37.17'>Herra, kallista korvasi ja kuule; Herra, avaa silmäsi ja katso.  Kuule kaikki Sanheribin sanat, jotka hän lähetti herjatakseen elävää  Jumalaa.</verse>
        <verse osisID='Isa.37.18'>Se on totta, Herra, että Assurin kuninkaat ovat hävittäneet kaikki  maat ja omankin maansa.</verse>
        <verse osisID='Isa.37.19'>Ja he ovat heittäneet niiden jumalat tuleen; sillä ne eivät olleet  jumalia, vaan ihmiskätten tekoa, puuta ja kiveä, ja sentähden he voivat  hävittää ne.</verse>
        <verse osisID='Isa.37.20'>Mutta pelasta nyt meidät, Herra, meidän Jumalamme, hänen käsistänsä,  että kaikki maan valtakunnat tulisivat tietämään, että sinä, Herra, olet  ainoa."</verse>
        <verse osisID='Isa.37.21'>Niin Jesaja, Aamoksen poika, lähetti Hiskialle tämän sanan: "Näin  sanoo Herra, Israelin Jumala: Koska sinä olet rukoillut minua avuksi  Sanheribia, Assurin kuningasta, vastaan,</verse>
        <verse osisID='Isa.37.22'>niin tämä on se sana, jonka Herra on puhunut hänestä: Neitsyt, tytär  Siion, halveksii ja pilkkaa sinua; tytär Jerusalem nyökyttää ilkkuen  päätänsä sinun jälkeesi.</verse>
        <verse osisID='Isa.37.23'>Ketä olet herjannut ja häväissyt, ja ketä vastaan olet korottanut  äänesi? Korkealle olet kohottanut silmäsi Israelin Pyhää vastaan.</verse>
        <verse osisID='Isa.37.24'>Palvelijaisi kautta sinä herjasit Herraa ja sanoit: 'Monilla  vaunuillani minä nousin vuorten harjalle, Libanonin ääriin saakka; minä  hakkasin maahan sen korkeat setrit, sen parhaat kypressit ja tunkeuduin  sen etäisimmälle harjalle, sen rehevimpään metsään;</verse>
        <verse osisID='Isa.37.25'>minä kaivoin kaivoja ja join kuiviin vedet, ja jalkapohjallani minä  kuivasin kaikki Egyptin virrat'.</verse>
        <verse osisID='Isa.37.26'>Etkö ole kuullut: kauan sitten minä olen tätä valmistanut,  muinaisuudesta saakka tätä aivoitellut! Nyt minä olen sen toteuttanut,  ja niin sinä sait hävittää varustetut kaupungit autioiksi  kiviroukkioiksi,</verse>
        <verse osisID='Isa.37.27'>ja niiden asukkaat olivat voimattomat, he kauhistuivat ja joutuivat  häpeään; heidän kävi niinkuin kedon ruohon ja niinkuin vihannan heinän,  niinkuin katolla kasvavain kortten ja niinkuin laihon ennen oljelle  tulemistaan.</verse>
        <verse osisID='Isa.37.28'>Istuitpa sinä tai lähdit tai tulit, minä sen tiedän, niinkuin  senkin, että sinä raivoat minua vastaan.</verse>
        <verse osisID='Isa.37.29'>Koska sinä minua vastaan raivoat ja koska sinun ylpeytesi on tullut  minun korviini, niin minä panen koukkuni sinun nenääsi ja suitseni sinun  suuhusi ja vien sinut takaisin samaa tietä, jota tulitkin.</verse>
        <verse osisID='Isa.37.30'>Ja tämä on oleva sinulle merkkinä: tänä vuonna syödään jälkikasvua  ja toisena vuonna kesanto-aaluvaa, mutta kolmantena vuonna te kylväkää  ja leikatkaa, istuttakaa viinitarhoja ja syökää niiden hedelmää.</verse>
        <verse osisID='Isa.37.31'>Ja Juudan heimon pelastuneet, jotka ovat jäljelle jääneet, tekevät  taas juurta alaspäin ja hedelmää ylöspäin.</verse>
        <verse osisID='Isa.37.32'>Sillä Jerusalemista lähtee kasvamaan jäännös, pelastunut joukko  Siionin vuorelta. Herran Sebaotin kiivaus on sen tekevä.</verse>
        <verse osisID='Isa.37.33'>Sentähden, näin sanoo Herra Assurin kuninkaasta: Hän ei tule tähän  kaupunkiin eikä siihen nuolta ammu, ei tuo sitä vastaan kilpeä eikä luo  sitä vastaan vallia.</verse>
        <verse osisID='Isa.37.34'>Samaa tietä, jota hän tuli, hän palajaa, ja tähän kaupunkiin hän ei  tule, sanoo Herra.</verse>
        <verse osisID='Isa.37.35'>Sillä minä varjelen tämän kaupungin ja pelastan sen itseni tähden ja  palvelijani Daavidin tähden."</verse>
        <verse osisID='Isa.37.36'>Niin Herran enkeli lähti ja löi Assurin leirissä sata  kahdeksankymmentä viisi tuhatta miestä, ja kun noustiin aamulla varhain,  niin katso, he olivat kaikki kuolleina ruumiina.</verse>
        <verse osisID='Isa.37.37'>Silloin Sanherib, Assurin kuningas, lähti liikkeelle ja meni pois;  hän palasi maahansa ja jäi Niiniveen.</verse>
        <verse osisID='Isa.37.38'>Mutta kun hän oli kerran rukoilemassa jumalansa Nisrokin  temppelissä, surmasivat hänen poikansa Adrammelek ja Sareser hänet  miekalla; sitten he pakenivat Araratin maahan. Ja hänen poikansa  Eesarhaddon tuli kuninkaaksi hänen sijaansa.</verse>
      </chapter>
      <chapter osisID='Isa.38'>
        <verse osisID='Isa.38.1'>Niihin aikoihin sairastui Hiskia ja oli kuolemaisillaan; ja profeetta  Jesaja, Aamoksen poika, tuli hänen tykönsä ja sanoi hänelle: "Näin sanoo  Herra: Toimita talosi; sillä sinä kuolet etkä enää parane".</verse>
        <verse osisID='Isa.38.2'>Niin Hiskia käänsi kasvonsa seinään päin ja rukoili Herraa</verse>
        <verse osisID='Isa.38.3'>ja sanoi: "Oi Herra, muista, kuinka minä olen vaeltanut sinun  edessäsi uskollisesti ja ehyellä sydämellä ja tehnyt sitä, mikä on hyvää  sinun silmissäsi!" Ja Hiskia itki katkerasti.</verse>
        <verse osisID='Isa.38.4'>Mutta Jesajalle tuli tämä Herran sana:</verse>
        <verse osisID='Isa.38.5'>"Mene ja sano Hiskialle: 'Näin sanoo Herra, sinun isäsi Daavidin  Jumala: Minä olen kuullut sinun rukouksesi, olen nähnyt sinun  kyyneleesi. Katso, minä lisään sinulle ikää viisitoista vuotta;</verse>
        <verse osisID='Isa.38.6'>ja minä pelastan sinut ja tämän kaupungin Assurin kuninkaan käsistä  ja varjelen tätä kaupunkia.</verse>
        <verse osisID='Isa.38.7'>Ja tämä on oleva sinulle merkkinä Herralta siitä, että Herra tekee,  mitä on sanonut:</verse>
        <verse osisID='Isa.38.8'>katso, minä annan aurinkokellon varjon siirtyä takaisin kymmenen  astetta, jotka se jo on auringon mukana laskeutunut Aahaan  aurinkokellossa.'" Ja aurinko siirtyi aurinkokellossa takaisin kymmenen  astetta, jotka se jo oli laskeutunut.</verse>
        <verse osisID='Isa.38.9'>Hiskian, Juudan kuninkaan, kirjoittama laulu, kun hän oli ollut  sairaana ja toipunut taudistansa:</verse>
        <verse osisID='Isa.38.10'>"Minä sanoin: Kesken rauhallisten päivieni minun on mentävä tuonelan  porteista; jäljellä olevat vuoteni on minulta riistetty pois.</verse>
        <verse osisID='Isa.38.11'>Minä sanoin: En saa minä enää nähdä Herraa, Herraa elävien maassa,  en enää ihmisiä katsella manalan asukasten joukossa.</verse>
        <verse osisID='Isa.38.12'>Minun majani puretaan ja viedään minulta pois niinkuin paimenen  teltta; olen kutonut loppuun elämäni, niinkuin kankuri kankaansa, minut  leikataan irti loimentutkaimista. Ennenkuin päivä yöksi muuttuu, sinä  teet minusta lopun.</verse>
        <verse osisID='Isa.38.13'>Minä viihdyttelin itseäni aamuun asti - niinkuin leijona hän murskaa  kaikki minun luuni; ennenkuin päivä yöksi muuttuu, sinä teet minusta  lopun.</verse>
        <verse osisID='Isa.38.14'>Niinkuin pääskynen, niinkuin kurki minä kuikutan, minä kujerran kuin  kyyhkynen; hiueten katsovat minun silmäni korkeuteen: Herra, minulla on  ahdistus, puolusta minua.</verse>
        <verse osisID='Isa.38.15'>Mitä nyt sanonkaan? Hän lupasi minulle ja täytti myös: minä vaellan  hiljaisesti kaikki elämäni vuodet sieluni murheen tähden.</verse>
        <verse osisID='Isa.38.16'>Herra, tämänkaltaiset ovat elämäksi, ja niissä on koko minun henkeni  elämä. Sinä teet minut terveeksi; anna minun elää.</verse>
        <verse osisID='Isa.38.17'>Katso, onneksi muuttui minulle katkera murhe: sinä rakastit minun  sieluani, nostit sen kadotuksen kuopasta, sillä sinä heitit kaikki minun  syntini selkäsi taa.</verse>
        <verse osisID='Isa.38.18'>Sillä ei tuonela sinua kiitä, ei kuolema sinua ylistä; eivät hautaan  vaipuneet pane sinun totuuteesi toivoansa.</verse>
        <verse osisID='Isa.38.19'>Elävät, elävät sinua kiittävät, niinkuin minä tänä päivänä; isä  ilmoittaa lapsillensa sinun totuutesi.</verse>
        <verse osisID='Isa.38.20'>Herra on minun auttajani. Minun kanteleeni soittoja soittakaamme  kaikkina elinpäivinämme Herran temppelissä."</verse>
        <verse osisID='Isa.38.21'>Ja Jesaja käski tuoda viikunakakkua ja hautoa paisetta, että hän  tulisi terveeksi.</verse>
        <verse osisID='Isa.38.22'>Niin Hiskia sanoi: "Mikä on merkkinä siitä, että minä voin mennä  Herran temppeliin?"</verse>
      </chapter>
      <chapter osisID='Isa.39'>
        <verse osisID='Isa.39.1'>Siihen aikaan Merodak-Baladan, Baladanin poika, Baabelin kuningas,  lähetti kirjeen ja lahjoja Hiskialle, kun oli kuullut hänen olleen  sairaana ja parantuneen.</verse>
        <verse osisID='Isa.39.2'>Ja Hiskia iloitsi lähettiläistä ja näytti heille varastohuoneensa,  hopean ja kullan, hajuaineet ja kalliin öljyn ja koko asehuoneensa ja  kaikki, mitä hänen aarrekammioissansa oli. Ei ollut mitään Hiskian  talossa eikä koko hänen valtakunnassaan, mitä hän ei olisi heille  näyttänyt.</verse>
        <verse osisID='Isa.39.3'>Mutta profeetta Jesaja tuli kuningas Hiskian tykö ja sanoi hänelle:  "Mitä nämä miehet ovat sanoneet, ja mistä he ovat tulleet sinun tykösi?"  Hiskia vastasi: "He ovat tulleet minun tyköni kaukaisesta maasta,  Baabelista".</verse>
        <verse osisID='Isa.39.4'>Hän sanoi: "Mitä he ovat nähneet sinun talossasi?" Hiskia vastasi:  "Kaiken, mitä talossani on, he ovat nähneet; aarrekammiossani ei ole  mitään, mitä en olisi heille näyttänyt".</verse>
        <verse osisID='Isa.39.5'>Niin Jesaja sanoi Hiskialle: "Kuule Herran Sebaotin sana:</verse>
        <verse osisID='Isa.39.6'>Katso, päivät tulevat, jolloin kaikki, mitä sinun talossasi on ja  mitä sinun isäsi ovat koonneet tähän päivään asti, viedään pois  Baabeliin; ei mitään jää jäljelle, sanoo Herra.</verse>
        <verse osisID='Isa.39.7'>Ja sinun omia poikiasi, jotka sinusta polveutuvat, jotka sinulle  syntyvät, viedään hovipalvelijoiksi Baabelin kuninkaan palatsiin."</verse>
        <verse osisID='Isa.39.8'>Hiskia sanoi Jesajalle: "Herran sana, jonka olet puhunut, on hyvä".  Sillä hän ajatteli: "Onpahan rauha ja turvallisuus minun päivinäni".</verse>
      </chapter>
      <chapter osisID='Isa.40'>
        <verse osisID='Isa.40.1'>"Lohduttakaa, lohduttakaa minun kansaani", sanoo teidän Jumalanne.</verse>
        <verse osisID='Isa.40.2'>"Puhukaa suloisesti Jerusalemille ja julistakaa sille, että sen  vaivanaika on päättynyt, että sen velka on sovitettu, sillä se on saanut  Herran kädestä kaksinkertaisesti kaikista synneistänsä."</verse>
        <verse osisID='Isa.40.3'>Huutavan ääni kuuluu: "Valmistakaa Herralle tie erämaahan, tehkää  arolle tasaiset polut meidän Jumalallemme.</verse>
        <verse osisID='Isa.40.4'>Kaikki laaksot korotettakoon, kaikki vuoret ja kukkulat  alennettakoon; koleikot tulkoot tasangoksi ja kalliolouhut lakeaksi  maaksi.</verse>
        <verse osisID='Isa.40.5'>Herran kunnia ilmestyy: kaikki liha saa sen nähdä. Sillä Herran suu  on puhunut."</verse>
        <verse osisID='Isa.40.6'>Ääni sanoo: "Julista!" Toinen vastaa: "Mitä minun pitää julistaman?"  Kaikki liha on kuin ruoho, ja kaikki sen kauneus kuin kedon kukkanen:</verse>
        <verse osisID='Isa.40.7'>ruoho kuivuu, kukkanen lakastuu, kun Herran henkäys puhaltaa siihen.  Totisesti, ruohoa on kansa.</verse>
        <verse osisID='Isa.40.8'>Ruoho kuivuu, kukkanen lakastuu, mutta meidän Jumalamme sana pysyy  iankaikkisesti.</verse>
        <verse osisID='Isa.40.9'>Nouse korkealle vuorelle, Siion, sinä ilosanoman tuoja; korota  voimakkaasti äänesi, Jerusalem, sinä ilosanoman tuoja.  Korota, älä  pelkää, sano Juudan kaupungeille: "Katso, teidän Jumalanne!"</verse>
        <verse osisID='Isa.40.10'>Katso, Herra, Herra tulee voimallisena, hänen käsivartensa  vallitsee. Katso, hänen palkkansa on hänen mukanansa, hänen työnsä ansio  käy hänen edellänsä.</verse>
        <verse osisID='Isa.40.11'>Niinkuin paimen hän kaitsee laumaansa, kokoaa karitsat  käsivarrellensa ja kantaa niitä sylissään, johdattelee imettäviä  lampaita.</verse>
        <verse osisID='Isa.40.12'>Kuka on kourallaan mitannut vedet ja vaaksalla määrännyt taivaitten  mitat? Kuka on kolmannesmittaan mahduttanut maan tomun, puntarilla  punninnut vuoret, vaa'alla kukkulat?</verse>
        <verse osisID='Isa.40.13'>Kuka on Herran Henkeä ohjannut, ollut hänen neuvonantajansa ja  opettajansa?</verse>
        <verse osisID='Isa.40.14'>Kenen kanssa hän on neuvotellut, joka olisi hänelle ymmärrystä  antanut ja opettanut oikean polun, opettanut hänelle tiedon ja  osoittanut hänelle ymmärryksen tien?</verse>
        <verse osisID='Isa.40.15'>Katso, kansakunnat ovat kuin pisara vesisangon uurteessa, ovat kuin  tomuhiukkanen vaa'assa. Katso, merensaaret hän nostaa kuin hiekkajyvän.</verse>
        <verse osisID='Isa.40.16'>Ei Libanon riittäisi polttopuiksi eikä sen riista polttouhriksi.</verse>
        <verse osisID='Isa.40.17'>Kaikki kansakunnat ovat niinkuin ei mitään hänen edessään, ne ovat  hänelle kuin olematon ja tyhjä.</verse>
        <verse osisID='Isa.40.18'>Keneenkä siis te vertaatte Jumalan, ja minkä muotoiseksi te hänet  teette?</verse>
        <verse osisID='Isa.40.19'>Jumalankuvanko? - Sen valaa valaja, ja kultaseppä kullalla  päällystää, sepittää sille hopeaketjut.</verse>
        <verse osisID='Isa.40.20'>Kenellä ei ole varaa sellaiseen antimeen, se valitsee puun, joka ei  lahoa, hakee taitavan tekijän pystyttämään jumalankuvan, joka ei horju.</verse>
        <verse osisID='Isa.40.21'>Ettekö te tiedä, ettekö kuule, eikö teille ole alusta asti  ilmoitettu, ettekö ole maan perustuksista vaaria ottaneet?</verse>
        <verse osisID='Isa.40.22'>Hän istuu korkealla maanpiirin päällä, kuin heinäsirkkoja ovat sen  asukkaat; hän levittää taivaan niinkuin harson, pingoittaa sen niinkuin  teltan asuttavaksi.</verse>
        <verse osisID='Isa.40.23'>Hän tekee ruhtinaat olemattomiksi, saattaa maan tuomarit tyhjän  veroisiksi.</verse>
        <verse osisID='Isa.40.24'>Tuskin he ovat istutetut, tuskin kylvetyt, tuskin on heidän vartensa  juurtunut maahan, niin hän puhaltaa heihin, ja he kuivettuvat; myrsky  vie heidät kuin oljenkorret.</verse>
        <verse osisID='Isa.40.25'>"Keneenkä siis te vertaatte minut, jonka kaltainen minä olisin",  sanoo Pyhä.</verse>
        <verse osisID='Isa.40.26'>Nostakaa silmänne korkeuteen ja katsokaa: kuka on nämä luonut? Hän,  joka johdattaa esiin niitten joukot täysilukuisina, joka nimeltä kutsuu  ne kaikki; suuri on hänen voimansa ja valtainen hänen väkensä: ei  yksikään jää häneltä pois.</verse>
        <verse osisID='Isa.40.27'>Miksi sinä, Jaakob, sanot ja sinä, Israel, puhut: "Minun tieni on  Herralta salassa, minun oikeuteni on joutunut pois minun Jumalani  huomasta"?</verse>
        <verse osisID='Isa.40.28'>Etkö tiedä, etkö ole kuullut: Herra on iankaikkinen Jumala, joka on  luonut maan ääret? Ei hän väsy eikä näänny, hänen ymmärryksensä on  tutkimaton.</verse>
        <verse osisID='Isa.40.29'>Hän antaa väsyneelle väkeä ja voimattomalle voimaa yltäkyllin.</verse>
        <verse osisID='Isa.40.30'>Nuorukaiset väsyvät ja nääntyvät, nuoret miehet kompastuvat ja  kaatuvat;</verse>
        <verse osisID='Isa.40.31'>mutta ne, jotka Herraa odottavat, saavat uuden voiman, he kohottavat  siipensä kuin kotkat. He juoksevat eivätkä näänny, he vaeltavat eivätkä  väsy.</verse>
      </chapter>
      <chapter osisID='Isa.41'>
        <verse osisID='Isa.41.1'>Vaietkaa minun edessäni, te merensaaret. Kansat verestäkööt voimansa,  astukoot esiin ja puhukoot sitten; käykäämme oikeutta keskenämme.</verse>
        <verse osisID='Isa.41.2'>Kuka herätti päivänkoiton maasta hänet, jota vanhurskaus seuraa joka  askeleella? Kuka antaa kansat hänen valtaansa, kukistaa kuninkaat hänen  jalkoihinsa? Kuka muuttaa heidän miekkansa tomuksi, heidän jousensa  lentäviksi oljenkorsiksi?</verse>
        <verse osisID='Isa.41.3'>Hän ajaa heitä takaa, samoaa vammatonna polkua, hänen jalkainsa ennen  kulkematonta.</verse>
        <verse osisID='Isa.41.4'>Kuka on tämän tehnyt ja toimittanut? Hän, joka alusta asti kutsuu  sukupolvet esiin: minä, Herra, joka olen ensimmäinen ja viimeisten luona  vielä sama.</verse>
        <verse osisID='Isa.41.5'>Merensaaret näkivät sen ja peljästyivät, maan ääret vapisivat. He  lähestyivät, he tulivat,</verse>
        <verse osisID='Isa.41.6'>he auttoivat toinen toistaan ja sanoivat toisillensa: "Ole luja!"</verse>
        <verse osisID='Isa.41.7'>Valaja rohkaisee kultaseppää, levyn vasaroitsija alasimen iskijää;  hän sanoo juotoksesta: "Se on hyvä", ja vahvistaa sen nauloilla, niin  ettei se horju.</verse>
        <verse osisID='Isa.41.8'>Mutta sinä Israel, minun palvelijani, sinä Jaakob, jonka minä olen  valinnut, Aabrahamin, minun ystäväni, siemen,</verse>
        <verse osisID='Isa.41.9'>jonka minä olen ottanut maan ääristä ja kutsunut maan kaukaisimmilta  periltä, jolle minä sanoin: "Sinä olet minun palvelijani, sinut minä  olen valinnut enkä sinua halpana pitänyt",</verse>
        <verse osisID='Isa.41.10'>älä pelkää, sillä minä olen sinun kanssasi; älä arkana pälyile,  sillä minä olen sinun Jumalasi; minä vahvistan sinua, minä autan sinua,  minä tuen sinua vanhurskauteni oikealla kädellä.</verse>
        <verse osisID='Isa.41.11'>Katso, häpeän ja pilkan saavat kaikki, jotka palavat vihasta sinua  vastaan; tyhjiin raukeavat ja hukkuvat, jotka sinun kanssasi riitelevät.</verse>
        <verse osisID='Isa.41.12'>Hakemallakaan et löydä niitä, jotka sinua vastaan taistelivat;  tyhjiin raukeavat ja lopun saavat, jotka sinun kanssasi sotivat.</verse>
        <verse osisID='Isa.41.13'>Sillä minä, Herra, sinun Jumalasi, tartun sinun oikeaan käteesi,  minä sanon sinulle: "Älä pelkää, minä autan sinua".</verse>
        <verse osisID='Isa.41.14'>Älä pelkää, Jaakob, sinä mato, sinä Israelin vähäinen väki: minä  autan sinua, sanoo Herra, ja sinun lunastajasi on Israelin Pyhä.</verse>
        <verse osisID='Isa.41.15'>Katso, minä panen sinut raastavaksi puimaäkeeksi, uudeksi,  monihampaiseksi. Sinä puit ja rouhennat vuoret, muutat kukkulat  akanoiksi;</verse>
        <verse osisID='Isa.41.16'>sinä ne viskaat, ja tuuli ne vie ja myrsky ne hajottaa.  Mutta sinä  iloitset Herrassa, Israelin Pyhä on sinun kerskauksesi.</verse>
        <verse osisID='Isa.41.17'>Kurjat ja köyhät etsivät vettä, eikä sitä ole; heidän kielensä  kuivuu janosta. Mutta minä, Herra, kuulen heitä, minä, Israelin Jumala,  en heitä hylkää.</verse>
        <verse osisID='Isa.41.18'>Minä puhkaisen purot kalliokukkuloihin, lähteet laaksojen pohjiin;  minä muutan erämaan vesilammikoiksi ja hietikon hetteiköksi.</verse>
        <verse osisID='Isa.41.19'>Minä kasvatan erämaahan setripuita, akasioita, myrttejä ja  öljypuita; minä istutan arolle kypressejä, jalavia ynnä hopeakuusia,</verse>
        <verse osisID='Isa.41.20'>jotta he näkisivät ja tietäisivät, huomaisivat ja myös  ymmärtäisivät, että Herran käsi on tämän tehnyt, Israelin Pyhä sen  luonut.</verse>
        <verse osisID='Isa.41.21'>Tuokaa esiin riita-asianne, sanoo Herra, esittäkää todisteenne,  sanoo Jaakobin kuningas.</verse>
        <verse osisID='Isa.41.22'>Esittäkööt ja ilmoittakoot meille, mitä tapahtuva on; ilmoittakaa  entiset, mitä ne olivat, tarkataksemme ja tietääksemme, mitä niistä on  tullut, tahi antakaa meidän kuulla tulevaisia.</verse>
        <verse osisID='Isa.41.23'>Ilmoittakaa, mitä vastedes tapahtuu, tietääksemme, oletteko te  jumalia. Tehkää hyvää tai tehkää pahaa, niin me katsomme ja  ihmettelemme.</verse>
        <verse osisID='Isa.41.24'>Katso, te olette pelkkää tyhjää, ja teidän tekonne ovat turhat.  Kauhistus se, joka teidät valitsee!</verse>
        <verse osisID='Isa.41.25'>Minä herätin pohjoisesta hänet, ja hän tuli, päivänkoitosta hänet,  joka rukoilee minun nimeäni, ja hän tallaa käskynhaltijoita kuin lokaa,  niinkuin savenvalaja savea sotkee.</verse>
        <verse osisID='Isa.41.26'>Kuka on sen alunpitäen ilmoittanut, että olisimme sen tienneet, ja  edeltäpäin, niin että voisimme sanoa: "Hän oli oikeassa"? Ei kukaan sitä  ilmoittanut, ei kukaan sitä kuuluttanut, ei kukaan kuullut teiltä  sanaakaan.</verse>
        <verse osisID='Isa.41.27'>Minä ensimmäisenä sanon Siionille: "Katso, katso, siinä ne ovat!" ja  annan Jerusalemille ilosanomantuojan.</verse>
        <verse osisID='Isa.41.28'>Minä katselen ympärilleni, mutta ei ole ketään; ei kenkään näistä  voi antaa neuvoa, että kysyisin heiltä ja he vastaisivat.</verse>
        <verse osisID='Isa.41.29'>Katso, kaikki he ovat pelkkää petosta, turhat ovat heidän työnsä;  tuulta ja tyhjää ovat heidän valetut kuvansa.</verse>
      </chapter>
      <chapter osisID='Isa.42'>
        <verse osisID='Isa.42.1'>Katso, minun palvelijani, jota minä tuen, minun valittuni, johon  minun sieluni mielistyi. Minä olen pannut Henkeni häneen, hän levittää  kansakuntiin oikeuden.</verse>
        <verse osisID='Isa.42.2'>Ei hän huuda eikä korota ääntään, ei anna sen kuulua kaduilla.</verse>
        <verse osisID='Isa.42.3'>Särjettyä ruokoa hän ei muserra, ja suitsevaista kynttilänsydäntä hän  ei sammuta. Hän levittää oikeutta uskollisesti.</verse>
        <verse osisID='Isa.42.4'>Hän itse ei sammu eikä murru, kunnes on saattanut oikeuden maan  päälle, ja merensaaret odottavat hänen opetustansa.</verse>
        <verse osisID='Isa.42.5'>Näin sanoo Jumala, Herra, joka on luonut taivaan ja levittänyt sen,  joka on tehnyt maan laveuden ja mitä siinä kasvaa, antanut henkäyksensä  kansalle, joka siinä on, ja hengen niille, jotka siellä vaeltavat:</verse>
        <verse osisID='Isa.42.6'>Minä, Herra, olen vanhurskaudessa kutsunut sinut, olen tarttunut  sinun käteesi, varjellut sinut ja pannut sinut kansoille liitoksi,  pakanoille valkeudeksi,</verse>
        <verse osisID='Isa.42.7'>avaamaan sokeat silmät, päästämään sidotut vankeudesta, pimeydessä  istuvat vankihuoneesta.</verse>
        <verse osisID='Isa.42.8'>Minä, Herra, se on minun nimeni, minä en anna kunniaani toiselle enkä  ylistystäni epäjumalille.</verse>
        <verse osisID='Isa.42.9'>Katso, entiset ovat toteen käyneet, ja uusia minä ilmoitan; ennenkuin  ne puhkeavat taimelle, annan minä teidän ne kuulla.</verse>
        <verse osisID='Isa.42.10'>Veisatkaa Herralle uusi virsi, veisatkaa hänen ylistystänsä hamasta  maan äärestä, te merenkulkijat ja meri täysinensä, te merensaaret ja  niissä asuvaiset.</verse>
        <verse osisID='Isa.42.11'>Korottakoot äänensä erämaa ja sen kaupungit, kylät, joissa Keedar  asuu. Riemuitkoot kallioilla asuvaiset, vuorten huipuilta huutakoot  ilosta.</verse>
        <verse osisID='Isa.42.12'>Antakoot Herralle kunnian ja julistakoot hänen ylistystään  merensaarissa.</verse>
        <verse osisID='Isa.42.13'>Herra lähtee sotaan niinkuin sankari, niinkuin soturi hän kiihoittaa  kiivautensa; hän nostaa sotahuudon ja karjuu, uhittelee vihollisiansa.</verse>
        <verse osisID='Isa.42.14'>Minä olen ollut vaiti ikiajoista asti, olen ollut hiljaa ja  pidättänyt itseni. Mutta nyt minä huudan kuin lapsensynnyttäjä, puhallan  ja puuskun.</verse>
        <verse osisID='Isa.42.15'>Minä teen autioiksi vuoret ja kukkulat, ja kuihdutan niiltä kaiken  ruohon; minä muutan virrat saariksi ja kuivaan vesilammikot.</verse>
        <verse osisID='Isa.42.16'>Minä johdatan sokeat tietä, jota he eivät tunne; polkuja, joita he  eivät tunne, minä kuljetan heidät. Minä muutan pimeyden heidän edellään  valkeudeksi ja koleikot tasangoksi. Nämä minä teen enkä niitä tekemättä  jätä.</verse>
        <verse osisID='Isa.42.17'>Mutta ne peräytyvät ja joutuvat häpeään, jotka turvaavat veistettyyn  kuvaan, jotka sanovat valetuille kuville: "Te olette meidän jumalamme".</verse>
        <verse osisID='Isa.42.18'>Te kuurot, kuulkaa, ja te sokeat, katsokaa ja nähkää.</verse>
        <verse osisID='Isa.42.19'>Kuka on sokea, ellei minun palvelijani, ja kuka niin kuuro kuin  minun sanansaattajani, jonka minä lähetän? Kuka on niin sokea kuin minun  palkkalaiseni, niin sokea kuin Herran palvelija?</verse>
        <verse osisID='Isa.42.20'>Paljon sinä olet nähnyt, mutta et ole ottanut varteen; korvat  avattiin, mutta ei kuulla.</verse>
        <verse osisID='Isa.42.21'>Herra on nähnyt hyväksi vanhurskautensa tähden tehdä lain suureksi  ja ihanaksi.</verse>
        <verse osisID='Isa.42.22'>Mutta tämä on raastettu ja ryöstetty kansa kaikki nuoret miehet ovat  sidotut ja vankihuoneisiin kätketyt; he ovat joutuneet saaliiksi, eikä  ole auttajaa, ryöstetyiksi, eikä ole, kuka sanoisi: "Anna takaisin!"</verse>
        <verse osisID='Isa.42.23'>Kuka teistä ottaa tämän korviinsa, tarkkaa ja kuulee vastaisen  varalta?</verse>
        <verse osisID='Isa.42.24'>Kuka on antanut Jaakobin ryöstettäväksi ja Israelin raastajain  valtaan? Eikö Herra, jota vastaan me olemme syntiä tehneet, jonka teitä  he eivät tahtoneet vaeltaa ja jonka lakia he eivät totelleet?</verse>
        <verse osisID='Isa.42.25'>Niin hän vuodatti Israelin päälle vihansa hehkun ja sodan tuimuuden.  Se liekehti hänen ympärillään, mutta hän ei ollut tietääksensä; se  poltti häntä, mutta hän ei siitä huolinut.</verse>
      </chapter>
      <chapter osisID='Isa.43'>
        <verse osisID='Isa.43.1'>Mutta nyt, näin sanoo Herra, joka loi sinut, Jaakob, joka valmisti  sinut, Israel: Älä pelkää, sillä minä olen lunastanut sinut, minä olen  sinut nimeltä kutsunut; sinä olet minun.</verse>
        <verse osisID='Isa.43.2'>Jos vetten läpi kuljet, olen minä sinun kanssasi, jos virtojen läpi,  eivät ne sinua upota; jos tulen läpi käyt, et sinä kärvenny, eikä liekki  sinua polta.</verse>
        <verse osisID='Isa.43.3'>Sillä minä olen Herra, sinun Jumalasi, Israelin Pyhä, sinun  vapahtajasi: minä annan sinun lunnaiksesi Egyptin, sinun sijastasi  Etiopian ja Seban.</verse>
        <verse osisID='Isa.43.4'>Koska sinä olet minun silmissäni kallis ja suuriarvoinen ja koska  minä sinua rakastan, annan minä ihmisiä sinun sijastasi ja kansakuntia  sinun hengestäsi.</verse>
        <verse osisID='Isa.43.5'>Älä pelkää, sillä minä olen sinun kanssasi; minä tuon sinun siemenesi  päivänkoiton ääriltä, päivän laskemilta minä sinut kokoan.</verse>
        <verse osisID='Isa.43.6'>Minä sanon pohjoiselle: Anna tänne! ja etelälle: Älä pidätä!  Tuo  minun poikani kaukaa ja minun tyttäreni hamasta maan äärestä -</verse>
        <verse osisID='Isa.43.7'>kaikki, jotka ovat otetut minun nimiini ja jotka minä olen  kunniakseni luonut, jotka minä olen valmistanut ja tehnyt.</verse>
        <verse osisID='Isa.43.8'>Tuo esiin sokea kansa, jolla kuitenkin on silmät, ja kuurot, joilla  kuitenkin on korvat.</verse>
        <verse osisID='Isa.43.9'>Kaikki kansat ovat kokoontuneet yhteen ja kansakunnat tulleet kokoon.  Kuka heistä voi ilmoittaa tämänkaltaista? Tai antakoot meidän kuulla  entisiä; asettakoot todistajansa ja näyttäkööt, että ovat oikeassa:  sittenpä kuullaan ja sanotaan: "Se on totta".</verse>
        <verse osisID='Isa.43.10'>Te olette minun todistajani, sanoo Herra, minun palvelijani, jonka  minä olen valinnut, jotta te tuntisitte minut ja uskoisitte minuun ja  ymmärtäisitte, että minä se olen. Ennen minua ei ole luotu yhtäkään  jumalaa, eikä minun jälkeeni toista tule.</verse>
        <verse osisID='Isa.43.11'>Minä, minä olen Herra, eikä ole muuta pelastajaa, kuin minä.</verse>
        <verse osisID='Isa.43.12'>Minä olen ilmoittanut, olen pelastanut ja julistanut, eikä ollut  vierasta jumalaa teidän keskuudessanne. Te olette minun todistajani,  sanoo Herra, ja minä olen Jumala.</verse>
        <verse osisID='Isa.43.13'>Tästedeskin minä olen sama. Ei kukaan voi vapauttaa minun kädestäni;  minkä minä teen, kuka sen peruuttaa?</verse>
        <verse osisID='Isa.43.14'>Näin sanoo Herra, teidän lunastajanne, Israelin Pyhä: Teidän  tähtenne minä lähetän sanan Baabeliin, minä syöksen heidät kaikki  pakoon, syöksen kaldealaiset laivoihin, jotka olivat heidän ilonsa.</verse>
        <verse osisID='Isa.43.15'>Minä, Herra, olen teidän Pyhänne, minä, Israelin Luoja, olen teidän  kuninkaanne.</verse>
        <verse osisID='Isa.43.16'>Näin sanoo Herra, joka teki tien mereen ja polun valtaviin vesiin,</verse>
        <verse osisID='Isa.43.17'>joka vei sotaan vaunut ja hevoset, sotaväen ja sankarit kaikki; he  vaipuivat eivätkä nousseet, he raukenivat, sammuivat niinkuin  lampunsydän:</verse>
        <verse osisID='Isa.43.18'>Älkää entisiä muistelko, älkää menneistä välittäkö.</verse>
        <verse osisID='Isa.43.19'>Katso, minä teen uutta; nyt se puhkeaa taimelle, ettekö sitä huomaa?  Niin, minä teen tien korpeen, virrat erämaahan.</verse>
        <verse osisID='Isa.43.20'>Minua kunnioittavat metsän eläimet, aavikkosudet ja kamelikurjet,  koska minä johdan vedet korpeen, virrat erämaahan, antaakseni kansani,  minun valittuni, juoda.</verse>
        <verse osisID='Isa.43.21'>Kansa, jonka minä olen itselleni valmistanut, on julistava minun  kiitostani.</verse>
        <verse osisID='Isa.43.22'>Mutta et ole sinä, Jaakob, minua kutsunut, et ole sinä, Israel,  itseäsi minun tähteni vaivannut.</verse>
        <verse osisID='Isa.43.23'>Et ole tuonut minulle lampaitasi polttouhriksi, et teurasuhreillasi  minua kunnioittanut; en ole minä vaivannut sinua ruokauhrilla enkä  suitsutusuhrilla sinua rasittanut.</verse>
        <verse osisID='Isa.43.24'>Et ole minulle kalmoruokoa hopealla ostanut etkä minua teurasuhriesi  rasvalla ravinnut - et, vaan sinä olet minua synneilläsi vaivannut,  rasittanut minua pahoilla töilläsi.</verse>
        <verse osisID='Isa.43.25'>Minä, minä pyyhin pois sinun rikkomuksesi itseni tähden, enkä sinun  syntejäsi muista.</verse>
        <verse osisID='Isa.43.26'>Muistuta sinä minua, käykäämme oikeutta keskenämme; puhu sinä ja  näytä, että olet oikeassa.</verse>
        <verse osisID='Isa.43.27'>Jo sinun esi-isäsi teki syntiä, sinun puolusmiehesi luopuivat  minusta.</verse>
        <verse osisID='Isa.43.28'>Niin minä annoin häväistä pyhät ruhtinaat, jätin Jaakobin tuhon  omaksi, Israelin alttiiksi pilkalle.</verse>
      </chapter>
      <chapter osisID='Isa.44'>
        <verse osisID='Isa.44.1'>Mutta nyt kuule, Jaakob, minun palvelijani, ja Israel, jonka minä  olen valinnut.</verse>
        <verse osisID='Isa.44.2'>Näin sanoo Herra, sinun Luojasi, joka on valmistanut sinut hamasta  äidin kohdusta, joka sinua auttaa: Älä pelkää, minun palvelijani Jaakob,  sinä Jesurun, jonka minä olen valinnut.</verse>
        <verse osisID='Isa.44.3'>Sillä minä vuodatan vedet janoavaisen päälle ja virrat kuivan maan  päälle. Minä vuodatan Henkeni sinun siemenesi päälle ja siunaukseni  sinun vesojesi päälle,</verse>
        <verse osisID='Isa.44.4'>niin että ne kasvavat nurmikossa kuin pajut vesipurojen partaalla.</verse>
        <verse osisID='Isa.44.5'>Mikä sanoo: "Minä olen Herran oma", mikä nimittää itsensä Jaakobin  nimellä, mikä piirtää käteensä: "Herran oma", ja ottaa Israelin  kunnianimeksensä.</verse>
        <verse osisID='Isa.44.6'>Näin sanoo Herra, Israelin kuningas, ja sen lunastaja, Herra Sebaot:  Minä olen ensimmäinen, ja minä olen viimeinen, ja paitsi minua ei ole  yhtäkään Jumalaa.</verse>
        <verse osisID='Isa.44.7'>Kuka on minun kaltaiseni? Hän julistakoon ja ilmoittakoon ja  osoittakoon sen minulle, siitä alkaen kuin minä perustin ikiaikojen  kansan. He ilmoittakoot tulevaiset, ja mitä tapahtuva on.</verse>
        <verse osisID='Isa.44.8'>Älkää vavisko älkääkä peljätkö. Enkö minä aikoja sitten antanut sinun  kuulla ja sinulle ilmoittanut, ja te olette minun todistajani: Onko  muuta Jumalaa kuin minä? Ei ole muuta pelastuskalliota, minä en ketään  tunne.</verse>
        <verse osisID='Isa.44.9'>Jumalankuvien tekijät ovat turhia kaikki tyynni, eivätkä nuo heidän  rakkaansa mitään auta; niiden todistajat eivät näe eivätkä tiedä mitään,  ja niin he joutuvat häpeään.</verse>
        <verse osisID='Isa.44.10'>Kuka hyvänsä muovatkoon jumalan ja valakoon kuvan, ei se mitään  auta.</verse>
        <verse osisID='Isa.44.11'>Katso, kaikki sen seuraajat joutuvat häpeään, ja sen sepittäjät ovat  vain ihmisiä. Tulkoot kokoon kaikki ja astukoot esiin: vaviskoot ja  hävetkööt!</verse>
        <verse osisID='Isa.44.12'>Rautaseppä ottaa työaseen ja työskentelee hiilten hehkussa,  muodostelee kuvaa vasaralla ja takoo sitä käsivartensa väellä; hänen  tulee nälkä, ja voima menee, hän ei saa vettä juodaksensa, ja hän  nääntyy.</verse>
        <verse osisID='Isa.44.13'>Puuseppä jännittää mittanuoran, kaavailee piirtimellä, vuolee  kovertimella, mittailee harpilla ja tekee miehen kuvan, inhimillisen  kauneuden mukaan, huoneeseen asumaan.</verse>
        <verse osisID='Isa.44.14'>Hän hakkaa itselleen setripuita, hän ottaa rautatammen ja tammen ja  kasvattaa ne itselleen vahvoiksi metsän puitten seassa, istuttaa  lehtikuusen, ja sade kasvattaa sen suureksi.</verse>
        <verse osisID='Isa.44.15'>Se on ihmisillä polttopuuna; hän ottaa sitä lämmitelläkseen,  sytyttää uunin ja paistaa leipää, vieläpä veistää siitä jumalan ja  kumartaa sitä, tekee siitä jumalankuvan ja lankeaa maahan sen eteen.</verse>
        <verse osisID='Isa.44.16'>Osan siitä hän polttaa tulessa, toisen osan ääressä hän syö lihaa,  paistaa paistin ja tulee ravituksi; hän myöskin lämmittelee itseänsä ja  sanoo: "Hyvä, minun on lämmin, minä näen valkean".</verse>
        <verse osisID='Isa.44.17'>Ja lopusta hän tekee jumalan, jumalankuvan, jonka eteen hän lankeaa  maahan, jota hän kumartaa ja rukoilee sanoen: "Pelasta minut, sillä sinä  olet minun Jumalani".</verse>
        <verse osisID='Isa.44.18'>Eivät he tajua, eivät ymmärrä mitään, sillä suljetut ovat heidän  silmänsä, niin etteivät he näe, ja heidän sydämensä, niin etteivät he  käsitä.</verse>
        <verse osisID='Isa.44.19'>Ei tule heidän mieleensä, ei ole heillä järkeä eikä ymmärrystä, että  sanoisivat: "Osan siitä olen polttanut tulessa, olen paistanut sen  hiilillä leipää, paistanut lihaa ja syönyt; tekisinkö tähteestä  kauhistuksen, lankeaisinko maahan puupölkyn eteen!"</verse>
        <verse osisID='Isa.44.20'>Joka tuhassa kiinni riippuu, sen on petetty sydän harhaan vienyt, ei  hän pelasta sieluansa eikä sano: "Eikö ole petosta se, mikä on oikeassa  kädessäni?"</verse>
        <verse osisID='Isa.44.21'>Muista tämä, Jaakob, ja sinä, Israel, sillä sinä olet minun  palvelijani. Minä olen sinut valmistanut, sinä olet minun palvelijani:  en unhota minä sinua, Israel.</verse>
        <verse osisID='Isa.44.22'>Minä pyyhin pois sinun rikkomuksesi niinkuin pilven ja sinun syntisi  niinkuin sumun. Palaja minun tyköni, sillä minä lunastan sinut.</verse>
        <verse osisID='Isa.44.23'>Iloitkaa, te taivaat, sillä Herra sen tekee; riemuitkaa, te maan  syvyydet, puhjetkaa riemuun, te vuoret, ynnä metsä ja kaikki sen puut;  sillä Herra lunastaa Jaakobin, kirkastaa itsensä Israelissa.</verse>
        <verse osisID='Isa.44.24'>Näin sanoo Herra, sinun lunastajasi, joka on valmistanut sinut  hamasta äidin kohdusta: Minä olen Herra, joka teen kaiken, joka yksinäni  jännitin taivaan, joka levitin maan - kuka oli minun kanssani? -</verse>
        <verse osisID='Isa.44.25'>joka teen tyhjäksi valhettelijain merkit, teen taikurit tyhmiksi,  joka panen tietäjät peräytymään ja muutan heidän tietonsa typeryydeksi.</verse>
        <verse osisID='Isa.44.26'>Mutta palvelijani sanan minä toteutan ja saatan täyttymään  sanansaattajaini neuvon. Minä olen se, joka Jerusalemille sanon:  "Sinussa asuttakoon!" ja Juudan kaupungeille: "Teidät rakennettakoon!"  Sen rauniot minä kohotan.</verse>
        <verse osisID='Isa.44.27'>Minä olen se, joka sanon syvyydelle: "Kuivu; minä kuivutan sinun  virtasi!"</verse>
        <verse osisID='Isa.44.28'>joka sanon Koorekselle: "Minun paimeneni!" Hän täyttää kaiken minun  tahtoni, hän sanoo Jerusalemille: "Sinut rakennettakoon!" ja  temppelille: "Sinut perustettakoon!"</verse>
      </chapter>
      <chapter osisID='Isa.45'>
        <verse osisID='Isa.45.1'>Näin sanoo Herra voidellulleen Koorekselle, jonka oikeaan käteen minä  olen tarttunut kukistaakseni kansat hänen edestään ja riisuakseni  kuninkaitten kupeilta vyöt, että ovet hänen edessään avautuisivat  eivätkä portit sulkeutuisi:</verse>
        <verse osisID='Isa.45.2'>Minä käyn sinun edelläsi ja tasoitan kukkulat, minä murran vaskiovet  ja rikon rautasalvat.</verse>
        <verse osisID='Isa.45.3'>Minä annan sinulle aarteet pimeän peitosta, kalleudet kätköistänsä,  tietääksesi, että minä, Herra, olen se, joka sinut nimeltä kutsuin,  minä, Israelin Jumala.</verse>
        <verse osisID='Isa.45.4'>Palvelijani Jaakobin ja valittuni Israelin tähden minä kutsuin sinut  nimeltä ja annoin sinulle kunnianimen, vaikka sinä et minua tuntenut.</verse>
        <verse osisID='Isa.45.5'>Minä olen Herra, eikä toista ole, paitsi minua ei ole yhtään jumalaa.  Minä vyötän sinut, vaikka sinä et minua tunne,</verse>
        <verse osisID='Isa.45.6'>jotta tiedettäisiin auringon noususta sen laskemille asti, että  paitsi minua ei ole yhtäkään: minä olen Herra, eikä toista ole,</verse>
        <verse osisID='Isa.45.7'>minä, joka teen valkeuden ja luon pimeyden, joka tuotan onnen ja luon  onnettomuuden; minä, Herra, teen kaiken tämän.</verse>
        <verse osisID='Isa.45.8'>Tiukkukaa, te taivaat, ylhäältä, vuotakoot pilvet vanhurskautta.  Avautukoon maa ja antakoon hedelmänänsä pelastuksen, versokoon se myös  vanhurskautta. Minä, Herra, olen sen luonut.</verse>
        <verse osisID='Isa.45.9'>Voi sitä, joka riitelee tekijänsä kanssa, saviastia saviastiain  joukossa - maasta tehtyjä kaikki! Sanooko savi valajallensa: "Mitä sinä  kelpaat tekemään? Sinun työsi on kädettömän työtä!"</verse>
        <verse osisID='Isa.45.10'>Voi sitä, joka sanoo isälleen: "Mitä sinä kelpaat siittämään?" ja  äidilleen: "Mitä sinä kelpaat synnyttämään?"</verse>
        <verse osisID='Isa.45.11'>Näin sanoo Herra, Israelin Pyhä, joka on hänet tehnyt: Kysykää  tulevaisia minulta ja jättäkää minun haltuuni minun lapseni, minun  kätteni teot.</verse>
        <verse osisID='Isa.45.12'>Minä olen tehnyt maan ja luonut ihmisen maan päälle; minun käteni  ovat levittäneet taivaan, minä olen kutsunut koolle kaikki sen joukot.</verse>
        <verse osisID='Isa.45.13'>Minä herätin hänet vanhurskaudessa, ja minä tasoitin kaikki hänen  tiensä. Hän rakentaa minun kaupunkini ja päästää vapaiksi minun  pakkosiirtolaiseni ilman maksua ja ilman lahjusta, sanoo Herra Sebaot.</verse>
        <verse osisID='Isa.45.14'>Näin sanoo Herra: Egyptin työansio ja Etiopian kauppavoitto ja  sebalaiset, suurikasvuiset miehet, tulevat sinun tykösi, tulevat sinun  omiksesi. Sinun perässäsi he käyvät, kulkevat kahleissa, sinua  kumartavat, sinua rukoilevat: "Ainoastaan sinun tykönäsi on Jumala, ei  ole toista, ei yhtään muuta jumalaa".</verse>
        <verse osisID='Isa.45.15'>Totisesti, sinä olet salattu Jumala, sinä Israelin Jumala, sinä  Vapahtaja.</verse>
        <verse osisID='Isa.45.16'>Häpeän ja pilkan he saavat kaikki, pilkan alaisina he kulkevat  kaikki, nuo kuvien tekijät.</verse>
        <verse osisID='Isa.45.17'>Mutta Israelin pelastaa Herra iankaikkisella pelastuksella, te ette  joudu häpeään ettekä pilkan alaisiksi, ette ikinä, hamaan  iankaikkisuuteen saakka.</verse>
        <verse osisID='Isa.45.18'>Sillä näin sanoo Herra, joka on luonut taivaan - hän on Jumala - joka  on valmistanut maan ja tehnyt sen; hän on sen vahvistanut, ei hän sitä  autioksi luonut, asuttavaksi hän sen valmisti: Minä olen Herra, eikä  toista ole.</verse>
        <verse osisID='Isa.45.19'>En ole minä puhunut salassa, en pimeässä maan paikassa; en ole  sanonut Jaakobin jälkeläisille: etsikää minua tyhjyydestä.  Minä Herra  puhun vanhurskautta, ilmoitan, mikä oikein on.</verse>
        <verse osisID='Isa.45.20'>Kokoontukaa ja tulkaa, lähestykää kaikki, te henkiinjääneet  kansakunnista. Eivät ne mitään ymmärrä, jotka kantavat puukuviansa ja  rukoilevat jumalaa, joka ei voi auttaa.</verse>
        <verse osisID='Isa.45.21'>Ilmoittakaa ja esiin tuokaa - neuvotelkoot keskenänsä - kuka on  tämän julistanut hamasta muinaisuudesta, aikoja sitten ilmoittanut? Enkö  minä, Herra! Paitsi minua ei ole yhtään jumalaa; ei ole vanhurskasta ja  auttavaa jumalaa muuta kuin minä.</verse>
        <verse osisID='Isa.45.22'>Kääntykää minun tyköni ja antakaa pelastaa itsenne, te maan ääret  kaikki, sillä minä olen Jumala, eikä toista ole.</verse>
        <verse osisID='Isa.45.23'>Minä olen vannonut itse kauttani, minun suustani on lähtenyt totuus,  peruuttamaton sana: Minun edessäni pitää kaikkien polvien notkistuman,  minulle jokaisen kielen valansa vannoman.</verse>
        <verse osisID='Isa.45.24'>Ainoastaan Herrassa - niin pitää minusta sanottaman - on vanhurskaus  ja voima. Hänen tykönsä tulevat häveten kaikki, jotka ovat palaneet  vihasta häntä vastaan.</verse>
        <verse osisID='Isa.45.25'>Herrassa tulee vanhurskaaksi kaikki Israelin siemen, ja hän on  heidän kerskauksensa.</verse>
      </chapter>
      <chapter osisID='Isa.46'>
        <verse osisID='Isa.46.1'>Beel vaipuu, Nebo taipuu; heidän kuvansa joutuvat elukkain ja juhtain  selkään; mitä te kulkueessa kannoitte, se sälytetään kuormaksi  uupuville.</verse>
        <verse osisID='Isa.46.2'>He taipuvat, he vaipuvat molemmat; he eivät voi pelastaa kuormaa, ja  itse he vaeltavat vankeuteen.</verse>
        <verse osisID='Isa.46.3'>Kuulkaa minua, te Jaakobin heimo, te kaikki Israelin heimon tähteet,  te, joita on pitänyt kantaa äidinkohdusta asti, nostaa hamasta  äidinhelmasta.</verse>
        <verse osisID='Isa.46.4'>Teidän vanhuuteenne asti minä olen sama, hamaan harmaantumiseenne  saakka minä kannan; niin minä olen tehnyt, ja vastedeskin minä nostan,  minä kannan ja pelastan.</verse>
        <verse osisID='Isa.46.5'>Keneenkä te vertaatte minut, kenenkä rinnalle minut asetatte, kenenkä  kaltaiseksi te minut katsotte, että olisimme toistemme vertaiset?</verse>
        <verse osisID='Isa.46.6'>He kaatavat kultaa kukkarosta ja punnitsevat hopeata vaa'alla; he  palkkaavat kultasepän, ja hän tekee siitä jumalan, jonka eteen he  lankeavat maahan ja jota he kumartavat.</verse>
        <verse osisID='Isa.46.7'>He nostavat sen olallensa, kantavat ja asettavat sen paikoilleen, ja  se seisoo eikä liikahda paikaltansa. Sitä huudetaan avuksi, mutta se ei  vastaa, hädästä se ei pelasta.</verse>
        <verse osisID='Isa.46.8'>Muistakaa tämä ja olkaa vahvat. Menkää itseenne, te luopiot.</verse>
        <verse osisID='Isa.46.9'>Muistakaa entisiä ikiajoista asti, sillä minä olen Jumala, eikä  toista ole; minä olen Jumala, eikä ole minun vertaistani.</verse>
        <verse osisID='Isa.46.10'>Minä ilmoitan alusta asti, mitä tuleva on, ammoisia aikoja ennen,  mitä ei vielä ole tapahtunut; minä sanon: minun neuvoni pysyy, kaiken,  mitä tahdon, minä teen.</verse>
        <verse osisID='Isa.46.11'>Minä olen kutsunut kotkan päivänkoitosta, kaukaisesta maasta  neuvopäätökseni miehen. Minkä olen puhunut, sen minä myös toteutan; mitä  olen aivoitellut, sen minä myös teen.</verse>
        <verse osisID='Isa.46.12'>Kuulkaa minua, te kovasydämiset, jotka olette kaukana  vanhurskaudesta.</verse>
        <verse osisID='Isa.46.13'>Minä olen antanut vanhurskauteni lähestyä, se ei ole kaukana; ei  viivy pelastus, jonka minä tuon. Minä annan Siionissa pelastuksen, annan  kirkkauteni Israelille.</verse>
      </chapter>
      <chapter osisID='Isa.47'>
        <verse osisID='Isa.47.1'>Astu alas ja istu tomuun, sinä neitsyt, tytär Baabel, istu maahan,  valtaistuinta vailla, sinä Kaldean tytär; sillä ei sinua enää kutsuta  hempeäksi ja hekumalliseksi.</verse>
        <verse osisID='Isa.47.2'>Tartu käsikiviin ja jauha jauhoja, riisu huntusi, nosta helmuksesi,  paljasta sääresi, kahlaa jokien poikki.</verse>
        <verse osisID='Isa.47.3'>Häpysi paljastuu, häpeäsi näkyy; minä kostan enkä ainoatakaan  armahda.</verse>
        <verse osisID='Isa.47.4'>Meidän lunastajamme nimi on Herra Sebaot, Israelin Pyhä.</verse>
        <verse osisID='Isa.47.5'>Istu äänetönnä ja väisty pimeään, sinä Kaldean tytär; sillä ei sinua  enää kutsuta valtakuntien valtiattareksi.</verse>
        <verse osisID='Isa.47.6'>Minä vihastuin kansaani, annoin häväistä perintöni, minä annoin  heidät sinun käsiisi; et osoittanut sinä heille sääliä, vanhuksellekin  sinä teit ikeesi ylen raskaaksi.</verse>
        <verse osisID='Isa.47.7'>Ja sinä sanoit: "Iäti minä olen valtiatar", niin ettet näitä mieleesi  pannut, et loppua ajatellut.</verse>
        <verse osisID='Isa.47.8'>Mutta nyt kuule tämä, sinä hekumassa-eläjä, joka istut turvallisena,  joka sanot sydämessäsi: "Minä, eikä ketään muuta!  Minä en ole leskenä  istuva enkä lapsettomuudesta tietävä."</verse>
        <verse osisID='Isa.47.9'>Mutta nämä molemmat tulevat sinun osaksesi äkisti, yhtenä päivänä:  lapsettomuus ja leskeys; ne kohtaavat sinua täydeltänsä, huolimatta  velhouksiesi paljoudesta, loitsujesi suuresta voimasta.</verse>
        <verse osisID='Isa.47.10'>Sinä luotit pahuuteesi, sinä sanoit: "Ei kukaan minua näe".  Sinun  viisautesi ja tietosi, ne sinut eksyttivät, ja niin sinä sanoit  sydämessäsi: "Minä, eikä ketään muuta!"</verse>
        <verse osisID='Isa.47.11'>Sentähden kohtaa sinua onnettomuus, jota et osaa manata pois; sinut  yllättää tuho, josta et lunnailla pääse, äkkiä kohtaa sinua perikato,  aavistamattasi.</verse>
        <verse osisID='Isa.47.12'>Astu esiin loitsuinesi ja paljoine velhouksinesi, joilla olet  vaivannut itseäsi nuoruudestasi asti: ehkä hyvinkin saat avun, ehkä  herätät pelkoa.</verse>
        <verse osisID='Isa.47.13'>Sinä olet väsyttänyt itsesi paljolla neuvottelullasi.  Astukoot  esiin ja auttakoot sinua taivaan mittaajat, tähtien tähystäjät, jotka  kuu kuulta ilmoittavat, mitä sinulle tapahtuva on.</verse>
        <verse osisID='Isa.47.14'>Katso, he ovat kuin kuivat korret: tuli polttaa heidät; he eivät  pelasta henkeään liekin vallasta. Se ei ole hiillos heidän  lämmitelläkseen eikä valkea, jonka ääressä istutaan.</verse>
        <verse osisID='Isa.47.15'>Tämän saat sinä niistä, joista olet vaivaa nähnyt: ne, joiden kanssa  olet kauppaa käynyt hamasta nuoruudestasi asti, harhailevat kukin  haarallensa, ei kukaan sinua pelasta.</verse>
      </chapter>
      <chapter osisID='Isa.48'>
        <verse osisID='Isa.48.1'>Kuulkaa tämä, Jaakobin heimo, te, joita kutsutaan Israelin nimellä ja  jotka olette lähteneet Juudan lähteestä, jotka vannotte Herran nimeen ja  tunnustatte Israelin Jumalan, mutta ette totuudessa ettekä  vanhurskaudessa -</verse>
        <verse osisID='Isa.48.2'>sillä heitä kutsutaan pyhän kaupungin mukaan ja he pitävät tukenansa  Israelin Jumalaa, jonka nimi on Herra Sebaot:</verse>
        <verse osisID='Isa.48.3'>Entiset minä olen aikoja ennen ilmoittanut, minun suustani ne ovat  lähteneet, ja minä olen ne kuuluttanut. Äkkiä minä panin ne täytäntöön,  ja ne tapahtuivat.</verse>
        <verse osisID='Isa.48.4'>Koska minä tiesin, että sinä olet paatunut, että sinun niskajänteesi  on rautaa ja otsasi vaskea,</verse>
        <verse osisID='Isa.48.5'>niin minä ilmoitin ne sinulle aikoja ennen, kuulutin ne sinulle,  ennenkuin ne tapahtuivat, ettet sanoisi: "Epäjumalankuvani on ne tehnyt,  veistetty kuvani ja valettu kuvani on niin säätänyt".</verse>
        <verse osisID='Isa.48.6'>Sinä olet ne kuullut, katso nyt kaikkea: ettekö sitä tunnusta? Tästä  lähtien minä kuulutan sinulle uusia, salatuita, joita et ole tietänyt.</verse>
        <verse osisID='Isa.48.7'>Ne ovat luodut nyt, eikä aikoja sitten, ennen tätä päivää et ole  niistä kuullut, ettet saattaisi sanoa: "Katso, jo minä ne tiesin!"</verse>
        <verse osisID='Isa.48.8'>Et ole sinä niistä kuullut etkä tietänyt, ei ole sinun korvasi niille  aikaisemmin auennut; sillä minä tiesin, että sinä olet aivan uskoton ja  luopioksi kutsuttu hamasta äidin kohdusta.</verse>
        <verse osisID='Isa.48.9'>Oman nimeni tähden minä olen pitkämielinen, ylistykseni tähden minä  hillitsen vihani, etten sinua tuhoaisi.</verse>
        <verse osisID='Isa.48.10'>Katso, minä olen sinua sulattanut, hopeata saamatta, minä olen sinua  koetellut kärsimyksen pätsissä.</verse>
        <verse osisID='Isa.48.11'>Itseni, itseni tähden minä sen teen; sillä kuinka onkaan minun  nimeäni häväisty! Kunniaani en minä toiselle anna.</verse>
        <verse osisID='Isa.48.12'>Kuule minua, Jaakob, ja sinä, Israel, jonka minä olen kutsunut: Minä  olen aina sama, minä olen ensimmäinen, minä olen myös viimeinen.</verse>
        <verse osisID='Isa.48.13'>Minun käteni on perustanut maan, minun oikea käteni on levittänyt  taivaan; minä kutsun ne, ja siinä ne ovat.</verse>
        <verse osisID='Isa.48.14'>Kokoontukaa kaikki ja kuulkaa - kuka niistä muista on ilmoittanut  tämän: että hän, jota Herra rakastaa, tekee hänen tahtonsa Baabelia  vastaan, on hänen käsivartenaan kaldealaisia vastaan.</verse>
        <verse osisID='Isa.48.15'>Minä, minä olen puhunut, minä olen hänet kutsunut, olen hänet  tuonut, ja hän on menestynyt teillänsä.</verse>
        <verse osisID='Isa.48.16'>Lähestykää minua, kuulkaa tämä: Alkujaankaan minä en ole puhunut  salassa; kun nämä tapahtuivat, olin minä jo siellä.  Ja nyt Herra, Herra  on lähettänyt minut ynnä oman Henkensä.</verse>
        <verse osisID='Isa.48.17'>Näin sanoo Herra, sinun lunastajasi, Israelin Pyhä: Minä olen Herra,  sinun Jumalasi, joka opetan sinulle, mikä hyödyllistä on, johdatan sinua  sitä tietä, jota sinun tulee käydä.</verse>
        <verse osisID='Isa.48.18'>Jospa ottaisit minun käskyistäni vaarin, niin olisi sinun rauhasi  niinkuin virta ja sinun vanhurskautesi niinkuin meren aallot;</verse>
        <verse osisID='Isa.48.19'>sinun lastesi paljous olisi niinkuin hiekka, sinun kohtusi hedelmä  niinkuin hiekkajyväset, sen nimi ei häviäisi, ei katoaisi minun  kasvojeni edestä.</verse>
        <verse osisID='Isa.48.20'>Lähtekää Baabelista, paetkaa Kaldeasta; riemuhuudoin ilmoittakaa,  kuuluttakaa tämä, viekää tieto siitä maan ääriin asti, sanokaa: "Herra  on lunastanut palvelijansa Jaakobin".</verse>
        <verse osisID='Isa.48.21'>Eivät he janoa kärsineet, kun hän heitä kuljetti erämaitten halki;  hän vuodatti heille vettä kalliosta, hän halkaisi kallion, ja vettä  virtasi.</verse>
        <verse osisID='Isa.48.22'>Jumalattomilla ei ole rauhaa, sanoo Herra.</verse>
      </chapter>
      <chapter osisID='Isa.49'>
        <verse osisID='Isa.49.1'>Kuulkaa minua, te merensaaret, ja tarkatkaa, kaukaiset kansat. Herra  on minut kutsunut hamasta äidinkohdusta saakka, hamasta äitini helmasta  minun nimeni maininnut.</verse>
        <verse osisID='Isa.49.2'>Hän teki minun suuni terävän miekan kaltaiseksi, kätki minut kätensä  varjoon; hän teki minut hiotuksi nuoleksi, talletti minut viineensä.</verse>
        <verse osisID='Isa.49.3'>Ja hän sanoi minulle: "Sinä olet minun palvelijani, sinä Israel,  jossa minä osoitan kirkkauteni".</verse>
        <verse osisID='Isa.49.4'>Mutta minä sanoin: "Hukkaan minä olen itseäni vaivannut, kuluttanut  voimani turhaan ja tyhjään; kuitenkin on minun oikeuteni Herran  huomassa, minun palkkani on Jumalan tykönä".</verse>
        <verse osisID='Isa.49.5'>Ja nyt sanoo Herra, joka on minut palvelijakseen valmistanut hamasta  äitini kohdusta, palauttamaan Jaakobin hänen tykönsä, niin että Israel  koottaisiin hänen omaksensa - ja minä olen kallis Herran silmissä, minun  Jumalani on tullut minun voimakseni -</verse>
        <verse osisID='Isa.49.6'>hän sanoo: Liian vähäistä on sinulle, joka olet minun palvelijani,  kohottaa ennalleen Jaakobin sukukunnat ja tuoda takaisin Israelin  säilyneet: minä panen sinut pakanain valkeudeksi, että minulta tulisi  pelastus maan ääriin asti.</verse>
        <verse osisID='Isa.49.7'>Näin sanoo Herra, Israelin lunastaja, hänen Pyhänsä, syvästi  halveksitulle, kansan inhoamalle, valtiaitten orjalle: Kuninkaat näkevät  sen ja nousevat seisomaan, ruhtinaat näkevät ja kumartuvat maahan Herran  tähden, joka on uskollinen, Israelin Pyhän tähden, joka on sinut  valinnut.</verse>
        <verse osisID='Isa.49.8'>Näin sanoo Herra: Otollisella ajalla minä olen sinua kuullut ja  pelastuksen päivänä sinua auttanut; minä olen valmistanut sinut ja  pannut sinut kansoille liitoksi, kohottamaan ennalleen maan, jakamaan  hävitetyt perintöosat,</verse>
        <verse osisID='Isa.49.9'>sanomaan vangituille: "Käykää ulos!" ja pimeässä oleville: "Tulkaa  esiin!" Teiden varsilta he löytävät laitumen, kaikki kalliokukkulat ovat  heillä laidunpaikkoina.</verse>
        <verse osisID='Isa.49.10'>Ei heidän tule nälkä eikä jano, ei hietikon helle eikä aurinko satu  heihin, sillä heidän armahtajansa johdattaa heitä ja vie heidät  vesilähteille.</verse>
        <verse osisID='Isa.49.11'>Minä teen kaikki vuoreni teiksi, ja minun valtatieni kulkevat  korkealla.</verse>
        <verse osisID='Isa.49.12'>Katso heitä, he tulevat kaukaa! Katso, nuo pohjoisesta, nuo  lännestä, nuo Siinimin maalta!</verse>
        <verse osisID='Isa.49.13'>Riemuitkaa, te taivaat, iloitse, sinä maa, puhjetkaa riemuun, te  vuoret, sillä Herra lohduttaa kansaansa ja armahtaa kurjiansa.</verse>
        <verse osisID='Isa.49.14'>Mutta Siion sanoo: "Herra on minut hyljännyt, Herra on minut  unhottanut".</verse>
        <verse osisID='Isa.49.15'>Unhottaako vaimo rintalapsensa, niin ettei hän armahda kohtunsa  poikaa? Ja vaikka he unhottaisivatkin, minä en sinua unhota.</verse>
        <verse osisID='Isa.49.16'>Katso, kätteni hipiään olen minä sinut piirtänyt, sinun muurisi ovat  aina minun edessäni.</verse>
        <verse osisID='Isa.49.17'>Sinun lapsesi tulevat rientäen; sinun hävittäjäsi ja  raunioiksi-raastajasi menevät sinun luotasi pois.</verse>
        <verse osisID='Isa.49.18'>Nosta silmäsi ja katso ympärillesi: he kokoontuvat, he tulevat sinun  tykösi kaikki. Niin totta kuin minä elän, sanoo Herra, sinä puet heidät  kaikki yllesi niinkuin koristeen ja sidot heidät vyöllesi niinkuin  morsian vyönsä.</verse>
        <verse osisID='Isa.49.19'>Sillä sinä - sinun rauniosi ja autiot paikkasi, sinun hävitetty  maasi - sinä käyt silloin ahtaaksi asukkaille, ja kaukana ovat ne, jotka  sinua söivät.</verse>
        <verse osisID='Isa.49.20'>Vielä saavat sinun lapsettomuutesi lapset sanoa korviesi kuullen:  "Paikka on minulle ahdas, tee tilaa, että voin asua".</verse>
        <verse osisID='Isa.49.21'>Silloin sinä sanot sydämessäsi: "Kuka on nämä minulle synnyttänyt?  Minä olin lapseton ja hedelmätön, karkoitettu ja hyljätty. Kuka on  heidät kasvattanut? Katso, minä olin jätetty yksin. Missä nämä silloin  olivat?</verse>
        <verse osisID='Isa.49.22'>Näin sanoo Herra, Herra: Katso, minä nostan käteni kansakuntien  puoleen, kohotan lippuni kansoja kohti, niin he tuovat sinun poikasi  sylissänsä ja kantavat sinun tyttäresi olkapäillään.</verse>
        <verse osisID='Isa.49.23'>Kuninkaista tulee sinulle lastenhoitajat, heidän ruhtinattaristaan  sinulle imettäjät. Sinun edessäsi he kumartuvat maahan kasvoillensa ja  nuolevat tomun sinun jaloistasi. Silloin sinä tiedät, että minä olen  Herra ja että ne, jotka minua odottavat, eivät häpeään joudu.</verse>
        <verse osisID='Isa.49.24'>Otetaanko sankarilta saalis, tai riistetäänkö vangit vanhurskaalta?</verse>
        <verse osisID='Isa.49.25'>Sillä näin sanoo Herra: Vaikka vangit otettaisiinkin sankarilta ja  saalis riistettäisiin väkevältä, niin minä kuitenkin taistelen sitä  vastaan, joka sinua vastaan taistelee, ja minä pelastan sinun lapsesi.</verse>
        <verse osisID='Isa.49.26'>Minä panen sinun sortajasi syömään omaa lihaansa, ja he juopuvat  omasta verestään niinkuin rypälemehusta; ja kaikki liha on tietävä, että  minä, Herra, olen sinun pelastajasi, että Jaakobin Väkevä on sinun  lunastajasi.</verse>
      </chapter>
      <chapter osisID='Isa.50'>
        <verse osisID='Isa.50.1'>Näin sanoo Herra: Missä on teidän äitinne erokirja,  jolla olisin lähettänyt hänet pois? Tai kuka on minun velkojani, jolle  minä olisin teidät myynyt? Katso, pahojen tekojenne tähden te olette  myydyt, teidän rikkomustenne tähden on äitinne lähetetty pois.</verse>
        <verse osisID='Isa.50.2'>Miksi ei ollut ketään, kun minä tulin, miksi ei kukaan vastannut, kun  minä huusin? Onko minun käteni liian lyhyt vapahtamaan, olenko minä  voimaton auttamaan? Katso, nuhtelullani minä kuivaan meren, minä teen  virrat erämaaksi, niin että niitten kalat mätänevät, kun ei ole vettä;  ne kuolevat janoon.</verse>
        <verse osisID='Isa.50.3'>Minä puetan taivaat mustiin ja panen murhepuvun niitten verhoksi.</verse>
        <verse osisID='Isa.50.4'>Herra, Herra on minulle antanut opetuslasten kielen, niin että minä  taidan sanalla virvoittaa väsynyttä; hän herättää aamu aamulta, herättää  minun korvani kuulemaan opetuslasten tavalla.</verse>
        <verse osisID='Isa.50.5'>Herra, Herra on avannut minun korvani; minä en ole niskoitellut, en  vetäytynyt pois.</verse>
        <verse osisID='Isa.50.6'>Selkäni minä annoin lyötäväksi, poskieni parran revittäväksi, en  peittänyt kasvojani pilkalta ja syljeltä.</verse>
        <verse osisID='Isa.50.7'>Herra, Herra auttaa minua; sentähden ei minuun pilkka koskenut,  sentähden tein kasvoni koviksi kuin piikivi, sillä minä tiedän, etten  häpeään joudu.</verse>
        <verse osisID='Isa.50.8'>Lähellä on hän, joka minut vanhurskaaksi tuomitsee. Kuka voi minun  kanssani riidellä? Astukaamme yhdessä esiin! Kuka on minun vastapuoleni?  Tulkoon tänne lähelleni!</verse>
        <verse osisID='Isa.50.9'>Katso, Herra, Herra auttaa minua; kuka minut syylliseksi tuomitsee?  Katso, kaikki he hajoavat kuin vaate; koi heidät syö.</verse>
        <verse osisID='Isa.50.10'>Kuka teistä pelkää Herraa ja kuulee hänen palvelijansa ääntä? Joka  vaeltaa pimeydessä ja valoa vailla, se luottakoon Herran nimeen ja  turvautukoon Jumalaansa.</verse>
        <verse osisID='Isa.50.11'>Mutta katso, te kaikki, jotka palon sytytätte, te palavilla nuolilla  varustetut, suistukaa oman tulenne liekkeihin, niihin palaviin nuoliin,  jotka olette sytyttäneet. Minun kädestäni tämä teille tulee; vaivassa  täytyy teidän asua.</verse>
      </chapter>
      <chapter osisID='Isa.51'>
        <verse osisID='Isa.51.1'>Kuulkaa minua, te jotka vanhurskauteen pyritte, te jotka Herraa  etsitte. Katsokaa kalliota, josta olette lohkaistut, ja kaivos-onkaloa,  josta olette kaivetut.</verse>
        <verse osisID='Isa.51.2'>Katsokaa Aabrahamia, isäänne, ja Saaraa, joka teidät synnytti. Sillä  hän oli vain yksi, kun minä hänet kutsuin; mutta minä siunasin hänet ja  enensin hänet.</verse>
        <verse osisID='Isa.51.3'>Niin Herra lohduttaa Siionin, lohduttaa kaikki sen rauniot, hän tekee  sen erämaasta kuin Eedenin ja sen arosta kuin Herran puutarhan; siellä  on oleva riemu ja ilo, kiitos ja ylistysvirren ääni.</verse>
        <verse osisID='Isa.51.4'>Kuuntele minua, kansani, kuule minua, kansakuntani, sillä minusta  lähtee laki, ja minä panen oikeuteni valkeudeksi kansoille.</verse>
        <verse osisID='Isa.51.5'>Lähellä on minun vanhurskauteni, minun autuuteni ilmestyy, minun  käsivarteni tuomitsevat kansat; minua odottavat merensaaret ja panevat  toivonsa minun käsivarteeni.</verse>
        <verse osisID='Isa.51.6'>Nostakaa silmänne taivasta kohti ja katsokaa maata, joka alhaalla on,  sillä taivaat katoavat kuin savu ja maa hajoaa kuin vaate ja sen  asukkaat kuolevat kuin sääsket, mutta minun autuuteni pysyy  iankaikkisesti, ja minun vanhurskauteni ei kukistu.</verse>
        <verse osisID='Isa.51.7'>Kuulkaa minua, te jotka vanhurskauden tunnette, kansa, jonka  sydämessä on minun lakini: älkää peljätkö ihmisten pilkkaa älkääkä  kauhistuko heidän herjauksiansa.</verse>
        <verse osisID='Isa.51.8'>Sillä koi syö heidät niinkuin vaatteen, koiperhonen syö heidät  niinkuin villan, mutta minun vanhurskauteni pysyy iankaikkisesti, minun  autuuteni polvesta polveen.</verse>
        <verse osisID='Isa.51.9'>Heräjä, heräjä, pukeudu voimaan, sinä Herran käsivarsi; heräjä  niinkuin muinaisina päivinä, ammoisten sukupolvien aikoina. Etkö sinä  ole se, joka löit Rahabin kuoliaaksi, joka lävistit lohikäärmeen?</verse>
        <verse osisID='Isa.51.10'>Etkö sinä ole se, joka kuivasit meren, suuren syvyyden vedet, joka  teit meren syvänteet tieksi lunastettujen kulkea?</verse>
        <verse osisID='Isa.51.11'>Niin Herran vapahdetut palajavat ja tulevat Siioniin riemuiten,  päänsä päällä iankaikkinen ilo. Riemu ja ilo saavuttavat heidät, mutta  murhe ja huokaus pakenevat.</verse>
        <verse osisID='Isa.51.12'>Minä, minä olen teidän lohduttajanne; mikä olet sinä, että pelkäät  ihmistä, joka on kuolevainen, ihmislasta, jonka käy niinkuin ruohon,</verse>
        <verse osisID='Isa.51.13'>ja unhotat Herran, joka on sinut tehnyt, joka on levittänyt taivaan  ja perustanut maan, ja vapiset alati, kaiket päivät, sortajan vihaa, kun  hän tähtää tuhotaksensa? Mutta missä on sortajan viha?</verse>
        <verse osisID='Isa.51.14'>Pian päästetään kumaraan koukistunut vapaaksi kahleistaan: ei hän  kuole, ei kuoppaan jää, eikä häneltä leipä puutu.</verse>
        <verse osisID='Isa.51.15'>Minä olen Herra, sinun Jumalasi, joka liikutan meren, niin että sen  aallot pauhaavat, jonka nimi on Herra Sebaot.</verse>
        <verse osisID='Isa.51.16'>Ja minä olen pannut sanani sinun suuhusi, minä olen kätkenyt sinut  käteni varjoon, pystyttääkseni taivaan ja perustaakseni maan ja  sanoakseni Siionille: "Sinä olet minun kansani".</verse>
        <verse osisID='Isa.51.17'>Heräjä, heräjä, nouse, Jerusalem, sinä joka olet juonut Herran  kädestä hänen vihansa maljan, joka olet päihdyttävän pikarin juonut,  tyhjäksi särpinyt.</verse>
        <verse osisID='Isa.51.18'>Ei kukaan kaikista lapsista, jotka hän oli synnyttänyt, ollut häntä  taluttamassa; ei kukaan kaikista lapsista, jotka hän oli kasvattanut,  hänen käteensä tarttunut.</verse>
        <verse osisID='Isa.51.19'>Nämä kohtasivat sinua kaksittain - kuka sinua surkuttelee - tuho ja  turmio, nälkä ja miekka; millä voin sinua lohduttaa?</verse>
        <verse osisID='Isa.51.20'>Tajuttomina makasivat sinun poikasi joka kadun kulmassa, niinkuin  antiloopit pyydyshaudassa, täynnä Herran vihaa, sinun Jumalasi nuhtelua.</verse>
        <verse osisID='Isa.51.21'>Sentähden kuule tätä, sinä poloinen, joka olet juopunut, vaikka et  viinistä:</verse>
        <verse osisID='Isa.51.22'>Näin sanoo sinun Herrasi, Herra sinun Jumalasi, joka ajaa kansansa  asian: Katso, minä otan sinun kädestäsi päihdyttävän maljan, vihani  pikarin; ei tarvitse sinun siitä enää juoda.</verse>
        <verse osisID='Isa.51.23'>Ja minä panen sen sinun vaivaajaisi käteen, jotka sinulle sanoivat:  "Lankea maahan, kulkeaksemme sinun päällitsesi"; ja sinä panit selkäsi  maaksi ja kaduksi kulkijoille.</verse>
      </chapter>
      <chapter osisID='Isa.52'>
        <verse osisID='Isa.52.1'>Heräjä, heräjä, pukeudu voimaasi, Siion; pukeudu juhlapukuusi,  Jerusalem, sinä pyhä kaupunki. Sillä ei koskaan enää astu sinun  sisällesi ympärileikkaamaton eikä saastainen.</verse>
        <verse osisID='Isa.52.2'>Pudista päältäsi tomu, nouse istuimellesi, Jerusalem; irroita kahleet  kaulastasi, sinä vangittu tytär Siion.</verse>
        <verse osisID='Isa.52.3'>Sillä näin sanoo Herra: Ilmaiseksi teidät myytiin, rahatta teidät  lunastetaan.</verse>
        <verse osisID='Isa.52.4'>Sillä näin sanoo Herra, Herra: Minun kansani meni ensin alas Egyptiin  asumaan siellä muukalaisena, ja sitten Assur sorti sitä ilman syytä.</verse>
        <verse osisID='Isa.52.5'>Ja nyt, mitä minulla on tekemistä täällä, sanoo Herra, kun minun  kansani on viety pois ilmaiseksi? Sen valtiaat elämöivät, sanoo Herra,  ja minun nimeäni pilkataan alati, kaiket päivät.</verse>
        <verse osisID='Isa.52.6'>Sentähden minun kansani on tunteva minun nimeni, sentähden se on  tunteva sinä päivänä, että minä olen se, joka sanon: "Katso, tässä minä  olen".</verse>
        <verse osisID='Isa.52.7'>Kuinka suloiset ovat vuorilla ilosanoman tuojan jalat, hänen, joka  julistaa rauhaa, ilmoittaa hyvän sanoman, joka julistaa pelastusta,  sanoo Siionille: "Sinun Jumalasi on kuningas!"</verse>
        <verse osisID='Isa.52.8'>Kuule! Vartijasi korottavat äänensä, kaikki he riemuitsevat, sillä he  näkevät silmästä silmään, kuinka Herra palajaa Siioniin.</verse>
        <verse osisID='Isa.52.9'>Huutakaa ilosta, riemuitkaa, kaikki te Jerusalemin rauniot, sillä  Herra lohduttaa kansansa, lunastaa Jerusalemin.</verse>
        <verse osisID='Isa.52.10'>Herra paljastaa pyhän käsivartensa kaikkien kansojen nähden, ja  kaikki maan ääret saavat nähdä meidän Jumalamme autuuden.</verse>
        <verse osisID='Isa.52.11'>Pois, pois! Lähtekää sieltä, älkää koskeko saastaiseen; lähtekää sen  keskeltä, puhdistautukaa, te Herran aseenkantajat.</verse>
        <verse osisID='Isa.52.12'>Sillä ei teidän tarvitse kiiruusti lähteä, ei paeten kulkea; sillä  Herra käy teidän edellänne, Israelin Jumala seuraa suojananne.</verse>
        <verse osisID='Isa.52.13'>Katso, minun palvelijani menestyy, hän on nouseva, kohoava ja sangen  korkea oleva.</verse>
        <verse osisID='Isa.52.14'>Niinkuin monet kauhistuivat häntä - sillä niin runneltu, ei enää  ihmisenkaltainen, oli hänen muotonsa, hänen hahmonsa ei ollut  ihmislasten hahmo -</verse>
        <verse osisID='Isa.52.15'>niin hän on saattava ihmetyksiin monet kansat, hänen tähtensä  kuninkaat sulkevat suunsa. Sillä mitä heille ei ikinä ole kerrottu, sen  he saavat nähdä, mitä he eivät ole kuulleet, sen he saavat havaita.</verse>
      </chapter>
      <chapter osisID='Isa.53'>
        <verse osisID='Isa.53.1'>Kuka uskoo meidän saarnamme, kenelle Herran käsivarsi ilmoitetaan?</verse>
        <verse osisID='Isa.53.2'>Hän kasvoi Herran edessä niinkuin vesa, niinkuin juuri kuivasta  maasta. Ei ollut hänellä vartta eikä kauneutta; me näimme hänet, mutta  ei ollut hänellä muotoa, johon me olisimme mielistyneet.</verse>
        <verse osisID='Isa.53.3'>Hän oli ylenkatsottu, ihmisten hylkäämä, kipujen mies ja sairauden  tuttava, jota näkemästä kaikki kasvonsa peittivät, halveksittu, jota  emme minäkään pitäneet.</verse>
        <verse osisID='Isa.53.4'>Mutta totisesti, meidän sairautemme hän kantoi, meidän kipumme hän  sälytti päällensä. Me pidimme häntä rangaistuna, Jumalan lyömänä ja  vaivaamana,</verse>
        <verse osisID='Isa.53.5'>mutta hän on haavoitettu meidän rikkomustemme tähden, runneltu meidän  pahain tekojemme tähden. Rangaistus oli hänen päällänsä, että meillä  rauha olisi, ja hänen haavainsa kautta me olemme paratut.</verse>
        <verse osisID='Isa.53.6'>Me vaelsimme kaikki eksyksissä niinkuin lampaat, kukin meistä  poikkesi omalle tielleen. Mutta Herra heitti hänen päällensä kaikkien  meidän syntivelkamme.</verse>
        <verse osisID='Isa.53.7'>Häntä piinattiin, ja hän alistui siihen eikä suutansa avannut;  niinkuin karitsa, joka teuraaksi viedään, niinkuin lammas, joka on  ääneti keritsijäinsä edessä, niin ei hän suutansa avannut.</verse>
        <verse osisID='Isa.53.8'>Ahdistettuna ja tuomittuna hänet otettiin pois, mutta kuka hänen  polvikunnastaan sitä ajatteli? Sillä hänet temmattiin pois elävien  maasta; minun kansani rikkomuksen tähden kohtasi rangaistus häntä.</verse>
        <verse osisID='Isa.53.9'>Hänelle annettiin hauta jumalattomain joukossa; mutta rikkaan tykö  hän tuli kuoltuansa, sillä hän ei ollut vääryyttä tehnyt eikä petosta  ollut hänen suussansa.</verse>
        <verse osisID='Isa.53.10'>Mutta Herra näki hyväksi runnella häntä, lyödä hänet sairaudella.  Jos sinä panet hänen sielunsa vikauhriksi, saa hän nähdä jälkeläisiä ja  elää kauan, ja Herran tahto toteutuu hänen kauttansa.</verse>
        <verse osisID='Isa.53.11'>Sielunsa vaivan tähden hän saa nähdä sen ja tulee ravituksi.  Tuntemuksensa kautta hän, minun vanhurskas palvelijani, vanhurskauttaa  monet, sälyttäen päällensä heidän pahat tekonsa.</verse>
        <verse osisID='Isa.53.12'>Sentähden minä jaan hänelle osan suurten joukossa, ja väkevien kanssa  hän saalista jakaa; sillä hän antoi sielunsa alttiiksi kuolemaan, ja  hänet luettiin pahantekijäin joukkoon, hän kantoi monien synnit, ja hän  rukoili pahantekijäin puolesta.</verse>
      </chapter>
      <chapter osisID='Isa.54'>
        <verse osisID='Isa.54.1'>Riemuitse, sinä hedelmätön, joka et ole synnyttänyt, huuda ilosta ja  riemahda, sinä, joka et ole synnytyskivuissa ollut.  Sillä hyljätyllä on  lapsia enemmän kuin aviovaimolla, sanoo Herra.</verse>
        <verse osisID='Isa.54.2'>Tee avaraksi telttasi sija, levennettäköön sinun majojesi seinien  kangas. Älä säästele! Pidennä telttaköytesi ja vahvista vaarnasi.</verse>
        <verse osisID='Isa.54.3'>Sillä sinä olet leviävä oikealle ja vasemmalle, sinun jälkeläisesi  ottavat omiksensa kansat ja tekevät autiot kaupungit asutuiksi.</verse>
        <verse osisID='Isa.54.4'>Älä pelkää, sillä et sinä häpeään joudu; älä ole häpeissäsi, sillä et  sinä ole pettyvä. Nuoruutesi häpeän sinä olet unhottava, leskeytesi  pilkkaa et ole enää muistava.</verse>
        <verse osisID='Isa.54.5'>Sillä hän, joka sinut teki, on sinun aviomiehesi, Herra Sebaot on  hänen nimensä, sinun lunastajasi on Israelin Pyhä, hän joka kaiken maan  Jumalaksi kutsutaan.</verse>
        <verse osisID='Isa.54.6'>Sillä niinkuin hyljätyn, syvästi murheellisen vaimon on Herra sinut  kutsunut - nuoruuden vaimon, joka on ollut halveksittu, sanoo sinun  Jumalasi.</verse>
        <verse osisID='Isa.54.7'>Vähäksi silmänräpäykseksi minä hylkäsin sinut, mutta minä kokoan  sinut jälleen suurella laupeudella.</verse>
        <verse osisID='Isa.54.8'>Ylitsevuotavassa vihassani minä peitin sinulta kasvoni  silmänräpäykseksi, mutta minä armahdan sinut iankaikkisella armolla,  sanoo Herra, sinun lunastajasi.</verse>
        <verse osisID='Isa.54.9'>Sillä tämä on minulle, niinkuin olivat Nooan vedet: niinkuin minä  vannoin, etteivät Nooan vedet enää tulvi maan ylitse, niin minä vannon,  etten enää vihastu sinuun enkä sinua nuhtele.</verse>
        <verse osisID='Isa.54.10'>Sillä vuoret väistykööt ja kukkulat horjukoot, mutta minun armoni ei  sinusta väisty, eikä minun rauhanliittoni horju, sanoo Herra, sinun  armahtajasi.</verse>
        <verse osisID='Isa.54.11'>Sinä kurja, myrskyn raastama, sinä lohduton! Katso, minä muuraan  sinun kivesi kiiltokivellä, panen sinun perustuksesi safiireista,</verse>
        <verse osisID='Isa.54.12'>minä teen sinun harjasi rubiineista ja sinun porttisi kristalleista  ja koko sinun ympärysmuurisi jalokivistä.</verse>
        <verse osisID='Isa.54.13'>Sinun lapsesi ovat kaikki Herran opetuslapsia, ja suuri rauha on  sinun lapsillasi oleva.</verse>
        <verse osisID='Isa.54.14'>Sinut vahvistetaan vanhurskaudella; sinä olet oleva kaukana  väkivallasta, sillä ei sinulla ole pelkäämistä, ja kaukana hävityksestä,  sillä ei se sinua lähesty.</verse>
        <verse osisID='Isa.54.15'>Jos sinun kimppuusi karataan, ei se ole minusta; joka kimppuusi  karkaa, se eteesi kaatuu.</verse>
        <verse osisID='Isa.54.16'>Katso, minä olen luonut sepän, joka lietsoo hiilivalkeata ja  kuonnuttaa aseen käytäntöönsä; mutta minä olen myös luonut  tuhontuottajan hävittämään sen.</verse>
        <verse osisID='Isa.54.17'>Jokainen ase, joka valmistetaan sinun varallesi, on oleva tehoton;  ja jokaisen kielen, joka nousee käymään sinun kanssasi oikeutta, sinä  osoitat vääräksi. Tämä on Herran palvelijain perintöosa, tämä heidän  vanhurskautensa, minulta saatu, sanoo Herra.</verse>
      </chapter>
      <chapter osisID='Isa.55'>
        <verse osisID='Isa.55.1'>Kuulkaa, kaikki janoavaiset, tulkaa veden ääreen. Tekin, joilla ei  ole rahaa, tulkaa, ostakaa ja syökää; tulkaa, ostakaa ilman rahatta,  ilman hinnatta viiniä ja maitoa.</verse>
        <verse osisID='Isa.55.2'>Miksi annatte rahan siitä, mikä ei ole leipää, ja työnne ansion  siitä, mikä ei ravitse? Kuulkaa minua, niin saatte syödä hyvää, ja  teidän sielunne virvoittuu lihavuuden ääressä.</verse>
        <verse osisID='Isa.55.3'>Kallistakaa korvanne ja tulkaa minun tyköni; kuulkaa, niin teidän  sielunne saa elää. Ja minä teen teidän kanssanne iankaikkisen liiton,  annan lujat Daavidin armot.</verse>
        <verse osisID='Isa.55.4'>Katso, hänet minä asetin kansoille todistajaksi, kansojen ruhtinaaksi  ja käskijäksi.</verse>
        <verse osisID='Isa.55.5'>Katso, sinä olet kutsuva pakanoita, joita sinä et tunne, ja pakanat,  jotka eivät sinua tunne, rientävät sinun tykösi Herran, sinun Jumalasi,  tähden, Israelin Pyhän tähden, sillä hän kirkastaa sinut.</verse>
        <verse osisID='Isa.55.6'>Etsikää Herraa silloin, kun hänet löytää voidaan; huutakaa häntä  avuksi, kun hän läsnä on.</verse>
        <verse osisID='Isa.55.7'>Jumalaton hyljätköön tiensä ja väärintekijä ajatuksensa ja palatkoon  Herran tykö, niin hän armahtaa häntä, ja meidän Jumalamme tykö, sillä  hänellä on paljon anteeksiantamusta.</verse>
        <verse osisID='Isa.55.8'>Sillä minun ajatukseni eivät ole teidän ajatuksianne, eivätkä teidän  tienne ole minun teitäni, sanoo Herra.</verse>
        <verse osisID='Isa.55.9'>Vaan niin paljon korkeampi kuin taivas on maata, ovat minun tieni  korkeammat teidän teitänne ja minun ajatukseni teidän ajatuksianne.</verse>
        <verse osisID='Isa.55.10'>Sillä niinkuin sade ja lumi, joka taivaasta tulee, ei sinne palaja,  vaan kostuttaa maan, tekee sen hedelmälliseksi ja kasvavaksi, antaa  kylväjälle siemenen ja syöjälle leivän,</verse>
        <verse osisID='Isa.55.11'>niin on myös minun sanani, joka minun suustani lähtee: ei se minun  tyköni tyhjänä palaja, vaan tekee sen, mikä minulle otollista on, ja saa  menestymään sen, mitä varten minä sen lähetin.</verse>
        <verse osisID='Isa.55.12'>Sillä iloiten te lähdette, ja rauhassa teitä saatetaan; vuoret ja  kukkulat puhkeavat riemuun teidän edessänne, ja kaikki kedon puut  paukuttavat käsiänsä.</verse>
        <verse osisID='Isa.55.13'>Orjantappurain sijaan on kasvava kypressejä,  nokkosten sijaan on kasvava myrttipuita; ja se tulee Herran kunniaksi,  iankaikkiseksi merkiksi, joka ei häviä.</verse>
      </chapter>
      <chapter osisID='Isa.56'>
        <verse osisID='Isa.56.1'>Näin sanoo Herra: Noudattakaa oikeutta ja tehkää vanhurskaus, sillä  minun autuuteni on lähellä ja minun vanhurskauteni ilmestyy.</verse>
        <verse osisID='Isa.56.2'>Autuas se ihminen, joka tämän tekee, se ihmislapsi, joka tässä pysyy,  joka pitää sapatin eikä sitä riko, joka varoo kätensä tekemästä mitään  pahaa!</verse>
        <verse osisID='Isa.56.3'>Älköön sanoko muukalainen, joka on liittynyt Herraan: "Herra erottaa  minut peräti kansastansa", älköönkä kuohittu sanoko: "Minä olen kuiva  puu".</verse>
        <verse osisID='Isa.56.4'>Sillä näin sanoo Herra: Kuohituille, jotka pitävät minun sapattini ja  valitsevat sen, mikä minulle otollista on, ja pysyvät minun liitossani,</verse>
        <verse osisID='Isa.56.5'>heille minä annan huoneessani ja muurieni sisällä muistomerkin ja  nimen, joka on poikia ja tyttäriä parempi; minä annan heille  iankaikkisen nimen, joka ei häviä.</verse>
        <verse osisID='Isa.56.6'>Ja muukalaiset, jotka ovat liittyneet Herraan, palvellakseen häntä ja  rakastaakseen Herran nimeä, ollakseen hänen palvelijoitansa, kaikki,  jotka pitävät sapatin eivätkä sitä riko ja pysyvät minun liitossani,</verse>
        <verse osisID='Isa.56.7'>ne minä tuon pyhälle vuorelleni ja ilahutan heitä rukoushuoneessani,  ja heidän polttouhrinsa ja teurasuhrinsa ovat otolliset minun  alttarillani, sillä minun huoneeni on kutsuttava kaikkien kansojen  rukoushuoneeksi.</verse>
        <verse osisID='Isa.56.8'>Herra, Herra sanoo, hän, joka kokoaa Israelin karkoitetut: Minä  kokoan vielä muitakin sen koottujen lisäksi.</verse>
        <verse osisID='Isa.56.9'>Kaikki kedon eläimet, tulkaa syömään, te metsän eläimet kaikki.</verse>
        <verse osisID='Isa.56.10'>Israelin vartijat ovat kaikki sokeita, eivät he mitään käsitä; he  ovat kaikki mykkiä koiria, jotka eivät osaa haukkua.  He näkevät unta,  makailevat ja nukkuvat mielellään.</verse>
        <verse osisID='Isa.56.11'>Ja näillä koirilla on vimmainen nälkä, ei niitä mikään täytä. Ja  tällaisia ovat paimenet! Eivät pysty mitään huomaamaan, ovat kaikki  kääntyneet omille teilleen, etsivät kukin omaa voittoansa, kaikki  tyynni.</verse>
        <verse osisID='Isa.56.12'>"Tulkaa, minä hankin viiniä, ryypätkäämme väkevätä; olkoon  huomispäivä niinkuin tämäkin ylenpalttisen ihana."</verse>
      </chapter>
      <chapter osisID='Isa.57'>
        <verse osisID='Isa.57.1'>Vanhurskas hukkuu, eikä kukaan pane sitä sydämelleen, hurskaat miehet  otetaan pois kenenkään siitä välittämättä, sillä vanhurskas otetaan pois  pahuutta näkemästä.</verse>
        <verse osisID='Isa.57.2'>Hän menee rauhaan: jotka vakaasti vaeltavat, he saavat levätä  kammioissansa.</verse>
        <verse osisID='Isa.57.3'>Mutta te tulkaa tänne, te velhottaren lapset, te avionrikkojamiehen  ja porttovaimon sikiöt.</verse>
        <verse osisID='Isa.57.4'>Kenellä te iloanne pidätte? Kenelle avaatte suunne ammolleen ja  kieltä pitkälle pistätte? Ettekö te ole rikoksen lapsia, valheen  sikiöitä?</verse>
        <verse osisID='Isa.57.5'>Te, jotka hehkutte himosta tammien varjossa, jokaisen vihreän puun  alla, te, jotka teurastatte lapsia laaksoissa, kallionrotkoissa!</verse>
        <verse osisID='Isa.57.6'>Laakson sileät paadet ovat sinun osasi, siinä se on, sinun arpasi;  niille sinä olet juomauhrit vuodattanut, ruokauhrit uhrannut. Siihenkö  minä tyytyisin!</verse>
        <verse osisID='Isa.57.7'>Korkealle ja valtavalle vuorelle sinä valmistit vuoteesi; sinne sinä  myös nousit teurasuhria uhraamaan.</verse>
        <verse osisID='Isa.57.8'>Oven ja pihtipielen taakse sinä panit omat merkkisi. Sillä minusta  luopuen sinä paljastit itsesi ja nousit vuoteellesi, teit sen tilavaksi;  sinä sovit kaupoista heidän kanssaan, makasit heidän kanssaan  mielelläsi, näit heidän häpynsä.</verse>
        <verse osisID='Isa.57.9'>Sinä kuljit kuninkaan tykö öljyinesi, runsaine voiteinesi; sinä  lähetit sanansaattajasi kauas, laskeuduit alas tuonelaan asti.</verse>
        <verse osisID='Isa.57.10'>Sinä väsyit matkasi pituudesta, et kuitenkaan sanonut: "Turha  vaiva!" Sinä sait elpynyttä voimaa, sentähden et heikoksi käynyt.</verse>
        <verse osisID='Isa.57.11'>Ketä sinä arkailit ja pelkäsit, koska vilpistelit etkä minua  muistanut, et minusta välittänyt? Eikö niin: minä olen ollut vaiti aina  ikiajoista asti, ja niin et sinä minua pelkää?</verse>
        <verse osisID='Isa.57.12'>Mutta minä ilmoitan, mitä on sinun vanhurskautesi ja sinun tekosi;  ne eivät sinua auta.</verse>
        <verse osisID='Isa.57.13'>Kun sinä huudat, auttakoon sinua jumaliesi joukko! Mutta tuuli vie  ne kaikki, henkäys ottaa ne pois. Mutta joka minuun turvaa, se perii  maan ja ottaa omaksensa minun pyhän vuoreni.</verse>
        <verse osisID='Isa.57.14'>Hän sanoo: Tehkää, tehkää tie, tasoittakaa tie, poistakaa  kompastuskivet minun kansani tieltä.</verse>
        <verse osisID='Isa.57.15'>Sillä näin sanoo Korkea ja Ylhäinen, jonka asumus on iankaikkinen ja  jonka nimi on Pyhä: Minä asun korkeudessa ja pyhyydessä ja niitten  tykönä, joilla on särjetty ja nöyrä henki, että minä virvoittaisin  nöyrien hengen ja saattaisin särjettyjen sydämet eläviksi.</verse>
        <verse osisID='Isa.57.16'>Sillä en minä iankaiken riitele enkä vihastu ainiaaksi; muutoin  henki nääntyisi minun kasvojeni edessä, ne sielut, jotka minä tehnyt  olen.</verse>
        <verse osisID='Isa.57.17'>Hänen ahneutensa synnin tähden minä vihastuin; minä löin häntä,  kätkin itseni ja olin vihastunut. Mutta hän luopui minusta ja kulki oman  sydämensä tietä.</verse>
        <verse osisID='Isa.57.18'>Minä olen nähnyt hänen tiensä, mutta minä parannan hänet ja johdatan  häntä ja annan jälleen lohdutuksen hänelle ja hänen surevillensa.</verse>
        <verse osisID='Isa.57.19'>Minä luon huulten hedelmän, rauhan, rauhan kaukaisille ja  läheisille, sanoo Herra, ja minä parannan hänet.</verse>
        <verse osisID='Isa.57.20'>Mutta jumalattomat ovat kuin kuohuva meri, joka ei voi tyyntyä ja  jonka aallot kuohuttavat muraa ja mutaa.</verse>
        <verse osisID='Isa.57.21'>Jumalattomilla ei ole rauhaa, sanoo minun Jumalani.</verse>
      </chapter>
      <chapter osisID='Isa.58'>
        <verse osisID='Isa.58.1'>Huuda täyttä kurkkua, älä säästä, korota äänesi niinkuin pasuna,  ilmoita minun kansalleni heidän rikoksensa ja Jaakobin huoneelle heidän  syntinsä.</verse>
        <verse osisID='Isa.58.2'>Minua he muka etsivät joka päivä ja haluavat tietoa minun teistäni  niinkuin kansa, joka tekee vanhurskautta eikä hylkää Jumalansa oikeutta.  He vaativat minulta vanhurskaita tuomioita, haluavat, että Jumala heitä  lähestyisi:</verse>
        <verse osisID='Isa.58.3'>"Miksi me paastoamme, kun et sinä sitä näe, kuritamme itseämme, kun  et sinä sitä huomaa?" Katso, paastopäivänänne te ajatte omia asioitanne  ja ahdistatte työhön kaiken työväkenne.</verse>
        <verse osisID='Isa.58.4'>Katso, riidaksi ja toraksi te paastoatte, lyödäksenne jumalattomalla  nyrkillä. Te ette nyt paastoa niin, että teidän äänenne kuultaisiin  korkeudessa.</verse>
        <verse osisID='Isa.58.5'>Tällainenko on se paasto, johon minä mielistyn, se päivä, jona  ihminen kurittaa itseänsä? Jos kallistaa päänsä kuin kaisla ja makaa  säkissä ja tuhassa, sitäkö sinä sanot paastoksi ja päiväksi, joka on  Herralle otollinen?</verse>
        <verse osisID='Isa.58.6'>Eikö tämä ole paasto, johon minä mielistyn: että avaatte vääryyden  siteet, irroitatte ikeen nuorat, ja päästätte sorretut vapaiksi, että  särjette kaikki ikeet?</verse>
        <verse osisID='Isa.58.7'>Eikö tämä: että taitat leipäsi isoavalle ja viet kurjat kulkijat  huoneeseesi, kun näet alastoman, vaatetat hänet etkä kätkeydy siltä,  joka on omaa lihaasi?</verse>
        <verse osisID='Isa.58.8'>Silloin sinun valkeutesi puhkeaa esiin niinkuin aamurusko, ja haavasi  kasvavat nopeasti umpeen; sinun vanhurskautesi käy sinun edelläsi, ja  Jumalan kunnia seuraa suojanasi.</verse>
        <verse osisID='Isa.58.9'>Silloin sinä rukoilet, ja Herra vastaa, sinä huudat, ja hän sanoo:  "Katso, tässä minä olen". Jos sinä keskuudestasi poistat ikeen,  sormella-osoittelun ja vääryyden puhumisen,</verse>
        <verse osisID='Isa.58.10'>jos taritset elannostasi isoavalle ja ravitset vaivatun sielun, niin  valkeus koittaa sinulle pimeydessä, ja sinun pilkkopimeäsi on oleva  niinkuin keskipäivä.</verse>
        <verse osisID='Isa.58.11'>Ja Herra johdattaa sinua alati ja ravitsee sinun sielusi kuivissa  erämaissa; hän vahvistaa sinun luusi, ja sinä olet oleva niinkuin  runsaasti kasteltu puutarha, niinkuin lähde, josta vesi ei koskaan  puutu.</verse>
        <verse osisID='Isa.58.12'>Sinun jälkeläisesi rakentavat jälleen ikivanhat rauniot, sinä  kohotat perusmuurit, muinaisten polvien laskemat; ja sinun nimesi on  oleva: "halkeamain umpeenmuuraaja" ja "teitten korjaaja maan  asuttamiseksi".</verse>
        <verse osisID='Isa.58.13'>Jos sinä pidätät jalkasi sapattia rikkomasta, niin ettet toimita  omia asioitasi minun pyhäpäivänäni, vaan kutsut sapatin ilopäiväksi,  Herran pyhäpäivän kunnioitettavaksi ja kunnioitat sitä, niin ettet  toimita omia toimiasi, et aja omia asioitasi etkä puhu joutavia,</verse>
        <verse osisID='Isa.58.14'>silloin on ilosi oleva Herrassa, ja minä kuljetan sinut maan  kukkuloitten ylitse, ja minä annan sinun nauttia isäsi Jaakobin  perintöosaa. Sillä Herran suu on puhunut.</verse>
      </chapter>
      <chapter osisID='Isa.59'>
        <verse osisID='Isa.59.1'>Katso, ei Herran käsi ole liian lyhyt auttamaan, eikä hänen korvansa  kuuro kuulemaan:</verse>
        <verse osisID='Isa.59.2'>vaan teidän pahat tekonne erottavat teidät Jumalastanne, ja teidän  syntinne peittävät teiltä hänen kasvonsa, niin ettei hän kuule.</verse>
        <verse osisID='Isa.59.3'>Sillä teidän kätenne ovat tahratut verellä ja sormenne vääryydellä;  teidän huulenne puhuvat valhetta, teidän kielenne latelee petosta.</verse>
        <verse osisID='Isa.59.4'>Ei kukaan vaadi oikeuteen vanhurskaasti, eikä kukaan käräjöi  rehellisesti. He turvautuvat tyhjään ja puhuvat vilppiä, kantavat  kohdussaan tuhoa ja synnyttävät turmion.</verse>
        <verse osisID='Isa.59.5'>Myrkkyliskon munia he hautovat, hämähäkin verkkoja he kutovat; joka  niitä munia syö, se kuolee, rikkipoljetusta puhkeaa kyykäärme.</verse>
        <verse osisID='Isa.59.6'>Heidän verkkonsa eivät kelpaa vaatteeksi, heidän tekemäänsä ei voi  verhoutua; heidän työnsä ovat vääryyden töitä, ja heidän kätensä ovat  täynnä väkivallan tekoa.</verse>
        <verse osisID='Isa.59.7'>Heidän jalkansa juoksevat pahuuteen, kiiruhtavat vuodattamaan  viatonta verta; heidän ajatuksensa ovat vääryyden ajatuksia, tuho ja  turmio on heidän teillänsä.</verse>
        <verse osisID='Isa.59.8'>Rauhan tietä he eivät tunne, oikeutta ei ole heidän askeleissansa;  polkunsa he tekevät mutkaisiksi, ei kukaan, joka niitä käy, tunne  rauhaa.</verse>
        <verse osisID='Isa.59.9'>Sentähden on oikeus meistä kaukana, eikä vanhurskaus saavuta meitä;  me odotamme valoa, mutta katso, on pimeä, aamunkoittoa, mutta vaellamme  yön synkeydessä.</verse>
        <verse osisID='Isa.59.10'>Me haparoimme seinää pitkin niinkuin sokeat, haparoimme niinkuin  silmiä vailla; me kompastelemme sydänpäivällä niinkuin hämärässä, me  olemme terveitten keskellä niinkuin kuolleet.</verse>
        <verse osisID='Isa.59.11'>Me murisemme kaikki kuin karhut ja kujerramme kuin kyyhkyset; me  odotamme oikeutta, mutta sitä ei tule, pelastusta, mutta se on kaukana  meistä.</verse>
        <verse osisID='Isa.59.12'>Sillä meidän rikoksemme ovat monilukuiset sinun edessäsi, ja meidän  syntimme todistavat meitä vastaan; sillä meidän rikoksemme seuraavat  meitä, ja pahat tekomme me tunnemme:</verse>
        <verse osisID='Isa.59.13'>me olemme luopuneet Herrasta ja kieltäneet hänet, vetäytyneet pois  Jumalaamme seuraamasta, puhuneet sortoa ja kapinaa, kantaneet  kohdussamme ja purkaneet sisimmästämme valheen sanoja.</verse>
        <verse osisID='Isa.59.14'>Oikeus työnnetään takaperin, ja vanhurskaus seisoo kaukana, sillä  totuus kompastelee torilla, suoruus ei voi sisälle tulla.</verse>
        <verse osisID='Isa.59.15'>Niin oli totuus kadonnut, ja joka pahasta luopui, se ryöstettiin  paljaaksi. Herra näki sen, ja se oli hänen silmissänsä paha, ettei ollut  oikeutta.</verse>
        <verse osisID='Isa.59.16'>Ja hän näki, ettei ollut yhtäkään miestä, ja hän ihmetteli, ettei  kukaan astunut väliin. Silloin hänen oma käsivartensa auttoi häntä, ja  hänen vanhurskautensa häntä tuki.</verse>
        <verse osisID='Isa.59.17'>Ja hän puki yllensä vanhurskauden kuin rintahaarniskan ja pani  pelastuksen kypärin päähänsä, hän puki koston vaatteet puvuksensa ja  verhoutui kiivauteen niinkuin viittaan.</verse>
        <verse osisID='Isa.59.18'>Tekojen mukaan hän maksaa palkan: vihan vastustajillensa, koston  vihollisillensa; merensaarille hän kostaa.</verse>
        <verse osisID='Isa.59.19'>Ja päivän laskun äärillä he pelkäävät Herran nimeä ja päivän  koittamilla hänen kunniaansa. Sillä se tulee kuin padottu virta, jota  Herran henki ajaa eteenpäin.</verse>
        <verse osisID='Isa.59.20'>Mutta Siionille se tulee lunastajana, niille Jaakobissa, jotka  synnistä kääntyvät, sanoo Herra.</verse>
        <verse osisID='Isa.59.21'>Ja tämä on minun liittoni heidän kanssansa, sanoo Herra: minun  Henkeni, joka on sinun päälläsi, ja minun sanani, jonka minä suuhusi  panen, eivät väisty sinun suustasi, eivät lastesi suusta eivätkä lastesi  lasten suusta, sanoo Herra, nyt ja iankaikkisesti.</verse>
      </chapter>
      <chapter osisID='Isa.60'>
        <verse osisID='Isa.60.1'>Nouse, ole kirkas, sillä sinun valkeutesi tulee, ja Herran kunnia  koittaa sinun ylitsesi.</verse>
        <verse osisID='Isa.60.2'>Sillä katso, pimeys peittää maan ja synkeys kansat, mutta sinun  ylitsesi koittaa Herra, ja sinun ylläsi näkyy hänen kunniansa.</verse>
        <verse osisID='Isa.60.3'>Kansat vaeltavat sinun valkeuttasi kohti, kuninkaat sinun koitteesi  kirkkautta kohti.</verse>
        <verse osisID='Isa.60.4'>Nosta silmäsi, katso ympärillesi: kaikki nämä ovat kokoontuneet,  tulevat sinun tykösi; sinun poikasi tulevat kaukaa, sinun tyttäriäsi  kainalossa kannetaan.</verse>
        <verse osisID='Isa.60.5'>Silloin sinä saat sen nähdä, ja sinä loistat ilosta, sinun sydämesi  sykkii ja avartuu, kun meren aarteet kääntyvät sinun tykösi, kansojen  rikkaudet tulevat sinulle.</verse>
        <verse osisID='Isa.60.6'>Kamelien paljous peittää sinut, Midianin ja Eefan varsat; kaikki  tulevat Sabasta, kantavat kultaa ja suitsutusta ja Herran ylistystä  ilmoittavat.</verse>
        <verse osisID='Isa.60.7'>Kaikki Keedarin laumat kokoontuvat sinun tykösi, Nebajotin oinaat  palvelevat sinua; minulle otollisina ne nousevat minun alttarilleni, ja  minä kirkastan kirkkauteni huoneen.</verse>
        <verse osisID='Isa.60.8'>Keitä ovat nuo, jotka lentävät niinkuin pilvet ja niinkuin kyyhkyset  lakkoihinsa?</verse>
        <verse osisID='Isa.60.9'>Merensaaret odottavat minua, ja etumaisina tulevat Tarsiin-laivat  tuodakseen sinun lapsesi kaukaa; hopeansa ja kultansa heillä on  mukanansa Herran, sinun Jumalasi, nimelle, Israelin Pyhälle, sillä hän  kirkastaa sinut.</verse>
        <verse osisID='Isa.60.10'>Ja muukalaiset rakentavat sinun muurisi, ja heidän kuninkaansa  palvelevat sinua; sillä vihassani minä löin sinua, mutta  mielisuosiossani minä sinua armahdan.</verse>
        <verse osisID='Isa.60.11'>Sinun porttisi pidetään aina auki, ei niitä suljeta päivällä eikä  yöllä, että kansojen rikkaudet tuotaisiin ja heidän kuninkaansa  saatettaisiin sinun tykösi.</verse>
        <verse osisID='Isa.60.12'>Sillä se kansa tai valtakunta, joka ei sinua palvele, hukkuu, ja ne  kansat hävitetään perinjuurin.</verse>
        <verse osisID='Isa.60.13'>Libanonin kunnia tulee sinun tykösi, kypressit, jalavat ynnä  hopeakuuset, kaunistamaan minun pyhäkköni paikkaa, ja minä saatan  jalkaini sijan kunniaan.</verse>
        <verse osisID='Isa.60.14'>Ja kumarassa käyden tulevat sinun tykösi sinun sortajaisi pojat, ja  kaikki sinun pilkkaajasi heittäytyvät sinun jalkaisi juureen. He  nimittävät sinut "Herran kaupungiksi", "Israelin Pyhän Siioniksi".</verse>
        <verse osisID='Isa.60.15'>Sen sijaan, että sinä olet ollut hyljätty ja vihattu, niin ettei  ollut kauttasi kulkijaa, teen minä sinut korkeaksi iankaikkisesti,  iloksi polvesta polveen.</verse>
        <verse osisID='Isa.60.16'>Ja sinä saat imeä kansojen maidon, imeä kuningasten rintoja, saat  tuntea, että minä, Herra, olen sinun auttajasi, että Jaakobin Väkevä on  sinun lunastajasi.</verse>
        <verse osisID='Isa.60.17'>Minä tuon vasken sijaan kultaa, ja raudan sijaan minä tuon hopeata,  puun sijaan vaskea ja kiven sijaan rautaa. Ja minä panen sinulle  esivallaksi rauhan ja käskijäksi vanhurskauden.</verse>
        <verse osisID='Isa.60.18'>Ei kuulu enää väkivaltaa sinun maassasi, ei tuhoa, ei turmiota sinun  rajaisi sisällä, ja sinä kutsut pelastuksen muuriksesi ja kiitoksen  portiksesi.</verse>
        <verse osisID='Isa.60.19'>Ei ole enää aurinko sinun valonasi päivällä, eikä valaise sinua kuun  kumotus, vaan Herra on sinun iankaikkinen valkeutesi, ja sinun Jumalasi  sinun kirkkautesi.</verse>
        <verse osisID='Isa.60.20'>Ei sinun aurinkosi enää laske, eikä sinun kuusi vajene, sillä Herra  on sinun iankaikkinen valkeutesi, ja päättyneet ovat sinun murheesi  päivät.</verse>
        <verse osisID='Isa.60.21'>Sinun kansassasi ovat kaikki vanhurskaita, he saavat periä maan  iankaikkisesti, he, minun istutukseni vesa, minun kätteni teko, minun  kirkkauteni ilmoitukseksi.</verse>
        <verse osisID='Isa.60.22'>Pienimmästä kasvaa heimo, vähäisimmästä väkevä kansa. Minä, Herra,  sen aikanansa nopeasti täytän.</verse>
      </chapter>
      <chapter osisID='Isa.61'>
        <verse osisID='Isa.61.1'>Herran, Herran Henki on minun päälläni, sillä hän on voidellut minut  julistamaan ilosanomaa nöyrille, lähettänyt minut sitomaan särjettyjä  sydämiä, julistamaan vangituille vapautusta ja kahlituille kirvoitusta,</verse>
        <verse osisID='Isa.61.2'>julistamaan Herran otollista vuotta ja meidän Jumalamme kostonpäivää,  lohduttamaan kaikkia murheellisia,</verse>
        <verse osisID='Isa.61.3'>panemaan Siionin murheellisten päähän - antamaan heille -  juhlapäähineen tuhkan sijaan, iloöljyä murheen sijaan, ylistyksen vaipan  masentuneen hengen sijaan; ja heidän nimensä on oleva "vanhurskauden  tammet", "Herran istutus", hänen kirkkautensa ilmoitukseksi.</verse>
        <verse osisID='Isa.61.4'>Ja he rakentavat jälleen ikivanhat rauniot, kohottavat ennalleen  esi-isien autiot paikat; ja he uudistavat rauniokaupungit, jotka ovat  olleet autiot polvesta polveen.</verse>
        <verse osisID='Isa.61.5'>Vieraat ovat teidän laumojenne paimenina, muukalaiset teidän  peltomiehinänne ja viinitarhureinanne.</verse>
        <verse osisID='Isa.61.6'>Mutta teitä kutsutaan Herran papeiksi, sanotaan meidän Jumalamme  palvelijoiksi; te saatte nauttia kansain rikkaudet ja periä heidän  kunniansa.</verse>
        <verse osisID='Isa.61.7'>Häpeänne hyvitetään teille kaksin kerroin, ja pilkatut saavat  riemuita osastansa. Niin he saavat kaksinkertaisen perinnön maassansa;  heillä on oleva iankaikkinen ilo.</verse>
        <verse osisID='Isa.61.8'>Sillä minä, Herra, rakastan oikeutta, vihaan vääryyttä ja ryöstöä; ja  minä annan heille palkan uskollisesti ja teen heidän kanssansa  iankaikkisen liiton.</verse>
        <verse osisID='Isa.61.9'>Heidän siemenensä tulee tunnetuksi kansain keskuudessa ja heidän  jälkeläisensä kansakuntien keskellä; kaikki, jotka näkevät heitä,  tuntevat heidät Herran siunaamaksi siemeneksi.</verse>
        <verse osisID='Isa.61.10'>Minä iloitsen suuresti Herrassa, minun sieluni riemuitsee minun  Jumalassani, sillä hän pukee minun ylleni autuuden vaatteet ja verhoaa  minut vanhurskauden viittaan, yljän kaltaiseksi, joka kantaa  juhlapäähinettä niinkuin pappi, ja morsiamen kaltaiseksi, joka on  koruillansa kaunistettu.</verse>
        <verse osisID='Isa.61.11'>Sillä niinkuin maa tuottaa kasvunsa ja niinkuin kasvitarha saa  siemenkylvönsä versomaan, niin saattaa Herra, Herra versomaan  vanhurskauden ja kiitoksen kaikkien kansojen nähden.</verse>
      </chapter>
      <chapter osisID='Isa.62'>
        <verse osisID='Isa.62.1'>Siionin tähden minä en voi vaieta, ja Jerusalemin tähden en lepoa  saa, ennenkuin sen vanhurskaus nousee kuin aamunkoi ja sen autuus kuin  palava tulisoihtu.</verse>
        <verse osisID='Isa.62.2'>Ja kansat näkevät sinun vanhurskautesi, kaikki kuninkaat sinun  kunniasi; ja sinulle annetaan uusi nimi, jonka Herran suu säätää.</verse>
        <verse osisID='Isa.62.3'>Sinä tulet kauniiksi kruunuksi Herran kädessä ja kuninkaalliseksi  päähineeksi Jumalasi kädessä.</verse>
        <verse osisID='Isa.62.4'>Ei sinua enää sanota "hyljätyksi", eikä sinun maatasi enää sanota  "autioksi"; vaan sinua kutsutaan "minun rakkaakseni" ja sinun maatasi  "aviovaimoksi", sillä Herra rakastaa sinua, ja sinun maasi otetaan  avioksi.</verse>
        <verse osisID='Isa.62.5'>Sillä niinkuin nuori mies ottaa neitsyen avioksi, niin sinun lapsesi  ottavat sinut omaksensa; ja niinkuin ylkä iloitsee morsiamesta, niin  sinun Jumalasi iloitsee sinusta.</verse>
        <verse osisID='Isa.62.6'>Sinun muureillesi, Jerusalem, minä asetan vartijat; älkööt he  milloinkaan vaietko, ei päivällä eikä yöllä. Te, jotka ylistätte Herraa,  älkää itsellenne lepoa suoko.</verse>
        <verse osisID='Isa.62.7'>Älkää antako hänelle lepoa, ennenkuin hän on asettanut ennallensa  Jerusalemin, tehnyt sen ylistykseksi maassa.</verse>
        <verse osisID='Isa.62.8'>Herra on vannonut oikean kätensä ja väkevyytensä käsivarren kautta:  En totisesti minä enää anna jyviäsi sinun vihollistesi ruuaksi, eivätkä  juo enää muukalaiset sinun viiniäsi, josta sinä olet vaivan nähnyt.</verse>
        <verse osisID='Isa.62.9'>Vaan jotka viljan kokoavat, ne sen syövät ja ylistävät Herraa; ja  jotka viinin korjaavat, ne sen juovat minun pyhissä esikartanoissani.</verse>
        <verse osisID='Isa.62.10'>Käykää, käykää ulos porteista, tasoittakaa kansalle tie, tehkää,  tehkää valtatie, raivatkaa kivet pois, kohottakaa lippu kansoille.</verse>
        <verse osisID='Isa.62.11'>Katso, Herra on kuuluttanut maan ääriin asti: Sanokaa tytär  Siionille: Katso, sinun pelastuksesi tulee. Katso, hänen palkkansa on  hänen mukanansa, hänen työnsä ansio käy hänen edellänsä.</verse>
        <verse osisID='Isa.62.12'>Ja heitä kutsutaan "pyhäksi kansaksi", "Herran lunastetuiksi"; ja  sinua kutsutaan "halutuksi", "kaupungiksi, joka ei ole hyljätty".</verse>
      </chapter>
      <chapter osisID='Isa.63'>
        <verse osisID='Isa.63.1'>Kuka tuolla tulee Edomista, tulipunaisissa vaatteissa Bosrasta, tuo  puvultansa komea, joka uljaana astelee suuressa voimassansa? "Minä, joka  puhun vanhurskautta, joka olen voimallinen auttamaan."</verse>
        <verse osisID='Isa.63.2'>Miksi on punaa sinun puvussasi, miksi ovat vaatteesi kuin  viinikuurnan polkijan?</verse>
        <verse osisID='Isa.63.3'>"Kuurnan minä poljin, minä yksinäni, ei ketään kansojen joukosta  ollut minun kanssani; minä poljin heidät vihassani, tallasin heidät  kiivaudessani, ja niin pirskui heidän vertansa vaatteilleni, ja minä  tahrasin koko pukuni.</verse>
        <verse osisID='Isa.63.4'>Sillä koston päivä oli minun mielessäni ja minun lunastettujeni vuosi  oli tullut.</verse>
        <verse osisID='Isa.63.5'>Ja minä katselin, mutta ei ollut auttajaa, ja minä ihmettelin, kun ei  kukaan tueksi tullut. Silloin minun oma käsivarteni minua auttoi, ja  minun vihani minua tuki.</verse>
        <verse osisID='Isa.63.6'>Ja minä tallasin kansat vihassani ja juovutin heidät kiivaudellani;  minä vuodatin maahan heidän verensä."</verse>
        <verse osisID='Isa.63.7'>Herran armotöitä minä julistan, Herran ylistettäviä tekoja, kaikkea,  mitä Herra on meille tehnyt, suurta hyvyyttä Israelin heimoa kohtaan,  mitä hän on heille osoittanut laupeudessansa ja suuressa armossansa.</verse>
        <verse osisID='Isa.63.8'>Ja hän sanoi: "Ovathan he minun kansani, he ovat lapsia, joissa ei  ole vilppiä"; ja niin hän tuli heille vapahtajaksi.</verse>
        <verse osisID='Isa.63.9'>Kaikissa heidän ahdistuksissansa oli hänelläkin ahdistus, ja hänen  kasvojensa enkeli vapahti heidät. Rakkaudessaan ja sääliväisyydessään  hän lunasti heidät, nosti heitä ja kantoi heitä kaikkina muinaisina  päivinä.</verse>
        <verse osisID='Isa.63.10'>Mutta he niskoittelivat ja saattoivat murheelliseksi hänen Pyhän  Henkensä; ja niin hän muuttui heidän viholliseksensa, hän itse soti  heitä vastaan.</verse>
        <verse osisID='Isa.63.11'>Silloin hänen kansansa muisti muinaisia päiviä, muisti Moosesta:  Missä on hän, joka toi heidät ylös merestä, heidät ynnä hänen laumansa  paimenen? Missä on hän, joka pani tämän sydämeen Pyhän Henkensä;</verse>
        <verse osisID='Isa.63.12'>hän, joka antoi kunniansa käsivarren kulkea Mooseksen oikealla  puolella, joka halkaisi vedet heidän edestänsä tehdäkseen itsellensä  iankaikkisen nimen;</verse>
        <verse osisID='Isa.63.13'>hän, joka kuljetti heitä syvyyksissä niinkuin hevosia erämaassa,  eivätkä he kompastelleet?</verse>
        <verse osisID='Isa.63.14'>Niinkuin karja astuu alas laaksoon, niin vei Herran Henki heidät  lepoon. Niin sinä olet kansaasi johdattanut, tehdäksesi itsellesi  kunniallisen nimen.</verse>
        <verse osisID='Isa.63.15'>Katsele taivaasta, katso pyhyytesi ja kirkkautesi asunnosta.  Missä  on sinun kiivautesi ja voimalliset tekosi? Sinun sydämesi sääli ja sinun  armahtavaisuutesi ovat minulta sulkeutuneet.</verse>
        <verse osisID='Isa.63.16'>Sinähän olet meidän isämme, sillä Aabraham ei meistä tiedä eikä  Israel meitä tunne: sinä, Herra, olet meidän isämme; "meidän  Lunastajamme" on ikiajoista sinun nimesi.</verse>
        <verse osisID='Isa.63.17'>Miksi sallit meidän eksyä pois sinun teiltäsi, Herra, ja annoit  meidän sydämemme paatua, niin ettemme sinua pelkää?  Palaja takaisin  palvelijaisi tähden, perintöosasi sukukuntain tähden.</verse>
        <verse osisID='Isa.63.18'>Vähän aikaa vain sinun pyhä kansasi sai pitää perintönsä; meidän  ahdistajamme ovat tallanneet sinun pyhäkkösi.</verse>
        <verse osisID='Isa.63.19'>Me olemme niinkuin ne, joita sinä et ole ikinä hallinnut, olemme,  niinkuin ei meitä olisi otettu sinun nimiisi.</verse>
      </chapter>
      <chapter osisID='Isa.64'>
        <verse osisID='Isa.64.1'>Oi, jospa sinä halkaisisit taivaat ja astuisit alas, niin että vuoret  järkkyisivät sinun edessäsi, niinkuin risut leimahtavat tuleen, niinkuin  vesi tulella kiehuu,</verse>
        <verse osisID='Isa.64.2'>että tekisit nimesi tunnetuksi vastustajillesi ja kansat vapisisivat  sinun kasvojesi edessä,</verse>
        <verse osisID='Isa.64.3'>kun sinä teet peljättäviä tekoja, joita emme odottaa voineet! Oi,  jospa astuisit alas, niin että vuoret järkkyisivät sinun edessäsi!</verse>
        <verse osisID='Isa.64.4'>Ei ole ikiajoista kuultu, ei ole korviin tullut, ei ole silmä nähnyt  muuta Jumalaa, paitsi sinut, joka senkaltaisia tekisi häntä odottavalle.</verse>
        <verse osisID='Isa.64.5'>Sinä käyt niitä kohden, jotka ilolla vanhurskautta tekevät ja jotka  sinun teilläsi sinua muistavat. Katso, sinä vihastuit, ja me jouduimme  synnin alaisiksi; niin on ollut ikiajoista asti - saammeko avun?</verse>
        <verse osisID='Isa.64.6'>Kaikki me olimme kuin saastaiset, ja niinkuin tahrattu vaate oli  kaikki meidän vanhurskautemme. Ja kaikki me olemme lakastuneet kuin  lehdet, ja pahat tekomme heittelevät meitä niinkuin tuuli.</verse>
        <verse osisID='Isa.64.7'>Ei ole ketään, joka avukseen huutaa sinun nimeäsi, joka herää  pitämään sinusta kiinni; sillä sinä olet peittänyt kasvosi meiltä,  jättänyt meidät menehtymään syntiemme valtaan.</verse>
        <verse osisID='Isa.64.8'>Mutta olethan sinä, Herra, meidän isämme; me olemme savi, ja sinä  olet meidän valajamme, kaikki me olemme sinun kättesi tekoa.</verse>
        <verse osisID='Isa.64.9'>Älä, Herra, vihastu ylenmäärin, äläkä ainiaan muistele pahoja tekoja.  Katso ja huomaa, että me kaikki olemme sinun kansasi.</verse>
        <verse osisID='Isa.64.10'>Sinun pyhät kaupunkisi ovat tulleet erämaaksi, Siion on erämaaksi  tullut, Jerusalem autioksi.</verse>
        <verse osisID='Isa.64.11'>Meidän pyhä ja ihana temppelimme, jossa isämme sinua ylistivät, on  tulella poltettu, ja rauniona on kaikki meille kallisarvoinen.</verse>
        <verse osisID='Isa.64.12'>Vaikka nämä näin ovat, voitko, Herra, pidättää itsesi, voitko olla  vaiti ja vaivata meitä ylenmäärin?</verse>
      </chapter>
      <chapter osisID='Isa.65'>
        <verse osisID='Isa.65.1'>Minä olen suostunut niiden etsittäväksi, jotka eivät minua kysyneet,  niiden löydettäväksi, jotka eivät minua etsineet; minä olen sanonut  kansalle, joka ei ole otettu minun nimiini: Tässä minä olen, tässä minä  olen!</verse>
        <verse osisID='Isa.65.2'>Koko päivän minä olen ojentanut käsiäni uppiniskaista kansaa kohden,  joka vaeltaa tietä, mikä ei ole hyvä, omain ajatustensa mukaan;</verse>
        <verse osisID='Isa.65.3'>kansaa kohden, joka vihoittaa minua alinomaa, vasten kasvojani, uhraa  puutarhoissa ja suitsuttaa tiilikivialttareilla.</verse>
        <verse osisID='Isa.65.4'>He asustavat haudoissa ja yöpyvät salaisiin paikkoihin; he syövät  sianlihaa, ja saastaiset liemet on heillä astioissansa.</verse>
        <verse osisID='Isa.65.5'>He sanovat: "Pysy erilläsi, älä tule minua lähelle, sillä minä olen  sinulle pyhä". Nämä ovat savu minun sieramissani, tuli, joka palaa  kaiken päivää.</verse>
        <verse osisID='Isa.65.6'>Katso, se on kirjoitettuna minun edessäni. En ole minä vaiti, vaan  minä maksan, maksan heille helmaan</verse>
        <verse osisID='Isa.65.7'>heidän pahat tekonsa ynnä teidän isienne pahat teot, sanoo Herra,  niiden, jotka ovat vuorilla suitsuttaneet ja kukkuloilla minua  häväisseet; ja ensiksi minä mittaan heille palkan heidän helmaansa.</verse>
        <verse osisID='Isa.65.8'>Näin sanoo Herra: Niinkuin sanotaan rypäleestä, jos siinä on mehua:  "Älä hävitä sitä, sillä siinä on siunaus", niin teen minä palvelijaini  tähden, etten kaikkea hävittäisi.</verse>
        <verse osisID='Isa.65.9'>Minä tuotan Jaakobista siemenen ja Juudasta vuorteni perillisen; ja  minun valittuni saavat periä maan, ja minun palvelijani saavat siinä  asua.</verse>
        <verse osisID='Isa.65.10'>Ja Saaron on oleva lammasten laitumena ja Aakorin laakso karjan  lepopaikkana minun kansallani, joka minua etsii.</verse>
        <verse osisID='Isa.65.11'>Mutta te, jotka hylkäätte Herran ja unhotatte minun pyhän vuoreni,  jotka valmistatte Gadille pöydän ja vuodatatte uhrijuomaa Menille -</verse>
        <verse osisID='Isa.65.12'>teidät minä määrään miekan omiksi, ja kaikki te kumarrutte  teurastettaviksi, sentähden ettette vastanneet, kun minä kutsuin, ettekä  kuulleet, kun minä puhuin, vaan teitte sitä, mikä on pahaa minun  silmissäni, ja valitsitte sen, mikä ei ole minulle otollista.</verse>
        <verse osisID='Isa.65.13'>Sentähden, näin sanoo Herra, Herra: Katso, minun palvelijani syövät,  mutta te näette nälkää; katso, minun palvelijani juovat, mutta te  kärsitte janoa; katso, minun palvelijani iloitsevat, mutta te joudutte  häpeään.</verse>
        <verse osisID='Isa.65.14'>Katso, minun palvelijani riemuitsevat sydämen onnesta, mutta te  huudatte sydämen tuskasta ja voivotatte mielimurteissanne.</verse>
        <verse osisID='Isa.65.15'>Ja te jätätte nimenne kirouslauseeksi minun valituilleni: "Niin  sinut surmatkoon Herra, Herra!" Mutta palvelijoilleen hän on antava  toisen nimen.</verse>
        <verse osisID='Isa.65.16'>Joka maassa itsensä siunaa, siunaa itsensä totisen Jumalan nimeen,  ja joka maassa vannoo, vannoo totisen Jumalan nimeen; sillä entiset  ahdistukset ovat unhotetut ja peitossa minun silmiltäni.</verse>
        <verse osisID='Isa.65.17'>Sillä katso, minä luon uudet taivaat ja uuden maan. Entisiä ei enää  muisteta, eivätkä ne enää ajatukseen astu;</verse>
        <verse osisID='Isa.65.18'>vaan te saatte iloita ja riemuita iankaikkisesti siitä, mitä minä  luon. Sillä katso, iloksi luon minä Jerusalemin, riemuksi sen kansan.</verse>
        <verse osisID='Isa.65.19'>Minä iloitsen Jerusalemista ja riemuitsen kansastani; eikä siellä  enää kuulla itkun ääntä eikä valituksen ääntä.</verse>
        <verse osisID='Isa.65.20'>Ei siellä ole enää lasta, joka eläisi vain muutaman päivän, ei  vanhusta, joka ei täyttäisi päiviensä määrää; sillä nuorin kuolee  satavuotiaana, ja vasta satavuotiaana synnintekijä joutuu kiroukseen.</verse>
        <verse osisID='Isa.65.21'>He rakentavat taloja ja asuvat niissä, he istuttavat viinitarhoja ja  syövät niiden hedelmät;</verse>
        <verse osisID='Isa.65.22'>he eivät rakenna muitten asua, eivät istuta muitten syödä; sillä  niinkuin puitten päivät ovat, niin ovat elinpäivät minun kansassani.  Minun valittuni kuluttavat itse kättensä työn.</verse>
        <verse osisID='Isa.65.23'>He eivät tee työtä turhaan eivätkä lapsia synnytä äkkikuoleman  omiksi, sillä he ovat Herran siunattujen siemen, ja heidän vesansa ovat  heidän tykönänsä.</verse>
        <verse osisID='Isa.65.24'>Ennenkuin he huutavat, minä vastaan, heidän vielä puhuessaan minä  kuulen.</verse>
        <verse osisID='Isa.65.25'>Susi ja lammas käyvät yhdessä laitumella, ja leijona syö rehua  niinkuin raavas, ja käärmeen ruokana on maan tomu; ei missään minun  pyhällä vuorellani tehdä pahaa eikä vahinkoa, sanoo Herra.</verse>
      </chapter>
      <chapter osisID='Isa.66'>
        <verse osisID='Isa.66.1'>Näin sanoo Herra: Taivas on minun valtaistuimeni, ja maa on minun  jalkojeni astinlauta. Mikä olisi huone, jonka te minulle rakentaisitte,  mikä paikka olisi minun leposijani?</verse>
        <verse osisID='Isa.66.2'>Minun käteni on kaikki nämä tehnyt, ja niin ovat kaikki nämä  syntyneet, sanoo Herra. Mutta minä katson sen puoleen, joka on nöyrä,  jolla on särjetty henki ja arka tunto minun sanani edessä.</verse>
        <verse osisID='Isa.66.3'>Joka teurastaa härän, mutta myös tappaa miehen, joka uhraa lampaan,  mutta myös taittaa koiralta niskan, joka uhraa ruokauhrin, mutta myös  sian verta, joka polttaa suitsuketta, mutta myös ylistää epäjumalaa:  nämä ovat valinneet omat tiensä.  Ja niinkuin heidän sielunsa on  mielistynyt heidän iljetyksiinsä,</verse>
        <verse osisID='Isa.66.4'>niin minäkin valitsen heidän vaivaamisensa ja annan heille tulla sen,  mitä he pelkäävät, koska ei kukaan vastannut, kun minä kutsuin, koska he  eivät kuulleet, kun minä puhuin, vaan tekivät sitä, mikä on pahaa minun  silmissäni, ja valitsivat sen, mikä ei ole minulle otollista.</verse>
        <verse osisID='Isa.66.5'>Kuulkaa Herran sana, te, jotka olette aralla tunnolla hänen sanansa  edessä: Teidän veljenne, jotka vihaavat teitä ja työntävät teidät  luotaan minun nimeni tähden, sanovat: "Osoittakoon Herra kunniansa, että  me näemme teidän ilonne!"  Mutta he joutuvat häpeään.</verse>
        <verse osisID='Isa.66.6'>Metelin ääni kaupungista! Ääni temppelistä! Herran ääni: hän maksaa  palkan vihollisillensa!</verse>
        <verse osisID='Isa.66.7'>Ennenkuin Siion kipuja tuntee, hän synnyttää; ennenkuin hänelle  tuskat tulevat, hän saa poikalapsen.</verse>
        <verse osisID='Isa.66.8'>Kuka on sellaista kuullut, kuka senkaltaista nähnyt? Syntyykö maa  yhden päivän kivulla, tahi synnytetäänkö kansa yhdellä haavaa? Siionhan  tunsi kipuja ja samalla jo synnytti lapsensa.</verse>
        <verse osisID='Isa.66.9'>Minäkö avaisin kohdun sallimatta synnyttää, sanoo Herra, tahi minäkö,  joka saatan synnyttämään, sulkisin kohdun?</verse>
        <verse osisID='Isa.66.10'>Iloitkaa Jerusalemin kanssa ja riemuitkaa hänestä kaikki, jotka  häntä rakastatte; iloitsemalla iloitkaa hänen kanssaan, te, jotka olette  hänen tähtensä surreet,</verse>
        <verse osisID='Isa.66.11'>että imisitte ja tulisitte ravituiksi hänen lohdutuksensa rinnoista,  että joisitte ja virkistyisitte hänen kunniansa runsaudesta.</verse>
        <verse osisID='Isa.66.12'>Sillä näin sanoo Herra: Minä ohjaan hänen tykönsä rauhan niinkuin  virran ja kansojen kunnian niinkuin tulvajoen. Ja te saatte imeä,  kainalossa teitä kannetaan, ja polvilla pitäen teitä hyväillään.</verse>
        <verse osisID='Isa.66.13'>Niinkuin äiti lohduttaa lastansa, niin minä lohdutan teitä, ja  Jerusalemissa te saatte lohdutuksen.</verse>
        <verse osisID='Isa.66.14'>Te näette sen, ja teidän sydämenne iloitsee, ja teidän luunne  virkistyvät kuin vihanta ruoho; ja Herran käsi tulee tunnetuksi hänen  palvelijoissansa, mutta vihollistensa hän antaa tuntea vihansa.</verse>
        <verse osisID='Isa.66.15'>Sillä katso, Herra tulee tulessa, ja hänen vaununsa ovat kuin  myrskytuuli; ja hän antaa vihansa purkautua hehkussa ja nuhtelunsa  tulenliekeissä.</verse>
        <verse osisID='Isa.66.16'>Herra käy tuomiolle kaiken lihan kanssa tulella ja miekallaan; ja  Herran surmaamia on oleva paljon.</verse>
        <verse osisID='Isa.66.17'>Jotka pyhittäytyvät ja puhdistautuvat puutarha-menoja varten,  seuraten miestä, joka on heidän keskellänsä, jotka syövät sianlihaa ja  muuta inhottavaa sekä hiiriä, niistä kaikista tulee loppu, sanoo Herra.</verse>
        <verse osisID='Isa.66.18'>Minä tunnen heidän tekonsa ja ajatuksensa. Aika tulee, että minä  kokoan kaikki kansat ja kielet, ja he tulevat ja näkevät minun kunniani.</verse>
        <verse osisID='Isa.66.19'>Ja minä teen tunnusteon heidän keskellänsä ja lähetän  pakoonpäässeitä heidän joukostansa pakanain tykö Tarsiiseen, Puuliin ja  Luudiin, jousenjännittäjäin tykö, Tuubaliin ja Jaavaniin, kaukaisiin  merensaariin, jotka eivät ole kuulleet minusta kerrottavan eivätkä  nähneet minun kunniaani, ja he ilmoittavat minun kunniani pakanain  keskuudessa.</verse>
        <verse osisID='Isa.66.20'>Ja he tuovat kaikki teidän veljenne kaikista kansoista uhrilahjana  Herralle hevosilla, vaunuilla, kantotuoleilla, muuleilla ja  ratsukameleilla minun pyhälle vuorelleni Jerusalemiin, sanoo Herra,  niinkuin israelilaiset tuovat ruokauhrin puhtaassa astiassa Herran  temppeliin.</verse>
        <verse osisID='Isa.66.21'>Ja heitäkin minä otan leeviläisiksi papeiksi, sanoo Herra.</verse>
        <verse osisID='Isa.66.22'>Niinkuin uudet taivaat ja uusi maa, jotka minä teen, pysyvät minun  kasvojeni edessä, sanoo Herra, niin pysyy teidän siemenenne ja teidän  nimenne.</verse>
        <verse osisID='Isa.66.23'>Joka kuukausi uudenkuun päivänä ja joka viikko sapattina tulee  kaikki liha kumartaen rukoilemaan minua, sanoo Herra.</verse>
      </chapter>
    </div></osisText>
</osis>