<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Dan'>
      <chapter osisID='Dan.1'>
        <verse osisID='Dan.1.1'>Ve třetím roce vlády judského krále Joakima přitáhl k Jeruzalému babylonský král Nabukadnezar a oblehl jej.</verse>
        <verse osisID='Dan.1.2'>Hospodin mu vydal judského krále Joakima do rukou a s ním i část vybavení Božího chrámu. Nabukadnezar je s sebou odvezl do chrámu svého boha v Babylonii a uložil je v chrámové pokladnici.</verse>
        <verse osisID='Dan.1.3'>Jednou král přikázal vrchnímu dvořanu Ašpenazovi, ať mu přivede některé izraelské mladíky z královského rodu a ze šlechty -</verse>
        <verse osisID='Dan.1.4'>zdravé a krásné, v každém ohledu bystré, vzdělané a učenlivé, kteří by mohli sloužit v královském paláci. Takové měl učit babylonskému písemnictví a jazyku.</verse>
        <verse osisID='Dan.1.5'>Král jim určil každodenní příděl pokrmů a vína z královského stolu. Tři roky měli být takto vychováváni a po jejich uplynutí měli vstoupit do královských služeb.</verse>
        <verse osisID='Dan.1.6'>Mezi vybranými byli i Židé Daniel, Chananiáš, Mišael a Azariáš.</verse>
        <verse osisID='Dan.1.7'>Vrchní dvořan je ale přejmenoval - Danielovi dal jméno Baltazar, Chananiášovi Šadrach, Mišaelovi Mešach a Azariášovi Abednego.</verse>
        <verse osisID='Dan.1.8'>Daniel se však rozhodl, že se neposkvrní pokrmy a vínem z královského stolu. Žádal proto vrchního dvořana, aby se těmi věcmi nemusel poskvrňovat.</verse>
        <verse osisID='Dan.1.9'>Bůh Danielovi u vrchního dvořana daroval přízeň a náklonnost,</verse>
        <verse osisID='Dan.1.10'>ale ten mu přesto odpověděl: "Bojím se svého pána. Sám král určil, co máte jíst a pít. Co když uvidí, že vypadáte hůř než vaši vrstevníci? Král by mě kvůli vám připravil o hlavu!"</verse>
        <verse osisID='Dan.1.11'>Daniel pak tedy požádal komorníka, kterého Danielovi, Chananiášovi, Mišaelovi a Azariášovi přidělil vrchní dvořan:</verse>
        <verse osisID='Dan.1.12'>"Zkus to prosím s námi na deset dní. Ať nám dávají k jídlu jen zeleninu a k pití jen vodu.</verse>
        <verse osisID='Dan.1.13'>Potom porovnáš, jak vypadáme my a jak mladíci, kteří jedí z královského stolu, a ráčíš s námi naložit podle toho, co uvidíš."</verse>
        <verse osisID='Dan.1.14'>Komorník jim tedy vyhověl a na deset dní to s nimi zkusil.</verse>
        <verse osisID='Dan.1.15'>Po deseti dnech vypadali zdravěji a silněji než všichni mladíci, kteří jedli z královského stolu.</verse>
        <verse osisID='Dan.1.16'>Komorník tedy odnášel jejich vybrané pokrmy i víno, které měli pít, a nosil jim zeleninu.</verse>
        <verse osisID='Dan.1.17'>A Bůh ty čtyři mládence obdaroval znalostí a pochopením veškerého písemnictví a moudrosti. Daniel kromě toho rozuměl všem viděním a snům.</verse>
        <verse osisID='Dan.1.18'>Když uplynula králem stanovená lhůta, po níž měli být předvedeni k němu, přivedl je vrchní dvořan před Nabukadnezara.</verse>
        <verse osisID='Dan.1.19'>Král s nimi hovořil a zjistil, že se nikdo z nich nevyrovná Danielovi, Chananiášovi, Mišaelovi a Azariášovi. A tak byli přijati do královských služeb.</verse>
        <verse osisID='Dan.1.20'>Kdykoli od nich král potřeboval moudrou a rozumnou radu, zjistil, že desetkrát převyšují všechny věštce a kouzelníky v celém jeho království.</verse>
        <verse osisID='Dan.1.21'>Daniel tam pak zůstal až do prvního roku krále Kýra.</verse>
      </chapter>
      <chapter osisID='Dan.2'>
        <verse osisID='Dan.2.1'>Ve druhém roce své vlády měl Nabukadnezar sen, který ho rozrušil tak, že nemohl spát.</verse>
        <verse osisID='Dan.2.2'>Král si proto nechal zavolat věštce, kouzelníky, čaroděje a mágy, aby mu pověděli, co se mu zdálo. Když přišli a stanuli před králem,</verse>
        <verse osisID='Dan.2.3'>řekl jim: "Zdál se mi sen, který mě rozrušil. Musím se dozvědět, co znamená."</verse>
        <verse osisID='Dan.2.4'>Mágové králi odpověděli: (aramejsky) "Ať žiješ, králi, navěky! Rač nám prosím ten sen vyprávět a my jej vyložíme."</verse>
        <verse osisID='Dan.2.5'>Král ale mágům řekl: "Tímto prohlašuji: Pokud mi nesdělíte onen sen i jeho výklad, nechám vás rozčtvrtit a vaše domy obrátit v smetiště.</verse>
        <verse osisID='Dan.2.6'>Pokud mi však sen i jeho výklad sdělíte, zahrnu vás dary, odměnami a vysokými poctami. Nuže, povězte mi, co se mi zdálo a co to znamená."</verse>
        <verse osisID='Dan.2.7'>Znovu tedy králi odpověděli: "Nechť nám král prosím vypráví ten sen a my jej vyložíme."</verse>
        <verse osisID='Dan.2.8'>Král však řekl: "Je mi to jasné! Snažíte se získat čas, protože víte, že jsem prohlásil:</verse>
        <verse osisID='Dan.2.9'>‚Pokud mi nepovíte, co se mi zdálo, čeká vás jediný trest.' Domluvili jste se, že mi budete namlouvat lži a báchorky, dokud mě to nepřejde. Nuže, povězte mi ten sen, ať poznám, že mi ho dovedete i vyložit!"</verse>
        <verse osisID='Dan.2.10'>Mágové na to králi odpověděli: "Žádný člověk na zemi nedokáže královské Výsosti sdělit, co žádá. Žádný král, jakkoli veliký a mocný, nikdy nic takového od žádného věštce, kouzelníka ani mága nežádal.</verse>
        <verse osisID='Dan.2.11'>Král žádá nemožné. Nikdo to jeho Výsosti nedokáže sdělit, kromě bohů, kteří však mezi smrtelníky nebydlí."</verse>
        <verse osisID='Dan.2.12'>To krále rozhněvalo. Rozlítil se tak, že nařídil popravy všech mudrců v Babylonu.</verse>
        <verse osisID='Dan.2.13'>Jakmile to nařízení vyšlo, začali mudrce popravovat a hledali také Daniela a jeho přátele, aby je popravili.</verse>
        <verse osisID='Dan.2.14'>Když Arioch, velitel královské stráže, vyšel pobíjet babylonské mudrce, Daniel s ním promluvil moudře a uvážlivě.</verse>
        <verse osisID='Dan.2.15'>Oslovil králova zmocněnce Ariocha takto: "Čím to, že král vydal tak přísný rozkaz?" A když mu Arioch celou věc pověděl,</verse>
        <verse osisID='Dan.2.16'>Daniel šel za králem a požádal o čas, aby mu mohl sen vyložit.</verse>
        <verse osisID='Dan.2.17'>Potom se Daniel vrátil domů a celou věc pověděl svým přátelům Chananiášovi, Mišaelovi a Azariášovi:</verse>
        <verse osisID='Dan.2.18'>Ať prosí Boha nebes o slitování ohledně toho tajemství, aby Daniel a jeho přátelé nebyli popraveni s ostatními babylonskými mudrci.</verse>
        <verse osisID='Dan.2.19'>V noci pak Danielovi bylo to tajemství zjeveno ve vidění. Daniel proto chválil Boha nebes</verse>
        <verse osisID='Dan.2.20'>a řekl: "Chváleno buď jméno Boží od věků až na věky - moudrost a síla jemu náleží!</verse>
        <verse osisID='Dan.2.21'>On mění časy a období, sesazuje krále a jiné nastolí. Mudrce obdařuje moudrostí, rozumným dává poznání.</verse>
        <verse osisID='Dan.2.22'>Zjevuje věci skryté v hlubinách, on ví, co leží v tmách, a světlo u něj přebývá.</verse>
        <verse osisID='Dan.2.23'>Chválím tě a oslavuji, Bože otců mých - moudrost a sílu dal jsi mi! Oznámil jsi mi, zač jsme tě prosili, oznámil jsi nám sen královský!"</verse>
        <verse osisID='Dan.2.24'>S tím se pak Daniel vydal za Ariochem, kterého král pověřil popravami babylonských mudrců. Přišel za ním a řekl mu: "Nepopravuj babylonské mudrce! Vezmi mě ke králi a já mu ten sen vyložím."</verse>
        <verse osisID='Dan.2.25'>Arioch vzal Daniela rychle ke králi a takto ho ohlásil: "Našel jsem mezi judskými vyhnanci muže, který králi vyloží jeho sen."</verse>
        <verse osisID='Dan.2.26'>Král se tedy Daniela zvaného Baltazar zeptal: "Ty bys mi uměl sdělit, co jsem viděl ve snu a co to znamená?"</verse>
        <verse osisID='Dan.2.27'>Daniel králi odpověděl: "Tajemství, na něž se král ptá, mu nedokáže vysvětlit žádný mudrc, kouzelník, věštec ani jasnovidec.</verse>
        <verse osisID='Dan.2.28'>Na nebi je však Bůh, který zjevuje tajemství. Ten králi Nabukadnezarovi ukázal, co se stane v posledních dnech. Sen a vidění, která jsi v mysli viděl na lůžku, jsou následující:</verse>
        <verse osisID='Dan.2.29'>Když jsi, králi, ležel na lůžku, přemýšlel jsi o tom, co se bude dít v budoucnu, a Ten, který zjevuje tajemství, ti ukázal, co se stane.</verse>
        <verse osisID='Dan.2.30'>Mně to tajemství nebylo zjeveno proto, že bych byl moudřejší než všichni ostatní, ale proto, aby se král dozvěděl, co to znamená, a abys porozuměl tomu, o čem jsi přemýšlel.</verse>
        <verse osisID='Dan.2.31'>Nuže, králi, měl jsi vidění a hle, spatřils jakousi velikou sochu. Byla to ohromná socha neobyčejného vzhledu. Tyčila se před tebou a budila hrůzu.</verse>
        <verse osisID='Dan.2.32'>Hlava té sochy byla z čistého zlata, hruď a paže ze stříbra, břicho a boky bronzové,</verse>
        <verse osisID='Dan.2.33'>stehna železná a nohy zčásti železné a zčásti hliněné.</verse>
        <verse osisID='Dan.2.34'>Díval ses a hle, ze skály se bez dotyku lidské ruky vylomil kámen, zasáhl sochu do železných a hliněných nohou a rozdrtil je.</verse>
        <verse osisID='Dan.2.35'>Vtom se všechno to železo, hlína, bronz, stříbro a zlato rozpadlo na kousky - jako plevy, když se v létě mlátí obilí. Vítr je roznesl, že po nich nezbylo památky. Ale ten kámen, který sochu zasáhl, se stal velikou horou a zaplnil celou zem.</verse>
        <verse osisID='Dan.2.36'>Tolik sen. Teď povíme královské Výsosti jeho výklad.</verse>
        <verse osisID='Dan.2.37'>Ty, králi, jsi král králů, protože ti Bůh nebes dal království a moc, sílu i slávu.</verse>
        <verse osisID='Dan.2.38'>Dal ti do rukou celý obydlený svět, všechny lidi, zvěř i ptactvo, a učinil tě vládcem nad tím vším. Ty jsi ta zlatá hlava.</verse>
        <verse osisID='Dan.2.39'>Po tobě ale povstane jiné království, slabší než to tvé, a po něm třetí království, bronzové, které ovládne celý svět.</verse>
        <verse osisID='Dan.2.40'>Nakonec přijde čtvrté království, silné jako železo. Železo totiž vše rozbíjí a drtí, a jako železo vše rozbíjí, tak bude i ono království vše rozbíjet a ničit.</verse>
        <verse osisID='Dan.2.41'>A že jsi viděl nohy a prsty zčásti hliněné a zčásti železné znamená, že to království bude rozdělené. Bude však mít v sobě něco ze síly železa, neboť jsi viděl do té obyčejné hlíny přimíšené železo.</verse>
        <verse osisID='Dan.2.42'>Prsty nohou zčásti železné a zčásti hliněné znamenají, že to království bude zčásti silné a zčásti křehké.</verse>
        <verse osisID='Dan.2.43'>A že jsi viděl železo smíšené s obyčejnou hlínou znamená, že se lidská pokolení budou mísit, ale držet spolu nebudou, tak jako železo nedrží s hlínou.</verse>
        <verse osisID='Dan.2.44'>Za dnů těch králů však Bůh nebes nastolí království, které se nikdy nezhroutí, království, které si nepřivlastní žádný lid. To království rozdrtí a ukončí všechna ostatní království, samo pak potrvá navěky.</verse>
        <verse osisID='Dan.2.45'>To je smysl vidění, v němž jsi spatřil, jak se ze skály bez dotyku lidské ruky vylomil kámen a rozdrtil železo, bronz, hlínu, stříbro i zlato. Veliký Bůh ukázal králi, co se bude dít v budoucnu. Ten sen je pravdivý a jeho výklad jistý."</verse>
        <verse osisID='Dan.2.46'>Král Nabukadnezar padl před Danielem na tvář a klaněl se mu. Nařídil také, ať se na jeho počest obětují oběti a vonné kadidlo.</verse>
        <verse osisID='Dan.2.47'>Potom král řekl Danielovi: "Váš Bůh je opravdu Bůh bohů, Pán králů a zjevovatel tajemství - vždyť tys mi to tajemství dokázal vyjevit!"</verse>
        <verse osisID='Dan.2.48'>Král pak Daniela povýšil a zahrnul ho množstvím vzácných darů. Jmenoval ho správcem celé provincie Babylon a také nejvyšším ze všech babylonských mudrců.</verse>
        <verse osisID='Dan.2.49'>Na Danielovu žádost pak správou babylonské provincie pověřil Šadracha, Mešacha a Abednega. Sám Daniel ovšem zůstával na královském dvoře.</verse>
      </chapter>
      <chapter osisID='Dan.3'>
        <verse osisID='Dan.3.1'>Král Nabukadnezar nechal vyrobit zlatou sochu. Byla 60 loktů vysoká a 6 loktů široká. Nechal ji postavit na pláni Dura v provincii Babylon.</verse>
        <verse osisID='Dan.3.2'>Potom dal shromáždit satrapy, hejtmany, místodržící, radní, pokladníky, soudce, hodnostáře a všechny úředníky provincií, aby se dostavili k zasvěcení té sochy, kterou vztyčil král Nabukadnezar.</verse>
        <verse osisID='Dan.3.3'>Satrapové, hejtmani, místodržící, radní, pokladníci, soudci, hodnostáři a všichni úředníci provincií se tedy shromáždili k zasvěcení té sochy, kterou vztyčil král Nabukadnezar. Když stanuli před sochou, kterou Nabukadnezar vztyčil,</verse>
        <verse osisID='Dan.3.4'>zvolal hlasatel mocným hlasem: "Lidé všech národů a jazyků, přikazuje se vám toto:</verse>
        <verse osisID='Dan.3.5'>Jakmile uslyšíte roh, píšťalu, citeru, harfu, cimbál, buben a všechnu tu hudbu, padněte a klanějte se zlaté soše, kterou vztyčil král Nabukadnezar.</verse>
        <verse osisID='Dan.3.6'>Kdokoli by nepadl a neklaněl se, bude ihned hozen do rozpálené ohnivé pece!"</verse>
        <verse osisID='Dan.3.7'>Jakmile tedy všichni ti lidé ze všech národů a jazyků uslyšeli roh, píšťalu, citeru, harfu, cimbál a všechnu tu hudbu, padali a klaněli se té zlaté soše, kterou vztyčil král Nabukadnezar.</verse>
        <verse osisID='Dan.3.8'>Tehdy ale přišli jistí mágové s obviněním proti Židům.</verse>
        <verse osisID='Dan.3.9'>"Ať žiješ, králi, navěky!" pozdravili krále Nabukadnezara.</verse>
        <verse osisID='Dan.3.10'>"Sám jsi, Výsosti, ráčil vydat nařízení, že každý, kdo uslyší roh, píšťalu, citeru, harfu, cimbál, buben a všechnu tu hudbu, musí padnout a klanět se té zlaté soše,</verse>
        <verse osisID='Dan.3.11'>a kdokoli by nepadl a neklaněl se, bude hozen do rozpálené ohnivé pece.</verse>
        <verse osisID='Dan.3.12'>Jsou tu ale jistí Židé, které jsi ráčil pověřit správou provincie Babylon - Šadrach, Mešach a Abednego - a tito muži si z tebe, králi, nic nedělají. Tvé bohy nectí a zlaté soše, kterou jsi vztyčil, se neklanějí."</verse>
        <verse osisID='Dan.3.13'>Nabukadnezar soptil hněvem. Poručil, ať mu Šadracha, Mešacha a Abednega přivedou, a když ty muže ke králi přivedli,</verse>
        <verse osisID='Dan.3.14'>Nabukadnezar jim řekl: "Je to pravda, Šadrachu, Mešachu a Abednego, že nectíte mé bohy a neklaníte se zlaté soše, kterou jsem vztyčil?</verse>
        <verse osisID='Dan.3.15'>Jste teď připraveni, jakmile uslyšíte roh, píšťalu, citeru, harfu, cimbál, buben a všechnu tu hudbu, padnout a klanět se té soše, kterou jsem vyrobil? Jestli se nepokloníte, budete ihned hozeni do rozpálené ohnivé pece! A který bůh by vás mohl zachránit z mé moci?"</verse>
        <verse osisID='Dan.3.16'>"Na to ti, Nabukadnezare, nepotřebujeme sami odpovídat," řekli králi Šadrach, Mešach a Abednego.</verse>
        <verse osisID='Dan.3.17'>"Jestli nás Bůh, kterého ctíme, bude chtít zachránit, zachrání nás z rozpálené ohnivé pece i ze tvé moci, králi.</verse>
        <verse osisID='Dan.3.18'>A i kdyby ne, vezmi na vědomí, králi, že tvé bohy ctít nebudeme a zlaté soše, kterou jsi vztyčil, se nepokloníme."</verse>
        <verse osisID='Dan.3.19'>Nabukadnezar se na Šadracha, Mešacha a Abednega rozzuřil. S tváří zkřivenou vztekem ihned poručil rozpálit tu pec sedmkrát více, než se rozpalovala obvykle,</verse>
        <verse osisID='Dan.3.20'>a největším silákům ze svého vojska přikázal, ať Šadracha, Mešacha a Abednega svážou a hodí je do rozpálené ohnivé pece.</verse>
        <verse osisID='Dan.3.21'>A tak ty muže svázali, jak byli - v pláštích, kalhotách i čepicích - a hodili je do rozpálené ohnivé pece.</verse>
        <verse osisID='Dan.3.22'>Protože byl králův rozkaz tak přísný, rozpálili pec tak silně, že ty muže, kteří do ní Šadracha, Mešacha a Abednega házeli, sežehl plamen.</verse>
        <verse osisID='Dan.3.23'>Tito tři muži, Šadrach, Mešach a Abednego, pak dopadli svázaní doprostřed rozpálené ohnivé pece.</verse>
        <verse osisID='Dan.3.24'>Náhle se král Nabukadnezar zděsil. Vstal a ohromen se ptal svých rádců: "Copak jsme nehodili do plamenů tři svázané muže?" "Jistě, Výsosti," odpověděli.</verse>
        <verse osisID='Dan.3.25'>"Jenže já vidím čtyři muže," on na to, "a rozvázané! Procházejí se v plamenech, vůbec nic jim není a ten čtvrtý vypadá jako boží syn!"</verse>
        <verse osisID='Dan.3.26'>Nabukadnezar přistoupil k otvoru rozpálené ohnivé pece a zvolal: "Šadrachu, Mešachu, Abednego, služebníci Nejvyššího Boha, pojďte ven!" A tak Šadrach, Mešach a Abednego vyšli z ohně ven.</verse>
        <verse osisID='Dan.3.27'>Satrapové, hejtmani, místodržící i královští rádcové se shromáždili, aby viděli ty muže, kterým oheň vůbec neublížil. Ani vlasy na hlavě neměli ožehlé, ani na pláštích nebylo nic znát a nebyli ani cítit ohněm.</verse>
        <verse osisID='Dan.3.28'>Nabukadnezar tehdy prohlásil: "Požehnán buď Bůh Šadrachův, Mešachův a Abednegův, jenž poslal svého anděla a zachránil své služebníky, kteří se na něj spolehli! Vzepřeli se dokonce i královskému rozkazu a raději by položili život, než aby sloužili a klaněli se jinému bohu, než je jejich Bůh.</verse>
        <verse osisID='Dan.3.29'>Proto nařizuji lidem všech národů a jazyků: Kdokoli by se rouhal Bohu Šadrachovu, Mešachovu a Abednegovu, bude rozčtvrcen a jeho dům obrácen v smetiště. Žádný jiný Bůh přece nedokáže zachránit jako tento!"</verse>
        <verse osisID='Dan.3.30'>Král se pak postaral, aby se Šadrachovi, Mešachovi a Abednegovi v babylonské provincii dobře dařilo. Král Nabukadnezar lidem všech národů a jazyků v celém obydleném světě: Hojný pokoj vám! S potěšením vám dávám na vědomost divy a zázraky, které při mně vykonal Nejvyšší Bůh. Jak nesmírné jsou jeho divy, jak mocné jeho zázraky! Jeho království trvá navěky, jeho vláda nad všemi pokoleními!</verse>
      </chapter>
      <chapter osisID='Dan.4'>
        <verse osisID='Dan.4.1'>Já, Nabukadnezar, jsem žil šťastně a spokojeně doma ve svém paláci.</verse>
        <verse osisID='Dan.4.2'>Vtom se mi ale zdál hrůzný sen. To, co jsem v mysli viděl na lůžku, mě ohromilo.</verse>
        <verse osisID='Dan.4.3'>Nařídil jsem proto, ať se ke mně dostaví všichni babylonští mudrci, aby mi ten sen vyložili.</verse>
        <verse osisID='Dan.4.4'>Když se věštci, kouzelníci, mágové a jasnovidci dostavili, vyprávěl jsem jim ten sen, ale nedokázali mi ho vyložit.</verse>
        <verse osisID='Dan.4.5'>Nakonec přede mne předstoupil Daniel, který se podle mého boha jmenuje Baltazar a přebývá v něm duch svatých bohů. Vyprávěl jsem mu tedy svůj sen:</verse>
        <verse osisID='Dan.4.6'>"Baltazare, nejvyšší z věštců, vím, že v tobě přebývá duch svatých bohů a že ti žádné tajemství není těžké. Toto jsem viděl ve snu; pověz mi, co to znamená.</verse>
        <verse osisID='Dan.4.7'>Na lůžku jsem měl v mysli toto vidění: Hle, spatřil jsem, jak se uprostřed země tyčí obrovský strom.</verse>
        <verse osisID='Dan.4.8'>Rostl a sílil, až jeho vrchol dosáhl k nebi, a ten strom byl vidět ze všech konců světa.</verse>
        <verse osisID='Dan.4.9'>Měl krásné listí a hojné ovoce, kterým se všichni sytili. Zvěř odpočívala v jeho stínu, ptáci hnízdili v jeho větvích a všem tvorům dával obživu.</verse>
        <verse osisID='Dan.4.10'>Vidění, které jsem v mysli spatřil na lůžku, pokračovalo: Hle, z nebe sestoupil svatý posel</verse>
        <verse osisID='Dan.4.11'>a volal mocným hlasem: ‚Porazte ten strom a osekejte mu větve, zbavte ho listí a rozházejte ovoce! Ať uteče zvěř, jež byla pod ním, tak jako ptáci z jeho větví!</verse>
        <verse osisID='Dan.4.12'>Pařez i s kořeny mu však ponechte v zemi, v poutech železných a bronzových mezi trávou na poli. Nebeská rosa ať jej napájí a o pastvu ať se dělí se zvěří.</verse>
        <verse osisID='Dan.4.13'>Lidský rozum ať jej opustí a dostane rozum zvířecí, dokud mu neuplyne sedm období.</verse>
        <verse osisID='Dan.4.14'>Toto je výrok oznámený posly, rozsudek vydaný svatými, aby všichni živí poznali, že nad lidským královstvím vládne Nejvyšší, a komu chce, je udílí, a že nad ním může postavit i nejnižšího z lidí.'</verse>
        <verse osisID='Dan.4.15'>Toto je tedy sen, který jsem já, král Nabukadnezar, viděl. Ty mi jej teď, Baltazare, vylož, neboť mi jej žádný z mudrců mého království vyložit nedokáže. Ty to však dokážeš, neboť v tobě přebývá duch svatých bohů."</verse>
        <verse osisID='Dan.4.16'>Daniel zvaný Baltazar tam dlouho stál otřesen. To, co mu přicházelo na mysl, ho děsilo. Král ho však vyzval: "Neboj se, Baltazare, toho snu ani jeho výkladu." Baltazar odpověděl: "Kéž by ten sen, můj pane, byl o tvých nepřátelích a jeho výklad o tvých odpůrcích!</verse>
        <verse osisID='Dan.4.17'>Ten strom, který jsi viděl růst a sílit, až jeho vrchol dosáhl k nebi, strom, který byl vidět z celého světa,</verse>
        <verse osisID='Dan.4.18'>který měl krásné listí a hojné ovoce, jímž se všichni sytili, strom, v jehož stínu odpočívala zvěř a v jehož větvích hnízdili ptáci -</verse>
        <verse osisID='Dan.4.19'>ten strom jsi, králi, ty! Vyrostl jsi a zesílil, tvá mohutnost rostla, až dosáhla k nebi, a tvá vláda sahá až na kraj světa.</verse>
        <verse osisID='Dan.4.20'>Viděl jsi, králi, svatého posla, jak sestupuje z nebe a říká: ‚Porazte ten strom a zničte jej, pařez i s kořeny mu však ponechte v zemi, v poutech železných a bronzových mezi trávou na poli, ať jej nebeská rosa napájí a o pastvu ať se dělí se zvěří, dokud mu neuplyne sedm období.'</verse>
        <verse osisID='Dan.4.21'>Zde je tedy výklad, Výsosti; zde je výrok Nejvyššího o mém královském pánu:</verse>
        <verse osisID='Dan.4.22'>Budeš odehnán pryč od lidí a budeš bydlet mezi zvířaty. Budeš jíst trávu jako býk a nebeskou rosou se napojíš. Tak strávíš sedm období, než poznáš, že nad lidským královstvím vládne Nejvyšší, a komu chce, je udílí.</verse>
        <verse osisID='Dan.4.23'>Onen rozkaz, že stromu má být ponechán pařez i s kořeny, pak znamená, že své království znovu dostaneš, až uznáš vládu Nebes.</verse>
        <verse osisID='Dan.4.24'>Kéž proto královská Výsost ráčí přijmout moji radu: Naprav své hříchy spravedlností a svou vinu laskavostí k trpícím. Kéž bys byl dlouho šťastně živ!"</verse>
        <verse osisID='Dan.4.25'>To vše se potom králi Nabukadnezarovi stalo.</verse>
        <verse osisID='Dan.4.26'>Uběhlo dvanáct měsíců. Když se král jednou procházel po terasách babylonského královského paláce,</verse>
        <verse osisID='Dan.4.27'>zvolal: "Veliký Babylon! Svou vlastní mocí a silou jsem ho vybudoval v královské sídlo ke slávě své velebnosti!"</verse>
        <verse osisID='Dan.4.28'>Král to ještě ani nedořekl, když z nebe zazněl hlas: "Slovo pro tebe, králi Nabukadnezare: Ztratil jsi království!</verse>
        <verse osisID='Dan.4.29'>Budeš odehnán pryč od lidí, budeš bydlet mezi zvířaty a budeš jíst trávu jako býk. Tak strávíš sedm období, než poznáš, že nad lidským královstvím vládne Nejvyšší, a komu chce, je udílí!"</verse>
        <verse osisID='Dan.4.30'>V tom okamžiku se to slovo o Nabukadnezarovi splnilo. Byl odehnán pryč od lidí, jedl trávu jako býk a tělo měl mokré od rosy, až mu narostly vlasy jako orlí peří a nehty jako ptačí pařáty.</verse>
        <verse osisID='Dan.4.31'>Já, Nabukadnezar, jsem po té době nakonec pozvedl oči k nebi a rozum se mi vrátil. Tehdy jsem dobrořečil Nejvyššímu a chválil jsem a velebil Věčně živého: Jeho vláda trvá navěky, jeho království nad všemi pokoleními.</verse>
        <verse osisID='Dan.4.32'>Všichni, kdo bydlí na zemi, jsou před ním zcela nicotní. Jak se mu zlíbí, zachází s nebeskými zástupy i s těmi, kdo bydlí na zemi. Jeho ruku nemůže nikdo zastavit, nikdo mu neřekne: ‚Cos to učinil?'</verse>
        <verse osisID='Dan.4.33'>Když mi byl navrácen rozum, vrátila se mi také má vznešenost a vzhled příslušný ke královské velebnosti. Tehdy mě našli moji rádcové a velmoži, byl jsem znovu nastolen na královský trůn a dostalo se mi ještě nesmírnější moci než předtím.</verse>
        <verse osisID='Dan.4.34'>Já, Nabukadnezar, teď proto chválím, velebím a oslavuji Krále nebes. Všechny jeho skutky jsou správné a jeho cesty spravedlivé; on umí pokořit ty, kteří žijí v pýše!</verse>
      </chapter>
      <chapter osisID='Dan.5'>
        <verse osisID='Dan.5.1'>Král Belšasar jednou vystrojil velikou hostinu pro tisíc svých velmožů a v jejich společnosti popíjel víno.</verse>
        <verse osisID='Dan.5.2'>Napit tím vínem pak Belšasar poručil, ať přinesou zlaté a stříbrné nádoby, které jeho otec Nabukadnezar odnesl z jeruzalémského chrámu: "Král z nich bude pít se svými velmoži, manželkami a konkubínami!"</verse>
        <verse osisID='Dan.5.3'>A tak přinesli ty zlaté nádoby odnesené z Božího chrámu v Jeruzalémě a král se svými velmoži, manželkami a konkubínami z nich pil.</verse>
        <verse osisID='Dan.5.4'>Popíjeli víno a oslavovali bohy ze zlata a stříbra, z bronzu a železa, ze dřeva i kamene.</verse>
        <verse osisID='Dan.5.5'>Vtom se přímo před svícnem objevily prsty lidské ruky a začaly psát na omítku královského paláce. Když král spatřil tu píšící ruku,</verse>
        <verse osisID='Dan.5.6'>zbledl hrůzou. Kolena se mu roztřásla, že se sotva držel na nohou.</verse>
        <verse osisID='Dan.5.7'>Vykřikl, ať přivedou kouzelníky, mágy a jasnovidce. Potom těm babylonským mudrcům řekl: "Kdokoli ten nápis přečte a vyloží mi ho, bude oblečen purpurem, na krk dostane zlatý řetěz a stane se třetím nejmocnějším v království!"</verse>
        <verse osisID='Dan.5.8'>Všichni královští mudrci tedy předstupovali, ale nedovedli králi ten nápis přečíst ani vyložit.</verse>
        <verse osisID='Dan.5.9'>To krále Belšasara vyděsilo ještě víc a byl čím dál bledší. I jeho velmoži byli zděšení.</verse>
        <verse osisID='Dan.5.10'>Když královna matka uslyšela hlasy krále a velmožů, vešla do hodovní síně. "Ať žiješ, králi, navěky!" řekla. "Neděs se tolik a nebuď bledý.</verse>
        <verse osisID='Dan.5.11'>Máš ve svém království muže, v němž přebývá duch svatých bohů. Ten za dnů tvého otce prokázal jasnozřivost, důvtip a moudrost, jakou mívají bohové. Král Nabukadnezar, tvůj otec, jej proto ustanovil nejvyšším z věštců, kouzelníků, mágů a jasnovidců.</verse>
        <verse osisID='Dan.5.12'>Daniel, jemuž král dal jméno Baltazar, totiž prokázal vzácného ducha, rozumnost a důvtip ve vykládání snů, odhalování tajemství a řešení záhad. Nech proto zavolat Daniela - on ti ten nápis vyloží."</verse>
        <verse osisID='Dan.5.13'>A tak Daniela přivedli před krále. "Ty jsi ten Daniel z židovských vyhnanců, které můj královský otec přivedl z Judska?" zeptal se ho král.</verse>
        <verse osisID='Dan.5.14'>"Slyšel jsem, že je v tobě duch bohů a že jsi prokázal jasnozřivost, důvtip a vzácnou moudrost.</verse>
        <verse osisID='Dan.5.15'>Před chvílí ke mně přivedli mudrce a kouzelníky, aby mi přečetli a vyložili tento nápis, ale vůbec to nedokázali.</verse>
        <verse osisID='Dan.5.16'>O tobě jsem ale slyšel, že dovedeš vykládat smysl a řešit záhady. Nuže, dokážeš-li ten nápis přečíst a vyložit, budeš oblečen purpurem, na krk dostaneš zlatý řetěz a staneš se třetím nejmocnějším v království."</verse>
        <verse osisID='Dan.5.17'>Daniel na to králi odpověděl: "Nech si své dary. Odměnit můžeš někoho jiného. Ten nápis ale králi přečtu a jeho smysl vyložím.</verse>
        <verse osisID='Dan.5.18'>Slyš, králi! Nejvyšší Bůh dal tvému otci Nabukadnezarovi království, velikost, slávu a velebnost.</verse>
        <verse osisID='Dan.5.19'>Pro tu velikost, kterou ho obdařil, jej s bázní a chvěním ctili lidé všech národů a jazyků. Koho chtěl, zabil, a koho chtěl, ušetřil. Koho chtěl, povýšil, a koho chtěl, ponížil.</verse>
        <verse osisID='Dan.5.20'>Když ale zpyšněl v srdci a zatvrdil se v nadutosti, byl ze svého královského trůnu sesazen a o svou slávu připraven.</verse>
        <verse osisID='Dan.5.21'>Byl odehnán pryč od lidí a dostal rozum zvířecí. Žil mezi divokými osly, jedl trávu jako býk a tělo měl mokré od rosy, než poznal, že nad lidským královstvím vládne Bůh Nejvyšší a koho chce, nad ním může postavit.</verse>
        <verse osisID='Dan.5.22'>Ale ty, jeho syn Belšasar, ses v srdci nepokořil, přestože jsi to všechno věděl.</verse>
        <verse osisID='Dan.5.23'>Naopak ses pozvedl proti Pánu nebes. Nechal sis přinést nádoby z jeho chrámu a popíjel jsi z nich se svými velmoži, manželkami a konkubínami. Oslavoval jsi bohy ze stříbra, zlata, bronzu, železa, dřeva i kamene, kteří nevidí, neslyší ani nic nevědí - ale Bohu, který má v moci každý tvůj dech a každý tvůj krok, jemu jsi slávu nevzdal!</verse>
        <verse osisID='Dan.5.24'>To proto poslal onu ruku, která napsala ten nápis.</verse>
        <verse osisID='Dan.5.25'>Ten nápis zní takto: MENE MENE TEKEL UFARSIN.</verse>
        <verse osisID='Dan.5.26'>Smysl těch slov je následující: Mene - Bůh tvé kralování ‚sečetl' a podtrhl.</verse>
        <verse osisID='Dan.5.27'>Tekel - byl jsi ‚zvážen' na vahách a shledán příliš lehkým.</verse>
        <verse osisID='Dan.5.28'>Peres - tvé království je ‚rozpolceno' a dáno Médům a Peršanům!"</verse>
        <verse osisID='Dan.5.29'>Belšasar hned na to přikázal, ať Daniela obléknou purpurem, na krk mu dají zlatý řetěz a prohlásí ho třetím nejmocnějším v království.</verse>
        <verse osisID='Dan.5.30'>Ještě té noci pak byl babylonský král Belšasar zabit.</verse>
      </chapter>
      <chapter osisID='Dan.6'>
        <verse osisID='Dan.6.1'>Království pak obdržel Darjaveš Médský ve věku dvaašedesáti let.</verse>
        <verse osisID='Dan.6.2'>Darjaveš se rozhodl ustanovit po celém královském území sto dvacet satrapů</verse>
        <verse osisID='Dan.6.3'>a nad nimi tři vezíry, z nichž jedním byl Daniel. Satrapové se zodpovídali vezírům, aby tím nebyl obtěžován král.</verse>
        <verse osisID='Dan.6.4'>Daniel pak mezi vezíry a satrapy natolik vynikal svým vzácným duchem, že mu král zamýšlel svěřit celé království.</verse>
        <verse osisID='Dan.6.5'>Vezíři a satrapové se proto snažili najít na Danielově vládní službě nějakou chybu. Nemohli ale žádnou chybu ani nedbalost najít, protože byl spolehlivý a žádného pochybení ani nedbalosti se nedopustil.</verse>
        <verse osisID='Dan.6.6'>Nakonec si ti muži řekli: "Na toho Daniela nikdy nic nenajdeme, leda by se to týkalo jeho náboženství."</verse>
        <verse osisID='Dan.6.7'>A tak se ti vezíři a satrapové nahrnuli ke králi a zvolali: "Ať žiješ, králi Darjaveši, navěky!</verse>
        <verse osisID='Dan.6.8'>Všichni královští vezíři, hejtmani, satrapové, rádci a místodržící se usnesli, že by se mělo vydat královské nařízení potvrzující tento výnos: Každý, kdo by se v příštích třiceti dnech modlil k jakémukoli bohu nebo člověku kromě tebe, králi, bude hozen do lví jámy.</verse>
        <verse osisID='Dan.6.9'>Nuže, králi, potvrď ten edikt svým podpisem, aby podle nepomíjivého zákona Médů a Peršanů nemohl být změněn."</verse>
        <verse osisID='Dan.6.10'>A tak král Darjaveš ten edikt podepsal.</verse>
        <verse osisID='Dan.6.11'>Když se Daniel dozvěděl, že byl vydán takový předpis, šel domů, kde měl v horní místnosti okna otevřená směrem k Jeruzalému. Třikrát denně tam poklekal, aby se modlil ke svému Bohu a vzdával mu chválu tak jako předtím.</verse>
        <verse osisID='Dan.6.12'>Vtom se ale dovnitř nahrnuli ti muži a přistihli Daniela, jak se modlí k Bohu a prosí ho o pomoc.</verse>
        <verse osisID='Dan.6.13'>Šli tedy za králem a připomněli mu onen královský edikt: "Nepodepsal jsi snad výnos, že každý, kdo by se v příštích třiceti dnech modlil k jakémukoli bohu nebo člověku kromě tebe, králi, bude hozen do lví jámy?" "To slovo platí," přisvědčil král, "podle nepomíjivého zákona Médů a Peršanů."</verse>
        <verse osisID='Dan.6.14'>Na to králi řekli: "Daniel, ten židovský vyhnanec, si z tebe, králi, ani z ediktu, který jsi podepsal, nic nedělá. Třikrát denně se modlí ty své modlitby!"</verse>
        <verse osisID='Dan.6.15'>Když to král uslyšel, velice se zarmoutil. Rozhodně chtěl Daniela zachránit, a usiloval o jeho záchranu až do západu slunce.</verse>
        <verse osisID='Dan.6.16'>Tehdy se ale ke králi znovu nahrnuli ti muži a naléhali na něj: "Pamatuj, králi, že podle zákona Médů a Peršanů nemůže být žádný královský edikt ani rozkaz změněn!"</verse>
        <verse osisID='Dan.6.17'>Nakonec tedy král vydal rozkaz, ať Daniela přivedou a hodí ho do lví jámy. Král tehdy Danielovi řekl: "Kéž tě tvůj Bůh, jemuž věrně sloužíš, zachrání!"</verse>
        <verse osisID='Dan.6.18'>Když pak přinesli kamennou desku a přikryli s ní ústí té jámy, král ji zapečetil svým prstenem i prsteny svých velmožů, aby se na Danielově osudu už nedalo nic změnit.</verse>
        <verse osisID='Dan.6.19'>Potom se král odebral do paláce. Odmítl jídlo i obvyklé radovánky a celou noc nespal.</verse>
        <verse osisID='Dan.6.20'>Ráno hned za úsvitu král vstal a spěchal ke lví jámě.</verse>
        <verse osisID='Dan.6.21'>Jakmile se k ní přiblížil, zavolal sevřeným hlasem na Daniela: "Danieli, služebníku živého Boha! Dokázal tě tvůj Bůh, jemuž věrně sloužíš, zachránit před lvy?"</verse>
        <verse osisID='Dan.6.22'>"Ať žiješ, králi, navěky!" odpověděl mu Daniel.</verse>
        <verse osisID='Dan.6.23'>"Můj Bůh poslal svého anděla, aby těm lvům zavřel tlamy. Vůbec mi neublížili, neboť jsem byl před Bohem shledán nevinným. A ani tobě, králi, jsem neprovedl nic zlého."</verse>
        <verse osisID='Dan.6.24'>Král se velice zaradoval a hned přikázal, ať Daniela vytáhnou z jámy. Když ho z té jámy vytáhli, nenašli na něm ani škrábnutí, protože věřil ve svého Boha.</verse>
        <verse osisID='Dan.6.25'>Na králův rozkaz pak přivedli ty muže, kteří Daniela napadli, a hodili je do lví jámy i s jejich ženami a dětmi. Ještě než dopadli na dno, lvi se na ně vrhli a roztrhali je na kusy.</verse>
        <verse osisID='Dan.6.26'>Král Darjaveš pak napsal lidem všech národů a jazyků: Hojný pokoj vám!</verse>
        <verse osisID='Dan.6.27'>Tímto nařizuji, aby všude, kam sahá má královská moc, lidé s bázní a chvěním ctili Danielova Boha. Neboť on je Bůh živý, on trvá navěky. Jeho království se nezhroutí a jeho vláda nikdy neskončí.</verse>
        <verse osisID='Dan.6.28'>On umí vysvobodit a zachránit, on koná divy a zázraky jak na nebi tak i na zemi. On Daniela zachránil ze spárů lvích! A tak se Danielovi za vlády Darjaveše a Kýra Perského dobře dařilo.</verse>
      </chapter>
      <chapter osisID='Dan.7'>
        <verse osisID='Dan.7.1'>V prvním roce babylonského krále Belšasara měl Daniel ve snu vidění. To, co v mysli spatřil na lůžku, pak sepsal. Zde začíná záznam onoho snu:</verse>
        <verse osisID='Dan.7.2'>Já Daniel jsem v noci měl toto vidění: Hle, spatřil jsem, jak nad velikým mořem bouří čtyři nebeské větry.</verse>
        <verse osisID='Dan.7.3'>Vtom se z moře vynořily čtyři obrovské šelmy, každá jiná.</verse>
        <verse osisID='Dan.7.4'>První vypadala jako lev, ale měla orlí křídla. Potom jsem viděl, jak jí ta křídla byla vylomena; byla zvednuta ze země, takže stála na nohách jako člověk, a dostala lidské srdce.</verse>
        <verse osisID='Dan.7.5'>A hle, vtom se objevila druhá šelma, podobná medvědu. Na jedné straně byla vztyčená, v zubech držela tři žebra a bylo jí řečeno: "Vstaň, sežer mnoho těl!"</verse>
        <verse osisID='Dan.7.6'>Díval jsem se dál a hle, objevila se další šelma, podobná pardálu, ale na zádech měla čtyři ptačí křídla. Měla čtyři hlavy a byla jí dána moc.</verse>
        <verse osisID='Dan.7.7'>Potom to noční vidění pokračovalo a hle, spatřil jsem čtvrtou šelmu. Byla děsivá a hrozná a měla strašnou sílu. Svými obrovskými železnými zuby hltala a drtila a zbytek rozdupávala nohama. Lišila se od všech šelem, které ji předcházely, a měla deset rohů.</verse>
        <verse osisID='Dan.7.8'>Když jsem ty rohy pozoroval, hle, začal mezi nimi růst jiný, malý roh a tři z těch dřívějších rohů byly vyvráceny, aby mu udělaly místo. Na tom rohu jsem spatřil jakoby lidské oči a ústa, jež vedla pyšné řeči.</verse>
        <verse osisID='Dan.7.9'>Díval jsem se dál a uviděl toto: Byly rozestaveny trůny a Odvěký se posadil. Roucho měl bílé jako sníh, vlasy na hlavě jak vlnu beránčí. Jeho trůn - žhnoucí plameny a jeho kola - oheň hořící!</verse>
        <verse osisID='Dan.7.10'>Proud ohnivé řeky od něj vychází, miliony jsou jeho sloužících a miliardy před ním stojících. Soudní dvůr se posadil a byly otevřeny knihy.</verse>
        <verse osisID='Dan.7.11'>Díval jsem se dál, neboť jsem slyšel, jaké pyšné řeči vedl onen malý roh. Vtom jsem uviděl, jak ta šelma byla zabita a její tělo vydáno zkáze v plamenech.</verse>
        <verse osisID='Dan.7.12'>Ostatní šelmy směly ještě určitou dobu zůstat naživu, byly však zbaveny své moci.</verse>
        <verse osisID='Dan.7.13'>Potom to noční vidění pokračovalo: Hle, přichází s nebeskými oblaky synu člověka podobný. Před Odvěkého předstoupil, před jeho tvář ho přivedli.</verse>
        <verse osisID='Dan.7.14'>Byla mu dána vláda, sláva i království, aby jej ctili všichni lidé, národy i jazyky. Jeho vláda je věčná - nikdy neskončí, jeho království se nezhroutí!</verse>
        <verse osisID='Dan.7.15'>To, co jsem já Daniel v mysli viděl, mě velmi rozrušilo.</verse>
        <verse osisID='Dan.7.16'>Přistoupil jsem tedy k jednomu z těch, kdo tam stáli, a ptal se jej, co to všechno znamená. On mi to tedy pověděl a vyložil:</verse>
        <verse osisID='Dan.7.17'>"Ty čtyři obrovské šelmy jsou čtyři králové, kteří povstanou na zemi.</verse>
        <verse osisID='Dan.7.18'>Království ale obdrží svatí Nejvyššího a budou jím vládnout na věky a věky věků."</verse>
        <verse osisID='Dan.7.19'>Potom jsem chtěl vědět, co znamená ta čtvrtá šelma, která se lišila od všech ostatních: Byla strašná a děsivá, se železnými zuby a bronzovými drápy, hltala a drtila a zbytek rozdupávala nohama.</verse>
        <verse osisID='Dan.7.20'>Také jsem chtěl vědět, co znamená těch deset rohů na její hlavě a proč vyrostl další roh a tři vypadly, aby mu udělaly místo, a proč ten roh měl oči a ústa, jež vedla pyšné řeči, a proč vypadal mohutněji než ostatní.</verse>
        <verse osisID='Dan.7.21'>Díval jsem se tedy dál a viděl jsem, jak ten roh vede válku proti svatým a přemáhá je.</verse>
        <verse osisID='Dan.7.22'>Vtom ale přišel ten Odvěký a rozhodl ve prospěch svatých Nejvyššího. Tehdy nastal čas, aby se svatí ujali království.</verse>
        <verse osisID='Dan.7.23'>Ten, který tam stál, mi tedy odpověděl: "Ta čtvrtá šelma je čtvrté království na zemi, jež bude odlišné ode všech ostatních: Pohltí celou zem, podupe ji a rozdrtí.</verse>
        <verse osisID='Dan.7.24'>Těch deset rohů je deset králů, kteří povstanou z toho království. Po nich povstane jiný král, odlišný od těch předešlých, a ty tři krále sesadí.</verse>
        <verse osisID='Dan.7.25'>Povede řeči proti Nejvyššímu, jeho svatým bude činit příkoří a pokusí se změnit i časy a předpisy. Svatí budou vydáni do jeho rukou na čas a časy a půl času.</verse>
        <verse osisID='Dan.7.26'>Potom však zasedne soud a zbaví jej moci, aby byl navždy zničen a zahuben.</verse>
        <verse osisID='Dan.7.27'>Království, moc i sláva všech království pod nebem pak bude odevzdána svatému lidu Nejvyššího. Jeho království potrvá věčně a všichni vládcové jej budou ctít a poslouchat."</verse>
        <verse osisID='Dan.7.28'>Tím ta řeč skončila. Z toho, co mi přicházelo na mysl, jsem já Daniel zbledl hrůzou. To slovo jsem si ale uchoval v srdci.</verse>
      </chapter>
      <chapter osisID='Dan.8'>
        <verse osisID='Dan.8.1'>Ve třetím roce vlády krále Belšasara jsem já Daniel měl další vidění, jež následovalo po onom předchozím.</verse>
        <verse osisID='Dan.8.2'>V tomto vidění jsem se viděl v královském sídelním městě Súsách v provincii Elam; stál jsem v tom vidění u řeky Ulaj.</verse>
        <verse osisID='Dan.8.3'>Zvedl jsem oči a hle, spatřil jsem na břehu jakéhosi berana se dvěma rohy. Oba rohy měl dlouhé, jeden však byl delší než druhý, ačkoli vyrostl později.</verse>
        <verse osisID='Dan.8.4'>Viděl jsem toho berana trkat na západ, na sever i na jih; žádné zvíře nemělo sílu mu odolat a nebylo před ním žádné pomoci. Dělal si, co chtěl, a stále mohutněl.</verse>
        <verse osisID='Dan.8.5'>Zatímco jsem o tom přemýšlel, hle, od západu uháněl přes celou zemi kozel s velkolepým rohem mezi očima, sotva se země dotýkal.</verse>
        <verse osisID='Dan.8.6'>Jakmile se přiblížil k tomu dvourohému beranovi, kterého jsem viděl stát na břehu, zuřivě proti němu vyrazil.</verse>
        <verse osisID='Dan.8.7'>Viděl jsem, jak na berana vztekle útočí, vráží do něj a láme mu oba rohy. Beran neměl sílu mu odolat. Kozel ho srazil k zemi, dupal po něm a beranovi nebylo žádné pomoci.</verse>
        <verse osisID='Dan.8.8'>Kozel mohutněl dál a dál. Když byl ale na vrcholu sil, jeho veliký roh se zlomil a místo něj vyrostly do čtyř světových stran čtyři jiné velkolepé rohy.</verse>
        <verse osisID='Dan.8.9'>Z jednoho z nich potom vyrazil jakýsi nepatrný roh, který se však nesmírně rozmáhal k jihu, k východu i k Nádherné zemi.</verse>
        <verse osisID='Dan.8.10'>Rozmohl se až k nebeskému zástupu a některé hvězdy toho vojska strhl na zem a pošlapal je.</verse>
        <verse osisID='Dan.8.11'>Ve svém rozmachu se postavil dokonce i proti Knížeti nebeského zástupu, když zrušil každodenní oběť a zpustošil jeho svatyni.</verse>
        <verse osisID='Dan.8.12'>Vojsko i každodenní oběť mu při té vzpouře byly vydány do rukou. Srazil pravdu na zem a dařilo se mu vše, co podnikal.</verse>
        <verse osisID='Dan.8.13'>Potom jsem slyšel mluvit jednoho svatého a jiný svatý se ho zeptal: "Jak dlouho potrvá, co bylo v tom vidění - ta otřesná vzpoura, zrušení každodenní oběti, vydání svatyně a pošlapání vojska?"</verse>
        <verse osisID='Dan.8.14'>"Bude to 2 300 večerů a jiter," odpověděl mu. "Pak bude svatyně znovu obnovena."</verse>
        <verse osisID='Dan.8.15'>Já Daniel jsem sledoval to vidění a snažil se je pochopit, když vtom přede mnou náhle stanula jakoby mužská postava.</verse>
        <verse osisID='Dan.8.16'>Nad Ulajem jsem tehdy uslyšel lidský hlas, jak volá: "Gabrieli, vysvětli mu to vidění!"</verse>
        <verse osisID='Dan.8.17'>Vykročil tedy směrem ke mně, a když se přiblížil, padl jsem v hrůze tváří k zemi. Tehdy mi řekl: "Rozuměj, lidský synu, že to vidění platí pro poslední čas."</verse>
        <verse osisID='Dan.8.18'>Když ke mně mluvil, ležel jsem v mrákotách tváří k zemi. Potom se mě dotkl, postavil mě na nohy</verse>
        <verse osisID='Dan.8.19'>a řekl: "Hle, ukážu ti, co se stane v čase posledního hněvu; to vidění totiž platí pro určený poslední čas.</verse>
        <verse osisID='Dan.8.20'>Ten dvourohý beran, jehož jsi viděl, jsou králové Médie a Persie.</verse>
        <verse osisID='Dan.8.21'>Ten bradatý kozel je král Řecka a veliký roh mezi jeho očima je první řecký král.</verse>
        <verse osisID='Dan.8.22'>To, že se zlomil a místo něj povstaly čtyři jiné, znamená, že z jeho národa povstanou čtyři království, ale ne s jeho silou.</verse>
        <verse osisID='Dan.8.23'>Ke konci jejich kralování povstane k dovršení vzpoury král nesmírně surový a záludný.</verse>
        <verse osisID='Dan.8.24'>Získá obrovskou moc, ale ne svou vlastní silou. Způsobí nevídanou zkázu a podaří se mu vše, co podnikne. Bude hubit mocné bojovníky i svatý lid</verse>
        <verse osisID='Dan.8.25'>a díky jeho chytrosti se bude dařit bludu. Ve své nadutosti znenadání zpustoší mnohé národy, až se nakonec postaví proti Knížeti knížat, a tehdy bude bez přispění lidské ruky zničen.</verse>
        <verse osisID='Dan.8.26'>Vidění o večerech a jitrech, které ti bylo sděleno, je pravdivé. Ty ho však zachovej v tajnosti, neboť se týká vzdálené budoucnosti."</verse>
        <verse osisID='Dan.8.27'>Já Daniel jsem tehdy klesl vyčerpáním a dlouhé dny jsem stonal, než jsem mohl znovu vstát a věnovat se službě králi. I nadále jsem však byl tím viděním otřesen a nemohl je pochopit.</verse>
      </chapter>
      <chapter osisID='Dan.9'>
        <verse osisID='Dan.9.1'>V prvním roce Darjaveše, syna Ahasverova (původem Méda), jenž byl ustanoven vládcem babylonského království</verse>
        <verse osisID='Dan.9.2'>- nuže v prvním roce jeho vlády jsem já Daniel porozuměl z knih, že podle Hospodinova slova k proroku Jeremiášovi potrvá zkáza Jeruzaléma sedmdesát let.</verse>
        <verse osisID='Dan.9.3'>Tehdy jsem se obrátil k Pánu Bohu, abych jej hledal v modlitbách a prosbách, s postem, v pytlovině a popelu.</verse>
        <verse osisID='Dan.9.4'>Modlil jsem se k Hospodinu, svému Bohu, a toto jsem vyznával: "Ach Pane Bože veliký a hrozný, zachovávající smlouvu a milosrdenství těm, kdo tě milují a dodržují tvá přikázání!</verse>
        <verse osisID='Dan.9.5'>Zhřešili jsme, zkazili se, jednali jsme zle! Vzbouřili jsme se a odvrátili se od tvých přikázání a zákonů.</verse>
        <verse osisID='Dan.9.6'>Neposlouchali jsme tvé služebníky proroky, kteří ve tvém jménu mluvili k našim králům a vůdcům, k našim otcům a všem obyvatelům země.</verse>
        <verse osisID='Dan.9.7'>Tobě, Pane náš, přísluší spravedlnost, nám je ale dnes hanba - nám všem z Judy, Jeruzaléma i z celého Izraele, v zemích blízkých i vzdálených, kamkoli jsi nás vyhnal za všechnu tu nevěru, jíž jsme se vůči tobě dopouštěli.</verse>
        <verse osisID='Dan.9.8'>Hanba nám, Hospodine - nám, našim králům a vůdcům, jakož i našim otcům, neboť jsme zhřešili proti tobě!</verse>
        <verse osisID='Dan.9.9'>Náš Pán Bůh však má soucit a odpuštění, ačkoli jsme se proti němu vzbouřili.</verse>
        <verse osisID='Dan.9.10'>Neposlouchali jsme Hospodina, svého Boha, a neřídili se jeho zákony, které nám předkládal skrze své služebníky proroky.</verse>
        <verse osisID='Dan.9.11'>Celý Izrael přestoupil tvůj Zákon a odvrátil se, aby neslyšeli tvůj hlas.To proto na nás dopadla zlořečení a kletby zapsané v Zákoně Božího služebníka Mojžíše, neboť jsme zhřešili proti tobě.</verse>
        <verse osisID='Dan.9.12'>Naplnil jsi své hrozby, jimiž jsi nás i naše vládce varoval, a dopustil jsi na nás hrozné neštěstí. Nikde pod celým nebem se nestalo nic takového, jako se stalo v Jeruzalémě!</verse>
        <verse osisID='Dan.9.13'>Ani když na nás přišlo všechno to neštěstí popsané v Zákoně Mojžíšově, nesnažili jsme se usmířit Hospodina, svého Boha, tím, že bychom se odvrátili od svých hříchů a uvědomili si jeho pravdu.</verse>
        <verse osisID='Dan.9.14'>Hospodin proto neopomněl dopustit na nás to neštěstí. Hospodin, náš Bůh, je totiž spravedlivý ve všech svých skutcích, my jsme ho ale neposlouchali.</verse>
        <verse osisID='Dan.9.15'>Ano, Pane Bože náš, ty jsi mocnou rukou vyvedl svůj lid z Egypta a získal sis jméno, které máš až dodnes; my jsme však zhřešili a jednali jsme zle!</verse>
        <verse osisID='Dan.9.16'>Ach Pane, který vždy jednáš spravedlivě, odvrať prosím svůj prudký hněv od svého města Jeruzaléma, od své svaté hory. Vždyť kvůli našim hříchům, kvůli nepravostem našich otců se Jeruzalém i tvůj lid staly terčem posměchu pro všechny okolo.</verse>
        <verse osisID='Dan.9.17'>Nyní tedy, Bože náš, vyslyš modlitby a prosby svého služebníka. Kvůli sobě samému, Pane, rozjasni svou tvář nad svou zpustošenou svatyní.</verse>
        <verse osisID='Dan.9.18'>Nakloň své ucho, Bože můj, a slyš! Otevři své oči a pohlédni na naše trosky, na město, jež nese tvé jméno! Neprosíme tě pro svou vlastní spravedlnost, ale pro tvůj veliký soucit.</verse>
        <verse osisID='Dan.9.19'>Ach Pane, slyš! Ach Pane, odpusť! Ach Pane, naslouchej a jednej! Kvůli sobě samému, Bože můj, neotálej, vždyť tvé město i tvůj lid nese tvé jméno!"</verse>
        <verse osisID='Dan.9.20'>Ještě když jsem se modlil a vyznával svůj hřích i hřích svého lidu Izraele a prosil jsem Hospodina, svého Boha, o slitování nad jeho svatou horou</verse>
        <verse osisID='Dan.9.21'>- nuže ještě když jsem se modlil, vtom ke mně náhle přiletěl onen Gabriel, jehož jsem předtím spatřil ve vidění, a dotkl se mě. Bylo to v době večerní oběti.</verse>
        <verse osisID='Dan.9.22'>"Danieli," promluvil ke mně zřetelně, "jsem tu teď proto, abych ti zjevil tajemství.</verse>
        <verse osisID='Dan.9.23'>Hned, jakmile ses začal modlit, byla vyslána odpověď a já jsem ti ji přišel vyřídit. Jsi velmi drahocenný. Dobře tedy poslouchej má slova a porozuměj tomu vidění:</verse>
        <verse osisID='Dan.9.24'>Sedmdesát týdnů je lhůta určená tvému lidu i svatému městu, aby ta vzpoura skončila a nastal konec hříchu, aby očištěna byla nepravost a spravedlnost přišla navěky, aby se zpečetilo prorocké vidění a pomazán byl Nejsvětější ze svatých.</verse>
        <verse osisID='Dan.9.25'>A proto věz a rozuměj: Od vydání nařízení, aby byl Jeruzalém obnoven, až k Mesiáši vůdci sedmero týdnů uplyne a šedesát dva týdny. Jeruzalém bude obnoven i s náměstím a příkopem, přestože časy budou zlé.</verse>
        <verse osisID='Dan.9.26'>Až dvaašedesát týdnů uplyne, Mesiáš bude zabit a opuštěn. To město i svatyni uvrhne do zkázy lid vůdce, který přichází. Jeho konec přijde jako povodeň; i když boj potrvá až do konce, je rozhodnuto o zkáze!</verse>
        <verse osisID='Dan.9.27'>On potvrdí smlouvu s mnohými v týdnu posledním. Až pak ten týden dojde do půli, obětem i darům konec učiní. Otřesná ohavnost se v chrámě objeví, než ničitele zachvátí konec mu určený."</verse>
      </chapter>
      <chapter osisID='Dan.10'>
        <verse osisID='Dan.10.1'>Ve třetím roce perského krále Kýra se Danielovi zvanému Baltazar dostalo zjevení a on je pochopil, když mu byl ve vidění vnuknut jeho výklad. To poselství je pravdivé a týká se velikého boje.</verse>
        <verse osisID='Dan.10.2'>Já Daniel jsem v té době držel třítýdenní smutek.</verse>
        <verse osisID='Dan.10.3'>Nejedl jsem žádné vybrané pokrmy, maso ani víno jsem nevzal do úst a nepotíral jsem se žádnou mastí, dokud ty tři týdny neuplynuly.</verse>
        <verse osisID='Dan.10.4'>Čtyřiadvacátého dne prvního měsíce jsem stál na břehu veliké řeky Tigris.</verse>
        <verse osisID='Dan.10.5'>Zvedl jsem oči a hle, spatřil jsem jakéhosi muže oděného plátnem a přepásaného na bocích pásem z ryzího zlata.</verse>
        <verse osisID='Dan.10.6'>Tělo měl jako z chrysolitu, tvář jako blesk, oči jako hořící pochodně, paže a nohy jako třpyt leštěného bronzu a jeho hlas zněl jako burácení zástupů.</verse>
        <verse osisID='Dan.10.7'>Já Daniel jsem byl jediný, kdo to vidění spatřil. Muži, kteří byli se mnou, je neviděli, ale padla na ně taková hrůza, že se utíkali schovat.</verse>
        <verse osisID='Dan.10.8'>Zůstal jsem tedy sám. Jakmile jsem to veliké vidění spatřil, všechna síla mě opustila, zbledl jsem jako mrtvý a nemohl jsem se vzchopit.</verse>
        <verse osisID='Dan.10.9'>Potom zaburácel jeho hlas, a jakmile jsem ten hlas uslyšel, padl jsem v mrákotách tváří k zemi.</verse>
        <verse osisID='Dan.10.10'>Vtom se mě dotkla ruka a zatřásla mnou, takže jsem se zvedl na kolena a dlaně.</verse>
        <verse osisID='Dan.10.11'>"Danieli drahý," oslovil mě, "pečlivě poslouchej, co ti budu říkat, a postav se, neboť jsem byl vyslán za tebou." Když ke mně promluvil tato slova, s rozechvěním jsem vstal.</verse>
        <verse osisID='Dan.10.12'>Tehdy pokračoval: "Neboj se, Danieli. Už od prvního dne, kdy ses ke svému Bohu začal modlit za porozumění a pokořovat se před ním v postu, byly tvé prosby vyslyšeny a já přicházím s odpovědí na ně.</verse>
        <verse osisID='Dan.10.13'>Jedenadvacet dnů se ale proti mně stavěl kníže perského království, než mi přišel na pomoc Michael, jeden z předních knížat. Zdržel jsem se tedy u perských králů,</verse>
        <verse osisID='Dan.10.14'>ale teď jsem přišel, abych ti vysvětlil, co potká tvůj lid v posledních dnech. To vidění je totiž o budoucích časech."</verse>
        <verse osisID='Dan.10.15'>Když ke mně mluvil, byl jsem skloněn tváří k zemi, neschopen slova.</verse>
        <verse osisID='Dan.10.16'>Vtom se kdosi podobný člověku dotkl mých rtů. Otevřel jsem tedy ústa, abych promluvil. "Můj pane," řekl jsem té postavě přede mnou, "kvůli tomu vidění jsem přemožen bolestí a nemohu se vzchopit.</verse>
        <verse osisID='Dan.10.17'>Copak s tebou, pane, může mluvit někdo, jako jsem já, tvůj služebník? Všechna síla mě opustila a nemohu se ani nadechnout."</verse>
        <verse osisID='Dan.10.18'>Ten kdosi podobný člověku se mě však znovu dotkl a posílil mě.</verse>
        <verse osisID='Dan.10.19'>"Neboj se, drahý!" řekl mi. "Pokoj tobě. Naber sílu a vzchop se!" Když ke mně mluvil, byl jsem posílen a řekl jsem: "Mluv, pane, neboť jsi mě posílil."</verse>
        <verse osisID='Dan.10.20'>Tehdy promluvil: "Víš, proč jsem za tebou přišel? (Brzy se totiž musím vrátit, abych bojoval s knížetem Persie, a potom přijde ještě kníže Řecka.)</verse>
        <verse osisID='Dan.10.21'>Nuže, musím ti oznámit, co je zapsáno v Knize pravdy. (Nikdo však se mnou nespojil síly v boji proti nim, jedině Michael, váš kníže.</verse>
      </chapter>
      <chapter osisID='Dan.11'>
        <verse osisID='Dan.11.1'>Proto jsem už v prvním roce Darjaveše Médského povstal, abych jej posílil a podpořil.)"</verse>
        <verse osisID='Dan.11.2'>"Teď ti tedy povím pravdu: V Persii povstanou ještě tři králové a po nich přijde čtvrtý, který bude mnohem bohatší než všichni ostatní. Pomocí svého bohatství podnítí všechny proti řecké říši.</verse>
        <verse osisID='Dan.11.3'>Potom povstane bojovný král, který ovládne obrovskou říši a bude si dělat, co se mu zlíbí.</verse>
        <verse osisID='Dan.11.4'>Na vrcholu moci se ale jeho říše rozpadne a bude rozdělena do čtyř světových stran. Nepřipadne ovšem jeho potomkům a nebude už mít takovou moc jako za něj. Království mu bude odňato a rozděleno jiným.</verse>
        <verse osisID='Dan.11.5'>Jižní král bude mocný, ale jeden z jeho velitelů se vzmůže ještě více, takže ovládne ještě větší říši nežli on.</verse>
        <verse osisID='Dan.11.6'>Po mnoha letech pak obě království uzavřou spojenectví. Dcera jižního krále bude na potvrzení dohody provdána za severního krále, svou moc si však dlouho neudrží a ani on nezůstane u moci. V těch dnech totiž bude spolu se svou družinou i se svým otcem a ochráncem zrazena.</verse>
        <verse osisID='Dan.11.7'>Trůnu se pak ujme nástupce z téhož rodu. Zaútočí na vojska severního krále i na jeho pevnosti a podaří se mu nad nimi zvítězit.</verse>
        <verse osisID='Dan.11.8'>Ukořistí také jejich bohy, jejich sochy, vzácné náčiní, stříbro i zlato a odveze je do Egypta. Potom nechá severního krále celé roky na pokoji.</verse>
        <verse osisID='Dan.11.9'>Ten se sice pokusí říši jižního krále napadnout, ale stáhne se zpět na své vlastní území.</verse>
        <verse osisID='Dan.11.10'>Synové severního krále potom povstanou k boji a shromáždí obrovské vojsko, jež bude postupovat jako nezadržitelná povodeň, až zaútočí i na jeho pevnost.</verse>
        <verse osisID='Dan.11.11'>Jižní král tehdy vztekle vytáhne a vrhne se s ním do boje. Severní král proti němu postaví obrovské vojsko, to však bude i přes své množství poraženo.</verse>
        <verse osisID='Dan.11.12'>Po rozprášení toho vojska bude jižní král naplněn pýchou, že pobil mnoho tisíc nepřátel, ale vítězství si nakonec neudrží.</verse>
        <verse osisID='Dan.11.13'>Severní král totiž znovu postaví obrovské vojsko, ještě větší než to předešlé, a po několika letech se s mohutnou a vyzbrojenou armádou dá na pochod.</verse>
        <verse osisID='Dan.11.14'>(Mnozí tehdy povstanou proti jižnímu králi. I ve tvém lidu se pozvednou bojovní muži, aby naplnili vidění, ale padnou.)</verse>
        <verse osisID='Dan.11.15'>Severní král přitáhne k opevněnému městu, navrší k němu násep a dobude je. Jižní vojsko se neubrání, ani ti nejlepší vojáci nebudou moci obstát.</verse>
        <verse osisID='Dan.11.16'>Tento útočník si bude dělat, co se mu zlíbí, a nikdo před ním neobstojí. Se svou ničivou mocí stane i v Nádherné zemi.</verse>
        <verse osisID='Dan.11.17'>Rozhodne se přitáhnout s celou silou svého království, pak ale s jižním králem uzavře dohodu. Na její stvrzení mu dá svou dceru za ženu, ale jen proto, aby mu skrze ni škodil. To se mu však nepodaří a nesplní.</verse>
        <verse osisID='Dan.11.18'>Obrátí tedy pozornost k přímořským zemím a mnohé z nich dobude. Jeden vojevůdce však jeho zpupnost ukončí, dokonce mu tu jeho zpupnost oplatí.</verse>
        <verse osisID='Dan.11.19'>Proto se vrátí zpět do pevností ve své vlastní zemi, tam ale klesne, padne a bude pryč.</verse>
        <verse osisID='Dan.11.20'>Jeho nástupce vyšle výběrčího daní k udržování královské nádhery. Zakrátko pak bude zahuben, nikoli však v lítém boji."</verse>
        <verse osisID='Dan.11.21'>"Jeho nástupcem bude opovrženíhodný muž, kterému nepřísluší královský majestát. Znenadání přijde a zmocní se království pokryteckými úskoky.</verse>
        <verse osisID='Dan.11.22'>Ohromná vojska před ním budou smetena a zahubena, včetně vůdce smlouvy.</verse>
        <verse osisID='Dan.11.23'>Skrze podvodná spojenectví, která uzavře, vystoupá k moci, ačkoli bude mít jen hrstku stoupenců.</verse>
        <verse osisID='Dan.11.24'>Znenadání přitáhne do nejbohatších provincií a provede něco, co neprovedl nikdo z jeho otců ani z otců jeho otců. Svým stoupencům rozdělí kořist, lup a bohatství. Bude chystat úklady i proti pevnostem - ale jen načas.</verse>
        <verse osisID='Dan.11.25'>Sebere sílu a odvahu a vytáhne s mohutným vojskem proti jižnímu králi. Ten proti němu postaví do boje mohutné a nesmírně početné vojsko, ale bude poražen skrze úklady nachystané proti němu.</verse>
        <verse osisID='Dan.11.26'>Zahubí ho ti, kteří jedí z jeho stolu; jeho vojsko bude smeteno a mnoho mužů padne v boji.</verse>
        <verse osisID='Dan.11.27'>Oba ti králové pak s proradným srdcem zasednou k jednomu stolu. Budou si navzájem říkat lži, ale nic nezmůžou, neboť v určený čas stejně přijde konec.</verse>
        <verse osisID='Dan.11.28'>Severní král se s ohromným bohatstvím vydá zpět do své země a cestou projeví své nepřátelství proti svaté smlouvě. Teprve pak se vrátí do své země.</verse>
        <verse osisID='Dan.11.29'>V určený čas vytáhne znovu na jih, ale toto tažení nedopadne jako to předešlé.</verse>
        <verse osisID='Dan.11.30'>Postaví se mu totiž středomořské loďstvo, takže se bude muset zkroušeně vrátit. Svůj hněv proto obrátí proti svaté smlouvě a při svém návratu odmění ty, kteří svatou smlouvu opustili.</verse>
        <verse osisID='Dan.11.31'>Jeho vojska obsadí a znesvětí chrámovou pevnost, zruší každodenní oběť a vztyčí tam otřesnou ohavnost.</verse>
        <verse osisID='Dan.11.32'>Svou úlisností svede ty, kdo porušují smlouvu; lidé znající svého Boha se mu ale statečně vzepřou.</verse>
        <verse osisID='Dan.11.33'>Moudří lidé budou přinášet poučení mnohým, po jistou dobu však budou padat mečem, budou upalováni, zatýkáni a okrádáni.</verse>
        <verse osisID='Dan.11.34'>V té době se jim dostane nepatrné pomoci, neboť se k nim připojí mnoho pokrytců.</verse>
        <verse osisID='Dan.11.35'>I někteří z moudrých zakolísají, aby byli tříbeni, čištěni a běleni až do konce, který přijde v určený čas.</verse>
        <verse osisID='Dan.11.36'>Onen král si bude dělat, co se mu zlíbí. Sám sebe vyvýší a zveličí nade všechny bohy. Povede neslýchané řeči proti Bohu bohů a bude se mu dařit, dokud se nezavrší čas hněvu, neboť se musí naplnit, co bylo rozhodnuto.</verse>
        <verse osisID='Dan.11.37'>Nebude uznávat boha svých otců ani miláčka žen, ani žádného jiného boha nebude uznávat, protože nade všechny zveličí sám sebe.</verse>
        <verse osisID='Dan.11.38'>Na místě Nejmocnějšího Boha bude ctít boha, kterého jeho otcové neznali; bude ho ctít zlatem, stříbrem, drahokamy a klenoty.</verse>
        <verse osisID='Dan.11.39'>S tímto cizím bohem ovládne nejmocnější pevnost. Ty, kdo jej uznají, zahrne poctami, svěří jim moc nad mnohými a za odměnu jim rozdělí zem."</verse>
        <verse osisID='Dan.11.40'>"V posledním čase na něj zaútočí jižní král, ale severní král se proti němu vyřítí s vozy, jezdci a mohutným loďstvem. Jako povodeň vtrhne do mnoha zemí,</verse>
        <verse osisID='Dan.11.41'>až přijde i do Nádherné země. Mnohé národy tehdy padnou, ale některé se z jeho moci zachrání: Edom, Moáb a přední z Amonců.</verse>
        <verse osisID='Dan.11.42'>Zmocní se mnoha zemí; ani Egypt mu nebude moci uniknout.</verse>
        <verse osisID='Dan.11.43'>Ovládne zlaté a stříbrné poklady a veškeré bohatství Egypta, podmaní si Libyjce i Habešany.</verse>
        <verse osisID='Dan.11.44'>Vtom ho však vylekají zprávy z východu a ze severu. S velikou zuřivostí vyrazí, aby pobil a vyhladil mnohé.</verse>
        <verse osisID='Dan.11.45'>Svůj hlavní stan postaví mezi mořem a Nádhernou svatou horou. Tam potká svůj konec a nebude mu pomoci."</verse>
      </chapter>
      <chapter osisID='Dan.12'>
        <verse osisID='Dan.12.1'>"V tom čase povstane Michael, veliký kníže a tvého lidu ochránce. Čas soužení tehdy nastane, jaké dosud nebylo od chvíle, kdy se stali národem. V tom čase bude tvůj lid zachráněn - každý, kdo je zapsán ve knize.</verse>
        <verse osisID='Dan.12.2'>Tehdy se probudí mnozí, kdo v prachu země spí. Jedni k věčnému životu, jiní k hanbě, pro věčnou výstrahu.</verse>
        <verse osisID='Dan.12.3'>Moudří budou zářit jasem oblohy; ti, kteří mnohé k spravedlnosti přivádí, budou jak hvězdy navždy, navěky!</verse>
        <verse osisID='Dan.12.4'>Ty Danieli, však ta slova zachovej v tajnosti a zapečeť tu knihu pro poslední čas. Mnozí budou procházet sem a tam a poznání se rozroste."</verse>
        <verse osisID='Dan.12.5'>Já Daniel jsem pak spatřil další dva muže - jeden stál na tomto břehu řeky a druhý na protějším.</verse>
        <verse osisID='Dan.12.6'>Ten se zeptal muže oděného plátnem, stojícího nad hladinou řeky: "Jak dlouho to potrvá? Kdy už ty hrůzy skončí?"</verse>
        <verse osisID='Dan.12.7'>Tehdy ten muž oděný plátnem, stojící nad hladinou řeky, zvedl svou pravici i levici k nebi a slyšel jsem, jak přísahá při Věčně živém: "Po času a časech a polovině času, až se dovrší útlak svatého lidu, tehdy toto vše skončí."</verse>
        <verse osisID='Dan.12.8'>Já jsem však tomu, co jsem slyšel, nerozuměl. Proto jsem se zeptal: "Jak to všechno dopadne, můj pane?"</verse>
        <verse osisID='Dan.12.9'>"Musíš jít, Danieli," odpověděl mi. "Ta slova zůstanou tajemstvím zapečetěným pro poslední čas.</verse>
        <verse osisID='Dan.12.10'>Mnozí budou čištěni, běleni a tříbeni. Zlí lidé budou i nadále zlí a nikdo z nich neporozumí. Moudří však porozumějí.</verse>
        <verse osisID='Dan.12.11'>Od zrušení každodenní oběti a vztyčení otřesné ohavnosti uplyne 1 290 dnů.</verse>
        <verse osisID='Dan.12.12'>Blaze tomu, kdo trpělivě přečká 1 335 dnů.</verse>
        <verse osisID='Dan.12.13'>Ty však vytrvej až do konce. Potom odpočineš, ale v poslední den vstaneš, abys přijal odplatu."</verse>
      </chapter>
    </div></osisText>
</osis>