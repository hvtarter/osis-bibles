<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Cor'>
      <chapter osisID='1Cor.1'>
        <verse osisID='1Cor.1.1'>Pavel, z Boží vůle povolaný apoštol Krista Ježíše, a bratr Sostenes</verse>
        <verse osisID='1Cor.1.2'>církvi Boží v Korintu, posvěceným v Kristu Ježíši, povolaným svatým a také všem, kdo na jakémkoli místě vzývají jméno našeho společného Pána Ježíše Krista:</verse>
        <verse osisID='1Cor.1.3'>Milost vám a pokoj od Boha, našeho Otce, a od Pána Ježíše Krista.</verse>
        <verse osisID='1Cor.1.4'>Stále za vás děkuji svému Bohu, totiž za to, jaké Boží milosti se vám dostalo v Kristu Ježíši:</verse>
        <verse osisID='1Cor.1.5'>byli jste v něm obohaceni v každém ohledu, každým slovem a veškerým poznáním.</verse>
        <verse osisID='1Cor.1.6'>Kristovo svědectví je mezi vámi tak pevně ustaveno,</verse>
        <verse osisID='1Cor.1.7'>že nemáte nedostatek v žádném daru, zatímco očekáváte zjevení našeho Pána Ježíše Krista.</verse>
        <verse osisID='1Cor.1.8'>Ten vás bude posilovat až do konce, aby vám v den našeho Pána Ježíše Krista nebylo co vytknout.</verse>
        <verse osisID='1Cor.1.9'>Bůh je věrný. On sám vás povolal ke společenství se svým Synem Ježíšem Kristem, naším Pánem!</verse>
        <verse osisID='1Cor.1.10'>Bratři, jménem našeho Pána Ježíše Krista vás prosím, abyste všichni spolu souhlasili a namísto vzájemných roztržek byli spojeni jednou myslí a jedním záměrem.</verse>
        <verse osisID='1Cor.1.11'>Z domu Chloé jsem se o vás, bratři moji, dozvěděl, že mezi sebou máte sváry.</verse>
        <verse osisID='1Cor.1.12'>Mám na mysli to, že jeden z vás říká: "Já jsem Pavlův," jiný: "Já jsem Apollův," další: "Já jsem Petrův" a další "Já zase Kristův."</verse>
        <verse osisID='1Cor.1.13'>Copak je Kristus rozdělen? Byl snad za vás ukřižován Pavel? Byli jste snad pokřtěni v Pavlově jménu?</verse>
        <verse osisID='1Cor.1.14'>Díky Bohu, že jsem nikoho z vás nekřtil, kromě Krispa a Gaia,</verse>
        <verse osisID='1Cor.1.15'>aby ještě někdo neřekl, že jste byli pokřtěni v mém jménu.</verse>
        <verse osisID='1Cor.1.16'>Pokřtil jsem vlastně i Štěpánovu rodinu, ale nevím, že bych křtil ještě někoho dalšího.</verse>
        <verse osisID='1Cor.1.17'>Kristus mě totiž neposlal křtít, ale kázat evangelium, a to bez moudrých řečí, aby snad nebyl zmařen Kristův kříž.</verse>
        <verse osisID='1Cor.1.18'>Ano, pro ty, kdo spějí k záhubě, je poselství kříže bláznovstvím, ale pro nás, kdo docházíme spásy, je to Boží moc.</verse>
        <verse osisID='1Cor.1.19'>Je přece psáno: "Zahubím moudrost moudrých, zavrhnu rozum rozumných."</verse>
        <verse osisID='1Cor.1.20'>Kde zůstal mudrc? Kde je učenec? Kde zůstal světový myslitel? Copak Bůh neobrátil moudrost světa v bláznovství?</verse>
        <verse osisID='1Cor.1.21'>Bůh se ve své moudrosti nedal světu poznat jejich vlastní moudrostí. Namísto toho se Bohu zalíbilo, že spasí ty, kdo uvěří tomuto bláznivému kázání.</verse>
        <verse osisID='1Cor.1.22'>Židé požadují zázraky, Řekové hledají moudrost,</verse>
        <verse osisID='1Cor.1.23'>ale my kážeme Krista ukřižovaného - pro Židy pohoršení, pro pohany bláznovství,</verse>
        <verse osisID='1Cor.1.24'>ale pro povolané, ať Židy či Řeky, Krista - Boží moc a Boží moudrost.</verse>
        <verse osisID='1Cor.1.25'>Boží bláznovství je totiž moudřejší než lidé a Boží slabost je silnější než lidé.</verse>
        <verse osisID='1Cor.1.26'>Podívejte se, bratři, jak vás Bůh povolal: podle lidských měřítek mezi vámi není mnoho moudrých, mocných nebo urozených.</verse>
        <verse osisID='1Cor.1.27'>Bůh ale vyvolil bláznivé tohoto světa, aby zahanbil moudré. Bůh vyvolil slabé tohoto světa, aby zahanbil silné.</verse>
        <verse osisID='1Cor.1.28'>Bůh vyvolil neurozené a opovržené tohoto světa, ba dokonce to, co nic není, aby obrátil vniveč to, co je,</verse>
        <verse osisID='1Cor.1.29'>aby se před Bohem nikdo nechlubil.</verse>
        <verse osisID='1Cor.1.30'>Jen díky němu jste v Kristu Ježíši, který se stal naší moudrostí od Boha, naší spravedlností, posvěcením a vykoupením.</verse>
        <verse osisID='1Cor.1.31'>A proto, jak je psáno: "Kdo se chlubí, ať se chlubí v Hospodinu."</verse>
      </chapter>
      <chapter osisID='1Cor.2'>
        <verse osisID='1Cor.2.1'>Ani já jsem vám, bratři, po svém příchodu nezvěstoval Boží tajemství nějak zvlášť vznešenými nebo moudrými řečmi.</verse>
        <verse osisID='1Cor.2.2'>Rozhodl jsem se totiž neznat mezi vámi nic než Ježíše Krista, a to toho ukřižovaného.</verse>
        <verse osisID='1Cor.2.3'>Přišel jsem mezi vás ve slabosti, v bázni a velmi rozechvěn.</verse>
        <verse osisID='1Cor.2.4'>Mé poselství a kázání nespočívalo v přesvědčivých a moudrých řečech, ale v prokázání Ducha a jeho moci,</verse>
        <verse osisID='1Cor.2.5'>neboť jsem nechtěl, aby se vaše víra zakládala na lidské moudrosti, ale na Boží moci.</verse>
        <verse osisID='1Cor.2.6'>O moudrosti mluvíme mezi dospělými, ovšem není to moudrost současného světa ani jeho pomíjivých vůdců.</verse>
        <verse osisID='1Cor.2.7'>My mluvíme o tajemné moudrosti Boží, o skryté moudrosti, kterou Bůh před věky předurčil k naší slávě</verse>
        <verse osisID='1Cor.2.8'>a kterou nikdo z vůdců současného světa nepoznal; kdyby ji totiž znali, neukřižovali by Pána slávy.</verse>
        <verse osisID='1Cor.2.9'>Ale jak je psáno: "Co oko nevidělo, co ucho neslyšelo, co člověku nikdy ani na mysl nepřišlo, to Bůh připravil těm, kdo jej milují."</verse>
        <verse osisID='1Cor.2.10'>Nám to však Bůh zjevil skrze Ducha, neboť Duch zkoumá všechny věci, i Boží hlubiny.</verse>
        <verse osisID='1Cor.2.11'>Kdo z lidí rozumí člověku než jeho vlastní duch? Stejně tak Boha nezná nikdo než Boží Duch.</verse>
        <verse osisID='1Cor.2.12'>My jsme však nepřijali ducha světa, ale Ducha, který je z Boha, abychom rozuměli, čím nás Bůh obdaroval.</verse>
        <verse osisID='1Cor.2.13'>O tom právě mluvíme (nikoli slovy, jimž učí lidská moudrost, ale slovy, jimž vyučuje Duch), když vykládáme duchovní věci duchovními slovy.</verse>
        <verse osisID='1Cor.2.14'>Neduchovní člověk ovšem nepřijímá věci Božího Ducha, neboť jsou pro něj bláznovstvím, a nemůže je pochopit, neboť se jim dá rozumět jen duchovně.</verse>
        <verse osisID='1Cor.2.15'>Kdo však je duchovní, může rozumět všemu, ačkoli jemu nikdo nerozumí.</verse>
        <verse osisID='1Cor.2.16'>Vždyť: "Kdo poznal Hospodinovu mysl, kdo by mu mohl poradit?" My ale máme mysl Kristovu!</verse>
      </chapter>
      <chapter osisID='1Cor.3'>
        <verse osisID='1Cor.3.1'>Jenže já jsem s vámi, bratři, nemohl mluvit jako s duchovními, ale jako s tělesnými, jako s nemluvňaty v Kristu.</verse>
        <verse osisID='1Cor.3.2'>Krmil jsem vás mlékem, ne hutným pokrmem, neboť jste ho ještě nemohli snést a ani dosud nemůžete,</verse>
        <verse osisID='1Cor.3.3'>neboť jste stále tělesní. Copak nejste tělesní a nechodíte po lidských cestách, když mezi sebou máte závist a svár?</verse>
        <verse osisID='1Cor.3.4'>Když jeden říká: "Já jsem Pavlův" a druhý "Já zas Apollův", nechováte se jen jako obyčejní lidé?</verse>
        <verse osisID='1Cor.3.5'>Kdo je vůbec Apollos? Kdo je Pavel? Služebníci, skrze něž jste uvěřili, a to každý, jak mu dal Pán.</verse>
        <verse osisID='1Cor.3.6'>Já jsem sázel, Apollos zaléval, ale vzrůst vám dal Bůh.</verse>
        <verse osisID='1Cor.3.7'>Vůbec nejde o to, kdo sází, ani o to, kdo zalévá, ale o to, že Bůh dává vzrůst.</verse>
        <verse osisID='1Cor.3.8'>Ten, kdo sází, a ten, kdo zalévá, jsou jedno; každý však dostane svou vlastní odplatu za svou vlastní práci.</verse>
        <verse osisID='1Cor.3.9'>Jsme tedy Boží spolu-pracovníci; vy jste Boží pole, Boží stavba.</verse>
        <verse osisID='1Cor.3.10'>Podle Boží milosti, jíž se mi dostalo, jsem jako zkušený stavitel položil základy, na kterých pak staví další. Každý však ať dává pozor, jak na nich staví.</verse>
        <verse osisID='1Cor.3.11'>Nikdo nemůže položit jiný základ, mimo ten, který je již položen, a to je Ježíš Kristus.</verse>
        <verse osisID='1Cor.3.12'>Ať už kdo na tom základě staví ze zlata, stříbra, drahého kamení, z dříví, sena nebo ze slámy,</verse>
        <verse osisID='1Cor.3.13'>dílo každého vyjde najevo. V onen den se to ukáže; bude to zjeveno ohněm, neboť oheň vyzkouší dílo každého člověka.</verse>
        <verse osisID='1Cor.3.14'>Zůstane-li něčí dílo, které postavil, získá odplatu.</verse>
        <verse osisID='1Cor.3.15'>Shoří-li něčí dílo, utrpí škodu; sám sice bude zachráněn, ale jen jako skrze oheň.</verse>
        <verse osisID='1Cor.3.16'>Copak nevíte, že jste Boží chrám? Vždyť ve vás přebývá Boží Duch!</verse>
        <verse osisID='1Cor.3.17'>Kdokoli ničí Boží chrám, toho zničí Bůh, neboť Boží chrám je svatý, a to jste vy.</verse>
        <verse osisID='1Cor.3.18'>Ať se nikdo neplete: kdo z vás si myslí, že je na tomto světě moudrý, ať se raději stane bláznem. Pak teprve bude moudrý,</verse>
        <verse osisID='1Cor.3.19'>neboť moudrost tohoto světa je u Boha bláznovstvím. Je přece psáno: "On chytá chytráky v jejich vychytralosti."</verse>
        <verse osisID='1Cor.3.20'>A jinde: "Hospodin zná úmysly moudrých - ví, že neznamenají vůbec nic."</verse>
        <verse osisID='1Cor.3.21'>Ať už se proto nikdo nechlubí lidmi. Všechno je přece vaše:</verse>
        <verse osisID='1Cor.3.22'>ať Pavel, Apollos či Petr, ať svět, život nebo smrt, ať už přítomnost nebo budoucnost - všechno je vaše,</verse>
        <verse osisID='1Cor.3.23'>vy jste Kristovi a Kristus Boží.</verse>
      </chapter>
      <chapter osisID='1Cor.4'>
        <verse osisID='1Cor.4.1'>Považujte nás tedy za Kristovy služebníky a za správce Božích tajemství.</verse>
        <verse osisID='1Cor.4.2'>Od správce se žádá jen jedno - aby byl shledán věrným.</verse>
        <verse osisID='1Cor.4.3'>Co o mně soudíte vy anebo lidé vůbec, to pro mě znamená velmi málo; nezáleží mi dokonce ani na vlastním úsudku.</verse>
        <verse osisID='1Cor.4.4'>Mé svědomí je čisté, ale tím ještě nejsem ospravedlněn; mým soudcem je přece Pán.</verse>
        <verse osisID='1Cor.4.5'>Nevynášejte tedy předčasné soudy. Až přijde Pán, osvětlí, co je skryté ve tmě, zjeví úmysly srdcí a tehdy každého ocení Bůh.</verse>
        <verse osisID='1Cor.4.6'>Bratři, použil jsem tu sebe a Apolla jako příklady, abyste se na nás mohli poučit, co znamená "nejít nad to, co je psáno". Ať se tedy nikdo kvůli jednomu z nás nepovyšuje nad druhého.</verse>
        <verse osisID='1Cor.4.7'>Kdo tě udělal tak důležitým? Máš snad něco, co jsi nedostal? A když jsi všechno dostal, jak to, že se chlubíš, jako bys to nedostal?</verse>
        <verse osisID='1Cor.4.8'>Už máte všechno, už jste zbohatli! Bez nás kralujete! Kéž byste ale kralovali tak, abychom mohli kralovat s vámi.</verse>
        <verse osisID='1Cor.4.9'>Připadá mi, že Bůh nám apoštolům určil poslední místo v řadě, abychom se jako odsouzenci k smrti stali podívanou světu - lidem i andělům.</verse>
        <verse osisID='1Cor.4.10'>Z nás jsou kvůli Kristu blázni, ale vy jste v Kristu rozumní; my jsme slabí, vy však silní; vy máte slávu, my však ostudu.</verse>
        <verse osisID='1Cor.4.11'>Do této chvíle trpíme hladem a žízní, chodíme v hadrech, snášíme rány, nemáme domov.</verse>
        <verse osisID='1Cor.4.12'>Vlastníma rukama těžce pracujeme; když nám spílají, žehnáme; když nás pronásledují, my to snášíme;</verse>
        <verse osisID='1Cor.4.13'>když nás pomlouvají, povzbuzujeme. Dosud jsme bráni za špínu světa, za vůbec nejhorší spodinu.</verse>
        <verse osisID='1Cor.4.14'>Nepíšu to proto, abych vás zahanbil, ale abych vás napomenul jako své milované děti.</verse>
        <verse osisID='1Cor.4.15'>I kdybyste v Kristu měli tisíce pěstounů, neznamená to, že máte mnoho otců. Byl jsem to já, kdo vás skrze evangelium zplodil v Kristu Ježíši,</verse>
        <verse osisID='1Cor.4.16'>a tak vás prosím, řiďte se mým příkladem.</verse>
        <verse osisID='1Cor.4.17'>Proto také za vámi posílám Timotea, svého milovaného a věrného syna v Pánu, který vám připomene mé způsoby v Kristu Ježíši, jak je učím v každé církvi, kam přijdu.</verse>
        <verse osisID='1Cor.4.18'>Někteří se začali povyšovat, jako bych k vám už neměl přijít.</verse>
        <verse osisID='1Cor.4.19'>Ale dá-li Pán, přijdu k vám už brzy, a poznám ne řeči těch povýšenců, ale jejich moc.</verse>
        <verse osisID='1Cor.4.20'>Boží království totiž není v řeči, ale v moci.</verse>
        <verse osisID='1Cor.4.21'>Co chcete? Abych k vám přišel s holí, anebo s duchem lásky a mírnosti?</verse>
      </chapter>
      <chapter osisID='1Cor.5'>
        <verse osisID='1Cor.5.1'>Proslýchá se dokonce, že je mezi vámi smilstvo, a to takové smilstvo, jaké se nenajde ani mezi pohany - někdo prý žije s manželkou vlastního otce!</verse>
        <verse osisID='1Cor.5.2'>A vy jste ještě pyšní! Neměli byste raději truchlit a vyloučit toho, kdo to spáchal, ze svého středu?</verse>
        <verse osisID='1Cor.5.3'>Ačkoli jsem od vás tělem daleko, v duchu jsem s vámi a ohledně toho, kdo to spáchal, jsem již rozhodl, jako bych byl přítomen:</verse>
        <verse osisID='1Cor.5.4'>Až se shromáždíte ve jménu našeho Pána Ježíše, budu v duchu s vámi a bude s vámi moc našeho Pána Ježíše.</verse>
        <verse osisID='1Cor.5.5'>Tehdy dotyčného vydejte satanovi k záhubě těla, aby jeho duch byl spasen v Pánův den.</verse>
        <verse osisID='1Cor.5.6'>Vaše chlubení není namístě. Copak nevíte, že trocha kvasu prokvasí celé těsto?</verse>
        <verse osisID='1Cor.5.7'>Zbavte se starého kvasu, abyste byli novým, nekvašeným těstem. Vždyť Kristus, náš velikonoční Beránek, byl již obětován!</verse>
        <verse osisID='1Cor.5.8'>Proto slavme Velikonoce bez starého kvasu, bez kvasu špatnosti a ničemnosti, ale s nekvašenými chleby upřímnosti a pravdy.</verse>
        <verse osisID='1Cor.5.9'>V dopisu jsem vám napsal, abyste se nestýkali se smilníky.</verse>
        <verse osisID='1Cor.5.10'>Nemyslel jsem ale vůbec smilníky tohoto světa ani lakomce, vydřiduchy nebo modláře - vždyť to byste museli ze světa utéci!</verse>
        <verse osisID='1Cor.5.11'>Teď vám tedy píšu, abyste se nestýkali s někým, kdo si říká bratr, ale je to smilník, lakomec, modlář, pomlouvač, opilec nebo vydřiduch. S takovým ani nejezte.</verse>
        <verse osisID='1Cor.5.12'>Proč bych měl soudit ještě ty venku? Nemáte snad soudit ty, kdo jsou uvnitř?</verse>
        <verse osisID='1Cor.5.13'>Ty venku bude soudit Bůh. "Toho zlého vylučte ze svého středu."</verse>
      </chapter>
      <chapter osisID='1Cor.6'>
        <verse osisID='1Cor.6.1'>Jak se někdo z vás odvažuje, když má s někým spor, soudit se před nespravedlivými, a ne před svatými?</verse>
        <verse osisID='1Cor.6.2'>Copak nevíte, že svatí budou soudit svět? Když máte jednou soudit svět, to nejste schopní rozsoudit takové maličkosti?</verse>
        <verse osisID='1Cor.6.3'>Nevíte, že budeme soudit anděly? Čím spíše běžné životní záležitosti!</verse>
        <verse osisID='1Cor.6.4'>Vy ale s takovými věcmi chodíte k soudu a přijímáte za soudce lidi, kteří v církvi nic neznamenají!</verse>
        <verse osisID='1Cor.6.5'>Říkám to k vaší hanbě. To mezi vámi není ani jeden moudrý, který by své bratry mohl rozsoudit?</verse>
        <verse osisID='1Cor.6.6'>Ale bratr se soudí s bratrem, a to před nevěřícími!</verse>
        <verse osisID='1Cor.6.7'>Už vůbec to, že se spolu soudíte, je vaše prohra. Proč raději nesnášíte křivdu? Proč raději netrpíte škodu?</verse>
        <verse osisID='1Cor.6.8'>Vy ale křivdíte a škodíte, a to vlastním bratrům!</verse>
        <verse osisID='1Cor.6.9'>Copak nevíte, že nespravedliví nebudou mít podíl na Božím království? Nepleťte se: Smilníci, modláři, cizoložníci, rozkošníci, zvrhlíci,</verse>
        <verse osisID='1Cor.6.10'>zloději, lakomci, opilci, pomlouvači ani vydřiduchové nebudou mít podíl na Božím království.</verse>
        <verse osisID='1Cor.6.11'>A takoví jste někteří byli, ale jste omyti, jste posvěceni a jste ospravedlněni jménem Pána Ježíše Krista a Duchem našeho Boha.</verse>
        <verse osisID='1Cor.6.12'>"Všechno smím" - budiž, ale ne všechno je prospěšné. Všechno smím, ale ničím z toho se nedám ovládnout.</verse>
        <verse osisID='1Cor.6.13'>"Jídlo břichu a břicho jídlu - Bůh jednou zruší obojí." Budiž, tělo však nepatří smilstvu, ale Pánu a Pán tělu.</verse>
        <verse osisID='1Cor.6.14'>Tentýž Bůh, který vzkřísil Pána, vzkřísí svou mocí i nás.</verse>
        <verse osisID='1Cor.6.15'>Copak nevíte, že vaše těla jsou Kristovými údy? Mohu snad vzít údy Kristovy a učinit je údy nevěstky? To nikdy!</verse>
        <verse osisID='1Cor.6.16'>Copak nevíte, že kdo se spojuje s nevěstkou, je s ní jedno tělo? Vždyť Písmo říká: "Ti dva budou jedno tělo."</verse>
        <verse osisID='1Cor.6.17'>Kdo se však spojuje s Pánem, je s ním jeden duch.</verse>
        <verse osisID='1Cor.6.18'>Utíkejte před smilstvem! Žádný jiný lidský hřích se netýká těla; kdo ale smilní, hřeší proti vlastnímu tělu.</verse>
        <verse osisID='1Cor.6.19'>Copak nevíte, že vaše tělo je chrámem Ducha svatého, který je ve vás a kterého máte od Boha? Už nepatříte sami sobě;</verse>
        <verse osisID='1Cor.6.20'>byli jste draze vykoupeni! Proto svým tělem vzdávejte čest Bohu.</verse>
      </chapter>
      <chapter osisID='1Cor.7'>
        <verse osisID='1Cor.7.1'>Pokud jde o to, jak jste psali: "Pro muže je lepší obejít se bez ženy" -</verse>
        <verse osisID='1Cor.7.2'>budiž, ale abyste se vyvarovali smilstva, ať má každý muž manželku a každá žena manžela.</verse>
        <verse osisID='1Cor.7.3'>Muž ať své ženě plní manželskou povinnost, stejně jako žena svému muži.</verse>
        <verse osisID='1Cor.7.4'>Ženino tělo už nepatří jí, ale manželovi, stejně jako mužovo tělo už nepatří jemu, ale manželce.</verse>
        <verse osisID='1Cor.7.5'>Neodpírejte se jeden druhému - jedině po vzájemné shodě, že se na čas uvolníte pro modlitbu. Potom zase buďte spolu, aby vás nepokoušel satan, kdybyste se nemohli ovládnout.</verse>
        <verse osisID='1Cor.7.6'>To, co tu říkám, však není příkaz, ale svolení.</verse>
        <verse osisID='1Cor.7.7'>Přál bych si, aby všichni byli jako já, každý má ale od Boha svůj vlastní dar, jeden tak a druhý jinak.</verse>
        <verse osisID='1Cor.7.8'>Svobodným a vdovám říkám, že je pro ně lepší zůstat, jako jsem já.</verse>
        <verse osisID='1Cor.7.9'>Pokud se však nemohou ovládnout, ať vstoupí do manželství. Je přece lepší vstoupit do manželství než být spalován touhou.</verse>
        <verse osisID='1Cor.7.10'>Pro ty, kdo žijí v manželství, mám nikoli své, ale Pánovo přikázání: Manželka ať od muže neodchází.</verse>
        <verse osisID='1Cor.7.11'>Pokud přece odejde, ať zůstane nevdaná anebo ať se smíří s manželem. Stejně tak muž ať neopouští manželku.</verse>
        <verse osisID='1Cor.7.12'>Ostatním říkám já, nikoli Pán: Má-li některý bratr nevěřící manželku a ta je ochotná s ním zůstat, ať ji neopouští.</verse>
        <verse osisID='1Cor.7.13'>Stejně tak, má-li některá žena nevěřícího manžela a ten je ochoten s ní zůstat, ať ho neopouští.</verse>
        <verse osisID='1Cor.7.14'>Nevěřící manžel je totiž posvěcen svou ženou; stejně tak nevěřící manželka je posvěcena svým věřícím manželem. Jinak by totiž vaše děti byly nečisté, jsou ale přece svaté.</verse>
        <verse osisID='1Cor.7.15'>Pokud však nevěřící chce odejít, ať odejde. Bratr ani sestra nejsou v takových případech vázáni. Bůh vás povolal k pokoji.</verse>
        <verse osisID='1Cor.7.16'>Copak víš, ženo, zda zachráníš manžela? Copak víš, muži, zda zachráníš manželku?</verse>
        <verse osisID='1Cor.7.17'>Ať tedy každý žije, jak mu Pán určil a jak ho Bůh povolal. Toto pravidlo předkládám všem církvím.</verse>
        <verse osisID='1Cor.7.18'>Kdo byl povolán jako obřezaný, ať se nedělá neobřezaným. Kdo je povolán jako neobřezaný, ať se nedává obřezat.</verse>
        <verse osisID='1Cor.7.19'>Nezáleží přece na obřízce nebo neobřízce, ale na poslušnosti Božích přikázání.</verse>
        <verse osisID='1Cor.7.20'>Ať každý zůstává v postavení, ve kterém byl povolán.</verse>
        <verse osisID='1Cor.7.21'>Byl jsi povolán jako otrok? Nedělej si s tím starosti. Pokud se ale můžeš stát svobodným, určitě toho využij.</verse>
        <verse osisID='1Cor.7.22'>Koho Pán povolal jako otroka, ten je v Pánu osvobozen. Podobně koho Kristus povolal jako svobodného, ten se stal jeho otrokem.</verse>
        <verse osisID='1Cor.7.23'>Byli jste draze vykoupeni; nestávejte se lidskými otroky.</verse>
        <verse osisID='1Cor.7.24'>Bratři, ať každý před Bohem zůstává tak, jak byl povolán.</verse>
        <verse osisID='1Cor.7.25'>Pokud jde o neprovdané, nemám od Pána žádný příkaz, ale dám vám radu jako někdo, komu Pán pomohl být věrným.</verse>
        <verse osisID='1Cor.7.26'>Myslím si, že vzhledem k současné tísni je pro člověka lepší zůstat, jak je.</verse>
        <verse osisID='1Cor.7.27'>Jsi v manželském svazku? Nesnaž se o rozvod. Jsi rozveden? Nesnaž se najít ženu.</verse>
        <verse osisID='1Cor.7.28'>I když se ale oženíš anebo když se dívka vdá, není to žádný hřích. Jen se vás snažím ušetřit běžných potíží.</verse>
        <verse osisID='1Cor.7.29'>Říkám vám, bratři, už nezbývá moc času. Ať tedy i ženatí jsou jako neženatí,</verse>
        <verse osisID='1Cor.7.30'>ti, kdo oplakávají, jako by neoplakávali, ti, kdo oslavují, jako by neoslavovali, ti, kdo kupují, jako by nevlastnili</verse>
        <verse osisID='1Cor.7.31'>a ti, kdo se zabývají věcmi tohoto světa, ať to nepřehánějí. Svět, jak ho známe, totiž končí.</verse>
        <verse osisID='1Cor.7.32'>Proto bych rád, abyste se nezatěžovali starostmi. Svobodný se stará o věci svého Pána, aby se líbil Pánu,</verse>
        <verse osisID='1Cor.7.33'>ale ženatý se stará o věci světa, aby se líbil své ženě,</verse>
        <verse osisID='1Cor.7.34'>a tak je rozpolcen. Nevdaná žena a svobodná dívka se stará o věci svého Pána, aby byla svatá tělem i duchem, ale vdaná se stará o věci světa, aby se líbila svému muži.</verse>
        <verse osisID='1Cor.7.35'>Neříkám to proto, abych vás nějak omezoval, ale abych vám pomohl vést počestný život v bezvýhradné oddanosti Pánu.</verse>
        <verse osisID='1Cor.7.36'>Pokud má někdo za to, že vůči své snoubence jedná nečestně, že už je nejvyšší čas a není zbytí, pak ať udělá, po čem touží - jen ať se vezmou, to přece není hřích.</verse>
        <verse osisID='1Cor.7.37'>Kdo je však vnitřně přesvědčen a nic ho nenutí, ale sám se v srdci dobrovolně rozhodl, že si tu dívku nevezme, je to v pořádku.</verse>
        <verse osisID='1Cor.7.38'>Zkrátka, kdo se žení, dělá dobře, a kdo se nežení, dělá ještě lépe.</verse>
        <verse osisID='1Cor.7.39'>Žena je vázána zákonem, dokud její muž žije. Pokud její muž zemře, je svobodná; může si vzít, koho chce, ale pouze v Pánu.</verse>
        <verse osisID='1Cor.7.40'>Osobně si ale myslím, že bude šťastnější, když zůstane, jak je. A mám za to, že i já mám Božího Ducha.</verse>
      </chapter>
      <chapter osisID='1Cor.8'>
        <verse osisID='1Cor.8.1'>Pokud jde o maso obětované modlám: Ano, víme, že "všichni jsme došli poznání". Poznání ovšem nadýmá, zatímco láska buduje.</verse>
        <verse osisID='1Cor.8.2'>Kdo si myslí, že něco ví, ještě neví tak, jak by vědět měl.</verse>
        <verse osisID='1Cor.8.3'>Kdo ale miluje Boha, ten má poznání od něj.</verse>
        <verse osisID='1Cor.8.4'>Pokud tedy jde o požívání masa obětovaného modlám: Víme, že "modla neznamená vůbec nic" a že "není žádný Bůh než jediný".</verse>
        <verse osisID='1Cor.8.5'>Na nebi i na zemi jsou sice různí takzvaní bohové (a takových "bohů" a "pánů" je celá řada),</verse>
        <verse osisID='1Cor.8.6'>pro nás je ale jen jediný Bůh - Otec, z něhož je všechno, i my pro něj; a jediný Pán - Ježíš Kristus, skrze něhož je všechno, i my skrze něj.</verse>
        <verse osisID='1Cor.8.7'>Všichni ale k tomuto poznání nedošli. Někteří jsou dosud tak zvyklí na modly, že jsou k požívání takového masa choulostiví a mají pak špatné svědomí.</verse>
        <verse osisID='1Cor.8.8'>Jídlo nás ovšem k Bohu nepřiblíží. Pokud nejíme, nejsme o nic horší, a pokud jíme, nejsme o nic lepší.</verse>
        <verse osisID='1Cor.8.9'>Dejte ale pozor, aby se ta vaše svoboda nestala pro slabší kamenem úrazu.</verse>
        <verse osisID='1Cor.8.10'>Co kdyby tě někdo viděl - tebe, který jsi "došel poznání" - jak sedíš u jídla v chrámě modloslužby? Nenechá se ten slabší proti svému svědomí strhnout, aby jedl maso obětované modlám?</verse>
        <verse osisID='1Cor.8.11'>Kvůli tvému "poznání" tak hyne tvůj slabší sourozenec, za kterého zemřel Kristus!</verse>
        <verse osisID='1Cor.8.12'>Když takto zraňujete choulostivé svědomí svých sourozenců, nehřešíte jen proti nim, ale proti Kristu!</verse>
        <verse osisID='1Cor.8.13'>Pokud mého bratra svádí jídlo k hříchu, nedotknu se masa už nikdy v životě, abych snad svého bratra nesvedl.</verse>
      </chapter>
      <chapter osisID='1Cor.9'>
        <verse osisID='1Cor.9.1'>Nejsem snad i já svobodný? Nejsem snad apoštol? Neviděl jsem snad našeho Pána Ježíše? Nejste snad vy mé dílo v Pánu?</verse>
        <verse osisID='1Cor.9.2'>I kdybych pro jiné nebyl apoštolem, určitě jím jsem pro vás: pečetí mého apoštolství jste vy v Pánu.</verse>
        <verse osisID='1Cor.9.3'>Zde je má obhajoba před těmi, kdo mě soudí:</verse>
        <verse osisID='1Cor.9.4'>Nemáme snad právo na jídlo a pití?</verse>
        <verse osisID='1Cor.9.5'>Nemáme snad právo mít s sebou věřící manželku jako ostatní apoštolové a Pánovi bratři i Petr?</verse>
        <verse osisID='1Cor.9.6'>Nebo snad jen já a Barnabáš nemáme právo přestat pracovat?</verse>
        <verse osisID='1Cor.9.7'>Kdo kdy bojoval na vlastní náklady? Kdo sází vinici, a neokusí její hrozny? Kdo pase stádo, a nepije jeho mléko?</verse>
        <verse osisID='1Cor.9.8'>Dávám tu jen lidské příklady? Copak to neříká i Zákon?</verse>
        <verse osisID='1Cor.9.9'>V Mojžíšově zákoně je přece psáno: "Mlátícímu dobytčeti nedávej náhubek." Copak se Bůh stará o dobytek?</verse>
        <verse osisID='1Cor.9.10'>Neříká to spíše kvůli nám? Bezpochyby je to napsáno kvůli nám. Kdo oře, musí přece orat v naději, a kdo mlátí obilí, musí to dělat v naději, že bude mít podíl z úrody.</verse>
        <verse osisID='1Cor.9.11'>Rozsévali jsme u vás duchovní símě; bylo by snad příliš, abychom sklízeli vaši hmotnou úrodu?</verse>
        <verse osisID='1Cor.9.12'>Mohou-li toto právo vůči vám uplatňovat druzí, čím spíše my? My jsme však toto právo nevyužili. Raději všechno mlčky snášíme, abychom nekladli žádnou překážku Kristovu evangeliu.</verse>
        <verse osisID='1Cor.9.13'>Copak nevíte, že ti, kdo slouží v chrámu, smějí jíst chrámové pokrmy? Nevíte, že ti, kdo slouží u oltáře, mají podíl z oltářních obětí?</verse>
        <verse osisID='1Cor.9.14'>Právě tak Pán určil, že kazatelé evangelia mají žít z evangelia.</verse>
        <verse osisID='1Cor.9.15'>Já jsem však nic z toho nevyužil. Nepíšu o tom proto, že bych chtěl, aby se to změnilo. To bych raději umřel, než aby mě někdo připravil o tuto mou hrdost.</verse>
        <verse osisID='1Cor.9.16'>Když totiž kážu evangelium, nemám nač být hrdý - je to má povinnost a běda mně, kdybych nekázal!</verse>
        <verse osisID='1Cor.9.17'>Kdybych to dělal z vlastní vůle, měl bych nárok na odměnu; já však neplním vlastní vůli, ale svěřený úkol.</verse>
        <verse osisID='1Cor.9.18'>Zač tedy mohu získat odměnu? Za to, že kážu evangelium zadarmo, aniž bych využíval práva, které při kázání evangelia mám.</verse>
        <verse osisID='1Cor.9.19'>Ode všech jsem svobodný, ale všem jsem se vydal jako otrok, abych jich co nejvíce získal.</verse>
        <verse osisID='1Cor.9.20'>Pro Židy jsem jako Žid, abych získal Židy; pro lidi pod Zákonem jsem jako pod Zákonem, abych získal ty, kdo jsou pod Zákonem (sám ovšem pod Zákonem nejsem).</verse>
        <verse osisID='1Cor.9.21'>Pro lidi bez Zákona jsem jako bez Zákona, abych získal ty, kdo jsou bez Zákona (sám ovšem nejsem bez Božího Zákona - podléhám zákonu Kristovu).</verse>
        <verse osisID='1Cor.9.22'>Pro slabé jsem slabý, abych získal slabé. Pro všechny jsem vším, abych jakýmkoli způsobem aspoň některé zachránil.</verse>
        <verse osisID='1Cor.9.23'>A to všechno dělám kvůli evangeliu, abych na něm získal svůj podíl.</verse>
        <verse osisID='1Cor.9.24'>Copak nevíte, že všichni závodníci běží, ale jen jeden zvítězí a získá odměnu? Běžte tak, abyste ji získali.</verse>
        <verse osisID='1Cor.9.25'>Každý závodník má přísnou sebekázeň - oni to dělají pro věnec, který zvadne, my ale pro ten, který nezvadne.</verse>
        <verse osisID='1Cor.9.26'>Takto tedy běžím, ne jako bych neměl cíl; takto bojuji, ne jako bych rozrážel jen vzduch.</verse>
        <verse osisID='1Cor.9.27'>Raději své tělo tužím a podmaňuji, abych snad, když kážu druhým, sám nebyl vyřazen.</verse>
      </chapter>
      <chapter osisID='1Cor.10'>
        <verse osisID='1Cor.10.1'>Nechci bratři, abyste nevěděli, co se stalo s našimi otci. Všichni byli zastíněni oblakem a všichni prošli mořem.</verse>
        <verse osisID='1Cor.10.2'>Všichni byli křtem v oblaku a moři spojeni s Mojžíšem.</verse>
        <verse osisID='1Cor.10.3'>Všichni jedli tentýž duchovní pokrm</verse>
        <verse osisID='1Cor.10.4'>a všichni pili tentýž duchovní nápoj (pili totiž z duchovní skály, která je provázela, a tou skálou byl Kristus).</verse>
        <verse osisID='1Cor.10.5'>Ve většině z nich ale Bůh nenašel zalíbení - vždyť "byli pobiti na poušti".</verse>
        <verse osisID='1Cor.10.6'>To vše se stalo nám pro výstrahu. Proto nepropadejme zlé lačnosti tak jako kdysi oni.</verse>
        <verse osisID='1Cor.10.7'>Také nebuďte modláři jako někteří z nich, jak je psáno: "Lid se posadil, aby jedl a pil, a pak vstali, aby se povyrazili."</verse>
        <verse osisID='1Cor.10.8'>Také nesmilněme, jako někteří z nich smilnili a v jediný den jich padlo třiadvacet tisíc.</verse>
        <verse osisID='1Cor.10.9'>Také nepokoušejme Krista, jako někteří z nich pokoušeli a byli zahubeni hady.</verse>
        <verse osisID='1Cor.10.10'>Také nereptejte, jako někteří z nich reptali a byli zahubeni zhoubcem.</verse>
        <verse osisID='1Cor.10.11'>To všechno se jim stalo pro výstrahu a bylo to zapsáno pro poučení nám, kdo jsme se octli na konci věků.</verse>
        <verse osisID='1Cor.10.12'>Kdo si tedy myslí, že pevně stojí, ať dává pozor, aby nepadl.</verse>
        <verse osisID='1Cor.10.13'>Jak vidíte, nezmocnilo se vás pokušení, které by pro lidi nebylo běžné. Ale Bůh je věrný! Nedovolí, abyste byli pokoušeni nad své možnosti; uprostřed zkoušky vám poskytne východisko, abyste mohli obstát.</verse>
        <verse osisID='1Cor.10.14'>A tak, moji milovaní, utíkejte před modlářstvím.</verse>
        <verse osisID='1Cor.10.15'>Mluvím jako k rozumným lidem; sami posuďte, co říkám.</verse>
        <verse osisID='1Cor.10.16'>Kalich požehnání, za který děkujeme - není to snad společenství Kristovy krve? Chléb, který lámeme - není to snad společenství Kristova těla?</verse>
        <verse osisID='1Cor.10.17'>Jako je jeden chléb, tak jsme jedno tělo. I když je nás mnoho, sdílíme jeden chléb.</verse>
        <verse osisID='1Cor.10.18'>Všimněte si tělesného Izraele: copak ti, kdo jedí z obětí, nesdílejí společenství oltáře?</verse>
        <verse osisID='1Cor.10.19'>Co se tu snažím říci? Že maso obětované modlám něco znamená? Anebo že modla něco znamená?</verse>
        <verse osisID='1Cor.10.20'>Nikoli. Říkám však, že pohané nepřinášejí své oběti Bohu, ale démonům. A já nechci, abyste měli co společného s démony.</verse>
        <verse osisID='1Cor.10.21'>Nemůžete pít kalich Páně i kalich démonů; nemůžete mít podíl na stolu Páně i na stolu démonů!</verse>
        <verse osisID='1Cor.10.22'>Nebo snad chceme Pána popouzet k žárlivosti? Jsme snad silnější než on?</verse>
        <verse osisID='1Cor.10.23'>"Všechno smím" - budiž, ale ne všechno je prospěšné; všechno smím, ale ne všechno pomáhá.</verse>
        <verse osisID='1Cor.10.24'>Nikomu ať nejde o vlastní prospěch, ale o prospěch toho druhého.</verse>
        <verse osisID='1Cor.10.25'>Jezte, cokoli se prodává na masném trhu, a na nic se kvůli svědomí nevyptávejte,</verse>
        <verse osisID='1Cor.10.26'>vždyť "Hospodinova je země i všechno na ní."</verse>
        <verse osisID='1Cor.10.27'>Když vás někdo nevěřící pozve a vám se chce jít, jděte. Jezte, cokoli vám nabídnou, a na nic se kvůli svědomí nevyptávejte.</verse>
        <verse osisID='1Cor.10.28'>Kdyby vám ale někdo řekl: "Tohle bylo zasvěceno bohům," pak to nejezte. Mějte ohled na toho, kdo vás upozornil, a na svědomí.</verse>
        <verse osisID='1Cor.10.29'>Nemluvím ovšem o tvém svědomí, ale o svědomí toho druhého. "Proč by ale mou svobodu mělo určovat cizí svědomí?</verse>
        <verse osisID='1Cor.10.30'>Vždyť ten pokrm jím s vděčností! Proč bych měl být odsuzován kvůli něčemu, za co vzdávám díky?"</verse>
        <verse osisID='1Cor.10.31'>Nuže - ať už jíte nebo pijete, ať už děláte cokoli, všechno to dělejte k Boží slávě.</verse>
        <verse osisID='1Cor.10.32'>Nebuďte kamenem úrazu Židům ani Řekům ani církvi Boží.</verse>
        <verse osisID='1Cor.10.33'>Vždyť i já vždycky vycházím všem vstříc, neboť nehledám vlastní prospěch, ale prospěch mnohých, aby byli spaseni.</verse>
      </chapter>
      <chapter osisID='1Cor.11'>
        <verse osisID='1Cor.11.1'>Řiďte se mým příkladem, tak jako já Kristovým.</verse>
        <verse osisID='1Cor.11.2'>Chválím vás, že na mě stále pamatujete a držíte se učení, které jsem vám předal.</verse>
        <verse osisID='1Cor.11.3'>Chtěl bych však, abyste si uvědomili, že hlavou každého muže je Kristus, hlavou ženy její muž a hlavou Krista Bůh.</verse>
        <verse osisID='1Cor.11.4'>Každý muž, který se modlí nebo prorokuje s pokrytou hlavou, dělá ostudu Tomu, který je mu hlavou.</verse>
        <verse osisID='1Cor.11.5'>Stejně tak každá žena, která se modlí nebo prorokuje s nezahalenou hlavou, dělá ostudu tomu, který je jí hlavou; je to úplně stejné, jako kdyby se oholila.</verse>
        <verse osisID='1Cor.11.6'>Pokud se žena nechce zahalovat, pak ať se rovnou ostříhá. Pokud se ovšem stydí ostříhat nebo oholit, pak ať se tedy zahaluje.</verse>
        <verse osisID='1Cor.11.7'>Muž si nemá zahalovat hlavu, neboť je obrazem a slávou Boží. Žena je ale slávou svého muže.</verse>
        <verse osisID='1Cor.11.8'>Muž přece nebyl stvořen z ženy, ale žena z muže.</verse>
        <verse osisID='1Cor.11.9'>Muž také nebyl stvořen kvůli ženě, ale žena kvůli muži.</verse>
        <verse osisID='1Cor.11.10'>Proto ať si žena zahaluje hlavu na znamení autority kvůli andělům.</verse>
        <verse osisID='1Cor.11.11'>V Pánu ovšem není žena bez muže ani muž bez ženy.</verse>
        <verse osisID='1Cor.11.12'>Vždyť jako je žena z muže, tak je zas muž skrze ženu - a všechno společně je z Boha.</verse>
        <verse osisID='1Cor.11.13'>Posuďte sami: je vhodné, aby se žena modlila k Bohu nezahalená?</verse>
        <verse osisID='1Cor.11.14'>Copak vás neučí sama přirozenost, že pro muže jsou dlouhé vlasy ostudou?</verse>
        <verse osisID='1Cor.11.15'>Pro ženu jsou však dlouhé vlasy slávou; jsou jí totiž dány jako pokrývka.</verse>
        <verse osisID='1Cor.11.16'>Pokud se o tom někdo chce hádat, my to ve zvyku nemáme a církve Boží také ne.</verse>
        <verse osisID='1Cor.11.17'>Když už jsem u napomínání, nemohu vás pochválit za to, že vaše shromáždění jsou spíše ke škodě než k užitku.</verse>
        <verse osisID='1Cor.11.18'>Především se doslýchám, že když se scházíte v církvi, máte mezi sebou roztržky, a skoro tomu věřím.</verse>
        <verse osisID='1Cor.11.19'>Musí totiž mezi vámi být i rozdělení, aby se ukázalo, kteří z vás jsou spolehliví.</verse>
        <verse osisID='1Cor.11.20'>To, co probíhá na vašich shromážděních, není žádná večeře Páně.</verse>
        <verse osisID='1Cor.11.21'>Každý má k jídlu svou vlastní večeři, a pak někdo hladoví a jiný se opil.</verse>
        <verse osisID='1Cor.11.22'>Copak nemůžete jíst a pít doma? To pohrdáte Boží církví natolik, že ponižujete ty, kdo nic nemají? Co na to mám říci? Mám vás pochválit? Za toto vás nechválím!</verse>
        <verse osisID='1Cor.11.23'>Předal jsem vám to, co jsem sám přijal od Pána: Pán Ježíš v tu noc, kdy byl zrazen, vzal chléb,</verse>
        <verse osisID='1Cor.11.24'>vzdal díky a lámal se slovy: "Toto je mé tělo, které se dává za vás. To čiňte na mou památku."</verse>
        <verse osisID='1Cor.11.25'>Právě tak vzal po večeři kalich se slovy: "Tento kalich je nová smlouva v mé krvi. Kdykoli z něj pijete, čiňte to na mou památku."</verse>
        <verse osisID='1Cor.11.26'>Kdykoli jíte tento chléb a pijete tento kalich, zvěstujete Pánovu smrt, dokud nepřijde.</verse>
        <verse osisID='1Cor.11.27'>Kdo by tedy jedl tento chléb a pil Pánův kalich nehodným způsobem, takový se proviní proti Pánově tělu a krvi.</verse>
        <verse osisID='1Cor.11.28'>Ať každý sám sebe prověří, než bude jíst z toho chleba a pít z toho kalichu.</verse>
        <verse osisID='1Cor.11.29'>Kdo totiž jí a pije, aniž by si uvědomoval, že jde o Pánovo tělo, takový jí a pije své vlastní odsouzení.</verse>
        <verse osisID='1Cor.11.30'>To proto je mezi vámi tolik slabých a nemocných, a mnozí dokonce umírají.</verse>
        <verse osisID='1Cor.11.31'>Kdybychom se ovšem soudili sami, nebyli bychom souzeni.</verse>
        <verse osisID='1Cor.11.32'>Když nás však soudí Pán, je to k naší nápravě, abychom nebyli odsouzeni se světem.</verse>
        <verse osisID='1Cor.11.33'>Nuže, bratři moji, když se scházíte k jídlu, čekejte jedni na druhé.</verse>
        <verse osisID='1Cor.11.34'>Kdo má hlad, ať se nají doma, abyste se nescházeli k odsouzení. Ostatní pokyny vám dám, až přijdu.</verse>
      </chapter>
      <chapter osisID='1Cor.12'>
        <verse osisID='1Cor.12.1'>Pokud jde o duchovní dary, bratři, nechci, abyste zůstali v nevědomosti.</verse>
        <verse osisID='1Cor.12.2'>Víte, že jste ještě jako pohané chodili k němým modlám, jak jste k tomu byli vedeni.</verse>
        <verse osisID='1Cor.12.3'>Proto chci, abyste věděli, že nikdo, kdo mluví v Duchu svatém, nemůže zlořečit Ježíši, tak jako nikdo nemůže prohlásit "Ježíš je Pán," jedině v Duchu svatém.</verse>
        <verse osisID='1Cor.12.4'>Jsou různé dary, ale tentýž Duch,</verse>
        <verse osisID='1Cor.12.5'>jsou různé služby, ale tentýž Pán,</verse>
        <verse osisID='1Cor.12.6'>jsou různá působení, ale všechno ve všech působí tentýž Bůh.</verse>
        <verse osisID='1Cor.12.7'>Každý ovšem dostává projev Ducha ke společnému užitku:</verse>
        <verse osisID='1Cor.12.8'>jednomu je skrze Ducha dáno slovo moudrosti, jinému od téhož Ducha slovo poznání,</verse>
        <verse osisID='1Cor.12.9'>dalšímu víra v tomtéž Duchu, jinému dary uzdravování v tomtéž Duchu,</verse>
        <verse osisID='1Cor.12.10'>jinému konání zázraků, jinému proroctví, jinému rozlišování duchů, jinému různé druhy jazyků, jinému výklad jazyků.</verse>
        <verse osisID='1Cor.12.11'>To vše ale působí jeden a tentýž Duch, který obdarovává každého jednotlivě, jak sám chce.</verse>
        <verse osisID='1Cor.12.12'>Tělo tvoří jeden celek, i když se skládá z mnoha částí; i když je všech těch částí mnoho, přece tvoří jedno tělo. A právě takové je to s Kristem.</verse>
        <verse osisID='1Cor.12.13'>Ať už jsme totiž Židé či Řekové, otroci nebo svobodní, všichni jsme jedním Duchem pokřtěni do téhož těla a jeden Duch se nám všem stal nápojem.</verse>
        <verse osisID='1Cor.12.14'>Tělo se přece neskládá z jedné části, ale z mnoha.</verse>
        <verse osisID='1Cor.12.15'>Kdyby noha řekla: "Když nejsem ruka, nepatřím do těla," nepatří snad kvůli tomu do těla?</verse>
        <verse osisID='1Cor.12.16'>A kdyby ucho řeklo: "Když nejsem oko, nepatřím do těla," nepatří snad kvůli tomu do těla?</verse>
        <verse osisID='1Cor.12.17'>Kdyby bylo celé tělo okem, kam by se poděl sluch? Kdyby bylo celé sluchem, kam by se poděl čich?</verse>
        <verse osisID='1Cor.12.18'>Bůh ale dal tělu různé části, každou jednotlivou tak, jak chtěl.</verse>
        <verse osisID='1Cor.12.19'>Kdyby všichni byli jednou částí, kam by se podělo tělo?</verse>
        <verse osisID='1Cor.12.20'>A tak je sice mnoho částí, tvoří však jedno tělo.</verse>
        <verse osisID='1Cor.12.21'>Oko nemůže říci ruce: "Nepotřebuji tě," stejně jako hlava nemůže říci nohám: "Nepotřebuji vás."</verse>
        <verse osisID='1Cor.12.22'>Naopak! Mnohem spíše jsou potřebné ty části těla, které vypadají slabší.</verse>
        <verse osisID='1Cor.12.23'>Těch částí těla, které považujeme za méně ctihodné, si o to více všímáme. Částem našeho těla považovaným za neslušné věnujeme o to větší pozornost,</verse>
        <verse osisID='1Cor.12.24'>kterou ovšem ty slušné části nepotřebují. Bůh ale složil tělo tak, že dal větší pozornost těm podřadnějším,</verse>
        <verse osisID='1Cor.12.25'>aby v těle nevládlo rozdělení, ale aby si jeho jednotlivé části navzájem prokazovaly stejnou péči.</verse>
        <verse osisID='1Cor.12.26'>Vždyť trpí-li jedna část, všechny části trpí s ní, a je-li jedna část poctěna, všechny části se s ní radují.</verse>
        <verse osisID='1Cor.12.27'>Vy jste tedy tělo Kristovo a jednotlivě jeho části.</verse>
        <verse osisID='1Cor.12.28'>Bůh v církvi ustanovil jedny za apoštoly, druhé za proroky, třetí za učitele, potom zázraky, dary uzdravování, pomocné služby, vedení a různé druhy jazyků.</verse>
        <verse osisID='1Cor.12.29'>Jsou snad všichni apoštolové? Jsou snad všichni proroci? Jsou snad všichni učitelé? Konají všichni zázraky?</verse>
        <verse osisID='1Cor.12.30'>Mají všichni dary uzdravování? Mluví snad všichni jazyky? Vykládají snad všichni?</verse>
        <verse osisID='1Cor.12.31'>Horlete po těch nejlepších darech. Ukážu vám však ještě mnohem vyšší cestu:</verse>
      </chapter>
      <chapter osisID='1Cor.13'>
        <verse osisID='1Cor.13.1'>Kdybych mluvil v jazycích lidí i andělů, bez lásky je to jen dunění zvonu, řinčení činelů.</verse>
        <verse osisID='1Cor.13.2'>Kdybych uměl prorokovat, rozuměl všem tajemstvím, měl všechno poznání a víru, že bych i hory přenášel, bez lásky nejsem nic.</verse>
        <verse osisID='1Cor.13.3'>Kdybych rozdal vše, co mám, kdybych dal i vlastní tělo, abych se proslavil, bez lásky je mi to k ničemu.</verse>
        <verse osisID='1Cor.13.4'>Láska je trpělivá, je laskavá, láska nezávidí, láska se nevychloubá ani nepovyšuje;</verse>
        <verse osisID='1Cor.13.5'>není hrubá, nehledá svůj prospěch, není vznětlivá, nepočítá křivdy,</verse>
        <verse osisID='1Cor.13.6'>není škodolibá, ale raduje se z pravdy;</verse>
        <verse osisID='1Cor.13.7'>všechno snáší, všemu věří, vždycky doufá, všechno vydrží.</verse>
        <verse osisID='1Cor.13.8'>Láska nikdy neskončí. Avšak proroctví - ta zaniknou, jazyky - ty umlknou, poznání - to pomine.</verse>
        <verse osisID='1Cor.13.9'>Jen z části totiž poznáváme a jen z části prorokujeme;</verse>
        <verse osisID='1Cor.13.10'>jakmile však přijde dokonalé, tehdy to částečné zanikne.</verse>
        <verse osisID='1Cor.13.11'>Dokud jsem byl dítě, mluvil jsem jako dítě, myslel jsem jako dítě, měl jsem dětské názory; když jsem však dospěl, s dětinskými věcmi jsem se rozloučil.</verse>
        <verse osisID='1Cor.13.12'>Teď totiž vidíme jako v zrcadle, nejasně, ale potom tváří v tvář. Teď poznávám částečně, ale potom poznám plně, tak jako Bůh zná mě.</verse>
        <verse osisID='1Cor.13.13'>Do té doby nám zůstává víra, naděje a láska, tato trojice; ale největší z nich je láska.</verse>
      </chapter>
      <chapter osisID='1Cor.14'>
        <verse osisID='1Cor.14.1'>Následujte lásku, horlete po duchovních darech, nejvíce však, abyste prorokovali.</verse>
        <verse osisID='1Cor.14.2'>Kdo mluví v jazycích, nemluví totiž k lidem, ale k Bohu. Je puzen Duchem, ale nikdo mu nerozumí; co říká, zůstává tajemstvím.</verse>
        <verse osisID='1Cor.14.3'>Ten, kdo prorokuje, však mluví k lidem, aby je posílil, povzbudil a potěšil.</verse>
        <verse osisID='1Cor.14.4'>Kdo mluví v jazycích, posiluje sám sebe, ale kdo prorokuje, posiluje církev.</verse>
        <verse osisID='1Cor.14.5'>Chtěl bych, abyste všichni mluvili v jazycích, ale ještě více, abyste prorokovali. Proroctví je totiž cennější než mluvení v jazycích, ledaže by je někdo vykládal pro posílení církve.</verse>
        <verse osisID='1Cor.14.6'>Co kdybych k vám, bratři, přišel a mluvil v jazycích? K čemu vám budu, pokud vám neřeknu nějaké zjevení, poznání, proroctví či učení?</verse>
        <verse osisID='1Cor.14.7'>Podobné je to s neživými hudebními nástroji, jako je flétna nebo lyra: pokud nevydají jasné tóny, jak má kdo poznat, co se hraje?</verse>
        <verse osisID='1Cor.14.8'>A pokud polnice vydá nezřetelný zvuk, kdo se bude chystat do boje?</verse>
        <verse osisID='1Cor.14.9'>Stejné je to s vámi: nevydá-li váš jazyk srozumitelné slovo, jak má kdo poznat, co se říká? Vždyť budete mluvit do větru!</verse>
        <verse osisID='1Cor.14.10'>Na světě je koneckonců tolik různých řečí a žádná z nich není beze smyslu.</verse>
        <verse osisID='1Cor.14.11'>Mluví-li však někdo řečí, které nerozumím, zůstaneme jeden druhému cizincem.</verse>
        <verse osisID='1Cor.14.12'>Stejné je to s vámi. Když jste tedy tak horliví po duchovních darech, snažte se v nich vyrůst pro posílení církve.</verse>
        <verse osisID='1Cor.14.13'>Kdo mluví v jazycích, ať se proto modlí, aby je mohl vykládat.</verse>
        <verse osisID='1Cor.14.14'>Když se totiž modlím v jazycích, modlí se můj duch, ale má mysl zahálí.</verse>
        <verse osisID='1Cor.14.15'>Co s tím? Ano, budu se modlit duchem, ale budu se modlit i myslí. Budu zpívat duchem, ale budu zpívat i myslí.</verse>
        <verse osisID='1Cor.14.16'>Kdybys totiž dobrořečil jen duchem a byl by přítomen někdo nezasvěcený, jak řekne "Amen" ke tvému díkůčinění, když neví, co říkáš?</verse>
        <verse osisID='1Cor.14.17'>Děkuješ sice krásně, ale druhým to nepomáhá.</verse>
        <verse osisID='1Cor.14.18'>Děkuji Bohu, že mluvím v jazycích více než vy všichni;</verse>
        <verse osisID='1Cor.14.19'>v církvi bych ale pro poučení druhých raději promluvil pět slov srozumitelně než tisíce slov v jazycích.</verse>
        <verse osisID='1Cor.14.20'>Bratři, přestaňte myslet jako malé děti. Pokud jde o zlo, buďte jako nemluvňata, myšlením však buďte dospělí.</verse>
        <verse osisID='1Cor.14.21'>V Zákoně je psáno: "Cizími jazyky, cizími rty k tomuto lidu promluvím, ani tak mě však neposlechnou," praví Hospodin.</verse>
        <verse osisID='1Cor.14.22'>Jazyky tedy nejsou znamením pro věřící, ale pro nevěřící; proroctví naopak není pro nevěřící, ale pro věřící.</verse>
        <verse osisID='1Cor.14.23'>Co kdyby na společném shromáždění církve všichni mluvili v jazycích? Když tam přijdou nezasvěcení nebo nevěřící, neřeknou snad, že blouzníte?</verse>
        <verse osisID='1Cor.14.24'>Když ale budou všichni prorokovat a přijde někdo nevěřící nebo nezasvěcený, bude tím vším přesvědčován a usvědčován.</verse>
        <verse osisID='1Cor.14.25'>Až vyjde najevo, co skrývá v srdci, padne na kolena, pokloní se Bohu a vyzná: "Opravdu, Bůh je mezi vámi!"</verse>
        <verse osisID='1Cor.14.26'>Co s tím, bratři? Když se scházíte, každý něco přináší - někdo píseň, někdo vyučování, někdo zjevení, někdo jazyk a někdo výklad. Ať se to všechno děje k vzájemnému posílení.</verse>
        <verse osisID='1Cor.14.27'>Chce-li někdo mluvit v jazycích, ať mluví postupně dva nebo nejvýše tři a někdo ať vykládá;</verse>
        <verse osisID='1Cor.14.28'>když tam ale nebude, kdo by to vykládal, pak ať ve shromáždění mlčí a mluví jen pro sebe a pro Boha.</verse>
        <verse osisID='1Cor.14.29'>Proroci ať mluví dva nebo tři a ostatní ať to rozsuzují.</verse>
        <verse osisID='1Cor.14.30'>Dostane-li zjevení někdo jiný z přítomných, pak ať ten první mlčí.</verse>
        <verse osisID='1Cor.14.31'>Můžete přece jeden po druhém prorokovat všichni, aby se všem dostalo poučení a povzbuzení.</verse>
        <verse osisID='1Cor.14.32'>Proroci mohou své puzení ovládat;</verse>
        <verse osisID='1Cor.14.33'>Bůh přece není Bohem zmatku, ale pokoje - tak je tomu všude, kde se shromažďují svatí.</verse>
        <verse osisID='1Cor.14.34'>(Vaše ženy ať při shromážděních zůstávají tiše. Nemají povídat, ale být poslušné, jak ostatně říká i Zákon.</verse>
        <verse osisID='1Cor.14.35'>Když jim něco není jasné, ať se ptají doma svých manželů. Je to přece ostuda, když žena při shromáždění povídá.)</verse>
        <verse osisID='1Cor.14.36'>Vyšlo snad Boží slovo od vás? Dorazilo snad jen k vám?</verse>
        <verse osisID='1Cor.14.37'>Kdo si myslí, že je prorok nebo duchovní, měl by poznat, že to, co vám píšu, je Pánovo přikázání.</verse>
        <verse osisID='1Cor.14.38'>Kdo to neuznává, nebude uznán.</verse>
        <verse osisID='1Cor.14.39'>Nuže, bratři moji, horlete po proroctví a nebraňte mluvit v jazycích.</verse>
        <verse osisID='1Cor.14.40'>Ve všem ať panuje slušnost a pořádek.</verse>
      </chapter>
      <chapter osisID='1Cor.15'>
        <verse osisID='1Cor.15.1'>Bratři, chci vám připomenout evangelium, jež jsem vám kázal, jež jste přijali, v němž stojíte</verse>
        <verse osisID='1Cor.15.2'>a jímž jste spaseni (pokud se ovšem držíte slova, které jsem vám kázal - jinak byste uvěřili zbytečně).</verse>
        <verse osisID='1Cor.15.3'>Předal jsem vám to hlavní, co jsem sám přijal: Kristus zemřel za naše hříchy podle Písem,</verse>
        <verse osisID='1Cor.15.4'>byl pohřben a třetí den byl vzkříšen podle Písem.</verse>
        <verse osisID='1Cor.15.5'>Ukázal se Petrovi, potom Dvanácti,</verse>
        <verse osisID='1Cor.15.6'>poté se ukázal více než pěti stům bratrů najednou (někteří už zesnuli, ale většina z nich ještě žije),</verse>
        <verse osisID='1Cor.15.7'>poté se ukázal Jakubovi, potom všem apoštolům</verse>
        <verse osisID='1Cor.15.8'>a naposledy ze všech se ukázal i mně, nedochůdčeti.</verse>
        <verse osisID='1Cor.15.9'>Jsem totiž ze všech apoštolů ten nejposlednější; nezasloužím si ani být apoštolem nazýván - vždyť jsem kdysi pronásledoval Boží církev!</verse>
        <verse osisID='1Cor.15.10'>Boží milostí jsem ale to, co jsem, a jeho milost ke mně nevyšla naprázdno. Pracoval jsem více než oni všichni, avšak ne já, ale Boží milost, která je se mnou.</verse>
        <verse osisID='1Cor.15.11'>Toto kážeme - jak já, tak oni - a tomuto jste uvěřili.</verse>
        <verse osisID='1Cor.15.12'>Když se tedy káže o Kristu, že byl vzkříšen z mrtvých, jak mohou někteří z vás popírat zmrtvýchvstání?</verse>
        <verse osisID='1Cor.15.13'>Jestliže není zmrtvýchvstání, pak nebyl vzkříšen ani Kristus!</verse>
        <verse osisID='1Cor.15.14'>A jestliže nebyl vzkříšen Kristus, pak je naše kázání k ničemu; celá vaše víra je k ničemu!</verse>
        <verse osisID='1Cor.15.15'>Z nás se pak stávají falešní Boží svědkové, protože jsme o Bohu tvrdili, že vzkřísil Krista, jehož nevzkřísil - pokud totiž mrtví nemohou být vzkříšeni.</verse>
        <verse osisID='1Cor.15.16'>Jestliže mrtví nemohou být vzkříšeni, pak nebyl vzkříšen ani Kristus!</verse>
        <verse osisID='1Cor.15.17'>A jestliže nebyl vzkříšen Kristus, vaše víra je marná - ještě jste ve svých hříších.</verse>
        <verse osisID='1Cor.15.18'>Pak tedy i ti, kteří zesnuli v Kristu, zahynuli.</verse>
        <verse osisID='1Cor.15.19'>Máme-li v Kristu naději pouze pro tento život, jsme nejubožejší ze všech lidí.</verse>
        <verse osisID='1Cor.15.20'>Kristus ale byl vzkříšen jakožto první ze všech zesnulých.</verse>
        <verse osisID='1Cor.15.21'>Jako skrze člověka přišla smrt, tak skrze člověka přišlo zmrtvýchvstání.</verse>
        <verse osisID='1Cor.15.22'>Jako v Adamovi všichni umírají, tak v Kristu všichni ožijí.</verse>
        <verse osisID='1Cor.15.23'>Každý však ve svém pořadí: Kristus jako první, při jeho příchodu pak ti, kdo jsou Kristovi.</verse>
        <verse osisID='1Cor.15.24'>Potom přijde konec: až Kristus přemůže veškerou vládu, vrchnost a moc, předá království Bohu a Otci.</verse>
        <verse osisID='1Cor.15.25'>Musí totiž kralovat, než mu Bůh položí všechny nepřátele k nohám.</verse>
        <verse osisID='1Cor.15.26'>Poslední nepřítel, jenž bude přemožen, je smrt.</verse>
        <verse osisID='1Cor.15.27'>Vždyť "všechno položil k jeho nohám". (Když ovšem říká, že je mu všechno poddáno, je zřejmé, že je to všechno kromě Toho, který mu to poddal.)</verse>
        <verse osisID='1Cor.15.28'>Až mu tedy bude všechno poddáno, pak se i sám Syn poddá Tomu, který mu všechno poddal, aby Bůh byl všechno ve všem.</verse>
        <verse osisID='1Cor.15.29'>A vůbec, co si počnou ti, kdo se nechávají křtít za mrtvé? Proč se za ně křtí, jestliže mrtví nebudou vzkříšeni?</verse>
        <verse osisID='1Cor.15.30'>Proč my sami každým okamžikem podstupujeme nebezpečí?</verse>
        <verse osisID='1Cor.15.31'>Při chloubě, kterou mám ve vás v Kristu Ježíši, našem Pánu, prohlašuji, že denně čelím smrti.</verse>
        <verse osisID='1Cor.15.32'>K čemu mi to z lidského pohledu je, že jsem bojoval s těmi šelmami v Efesu? Jestliže mrtví nebudou vzkříšeni, pak: "Jezme a pijme, vždyť zítra zemřeme!"</verse>
        <verse osisID='1Cor.15.33'>Nepleťte se: "Špatné vztahy kazí mravy."</verse>
        <verse osisID='1Cor.15.34'>Opravdu se vzpamatujte a zanechte hříchu. Někteří totiž Boha vůbec neznají - říkám to k vaší hanbě!</verse>
        <verse osisID='1Cor.15.35'>Někdo ale řekne: "Jak budou mrtví vzkříšeni? A v jakém přijdou těle?"</verse>
        <verse osisID='1Cor.15.36'>Blázne! To, co seješ, neožije, dokud to nezemře.</verse>
        <verse osisID='1Cor.15.37'>A co seješ? Ne to tělo, které vyroste, ale holé zrno - třeba zrno pšenice nebo nějaké jiné.</verse>
        <verse osisID='1Cor.15.38'>Bůh mu pak dává tělo, jak sám chce, každému z těch semen jeho vlastní tělo.</verse>
        <verse osisID='1Cor.15.39'>Není tělo jako tělo. Jiné je tělo lidské, jiné tělo zvířecí, jiné tělo ptačí a jiné zase rybí.</verse>
        <verse osisID='1Cor.15.40'>Jsou také těla nebeská a těla pozemská; ale jiná je sláva nebeských a jiná pozemských.</verse>
        <verse osisID='1Cor.15.41'>Jiná je sláva slunce, jiná sláva měsíce a jiná sláva hvězd, i samotné hvězdy se jedna od druhé ve slávě liší.</verse>
        <verse osisID='1Cor.15.42'>Tak je to také se zmrtvýchvstáním. Pohřbívá se smrtelné tělo, křísí se nesmrtelné.</verse>
        <verse osisID='1Cor.15.43'>Pohřbívá se odpudivé, křísí se slavné; pohřbívá se bezvládné, křísí se mocné.</verse>
        <verse osisID='1Cor.15.44'>Pohřbívá se tělo přirozené, křísí se tělo duchovní. Je-li přirozené tělo, je i tělo duchovní.</verse>
        <verse osisID='1Cor.15.45'>Jak je psáno: "První člověk, Adam, se stal živou duší," ale ten poslední Adam se stal obživujícím duchem.</verse>
        <verse osisID='1Cor.15.46'>Nejdříve však není to duchovní, ale to přirozené, teprve potom to duchovní.</verse>
        <verse osisID='1Cor.15.47'>První člověk byl z prachu země, druhý člověk je z nebe.</verse>
        <verse osisID='1Cor.15.48'>Jaký byl ten z prachu země, takoví jsou ti pozemští, a jaký ten nebeský, takoví i nebeští.</verse>
        <verse osisID='1Cor.15.49'>Jako jsme nesli obraz toho, kdo byl z prachu země, tak poneseme i obraz toho nebeského.</verse>
        <verse osisID='1Cor.15.50'>Říkám vám, bratři, že tělo a krev nemůže mít podíl na Božím království a smrtelnost nemůže mít podíl na nesmrtelnosti.</verse>
        <verse osisID='1Cor.15.51'>Prozradím vám teď tajemství: Všichni nezemřeme, ale všichni budeme proměněni -</verse>
        <verse osisID='1Cor.15.52'>naráz, v okamžiku, za zvuku polnice ohlašující konec. Až zatroubí, mrtví budou vzkříšeni k nesmrtelnosti a my budeme proměněni.</verse>
        <verse osisID='1Cor.15.53'>Toto pomíjivé musí obléci nepomíjivost, toto smrtelné musí obléci nesmrtelnost.</verse>
        <verse osisID='1Cor.15.54'>A až toto pomíjivé oblékne nepomíjivost a toto smrtelné oblékne nesmrtelnost, tehdy se naplní, co je psáno: "Smrt je pohlcena, přišlo vítězství!"</verse>
        <verse osisID='1Cor.15.55'>"Kde je teď, smrti, to tvé vítězství? Kde je teď, peklo, ta tvá zbraň?"</verse>
        <verse osisID='1Cor.15.56'>Onou zbraní smrti je hřích a silou hříchu je Zákon.</verse>
        <verse osisID='1Cor.15.57'>Ale díky Bohu, který nám dává vítězství v našem Pánu Ježíši Kristu!</verse>
        <verse osisID='1Cor.15.58'>Proto, moji milovaní bratři, buďte pevní a nepohnutelní, rozrůstejte se v Pánově díle a vězte, že vaše práce pro Pána není zbytečná.</verse>
      </chapter>
      <chapter osisID='1Cor.16'>
        <verse osisID='1Cor.16.1'>Pokud jde o sbírku na svaté, řiďte se stejnými pokyny, jaké jsem dal církvím v Galacii:</verse>
        <verse osisID='1Cor.16.2'>Prvního dne v týdnu ať každý z vás dá stranou, kolik si může dovolit, aby se sbírky nekonaly teprve, když přijdu.</verse>
        <verse osisID='1Cor.16.3'>Jakmile přijdu, dám vámi schváleným mužům doporučující listy a pošlu je s vaším darem do Jeruzaléma.</verse>
        <verse osisID='1Cor.16.4'>Bude-li potřeba, abych šel s nimi, půjdou se mnou.</verse>
        <verse osisID='1Cor.16.5'>Přijdu k vám, až projdu Makedonii. Makedonii totiž jen procházím,</verse>
        <verse osisID='1Cor.16.6'>ale u vás snad nějakou dobu zůstanu, možná i přes zimu, abyste mě mohli vypravit, kamkoli půjdu.</verse>
        <verse osisID='1Cor.16.7'>Tentokrát se u vás nechci jen zastavit cestou; dá-li Pán, doufám, že u vás nějaký čas pobudu.</verse>
        <verse osisID='1Cor.16.8'>Až do Letnic ale zůstanu v Efesu,</verse>
        <verse osisID='1Cor.16.9'>neboť se mi tu otevírají veliké a slibné možnosti, i když je tu mnoho protivníků.</verse>
        <verse osisID='1Cor.16.10'>Jestli k vám přijde Timoteus, postarejte se, ať se u vás cítí dobře, vždyť se věnuje Pánovu dílu tak jako já;</verse>
        <verse osisID='1Cor.16.11'>ať jím tedy nikdo nepohrdá. Vypravte ho v pokoji na cestu za mnou, neboť tu na něj s bratry čekám.</verse>
        <verse osisID='1Cor.16.12'>Pokud jde o bratra Apolla, velmi jsem ho prosil, aby za vámi s bratry přišel. Právě teď k vám ale rozhodně nechtěl jít; přijde však, až bude mít možnost.</verse>
        <verse osisID='1Cor.16.13'>Bděte, stůjte ve víře, buďte stateční, buďte silní.</verse>
        <verse osisID='1Cor.16.14'>Všechno ať se mezi vámi děje v lásce.</verse>
        <verse osisID='1Cor.16.15'>Bratři, víte, že Štěpánova rodina je prvním ovocem Řecka a že se vydali službě svatým. Prosím vás tedy,</verse>
        <verse osisID='1Cor.16.16'>abyste takové lidi následovali, a stejně tak i každého, kdo se podílí na tomto díle.</verse>
        <verse osisID='1Cor.16.17'>Mám velikou radost, že dorazil Štěpán, Fortunát a Achaikos, protože mi vynahradili vaši nepřítomnost.</verse>
        <verse osisID='1Cor.16.18'>Občerstvili mě na duchu a jistě i vás. Takových lidí si važte.</verse>
        <verse osisID='1Cor.16.19'>Pozdravují vás sbory v Asii. Velmi vás v Pánu pozdravuje Akvila s Priscillou i církev u nich v domě.</verse>
        <verse osisID='1Cor.16.20'>Pozdravují vás všichni sourozenci. Pozdravte se navzájem svatým polibkem.</verse>
        <verse osisID='1Cor.16.21'>JÁ PAVEL PŘIDÁVÁM POZDRAV SVOU VLASTNÍ RUKOU.</verse>
        <verse osisID='1Cor.16.22'>Kdo nemá rád Pána, ať je proklet. Maranatha!</verse>
        <verse osisID='1Cor.16.23'>Milost Pána Ježíše s vámi.</verse>
        <verse osisID='1Cor.16.24'>Má láska je s vámi všemi v Kristu Ježíši.</verse>
      </chapter>
    </div></osisText>
</osis>