<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Sam'>
      <chapter osisID='1Sam.1'>
        <verse osisID='1Sam.1.1'>V Ramatajim byl jeden muž z Cufova rodu z Efraimských hor. Jmenoval se Elkána, syn Jerochama, syna Elihuova, syna Tochuova, syna Efraimce Cufa.</verse>
        <verse osisID='1Sam.1.2'>Měl dvě ženy; jedna se jmenovala Hana a druhá Penina. Penina měla děti, ale Hana byla bezdětná.</verse>
        <verse osisID='1Sam.1.3'>Tento muž chodil každoročně ze svého města do Šíla, aby se tam klaněl a obětoval Hospodinu zástupů. Hospodinovými kněžími tam byli dva synové Elího, Chofni a Pinchas.</verse>
        <verse osisID='1Sam.1.4'>Vždy, když přišel čas oběti, Elkána dal své ženě Penině i všem jejím synům a dcerám porce masa,</verse>
        <verse osisID='1Sam.1.5'>ale Haně dával dvojnásobnou porci. Miloval totiž Hanu, ačkoli jí Hospodin nedopřál plodnost.</verse>
        <verse osisID='1Sam.1.6'>Její protivnice ji ale nesnesitelně ponižovala a trápila kvůli tomu, že jí Hospodin nedopřál plodnost.</verse>
        <verse osisID='1Sam.1.7'>A tak to bývalo rok co rok, kdykoli šla do Hospodinovy svatyně. Jednou ji ponižovala tak, že se rozplakala a nemohla ani jíst.</verse>
        <verse osisID='1Sam.1.8'>Její muž Elkána jí řekl: "Proč pláčeš, Hano? Proč nejíš? Proč si to tak bereš k srdci? Nejsem snad pro tebe lepší než deset synů?"</verse>
        <verse osisID='1Sam.1.9'>Když potom v Šílu pojedli a popili, Hana vstala. U veřejí Hospodinova svatostánku právě seděl na stolci kněz Elí.</verse>
        <verse osisID='1Sam.1.10'>Hana se tehdy v hluboké úzkosti modlila k Hospodinu a s velikým pláčem</verse>
        <verse osisID='1Sam.1.11'>složila tento slib: "Hospodine zástupů, kéž bys laskavě shlédl na trápení své služebnice a pomyslel na mě! Nezapomeneš-li na svou služebnici, ale dáš jí syna, pak ho na celý život odevzdám Hospodinu a jeho hlavy se nikdy nedotkne břitva."</verse>
        <verse osisID='1Sam.1.12'>Když se tak před Hospodinem modlila, Elí si všiml jejích úst.</verse>
        <verse osisID='1Sam.1.13'>Hana totiž promlouvala srdcem, rty se jí chvěly, ale protože její hlas nebylo slyšet, Elí si myslel, že je opilá.</verse>
        <verse osisID='1Sam.1.14'>Proto jí Elí řekl: "Jak dlouho tu budeš opilá? Prober se!"</verse>
        <verse osisID='1Sam.1.15'>Hana mu ale odpověděla: "Tak to není, můj pane. Jsem jen zdrcená. Nepila jsem víno ani pivo; jen jsem si vylévala duši před Hospodinem.</verse>
        <verse osisID='1Sam.1.16'>Nepokládej svou služebnici za ničemnou ženu. Modlila jsem se tu z velikého zármutku a rozrušení."</verse>
        <verse osisID='1Sam.1.17'>"Jdi v pokoji," řekl jí na to Elí, "a kéž ti Bůh Izraele dá, o co jsi ho úpěnlivě prosila."</verse>
        <verse osisID='1Sam.1.18'>"Jsi ke své služebnici tak laskav!" řekla Hana, a když odešla, pojedla a smutek z její tváře zmizel.</verse>
        <verse osisID='1Sam.1.19'>Časně ráno vstali, a když se poklonili Hospodinu, vydali se zpátky domů do Rámy. Elkána se pak se svou ženou Hanou miloval a Hospodin na ni nezapomněl.</verse>
        <verse osisID='1Sam.1.20'>Než se rok s rokem sešel, Hana počala a porodila syna. Dala mu jméno Samuel, Vyslyšel Bůh, neboť řekla: "Vyprosila jsem ho od Hospodina."</verse>
        <verse osisID='1Sam.1.21'>Když se pak Elkána znovu vydal s celou svou rodinou předložit Hospodinu výroční oběť a splnit svůj slib,</verse>
        <verse osisID='1Sam.1.22'>Hana nešla. "Až chlapce odkojím," řekla svému muži, "přivedu ho před Hospodina a zůstane tam navždy."</verse>
        <verse osisID='1Sam.1.23'>"Dělej, jak myslíš," řekl jí na to Elkána. "Zůstaň tu, než ho odkojíš, a kéž Hospodin přivede tvůj slib k naplnění." A tak ta žena zůstala se svým synkem a pečovala o něj, dokud ho neodkojila.</verse>
        <verse osisID='1Sam.1.24'>A když ho odkojila, vzala tříletého býčka, efu mouky a džbán vína a odvedla chlapce do Hospodinovy svatyně v Šílu. Bylo to ještě malé dítě.</verse>
        <verse osisID='1Sam.1.25'>Býčka porazili a chlapce přivedli k Elímu.</verse>
        <verse osisID='1Sam.1.26'>"Můj pane," řekla Hana, "poslyš prosím. Jakože jsi, můj pane, živ, já jsem ta žena, která tu poblíž tebe stála a modlila se k Hospodinu.</verse>
        <verse osisID='1Sam.1.27'>Za toto dítě jsem se tehdy modlila a Hospodin mi dal, o co jsem ho úpěnlivě prosila.</verse>
        <verse osisID='1Sam.1.28'>Teď ho tedy odevzdávám Hospodinu, aby mu patřil po celý svůj život." A poklonili se tam Hospodinu.</verse>
      </chapter>
      <chapter osisID='1Sam.2'>
        <verse osisID='1Sam.2.1'>Hana se tenkrát modlila těmito slovy: "V Hospodinu se raduji srdcem svým, v Hospodinu svůj roh pozvedám. Svým protivníkům se teď zasměji, mou radostí je spása tvá.</verse>
        <verse osisID='1Sam.2.2'>Není svatého kromě Hospodina, ne, není nikdo jako ty, není skály, jako je náš Bůh!</verse>
        <verse osisID='1Sam.2.3'>Přestaňte s těmi pyšnými řečmi, povýšenost vám proudí z úst, Hospodin však je Bůh vševědoucí - on lidské skutky posoudí.</verse>
        <verse osisID='1Sam.2.4'>Luky siláků rozlámaly se, ti, kdo klopýtali, síly nabyli.</verse>
        <verse osisID='1Sam.2.5'>Kdo byli sytí, teď pro chléb nádeničí, kdo byli hladoví, lačnět přestali. Neplodné sedm narodí se, matka mnohých však uvadne.</verse>
        <verse osisID='1Sam.2.6'>Hospodin dává smrt i život, do hrobu i z hrobu uvádí.</verse>
        <verse osisID='1Sam.2.7'>Sesílá bídu, dává hojnost, poníží a rovněž povýší.</verse>
        <verse osisID='1Sam.2.8'>Chudáka umí z prachu pozvednout, ubožáka bere ze smetiště, mezi knížaty jim dává usednout, dává jim místo na čestných sedadlech. Hospodinu patří sloupy země, založil na nich celý svět.</verse>
        <verse osisID='1Sam.2.9'>Kroky svých věrných opatruje, darebáci však hynou v tmě. Svou vlastní silou se nikdo neprosadí,</verse>
        <verse osisID='1Sam.2.10'>Hospodinovi protivníci budou zničeni. Nejvyšší z nebe zaburácí, končiny světa bude soudit Hospodin. Hospodin silou obdaří svého krále, roh svého pomazaného pozvedne!"</verse>
        <verse osisID='1Sam.2.11'>Elkána se pak vrátil domů do Rámy, ale chlapec zůstal u kněze Elího, aby sloužil Hospodinu.</verse>
        <verse osisID='1Sam.2.12'>Elího synové byli ničemové. Nedbali na Hospodina</verse>
        <verse osisID='1Sam.2.13'>ani na pravidla ohledně kněží a lidu. Kdykoli někdo přinesl zápalnou oběť, přišel kněžský mládenec, a jak se vařilo maso, vzal trojzubou vidlici</verse>
        <verse osisID='1Sam.2.14'>a vrazil ji do mísy nebo do hrnce, do pánve nebo do kotle. Co vidlice vytáhla, to si kněz nechal. Takto se chovali ke všem Izraelcům, kteří přicházeli do Šíla.</verse>
        <verse osisID='1Sam.2.15'>Kněžský mládenec navíc přicházel, ještě než se zapálil tuk, a říkal tomu, kdo obětoval: "Odevzdej knězi maso na pečení. Vařené maso od tebe nevezme, jenom syrové."</verse>
        <verse osisID='1Sam.2.16'>Když ten člověk namítal: "Nejdříve se přece má zapálit tuk; potom si vezmi, co chceš," kněz odpovídal: "Ne. Dej mi to hned. Když nedáš, zabavím to násilím!"</verse>
        <verse osisID='1Sam.2.17'>Tak se ti mladíci dopouštěli před Hospodinem hrozného hříchu, protože znevažovali Hospodinovy oběti.</verse>
        <verse osisID='1Sam.2.18'>Tehdy před Hospodinem sloužil Samuel, hošík oblečený plátěným efodem.</verse>
        <verse osisID='1Sam.2.19'>Matka mu dělávala i kabátek a každoročně mu ho přinášela, když přicházela se svým mužem přinést výroční oběť.</verse>
        <verse osisID='1Sam.2.20'>Elí žehnal Elkánovi i jeho ženě se slovy: "Kéž Hospodin dá, abys měl s touto ženou potomky místo toho vyžádaného dítěte, které odevzdala Hospodinu." A tak se vraceli domů.</verse>
        <verse osisID='1Sam.2.21'>Hospodin pak Hanu navštívil svou milostí, takže počala a porodila tři syny a dvě dcery. Mládenec Samuel ale vyrůstal u Hospodina.</verse>
        <verse osisID='1Sam.2.22'>Elí byl už velmi starý. Slýchával o všem, co prováděli jeho synové celému Izraeli, i o tom, jak spali se ženami sloužícími u vchodu do Stanu setkávání.</verse>
        <verse osisID='1Sam.2.23'>"Co to provádíte?" říkal jim. "Ode všech lidí se o vás doslýchám hrozné věci.</verse>
        <verse osisID='1Sam.2.24'>To ne, synové moji! Slyším nedobré zprávy - vždyť svádíte Hospodinův lid!</verse>
        <verse osisID='1Sam.2.25'>Hřeší-li člověk proti člověku, Bůh může zasáhnout. Hřeší-li ale člověk proti Hospodinu, kdo se ho zastane?" Oni ale na otcova slova vůbec nedali, neboť Hospodinova vůle byla, aby zemřeli.</verse>
        <verse osisID='1Sam.2.26'>Chlapec Samuel však prospíval, rostl a byl milý jak Hospodinu, tak i lidem.</verse>
        <verse osisID='1Sam.2.27'>Za Elím přišel Boží muž a řekl mu: "Tak praví Hospodin: Cožpak jsem se neukázal rodu tvého praotce, když ještě byli otroci faraonova domu v Egyptě?</verse>
        <verse osisID='1Sam.2.28'>Právě jeho jsem si ze všech izraelských kmenů vyvolil za kněze, aby vystupoval k mému oltáři, aby pálil kadidlo a nosil přede mnou efod. Rodu tvého praotce jsem svěřil všechny ohnivé oběti synů Izraele.</verse>
        <verse osisID='1Sam.2.29'>Proč tedy pošlapáváte mé oběti a dary, které jsem určil Příbytku? Svých synů si vážíš více nežli mě. Vykrmili jste se tím nejlepším z obětních darů mého lidu Izraele!</verse>
        <verse osisID='1Sam.2.30'>Nuže, tak praví Hospodin, Bůh Izraele: Ano, řekl jsem, že tvůj dům a tvůj otcovský rod zůstanou v mé službě navěky. Teď ale Hospodin praví: V žádném případě! Ty, kdo mě ctí, totiž poctím; ty, kdo mě znevažují, však zostudím.</verse>
        <verse osisID='1Sam.2.31'>Hle, přicházejí dny, kdy zlomím tvou moc a moc tvého otcovského rodu! Nikdo v tvém domě se nedočká stáří.</verse>
        <verse osisID='1Sam.2.32'>Uvidíš soužení, jež dolehne na můj Příbytek. Ačkoli se Izraeli přihodí mnoho dobrého, ve tvém rodu se nikdo nedočká stáří.</verse>
        <verse osisID='1Sam.2.33'>I pokud někoho z vás neodetnu od svého oltáře, oči mu vyhasnou a jeho duše se usouží. Celé to množství tvých potomků zemře předčasně.</verse>
        <verse osisID='1Sam.2.34'>To, co se stane tvým dvěma synům Chofnimu a Pinchasovi, ti bude znamením: oba zemřou v jediný den.</verse>
        <verse osisID='1Sam.2.35'>Já si pak vzbudím věrného kněze, který bude jednat podle mého srdce a podle mé duše. Jemu zbuduji trvalý dům a zůstane ve službě před mým pomazaným navždycky.</verse>
        <verse osisID='1Sam.2.36'>Každý, kdo bude zanechán z tvého domu, se mu půjde poklonit za kousek stříbra, za bochník chleba a řekne: ‚Zařaď mě, prosím, někam mezi kněží, ať mám alespoň co jíst!'"</verse>
      </chapter>
      <chapter osisID='1Sam.3'>
        <verse osisID='1Sam.3.1'>Chlapec Samuel sloužil pod Elího dohledem Hospodinu. V oněch dnech bývalo Hospodinovo slovo vzácné. Ani vidění nebylo časté.</verse>
        <verse osisID='1Sam.3.2'>Elí měl v té době už tak slabý zrak, že neviděl. Jednou v noci spal na svém obvyklém místě.</verse>
        <verse osisID='1Sam.3.3'>Boží lampa ještě nezhasla. Samuel spal v Hospodinově svatostánku, kde byla Boží truhla.</verse>
        <verse osisID='1Sam.3.4'>Vtom na Samuele zavolal Hospodin. "Tady jsem," odpověděl Samuel</verse>
        <verse osisID='1Sam.3.5'>a rozběhl se za Elím. "Tady jsem," řekl mu. "Volal jsi mě." Elí však odvětil: "Nevolal jsem tě. Jdi zase spát." A tak si šel lehnout.</verse>
        <verse osisID='1Sam.3.6'>Vtom na něj Hospodin znovu zavolal: "Samueli!" Vstal tedy a šel za Elím. "Tady jsem, volal jsi mě," řekl mu. "Nevolal jsem tě, synu," odpověděl Elí. "Jdi zase spát."</verse>
        <verse osisID='1Sam.3.7'>Samuel totiž ještě Hospodina neznal a Hospodinovo slovo mu ještě nebylo zjeveno.</verse>
        <verse osisID='1Sam.3.8'>Hospodin ale Samuele zavolal znovu, potřetí. Vstal tedy a šel za Elím. "Tady jsem, volal jsi mě," řekl mu. Tehdy Elí pochopil, že chlapce volá Hospodin.</verse>
        <verse osisID='1Sam.3.9'>Proto Samuelovi řekl: "Jdi spát, a když tě zavolá, řekni: ‚Mluv, Hospodine; tvůj služebník poslouchá.'" Samuel si tedy šel lehnout na své místo.</verse>
        <verse osisID='1Sam.3.10'>Vtom přišel Hospodin, stanul tam a zavolal tak jako předtím: "Samueli! Samueli!" "Mluv," odpověděl Samuel, "tvůj služebník poslouchá."</verse>
        <verse osisID='1Sam.3.11'>Tehdy Hospodin Samuelovi řekl: "Hle, chystám se v Izraeli udělat věc, která nikomu, kdo o ní uslyší, nepřestane znít v uších.</verse>
        <verse osisID='1Sam.3.12'>Toho dne uvedu na Elího všechno, co jsem vyslovil proti jeho domu, od začátku až do konce.</verse>
        <verse osisID='1Sam.3.13'>Oznámil jsem mu, že jeho dům navěky odsoudím kvůli provinění, o kterém věděl: Jeho synové se rouhali a on jim v tom nezabránil.</verse>
        <verse osisID='1Sam.3.14'>Proto o Elího domě přísahám: Vina Elího domu nebude nikdy přikryta žádnou obětí ani darem!"</verse>
        <verse osisID='1Sam.3.15'>Samuel zůstal ležet až do rána, kdy měl jít otevřít dveře Hospodinovy svatyně. Bál se totiž vyprávět to vidění Elímu.</verse>
        <verse osisID='1Sam.3.16'>Ten si však Samuele zavolal: "Samueli, synu můj!" "Tady jsem," odpověděl Samuel.</verse>
        <verse osisID='1Sam.3.17'>"Co ti řekl?" ptal se ho Elí. "Prosím, nic přede mnou netaj. Ať tě Bůh potrestá a ještě ti přidá, jestliže mi zatajíš jediné slovo z toho, co ti řekl!"</verse>
        <verse osisID='1Sam.3.18'>A tak mu to Samuel všechno pověděl a nezatajil mu vůbec nic. Elí na to řekl: "On je Hospodin; ať učiní, co se mu zlíbí."</verse>
        <verse osisID='1Sam.3.19'>Samuel pak rostl a Hospodin byl s ním a nedopustil, aby jediné z jeho slov selhalo.</verse>
        <verse osisID='1Sam.3.20'>Celý Izrael od Danu až po Beer-šebu tak poznal, že Samuel je skutečně Hospodinův prorok.</verse>
        <verse osisID='1Sam.3.21'>Hospodin se pak i nadále ukazoval v Šílu, kde se zjevil Samuelovi svým slovem.</verse>
      </chapter>
      <chapter osisID='1Sam.4'>
        <verse osisID='1Sam.4.1'>Samuel měl slovo pro celý Izrael.Tehdy Izrael vytáhl do boje proti Filištínům. Izraelci se utábořili poblíž Eben-ezeru a Filištíni v Afeku.</verse>
        <verse osisID='1Sam.4.2'>Když se Filištíni proti Izraeli sešikovali, rozpoutal se boj a Filištíni je porazili; pobili v poli asi 4 000 mužů z izraelských řad.</verse>
        <verse osisID='1Sam.4.3'>Když se lid vrátil do tábora, izraelští stařešinové se ptali: "Proč nás dnes Hospodin před Filištíny porazil? Pojďme si ze Šíla přinést Truhlu Hospodinovy smlouvy! Ať přijde mezi nás a vysvobodí nás z ruky našich nepřátel."</verse>
        <verse osisID='1Sam.4.4'>A tak lid poslal do Šíla, aby odtamtud přinesli Truhlu smlouvy Hospodina zástupů trůnícího na cherubech. S Truhlou Boží smlouvy šli oba Elího synové, Chofni a Pinchas.</verse>
        <verse osisID='1Sam.4.5'>Když přinášeli Truhlu Hospodinovy smlouvy do tábora, všechen Izrael spustil mohutný pokřik, až duněla země.</verse>
        <verse osisID='1Sam.4.6'>Jakmile ten pokřik zaslechli Filištíni, ptali se: "Co je to v hebrejském táboře za pokřik?" Když se dozvěděli, že do tábora přišla Truhla Hospodinova,</verse>
        <verse osisID='1Sam.4.7'>dostali Filištíni strach. Řekli si totiž: "To bůh přišel do jejich tábora! Běda nám!" Říkali: "Nic takového tu ještě nebylo!</verse>
        <verse osisID='1Sam.4.8'>Běda nám! Kdo nás vysvobodí z ruky těchto mocných bohů? To jsou ti bohové, kteří bili Egypt všemožnými ranami na poušti!</verse>
        <verse osisID='1Sam.4.9'>Jen odvahu! Vzmužte se, Filištíni, ať nemusíme sloužit Hebrejům, jako oni sloužili vám. Vzmužte se a bojujte!"</verse>
        <verse osisID='1Sam.4.10'>A Filištíni bojovali. Izrael byl poražen a rozutekli se každý domů. Byla to hrozná porážka; z Izraele padlo 30 000 pěších</verse>
        <verse osisID='1Sam.4.11'>a Boží truhla padla do zajetí. Oba Elího synové, Chofni a Pinchas, zemřeli.</verse>
        <verse osisID='1Sam.4.12'>Nějaký Benjamínec toho dne zběhl z bitvy a dorazil do Šíla. Roucho měl roztržené a na hlavě hlínu.</verse>
        <verse osisID='1Sam.4.13'>Když dorazil, Elí právě seděl na stolci u cesty a vyhlížel, plný obav o Boží truhlu. Jakmile ten muž dorazil se zprávou do města, celé město propuklo v nářek.</verse>
        <verse osisID='1Sam.4.14'>"Co je to za rozruch?" ptal se Elí, když zaslechl ten hlasitý křik.Onen muž přispěchal, aby mu to oznámil.</verse>
        <verse osisID='1Sam.4.15'>(Elímu bylo devadesát osm let a oči už mu nesloužily, takže neviděl.)</verse>
        <verse osisID='1Sam.4.16'>"Právě jdu z bitvy, vlastně jsem z dnešní bitvy utekl," řekl ten muž Elímu. "Co se stalo, synu?" ptal se Elí.</verse>
        <verse osisID='1Sam.4.17'>"Izrael se dal před Filištíny na útěk," odpověděl posel. "Lid utrpěl hroznou porážku. Oba tví synové, Chofni a Pinchas, padli. A Boží truhla padla do zajetí."</verse>
        <verse osisID='1Sam.4.18'>Jakmile zmínil Boží truhlu, spadl Elí pozpátku ze svého křesla vedle brány, zlomil si vaz a zemřel. Byl totiž starý a těžký. Tento muž soudil Izrael čtyřicet let.</verse>
        <verse osisID='1Sam.4.19'>Jeho snacha, Pinchasova manželka, byla těhotná a měla rodit. Když uslyšela zprávu, že Boží truhla je v zajetí a že její tchán i manžel jsou mrtví, zhroutila se a porodila, neboť ji přemohly bolesti.</verse>
        <verse osisID='1Sam.4.20'>Ženy, které jí pomáhaly, jí ve chvíli, kdy umírala, řekly: "Neboj se, máš syna!" Ona však neodpovídala, jako by nevnímala.</verse>
        <verse osisID='1Sam.4.21'>Chlapce pojmenovala Ichabod, Nesláva, neboť řekla: "Sláva opustila Izrael." To kvůli zajetí Boží truhly a kvůli svému tchánu a manželovi</verse>
        <verse osisID='1Sam.4.22'>řekla: "Sláva opustila Izrael, Boží truhla je pryč!"</verse>
      </chapter>
      <chapter osisID='1Sam.5'>
        <verse osisID='1Sam.5.1'>Boží truhly se zmocnili Filištíni a dopravili ji z Eben-ezeru do Ašdodu.</verse>
        <verse osisID='1Sam.5.2'>Pak ji vzali, vnesli ji do Dágonova chrámu a postavili ji vedle Dágona.</verse>
        <verse osisID='1Sam.5.3'>Druhý den Ašdoďané vstali a hle - Dágon leží tváří k zemi před Truhlou Hospodinovou! A tak Dágona zvedli a vrátili na místo.</verse>
        <verse osisID='1Sam.5.4'>Druhý den ráno vstali a hle - Dágon leží tváří k zemi před Truhlou Hospodinovou a Dágonova hlava i obě ruce leží ulomeny na prahu. Zůstal z něj jenom trup.</verse>
        <verse osisID='1Sam.5.5'>(Proto Dágonovi kněží a vůbec všichni, kdo vstupují do Dágonova chrámu v Ašdodu, až dodnes nestoupají na Dágonův práh.)</verse>
        <verse osisID='1Sam.5.6'>Na Ašdoďany pak těžce dolehla ruka Hospodinova - přinesla pohromu a Ašdod i s okolím ranila nádory.</verse>
        <verse osisID='1Sam.5.7'>Když obyvatelé Ašdodu viděli, co se děje, říkali: "Truhla izraelského boha u nás nemůže zůstat. Jeho ruka drtí nás i našeho boha Dágona!"</verse>
        <verse osisID='1Sam.5.8'>Obeslali proto všechny filištínské vládce, shromáždili je k sobě a pravili: "Co máme dělat s truhlou izraelského boha?" Usnesli se potom, že ji převezme město Gat, a tak tam Truhlu Boha Izraele přestěhovali.</verse>
        <verse osisID='1Sam.5.9'>Jakmile ji tam ale přestěhovali, ruka Hospodinova způsobila ve městě nesmírnou hrůzu a ranila tamní obyvatele od nejmenších po největší tak, že se jim vyrazily nádory.</verse>
        <verse osisID='1Sam.5.10'>A tak Boží truhlu odeslali do Ekronu. Když ale Boží truhla přicházela do Ekronu, dali se Ekroňané do křiku: "Stěhují sem truhlu izraelského boha! To nás chtějí s celým naším lidem zahubit?"</verse>
        <verse osisID='1Sam.5.11'>Obeslali proto a shromáždili všechny filištínské vládce. "Pošlete truhlu izraelského boha pryč," žádali. "Ať se vrátí, kam patří, jenom ať nehubí nás a náš lid!" Po celém městě se totiž rozšířila smrtelná hrůza. Boží ruka na ně dolehla velmi těžce.</verse>
        <verse osisID='1Sam.5.12'>Ti, kdo nezemřeli, byli raněni nádory a křik toho města stoupal až k nebi.</verse>
      </chapter>
      <chapter osisID='1Sam.6'>
        <verse osisID='1Sam.6.1'>Hospodinova truhla zůstala ve filištínském kraji sedm měsíců.</verse>
        <verse osisID='1Sam.6.2'>Filištíni svolali své kněze a věštce: "Co máme dělat s Hospodinovou truhlou?" ptali se. "Oznamte nám, jak ji máme poslat, kam patří."</verse>
        <verse osisID='1Sam.6.3'>Ti odpověděli: "Až budete odesílat truhlu izraelského boha, neodesílejte ji s prázdnou. Rozhodně ji musíte poslat zpátky s odškodněním. Tak se uzdravíte a poznáte, proč se jeho ruka od vás neodvracela."</verse>
        <verse osisID='1Sam.6.4'>"A jaké odškodnění s ní máme poslat zpět?" otázali se. "Pět zlatých nádorů a pět zlatých krys podle počtu filištínských vládců," zněla odpověď, "neboť tatáž pohroma postihla všechny včetně vašich vládců.</verse>
        <verse osisID='1Sam.6.5'>Zhotovte podobizny svých nádorů a podobizny krys, které ničí vaši zem, a vzdejte čest bohu Izraele. Snad nadlehčí svou ruku nad vámi, vašimi bohy i vaší zemí.</verse>
        <verse osisID='1Sam.6.6'>Proč byste měli zatvrzovat své srdce, jako to udělali Egypťané a farao? Když se s nimi tento bůh vypořádal, nakonec je stejně propustili a oni šli.</verse>
        <verse osisID='1Sam.6.7'>Proto teď připravte jeden nový vůz a dvě otelené krávy, na něž nebylo nikdy vloženo jho. Obě krávy zapřáhněte do vozu a jejich telata od nich odveďte domů.</verse>
        <verse osisID='1Sam.6.8'>Vezměte Hospodinovu truhlu, naložte ji na vůz, ty zlaté předměty, které s ní vracíte jako odškodnění, přidejte do mošny po straně a pošlete ji pryč.</verse>
        <verse osisID='1Sam.6.9'>Pak uvidíte: Zamíří-li do svého kraje směrem k Bet-šemeši, pak nám toto hrozné neštěstí způsobil on. Pokud ne, budete vědět, že nás nezasáhla jeho ruka, ale stalo se nám to náhodou."</verse>
        <verse osisID='1Sam.6.10'>A tak to udělali. Vzali dvě otelené krávy, zapřáhli je do vozu a jejich telata zavřeli doma.</verse>
        <verse osisID='1Sam.6.11'>Hospodinovu truhlu naložili na vůz spolu s mošnou, v níž byly ty zlaté krysy a podobizny nádorů.</verse>
        <verse osisID='1Sam.6.12'>Krávy zamířily rovnou k Bet-šemeši. Šly stále stejným směrem po téže silnici. Bučely, ale neuhnuly napravo ani nalevo. Filištínští vládci kráčeli za nimi až k hranici u Bet-šemeše.</verse>
        <verse osisID='1Sam.6.13'>Obyvatelé Bet-šemeše právě v údolí sklízeli pšenici. Když pozvedli zrak a spatřili Truhlu, ten pohled je rozradostnil.</verse>
        <verse osisID='1Sam.6.14'>Vůz dojel až k poli Jošuy Betšemešského a zastavil tam u velikého kamene. Místní pak ten vůz rozštípali na dříví a krávy přinesli jako zápalnou oběť Hospodinu.</verse>
        <verse osisID='1Sam.6.15'>Levité hned složili Truhlu Hospodinovu a s ní i mošnu, ve které byly ony zlaté předměty, a položili je u toho velikého kamene. Obyvatelé Bet-šemeše toho dne přinášeli zápalné oběti a připravili obětní hody Hospodinu.</verse>
        <verse osisID='1Sam.6.16'>Když to pětice filištínských vládců viděla, vrátili se toho dne zpátky do Ekronu.</verse>
        <verse osisID='1Sam.6.17'>Toto jsou zlaté nádory, které Filištíni vrátili jako odškodné Hospodinu: jeden za Ašdod, jeden za Gazu, jeden za Aškelon, jeden za Gat a jeden za Ekron.</verse>
        <verse osisID='1Sam.6.18'>I zlatých krys bylo do počtu podle všech filištínských měst náležejících oněm pěti vladařům od opevněného města až po venkovskou obec. Onen veliký kámen, na který složili Hospodinovu truhlu, je toho svědkem až dodnes na poli Jošuy Betšemešského.</verse>
        <verse osisID='1Sam.6.19'>Hospodin ale srazil ty obyvatele Bet-šemeše, kteří nahlíželi do Truhly Hospodinovy. Ranil sedmdesát mužů (vždy pět mužů z tisíce). Lid pak držel smutek, protože Hospodin ranil lid tou hroznou ranou.</verse>
        <verse osisID='1Sam.6.20'>Proto si obyvatelé Bet-šemeše říkali: "Kdo může obstát před Hospodinem, tak svatým Bohem? A ke komu má zamířit od nás?"</verse>
        <verse osisID='1Sam.6.21'>Vyslali tedy posly k obyvatelům Kiriat-jearimu: "Filištíni vrátili Truhlu Hospodinovu! Pojďte si ji odnést k sobě."</verse>
      </chapter>
      <chapter osisID='1Sam.7'>
        <verse osisID='1Sam.7.1'>Kiriat-jearimští přišli a Hospodinovu truhlu si odnesli. Vešli s ní do Abinadabova domu na kopci a posvětili jeho syna Eleazara, aby ji střežil.</verse>
        <verse osisID='1Sam.7.2'>Od chvíle, kdy Truhla spočinula v Kiriat-jearimu, uběhlo mnoho let. Po dvaceti letech, když se celý dům Izraele roztoužil po Hospodinu,</verse>
        <verse osisID='1Sam.7.3'>promluvil Samuel k celému domu Izraele: "Obracíte-li se k Hospodinu celým srdcem, odstraňte ze svého středu cizí bohy i obrazy Aštarot. Přimkněte se srdcem k Hospodinu a služte jen jemu! Pak vás zachrání z ruky Filištínů."</verse>
        <verse osisID='1Sam.7.4'>Nato synové Izraele odstranili baaly i aštarty a začali sloužit jen Hospodinu.</verse>
        <verse osisID='1Sam.7.5'>Samuel dále pravil: "Shromážděte celý Izrael do Micpy, abych se za vás modlil k Hospodinu."</verse>
        <verse osisID='1Sam.7.6'>Shromáždili se tedy do Micpy. Čerpali vodu, vylévali ji před Hospodinem, postili se toho dne a prohlašovali tam: "Zhřešili jsme proti Hospodinu." Tak se Samuel v Micpě stal izraelským soudcem.</verse>
        <verse osisID='1Sam.7.7'>Když se Filištíni doslechli, že se Izraelci shromáždili do Micpy, vytáhli filištínští vládci proti Izraeli. Jakmile to Izraelci uslyšeli, dostali z Filištínů strach</verse>
        <verse osisID='1Sam.7.8'>a říkali Samuelovi: "Teď nesmíš mlčet! Nepřestávej za nás volat k Hospodinu, našemu Bohu, ať nás vysvobodí z ruky Filištínů!"</verse>
        <verse osisID='1Sam.7.9'>Samuel tedy vzal jedno ještě neodstavené jehně a přinesl je celé jako zápalnou oběť Hospodinu. Pak volal k Hospodinu za Izrael a Hospodin mu odpověděl.</verse>
        <verse osisID='1Sam.7.10'>Zatímco Samuel přinášel zápalnou oběť, Filištíni se už chystali k útoku na Izrael. Hospodin ale toho dne nad Filištíny zaburácel mohutným hromem, takže propadli zmatku a byli před Izraelem poraženi.</verse>
        <verse osisID='1Sam.7.11'>Izraelští muži vyrazili z Micpy, pustili se za Filištíny a pobíjeli je až pod Bet-kar.</verse>
        <verse osisID='1Sam.7.12'>Tehdy vzal Samuel jeden kámen, umístil ho mezi Micpu a Šen a nazval ho Eben-ezer, Kámen pomoci. Řekl totiž: "Až sem nám pomohl Hospodin."</verse>
        <verse osisID='1Sam.7.13'>Filištíni tedy byli poraženi a přestali útočit na území Izraele. Po všechny Samuelovy dny byla ruka Hospodinova proti Filištínům.</verse>
        <verse osisID='1Sam.7.14'>Města od Ekronu až po Gat, která Filištíni předtím Izraeli vzali, byla znovu dobyta a Izrael osvobodil z jejich rukou i území v jejich okolí. Také mezi Izraelem a Emorejci vládl mír.</verse>
        <verse osisID='1Sam.7.15'>Samuel soudil Izrael po všechny dny svého života.</verse>
        <verse osisID='1Sam.7.16'>Rok co rok se vydával na cestu a obcházel Bet-el, Gilgal i Micpu a na všech těchto místech soudil Izrael.</verse>
        <verse osisID='1Sam.7.17'>Potom se vracel do Rámy, kde bydlel, a soudil Izrael i tam. Tam také postavil oltář Hospodinu.</verse>
      </chapter>
      <chapter osisID='1Sam.8'>
        <verse osisID='1Sam.8.1'>Když potom Samuel zestárl, ustanovil za soudce v Izraeli své syny.</verse>
        <verse osisID='1Sam.8.2'>Jeho prvorozený syn se jmenoval Joel, druhý Abiáš a byli soudci v Beer-šebě.</verse>
        <verse osisID='1Sam.8.3'>Nechodili však po cestách svého otce. Šlo jim o zisk, brali úplatky a překrucovali právo.</verse>
        <verse osisID='1Sam.8.4'>Všichni stařešinové Izraele se tehdy sešli a vydali se za Samuelem do Rámy.</verse>
        <verse osisID='1Sam.8.5'>"Pohleď," řekli mu, "ty už jsi starý a tví synové nechodí po tvých cestách. Raději nám tedy ustanov krále, ať nás vede - tak je to přece u všech národů."</verse>
        <verse osisID='1Sam.8.6'>Když ale řekli: "Dej nám krále, ať nás vede," Samuelovi se to nelíbilo. Modlil se proto k Hospodinu</verse>
        <verse osisID='1Sam.8.7'>a Hospodin Samuelovi řekl: "Poslechni hlas lidu ve všem, co ti říkají. Nepohrdli přece tebou, ale mnou, abych nebyl jejich králem.</verse>
        <verse osisID='1Sam.8.8'>Přesně jako se chovali ode dne, kdy jsem je vyvedl z Egypta, až dodnes - když mě opouštěli a sloužili cizím bohům - tak se zachovali i k tobě.</verse>
        <verse osisID='1Sam.8.9'>Proto je teď poslechni. Důrazně je ale varuj a vylož jim, jakým způsobem nad nimi bude král vládnout."</verse>
        <verse osisID='1Sam.8.10'>Samuel tedy pověděl všechna Hospodinova slova lidu, který se na něm dožadoval krále.</verse>
        <verse osisID='1Sam.8.11'>"Toto je způsob, jakým nad vámi bude král vládnout," řekl. "Vezme vám syny, aby mu dělali vozataje a jezdce a aby běhali před jeho vozem.</verse>
        <verse osisID='1Sam.8.12'>Některé ustanoví za velitele nad tisíci nebo nad padesáti, jiné nechá orat jeho pole a sklízet jeho sklizeň a další pro něj budou vyrábět válečnou výzbroj a vozovou výstroj.</verse>
        <verse osisID='1Sam.8.13'>Vezme vám dcery, aby mu vařily, pekly a připravovaly voňavky.</verse>
        <verse osisID='1Sam.8.14'>Vezme vám nejlepší pole, vinice i olivy a rozdá je svým dvořanům.</verse>
        <verse osisID='1Sam.8.15'>Vaši setbu i vaše vinice zdaní desátkem a ten rozdá svým komorníkům a dvořanům.</verse>
        <verse osisID='1Sam.8.16'>Vezme si vaše služebníky i vaše děvečky, váš nejlepší dobytek i vaše osly, aby pracovali pro něj.</verse>
        <verse osisID='1Sam.8.17'>Vaše ovce a kozy zdaní desátkem. I vy sami nakonec budete jeho otroky.</verse>
        <verse osisID='1Sam.8.18'>Přijde den, kdy budete naříkat, že jste se rozhodli pro krále, ale Hospodin tehdy vaše volání nevyslyší."</verse>
        <verse osisID='1Sam.8.19'>Lid ale odmítl Samuele poslechnout. "Ne, ne!" prohlásili. "Chceme mít nad sebou krále.</verse>
        <verse osisID='1Sam.8.20'>Ať jsme jako všechny národy; ať nám vládne vlastní král, ať nás vede, ať za nás bojuje!"</verse>
        <verse osisID='1Sam.8.21'>Samuel tedy vyslechl všechna slova lidu a oznámil je Hospodinu.</verse>
        <verse osisID='1Sam.8.22'>"Poslechni je," odpověděl mu Hospodin; "ustanov jim krále." Samuel pak Izraelcům řekl: "Vraťte se všichni domů."</verse>
      </chapter>
      <chapter osisID='1Sam.9'>
        <verse osisID='1Sam.9.1'>Byl jeden muž z Benjamína, jmenoval se Kíš, syn Abiele, syna Cerorova, syna Bechoratova, syna Afiachova. Byl to mezi Benjamínci vynikající muž.</verse>
        <verse osisID='1Sam.9.2'>Ten měl syna jménem Saul, mládence tak pěkného, že mezi syny Izraele nebylo pěknějšího. O hlavu převyšoval všechny ostatní.</verse>
        <verse osisID='1Sam.9.3'>Saulovu otci Kíšovi se jednou zatoulaly oslice. Kíš proto řekl svému synu Saulovi: "Vezmi s sebou jednoho mládence a vyprav se ty oslice hledat."</verse>
        <verse osisID='1Sam.9.4'>Prošel tedy Efraimské hory, prošel kraj Šališa, ale nenašli nic. Prošli kraj Šaalim a zase nic. Prošel kraj Jemini, a pořád nic nenašli.</verse>
        <verse osisID='1Sam.9.5'>Když dorazili až do kraje Cuf, řekl Saul mládenci, kterého měl s sebou: "Pojďme se vrátit, ať se můj otec místo o oslice nezačne bát o nás."</verse>
        <verse osisID='1Sam.9.6'>"Víš co?" odpověděl mu mládenec. "V tomhle městě bývá Boží muž. Je to vážený člověk; všechno, co řekne, se opravdu stane. Co se tam teď vydat? Třeba nám ukáže cestu, kterou máme jít."</verse>
        <verse osisID='1Sam.9.7'>Saul mu na to řekl: "Co ale tomu muži přineseme, když za ním půjdeme? Jídlo nám už v mošnách došlo. Nemáme pro Božího muže žádnou odměnu. Co u sebe máme?"</verse>
        <verse osisID='1Sam.9.8'>"Podívej," odpověděl mládenec Saulovi, "mám u sebe čtvrt šekelu stříbra. Dám je Božímu muži, aby nám ukázal cestu."</verse>
        <verse osisID='1Sam.9.9'>(Když se v dávných dobách v Izraeli někdo šel dotázat Boha, říkal: Pojďme, půjdeme za vidoucím. Dnešní prorok byl tehdy nazýván vidoucí.)</verse>
        <verse osisID='1Sam.9.10'>"Dobrá," řekl Saul svému mládenci, "pojďme tedy." A tak šli do města, kde byl Boží muž.</verse>
        <verse osisID='1Sam.9.11'>Když pak stoupali nahoru k městu, potkali se s děvečkami, které vyšly pro vodu. "Je tu vidoucí?" zeptali se jich.</verse>
        <verse osisID='1Sam.9.12'>"Ano," odpověděly jim, "kousek před tebou. Pospěš si! Přišel dnes do města, protože lidé pořádají na návrší obětní hostinu.</verse>
        <verse osisID='1Sam.9.13'>Vyhledejte ho, hned jak přijdete do města, než se vydá k hostině na návrší. Lidé nezačnou jíst, dokud nepřijde, protože on má obětní hod požehnat. Teprve pak se pozvaní dají do jídla. Když vyrazíte hned, zastihnete ho právě včas."</verse>
        <verse osisID='1Sam.9.14'>Šli tedy do města. Jakmile vešli do města, hle - proti nim jde Samuel a míří vzhůru na návrší.</verse>
        <verse osisID='1Sam.9.15'>Den před Saulovým příchodem Hospodin Samuelovi prozradil:</verse>
        <verse osisID='1Sam.9.16'>"Zítra touto dobou k tobě pošlu muže z kraje Benjamín a ty ho pomažeš za vůdce nad mým lidem Izraelem. On vysvobodí můj lid z ruky Filištínů. Shlédl jsem totiž na svůj lid, neboť ke mně dolehl jejich nářek."</verse>
        <verse osisID='1Sam.9.17'>Jakmile Samuel spatřil Saula, Hospodin promluvil: "Hle, to je ten muž, o němž jsem ti řekl, že bude spravovat můj lid."</verse>
        <verse osisID='1Sam.9.18'>Saul uprostřed brány přistoupil k Samuelovi a požádal ho: "Ukaž mi, prosím, kde tu bydlí vidoucí."</verse>
        <verse osisID='1Sam.9.19'>"Já jsem vidoucí," odpověděl mu Samuel. "Pojď přede mnou na návrší; dnes budete jíst se mnou. Než se s tebou ráno rozloučím, povím ti všechno, co máš na srdci.</verse>
        <verse osisID='1Sam.9.20'>A o ty oslice, které se ti před třemi dny ztratily, si nedělej starosti. Už se našly. Vždyť ke komu se upíná touha celého Izraele? Přece k tobě a tvému otcovskému rodu!"</verse>
        <verse osisID='1Sam.9.21'>"Cože?" opáčil Saul. "Já jsem přece Benjamínek, z nejmenšího kmene v Izraeli! A můj rod je navíc ze všech benjamínských rodů ten poslední. Co mi to tu říkáš?"</verse>
        <verse osisID='1Sam.9.22'>Samuel ale Saula i s jeho mládencem vzal, přivedl je do síně a dal jim čelní místo mezi pozvanými, kterých bylo asi třicet.</verse>
        <verse osisID='1Sam.9.23'>Samuel řekl kuchaři: "Přines tu porci, kterou jsem ti dal; tu, o níž jsem ti řekl, ať ji dáš stranou."</verse>
        <verse osisID='1Sam.9.24'>Kuchař tedy vytáhl kýtu i s tím, co bylo na ní, a položil ji před Saula. "To bylo připraveno pro tebe," řekl Samuel. "Přijmi to a jez. Pro tuto chvíli, právě pro tebe to bylo určeno, ještě než jsem pozval ostatní." A tak Saul toho dne pojedl se Samuelem.</verse>
        <verse osisID='1Sam.9.25'>Když potom sestoupili z návrší do města, Samuel ještě se Saulem pohovořil na střešní terase.</verse>
        <verse osisID='1Sam.9.26'>Brzy ráno, ještě za rozbřesku, pak Samuel na Saula na střeše zavolal: "Vstávej, ať se s tebou rozloučím." Saul tedy vstal a společně se Samuelem vyšli ven.</verse>
        <verse osisID='1Sam.9.27'>Když se blížili k okraji města, Samuel Saulovi řekl: "Pošli toho mládence napřed." Když odešel, řekl mu: "Zastav se na chvíli. Uslyšíš ode mě Boží slovo."</verse>
      </chapter>
      <chapter osisID='1Sam.10'>
        <verse osisID='1Sam.10.1'>Tehdy vzal Samuel nádobku s olejem, vylil mu ji na hlavu a políbil ho. Pak řekl: "Hospodin tě právě pomazal za vůdce nad jeho dědictvím.</verse>
        <verse osisID='1Sam.10.2'>Až dnes půjdeš ode mě, u hrobu Ráchel na benjamínském území v Celcachu potkáš dva muže. Řeknou ti: ‚Ty oslice, které jsi šel hledat, se našly. Tvůj otec už nemá starost o oslice, ale bojí se o vás. Říká si: Co můj syn? Co si počnu?'</verse>
        <verse osisID='1Sam.10.3'>Potom odtud půjdeš dál, až přijdeš k táborskému dubu, kde tě potkají tři muži putující za Bohem do Bet-elu. Jeden ponese tři kůzlata, druhý tři pecny chleba a třetí džbán vína.</verse>
        <verse osisID='1Sam.10.4'>Pozdraví tě, dají ti dva chleby a ty je od nich přijmeš.</verse>
        <verse osisID='1Sam.10.5'>Přijdeš na Gibeat-elohim, Boží vrch, kde je filištínská posádka. Jakmile vejdeš do města, potkáš průvod proroků. S citerou, tamburínou, píšťalou a lyrou v čele budou v prorockém vytržení sestupovat z návrší.</verse>
        <verse osisID='1Sam.10.6'>Tehdy tě uchvátí Duch Hospodinův, začneš prorokovat s nimi a proměníš se v jiného člověka.</verse>
        <verse osisID='1Sam.10.7'>Až se ti vyplní tato znamení, dělej, co se ti naskytne, neboť Bůh je s tebou.</verse>
        <verse osisID='1Sam.10.8'>Potom jdi přede mnou napřed do Gilgalu. Věz, že jdu za tebou, abych tam obětoval zápalné a pokojné oběti. Budeš ale muset čekat sedm dní, než za tebou přijdu a oznámím ti, co máš dělat."</verse>
        <verse osisID='1Sam.10.9'>Když se pak Saul otočil, aby od Samuele odešel, Bůh proměnil jeho srdce v jiné. Toho dne se také vyplnila všechna ta znamení.</verse>
        <verse osisID='1Sam.10.10'>Když přišli ke Gibeji, hle - přímo proti nim jde průvod proroků. Vtom se ho zmocnil Duch Hospodinův a on s nimi upadl do prorockého vytržení.</verse>
        <verse osisID='1Sam.10.11'>Když všichni, kdo ho znali z dřívějška, viděli, jak prorokuje s proroky, říkali jeden druhému: "Co se to Kíšovu synovi stalo? To už i Saul patří k prorokům?"</verse>
        <verse osisID='1Sam.10.12'>Jeden místní k tomu řekl: "A koho mají za otce?" Tak vzniklo přísloví: To už i Saul patří k prorokům?</verse>
        <verse osisID='1Sam.10.13'>Když ho prorocké vytržení opustilo, odešel domů.</verse>
        <verse osisID='1Sam.10.14'>"Kde jste chodili?" ptal se Saulův strýc Saula a jeho mládence. "Hledali jsme oslice. Když jsme viděli, že nejsou k nalezení, šli jsme za Samuelem," odpověděl Saul.</verse>
        <verse osisID='1Sam.10.15'>"Tak mi pověz, co vám Samuel řekl," ptal se dál Saulův strýc.</verse>
        <verse osisID='1Sam.10.16'>"Ujistil nás, že se oslice našly," odvětil Saul. To, co Samuel řekl ohledně kralování, mu ale neprozradil.</verse>
        <verse osisID='1Sam.10.17'>Samuel potom svolal lid k Hospodinu do Micpy,</verse>
        <verse osisID='1Sam.10.18'>kde Izraelcům řekl: "Tak praví Hospodin, Bůh Izraele: Já jsem přivedl Izrael z Egypta a vysvobodil vás z ruky Egypťanů i z ruky všech království, která vás utlačovala.</verse>
        <verse osisID='1Sam.10.19'>Vy jste ale dnes zavrhli svého Boha, který vás vysvobozuje ze všech vašich neštěstí a úzkostí. Řekli jste: ‚Ustanov nad námi krále.' Teď se tedy podle svých kmenů a rodů postavte před Hospodinem."</verse>
        <verse osisID='1Sam.10.20'>Samuel pak nechal předstupovat všechny izraelské kmeny. Los označil kmen Benjamín.</verse>
        <verse osisID='1Sam.10.21'>Nechal tedy po jednotlivých rodech přistupovat kmen Benjamín a označen byl rod Matri. Nakonec byl označen Saul, syn Kíšův. Hledali ho, ale nenašli.</verse>
        <verse osisID='1Sam.10.22'>Ptali se proto Hospodina dále: "Přišel už ten muž sem?" Hospodin odpověděl: "Schovává se tamhle mezi výstrojí."</verse>
        <verse osisID='1Sam.10.23'>Rozběhli se tam pro něj. Když se pak postavil doprostřed lidu, o hlavu převyšoval všechny ostatní.</verse>
        <verse osisID='1Sam.10.24'>"Vidíte, koho vám Hospodin vybral?" řekl jim Samuel. "V celém lidu mu není rovného." Nato všechen lid zvolal: "Ať žije král!"</verse>
        <verse osisID='1Sam.10.25'>Samuel tehdy lidu vysvětlil pravidla kralování, zapsal je do knihy a uložil před Hospodinem. Potom Samuel propustil všechen lid domů.</verse>
        <verse osisID='1Sam.10.26'>Také Saul odešel domů do Gibeje, doprovázen oddílem bojovníků, jejichž srdcí se dotkl Bůh.</verse>
        <verse osisID='1Sam.10.27'>Nějací ničemové ale říkali: "Tenhle že nás zachrání?" Pohrdli jím a nevzdali mu hold. On ale jako by to neslyšel.</verse>
      </chapter>
      <chapter osisID='1Sam.11'>
        <verse osisID='1Sam.11.1'>Potom přitáhl Nachaš Amonský a utábořil se proti Jábeš-gileádu. Všichni obyvatelé Jábeše Nachašovi vzkázali: "Uzavři s námi smlouvu a budeme ti sloužit."</verse>
        <verse osisID='1Sam.11.2'>Nachaš Amonský jim ale odpověděl: "Uzavřu ji s vámi tak, že každému z vás vyloupnu pravé oko, abych potupil celý Izrael."</verse>
        <verse osisID='1Sam.11.3'>Stařešinové z Jábeše ho požádali: "Dej nám sedm dní, ať rozešleme posly do celého Izraele. Pokud nás nikdo nepřijde zachránit, vzdáme se ti."</verse>
        <verse osisID='1Sam.11.4'>Když pak ti poslové přišli do Gibeje Saulovy a vyprávěli to všechno lidu, dali se všichni do hlasitého pláče.</verse>
        <verse osisID='1Sam.11.5'>Saul se právě vracel se svým dobytkem z pole. "Co je lidem, že pláčou?" ptal se. A tak mu vyprávěli, co říkali obyvatelé Jábeše.</verse>
        <verse osisID='1Sam.11.6'>Jakmile Saul ta slova uslyšel, zmocnil se ho Duch Hospodinův a vzplanul nesmírným hněvem.</verse>
        <verse osisID='1Sam.11.7'>Vzal jeden pár volů, rozsekal je na kusy a rozeslal po těch poslech do celého Izraele se slovy: "Takhle dopadne dobytek toho, kdo nejde se Saulem a Samuelem!" Na lid padla hrůza z Hospodina a vytáhli jako jeden muž.</verse>
        <verse osisID='1Sam.11.8'>Nechal je nastoupit v Bezeku: Izraelců bylo 300 000 a judských mužů 30 000.</verse>
        <verse osisID='1Sam.11.9'>Poslům, kteří za nimi přišli, pak řekli: "Toto vzkažte obyvatelům Jábeš-gileádu: Zítra okolo poledne k vám přijde záchrana." Poslové se tedy vrátili a oznámili to obyvatelům Jábeše. Ti se zaradovali</verse>
        <verse osisID='1Sam.11.10'>a vzkázali Amoncům: "Zítra se vám vzdáme a vy s námi naložíte, jak uznáte za vhodné."</verse>
        <verse osisID='1Sam.11.11'>Druhého dne Saul rozdělil své muže do tří oddílů. Během poslední hlídky nad ránem vpadli do tábora a pobíjeli Amonce až do poledne. Nějací zbyli, ale ti se rozutekli, takže z nich nezůstali ani dva pospolu.</verse>
        <verse osisID='1Sam.11.12'>Lid tehdy řekl Samuelovi: "Kdo že se ptal: ‚To nám bude kralovat Saul?' Dej nám ty muže, ať je zabijeme!"</verse>
        <verse osisID='1Sam.11.13'>Saul ale prohlásil: "V tento den nebude nikdo zabit; Hospodin dnes přece Izraeli daroval vítězství."</verse>
        <verse osisID='1Sam.11.14'>Samuel nato řekl lidu: "Pojďme teď do Gilgalu a potvrdíme tam království."</verse>
        <verse osisID='1Sam.11.15'>A tak se všechen lid vydal do Gilgalu, kde Saula před Hospodinem prohlásili za krále. Obětovali před Hospodinem pokojné oběti a Saul tam se všemi Izraelci pořádal velikou oslavu.</verse>
      </chapter>
      <chapter osisID='1Sam.12'>
        <verse osisID='1Sam.12.1'>Samuel tehdy promluvil ke všemu Izraeli: "Hleďte, poslechl jsem vás ve všem, co jste mi říkali, a ustanovil jsem nad vámi krále.</verse>
        <verse osisID='1Sam.12.2'>Teď vás tedy povede král. Já už jsem starý a šedivý a moji synové jsou mezi vámi. Vedl jsem vás od svého mládí až dodnes.</verse>
        <verse osisID='1Sam.12.3'>Tady jsem. Odpovězte mi před Hospodinem a před jeho pomazaným: Vzal jsem někomu býka? Vzal jsem někomu osla? Ukřivdil jsem někomu? Ublížil jsem někomu? Vzal jsem od někoho úplatek, abych nad něčím přimhouřil oko? Pokud ano, nahradím vám to."</verse>
        <verse osisID='1Sam.12.4'>"Nekřivdil jsi nám," odpověděli. "Nijak jsi nám neublížil ani jsi od nikoho nic nevzal."</verse>
        <verse osisID='1Sam.12.5'>Na to jim Samuel řekl: "Hospodin je před vámi svědkem a také jeho pomazaný je dnes svědkem, že jste na mně nic nenalezli." "Ano, je svědkem," odpověděli.</verse>
        <verse osisID='1Sam.12.6'>"Ano, Hospodin, který ustanovil Mojžíše a Árona a který vyvedl vaše otce z Egypta," řekl na to Samuel lidu.</verse>
        <verse osisID='1Sam.12.7'>"Teď předstupte, abych se s vámi před Hospodinem soudil kvůli všem Hospodinovým spravedlivým skutkům, které pro vás a vaše otce vykonal:</verse>
        <verse osisID='1Sam.12.8'>Poté, co Jákob odešel do Egypta, vaši otcové volali k Hospodinu a on jim poslal Mojžíše a Árona. Ti vaše otce vyvedli z Egypta a usadili je na tomto místě.</verse>
        <verse osisID='1Sam.12.9'>Oni však na Hospodina, svého Boha, zapomněli. Vydal je tedy do rukou Sisery, velitele chacorského vojska, a také do rukou Filištínů a do rukou moábského krále. Ti všichni proti nim bojovali.</verse>
        <verse osisID='1Sam.12.10'>Tehdy volali k Hospodinu: ‚Zhřešili jsme! Opustili jsme Hospodina a sloužili jsme baalům i aštartám. Teď nás ale zachraň z rukou našich nepřátel a budeme sloužit tobě!'</verse>
        <verse osisID='1Sam.12.11'>Hospodin tedy posílal Jerub-baala, Baráka, Jiftacha a Samuele, aby vás zachránil z rukou vašich okolních nepřátel, takže jste bydlili v bezpečí.</verse>
        <verse osisID='1Sam.12.12'>Potom jste uviděli, jak proti vám táhne amonský král Nachaš, a řekli jste mi: ‚To ne. Ať nad námi vládne král.' Vaším králem je ale Hospodin, váš Bůh!</verse>
        <verse osisID='1Sam.12.13'>Nuže, zde je král, kterého jste si vybrali a vyžádali. Pohleďte: Hospodin ho nad vámi ustanovil za krále.</verse>
        <verse osisID='1Sam.12.14'>Budete ctít Hospodina, sloužit mu a poslouchat ho? Nebudete se vzpírat Hospodinovým příkazům a půjdete za Hospodinem, svým Bohem - vy i král, který nad vámi vládne?</verse>
        <verse osisID='1Sam.12.15'>Jestliže totiž nebudete poslouchat Hospodina a budete se vzpírat jeho příkazům, bude Hospodinova ruka proti vám, tak jako byla proti vašim otcům.</verse>
        <verse osisID='1Sam.12.16'>Předstupte znovu a pohleďte, jak velikou věc Hospodin způsobí před vašima očima.</verse>
        <verse osisID='1Sam.12.17'>Není snad právě sklizeň pšenice? Budu volat k Hospodinu, aby seslal hromobití a déšť. Tehdy jasně pochopíte, jak veliké zlo jste v Hospodinových očích spáchali, když jste si vyžádali krále."</verse>
        <verse osisID='1Sam.12.18'>Samuel tedy volal k Hospodinu a Hospodin toho dne seslal hromobití a déšť. Všechen lid pak měl před Hospodinem i před Samuelem velikou bázeň.</verse>
        <verse osisID='1Sam.12.19'>"Modli se za své služebníky k Hospodinu, svému Bohu, abychom nezemřeli," řekl pak všechen lid Samuelovi. "Ke všem svým hříchům jsme přidali ještě tu zlou věc, že jsme si vyžádali krále!"</verse>
        <verse osisID='1Sam.12.20'>"Nebojte se," odpověděl jim Samuel. "Provedli jste sice všechno to zlo, jen se ale neodvracejte od Hospodina, ale služte mu celým srdcem.</verse>
        <verse osisID='1Sam.12.21'>Neodvracejte se k marnostem, které nemohou nijak prospět ani zachránit - vždyť jsou to marnosti!</verse>
        <verse osisID='1Sam.12.22'>Hospodin pro své veliké jméno svůj lid neopustí, protože se rozhodl učinit vás svým lidem.</verse>
        <verse osisID='1Sam.12.23'>Také mne ať ani nenapadne hřešit proti Hospodinu a přestat se za vás modlit. Budu vám ukazovat cestu dobrou a přímou.</verse>
        <verse osisID='1Sam.12.24'>Jen ctěte Hospodina a služte mu věrně celým srdcem. Považte, jak veliké věci pro vás vykonal.</verse>
        <verse osisID='1Sam.12.25'>Budete-li však přesto jednat zle, budete i se svým králem zničeni."</verse>
      </chapter>
      <chapter osisID='1Sam.13'>
        <verse osisID='1Sam.13.1'>Saul se stal králem ve třiceti letech. Když kraloval nad Izraelem druhým rokem,</verse>
        <verse osisID='1Sam.13.2'>vybral si z Izraele tři tisíce mužů. Dva tisíce jich bylo se Saulem v Michmasu a v betelských horách a tisíc s Jonatanem v benjamínské Gibeji. Zbytek lidu poslal zpátky domů.</verse>
        <verse osisID='1Sam.13.3'>Jonatan pobil filištínskou posádku v Gebě. Filištíni se to dozvěděli, a tak Saul nechal po celé zemi zatroubit na beraní roh se slovy: "Ať to Hebrejové slyší!"</verse>
        <verse osisID='1Sam.13.4'>Když se celý Izrael doslechl, že Saul pobil filištínskou posádku, a poštval tak Filištíny na Izrael, lid se shromáždil k Saulovi do Gilgalu.</verse>
        <verse osisID='1Sam.13.5'>Také Filištíni se shromáždili, aby bojovali s Izraelem - 3 000 vozů, 6 000 jezdců a lidu jako písku na mořském břehu. Vytáhli a utábořili se v Michmasu na východ od Bet-avenu.</verse>
        <verse osisID='1Sam.13.6'>Když Izraelci viděli, že jsou v úzkých a že vojsko je v tísni, poschovávali se v jeskyních, v houštinách, v rozsedlinách, vyhloubeninách a jamách.</verse>
        <verse osisID='1Sam.13.7'>Někteří Hebrejové se brodili i přes Jordán do kraje Gád a Gileád. Saul se stále držel v Gilgalu a všichni jeho muži se třásli strachy.</verse>
        <verse osisID='1Sam.13.8'>Čekal sedm dní, než se dostaví Samuel, jenže ten do Gilgalu stále nepřicházel a Saulovo vojsko se začínalo rozprchávat.</verse>
        <verse osisID='1Sam.13.9'>Proto řekl: "Přineste ke mně oběť zápalnou i pokojnou." A obětoval zápalnou oběť.</verse>
        <verse osisID='1Sam.13.10'>Jakmile byl s obětí hotov, hle - přichází Samuel! Saul mu vykročil naproti, aby ho přivítal.</verse>
        <verse osisID='1Sam.13.11'>Samuel mu ale řekl: "Cos to udělal?" Saul odpověděl: "Když jsem viděl, že se lid rozbíhá a ty v dohodnutý čas nejdeš a že se Filištíni shromažďují v Michmasu,</verse>
        <verse osisID='1Sam.13.12'>řekl jsem si: Filištíni mě teď v Gilgalu přepadnou, a já jsem si ještě nenaklonil Hospodina. Proto jsem se odhodlal přinést tu oběť sám."</verse>
        <verse osisID='1Sam.13.13'>"Zachoval ses jako hlupák!" zvolal Samuel. "Nesplnil jsi rozkaz, který ti dal Hospodin, tvůj Bůh. Vždyť Hospodin by tvé kralování nad Izraelem utvrdil na věky!</verse>
        <verse osisID='1Sam.13.14'>Teď ale tvé kralování neobstojí. Hospodin si už našel muže podle svého srdce. Jeho určil za vůdce svého lidu, protože ty jsi nesplnil, co ti Hospodin přikázal."</verse>
        <verse osisID='1Sam.13.15'>Potom Samuel vstal a odešel z Gilgalu do Gibeje Benjamínovy. Saul spočetl vojsko, které zůstalo při něm - asi 600 mužů.</verse>
        <verse osisID='1Sam.13.16'>Saul se svým synem Jonatanem a s muži, kteří s ním ještě zůstali, se tedy drželi v Gibeji Benjamínově, zatímco Filištíni tábořili v Michmasu.</verse>
        <verse osisID='1Sam.13.17'>Z filištínského tábora vyrazily tři oddíly nájezdníků. Jeden oddíl se vydal směrem k Ofře v šualském kraji.</verse>
        <verse osisID='1Sam.13.18'>Druhý oddíl se vydal směrem k Bet-choronu a třetí směrem k poušti, ke srázu nad údolím Ceboim.</verse>
        <verse osisID='1Sam.13.19'>V celé izraelské zemi nebyl jediný kovář. Filištíni si totiž řekli: "Aby si ti Hebrejové nemohli dělat meče nebo kopí."</verse>
        <verse osisID='1Sam.13.20'>Celý Izrael si tedy chodil k Filištínům nechat brousit radlice, motyky, sekery i srpy.</verse>
        <verse osisID='1Sam.13.21'>Broušení radlice nebo motyky stálo dvě třetiny šekelu, broušení vidlí, seker nebo ostření bodce pak třetinu šekelu.</verse>
        <verse osisID='1Sam.13.22'>Ve válce tedy všem Saulovým a Jonatanovým mužům scházely meče i kopí. Jen Saul a jeho syn Jonatan je měli.</verse>
        <verse osisID='1Sam.13.23'>Filištínská hlídka se zatím přesunula k průsmyku Michmas.</verse>
      </chapter>
      <chapter osisID='1Sam.14'>
        <verse osisID='1Sam.14.1'>Jednoho dne řekl Saulův syn Jonatan svému zbrojnošovi: "Pojď, pronikneme k té filištínské hlídce tamhle naproti." Svému otci to ale neřekl.</verse>
        <verse osisID='1Sam.14.2'>(Saul se zatím zdržoval na okraji Gibeje pod granátovníkem u Migronu. Jeho vojsko čítalo asi 600 mužů</verse>
        <verse osisID='1Sam.14.3'>včetně Achiáše, který nosil efod. Byl to syn Ichabodova bratra Achituba, syna Pinchase, syna Elího, Hospodinova kněze v Šílu.) O Jonatanově odchodu nikdo nevěděl.</verse>
        <verse osisID='1Sam.14.4'>Na obou stranách průsmyku, kterým chtěl Jonatan proniknout k filištínské hlídce, byly skalní útesy. Jeden se jmenoval Bocec a druhý Sene;</verse>
        <verse osisID='1Sam.14.5'>jeden se tyčil na severu proti Michmasu, druhý proti Gebě.</verse>
        <verse osisID='1Sam.14.6'>"Pojď," řekl Jonatan svému zbrojnoši, "pronikneme ke hlídce těch neobřezanců. Snad bude Hospodin při nás. Vždyť Hospodinu není zatěžko zvítězit, ať už jich je mnoho nebo málo."</verse>
        <verse osisID='1Sam.14.7'>"Udělej, cokoli máš na srdci," odpověděl mu zbrojnoš. "Obrať se, kam chceš - jsem přece s tebou jedno srdce."</verse>
        <verse osisID='1Sam.14.8'>Jonatan mu na to řekl: "Podívej se, pronikneme k těm mužům a ukážeme se jim.</verse>
        <verse osisID='1Sam.14.9'>Jestli nám řeknou: ‚Zastavte se, dokud k vám nedorazíme!' zůstaneme na místě a nebudeme k nim šplhat.</verse>
        <verse osisID='1Sam.14.10'>Jestliže řeknou: ‚Vylezte k nám!' polezeme, protože to pro nás bude znamením, že nám je Hospodin vydal do rukou."</verse>
        <verse osisID='1Sam.14.11'>Oba se tedy ukázali filištínské hlídce a Filištíni si řekli: "Podívejme, Hebrejové lezou z děr, do kterých se schovali."</verse>
        <verse osisID='1Sam.14.12'>Muži z té hlídky pak na Jonatana a jeho zbrojnoše zavolali: "Vylezte k nám a něco vám ukážeme." Tehdy Jonatan řekl svému zbrojnoši: "Stoupej za mnou. Hospodin je vydal Izraeli do rukou!"</verse>
        <verse osisID='1Sam.14.13'>Jonatan šplhal po čtyřech a zbrojnoš za ním. Filištíni před Jonatanem padali a jeho zbrojnoš je dobíjel.</verse>
        <verse osisID='1Sam.14.14'>V této první bitvě pobil Jonatan se svým zbrojnošem asi dvacet mužů na půlakrovém políčku.</verse>
        <verse osisID='1Sam.14.15'>Nepřátelské vojsko zachvátila hrůza. Jak v táboře, tak na poli, jak mezi hlídkami, tak v oddílech nájezdníků se všichni třásli strachy. I sama země se chvěla hrůzou z Boha.</verse>
        <verse osisID='1Sam.14.16'>Saulovi strážní v Gibeji Benjamínově viděli, jak se to vojsko rozbíhá do všech stran.</verse>
        <verse osisID='1Sam.14.17'>Saul řekl svým mužům: "Nastupte a zjistěte, kdo z našich odešel." Počítali a hle - chyběl Jonatan a jeho zbrojnoš.</verse>
        <verse osisID='1Sam.14.18'>Saul tehdy řekl Achiášovi: "Přines Boží truhlu." (Boží truhla totiž tehdy byla mezi Izraelci.)</verse>
        <verse osisID='1Sam.14.19'>Zatímco ale Saul hovořil s knězem, hluk ve filištínském táboře rostl stále víc. Saul proto řekl knězi: "Nech to být."</verse>
        <verse osisID='1Sam.14.20'>Saul a jeho muži se shromáždili, vyrazili do bitvy a hle - oni se tam v hrozném zmatku navzájem pobíjeli meči!</verse>
        <verse osisID='1Sam.14.21'>Ti Hebrejové, kteří předtím byli s Filištíny a přešli do jejich tábora, se teď přidali k Izraelcům, kteří byli se Saulem a s Jonatanem.</verse>
        <verse osisID='1Sam.14.22'>Když se všichni Izraelci ukrytí v Efraimských horách doslechli, že Filištíni utíkají, připojili se i oni k pronásledování a bitvě.</verse>
        <verse osisID='1Sam.14.23'>Tak Hospodin toho dne vysvobodil Izrael. Boj se pak přesunul do Bet-avenu.</verse>
        <verse osisID='1Sam.14.24'>Izraelští muži byli toho dne už vysíleni, ale Saul zavázal vojsko touto přísahou: "Zlořečený ten, kdo by okusil pokrm před večerem, dokud se nepomstím svým nepřátelům." Nikdo z vojska proto nic nejedl.</verse>
        <verse osisID='1Sam.14.25'>Celé vojsko vstoupilo do lesa, kde na zemi ležel med.</verse>
        <verse osisID='1Sam.14.26'>Když muži přišli do lesa, uviděli med kanoucí z pláství, ale nikdo z vojska se ho ani nedotkl, aby ho ochutnal, protože se báli té přísahy.</verse>
        <verse osisID='1Sam.14.27'>Jonatan ale svého otce neslyšel, když zavázal lid tou přísahou, a tak vztáhl hůl, kterou měl v ruce, a ponořil její konec do plástve medu. Nabral ho, ochutnal a oči se mu rozjasnily.</verse>
        <verse osisID='1Sam.14.28'>Jeden z mužů mu tehdy řekl: "Tvůj otec zavázal vojsko přísahou: ‚Zlořečený ten, kdo by dnes okusil pokrm.' Proto jsou muži tak vyčerpaní."</verse>
        <verse osisID='1Sam.14.29'>"Můj otec tím škodí zemi," řekl na to Jonatan. "Jen se podívejte, jak se mi rozjasnily oči, sotva jsem ochutnal trochu medu.</verse>
        <verse osisID='1Sam.14.30'>Co teprve, kdyby se dnes vojsko pořádně najedlo z nepřátelské kořisti? Nebyla by pak porážka Filištínů ještě větší?"</verse>
        <verse osisID='1Sam.14.31'>Toho dne pobíjeli Filištíny od Michmasu až po Ajalon a muži byli velmi vyčerpaní.</verse>
        <verse osisID='1Sam.14.32'>Proto se vrhli na kořist a brali ovce, dobytek i telata, na místě je poráželi a jedli i s krví.</verse>
        <verse osisID='1Sam.14.33'>Saulovi bylo oznámeno: "Hle, vojsko hřeší proti Hospodinu. Jí maso s krví." "To je zrada!" prohlásil Saul. "Hned ke mně přivalte veliký kámen."</verse>
        <verse osisID='1Sam.14.34'>Potom rozkázal: "Rozejděte se do vojska a řekněte jim: Přiveďte každý svého býka nebo ovci ke mně a tady je porážejte a jezte. Nehřešte proti Hospodinu pojídáním masa s krví!" Každý z vojska tedy té noci přivedl svého býka a porazil ho tam.</verse>
        <verse osisID='1Sam.14.35'>Saul tenkrát postavil oltář Hospodinu; bylo to poprvé, co Hospodinu postavil oltář.</verse>
        <verse osisID='1Sam.14.36'>Potom Saul prohlásil: "Pojďme! V noci vyrazíme za Filištíny a budeme je plenit až do svítání. Ani jednoho z nich nenecháme!" "Udělej, jak myslíš," odpověděli mu. Kněz ale řekl: "Přistupme sem k Bohu."</verse>
        <verse osisID='1Sam.14.37'>Saul se tedy ptal Boha: "Mám vyrazit za Filištíny? Vydáš je Izraeli do rukou?" On mu ale toho dne neodpověděl.</verse>
        <verse osisID='1Sam.14.38'>Saul proto řekl: "Pojďte sem, všichni vůdcové vojska! Zkoumejte a zjistěte, jaký hřích byl dnes spáchán.</verse>
        <verse osisID='1Sam.14.39'>Jakože je živ Hospodin, zachránce Izraele, i kdyby šlo o mého syna Jonatana, musí zemřít!" Nikdo z mužů mu neodpovídal.</verse>
        <verse osisID='1Sam.14.40'>Řekl tedy celému Izraeli: "Vy budete na jedné straně a já se svým synem Jonatanem na druhé." "Udělej, jak myslíš," odpověděl Saulovi lid.</verse>
        <verse osisID='1Sam.14.41'>Saul se pak modlil: "Hospodine, Bože Izraele, proč jsi dnes svému služebníku neodpověděl? Je-li vina na mě nebo na mém synu Jonatanovi, ať padne urim; je-li však vina na tvém lidu Izraeli, pak ať padne tumim." Los pak označil Jonatana a Saula, kdežto lid vyvázl.</verse>
        <verse osisID='1Sam.14.42'>"Losujte mezi mnou a Jonatanem," řekl Saul. A los označil Jonatana.</verse>
        <verse osisID='1Sam.14.43'>"Pověz mi, cos provedl," řekl Saul Jonatanovi. "Ochutnal jsem trochu medu na konci hole, kterou jsem měl v ruce," odpověděl Jonatan. "A za to teď mám zemřít."</verse>
        <verse osisID='1Sam.14.44'>Saul prohlásil: "Jestli ne, ať mě Bůh potrestá a ještě mi přidá! Musíš zemřít, Jonatane."</verse>
        <verse osisID='1Sam.14.45'>Lid se ale proti Saulovi ozval: "Jonatan že má zemřít? Ten, který Izraeli získal to veliké vítězství? To tedy ne! Jakože je živ Hospodin, ani vlas mu z hlavy nespadne. Vždyť mu dnes pomáhal Hospodin!" A tak lid zachránil Jonatana před smrtí.</verse>
        <verse osisID='1Sam.14.46'>Saul pak ukončil pronásledování Filištínů a ti se vrátili, odkud přišli.</verse>
        <verse osisID='1Sam.14.47'>Když se Saul ujal kralování nad Izraelem, bojoval se všemi okolními nepřáteli: s Moábci, Amonci, Edomci, s králi Cóby i s Filištíny. Kamkoli se obrátil, vítězil.</verse>
        <verse osisID='1Sam.14.48'>Odvážně napadl Amalekovce a zachránil Izrael z rukou nájezdníků.</verse>
        <verse osisID='1Sam.14.49'>Saulovi synové byli Jonatan, Jišvi a Malki-šua. Měl také dvě dcery: prvorozenou jménem Merab a mladší Míkal.</verse>
        <verse osisID='1Sam.14.50'>Saulova manželka se jmenovala Achinoam, dcera Achimaacova. Velitel jeho vojska se jmenoval Abner; byl to syn Saulova strýce Nera.</verse>
        <verse osisID='1Sam.14.51'>Saulův otec Kíš a Abnerův otec Ner totiž byli synové Abiele.</verse>
        <verse osisID='1Sam.14.52'>Po celý Saulův život probíhala urputná válka proti Filištínům. Kdykoli Saul viděl někoho schopného a udatného, povolal ho do své služby.</verse>
      </chapter>
      <chapter osisID='1Sam.15'>
        <verse osisID='1Sam.15.1'>Samuel promluvil k Saulovi: "Hospodin mě kdysi poslal, abych tě pomazal za krále nad jeho lidem, Izraelem; proto teď slyš Hospodinova slova.</verse>
        <verse osisID='1Sam.15.2'>Tak praví Hospodin zástupů: Chci potrestat Amaleka za to, co provedl Izraeli - že se proti němu postavil na jejich cestě z Egypta.</verse>
        <verse osisID='1Sam.15.3'>Teď tedy jdi a napadni Amalekovce. Všechny, kdo k nim patří, vyhlaďte jako proklaté. Nešetři je; pobij muže i ženy, děti i nemluvňata, skot i brav, velbloudy i osly!"</verse>
        <verse osisID='1Sam.15.4'>Saul tedy svolal vojsko a nechal je nastoupit v Telaimu: 200 000 pěších a k tomu 10 000 mužů z Judska.</verse>
        <verse osisID='1Sam.15.5'>Potom Saul přitáhl až k Amalekovu městu a v údolí ukryl zálohu.</verse>
        <verse osisID='1Sam.15.6'>Kenijcům zatím vzkázal: "Odejděte, odstěhujte se, opusťte Amalekovce, abych vás nesmetl s nimi. Vy jste se přece ke všem Izraelcům zachovali laskavě, když vycházeli z Egypta." A tak se Kenijci od Amalekovců odstěhovali.</verse>
        <verse osisID='1Sam.15.7'>Saul potom Amalekovce pobíjel celou cestu od Chavíly až k Šuru před egyptskou hranicí.</verse>
        <verse osisID='1Sam.15.8'>Agaga, krále Amalekovců, dopadli živého, ale všechen lid vyhubili mečem jako proklatý.</verse>
        <verse osisID='1Sam.15.9'>Saul se svým vojskem však ušetřil Agaga i nejlepší brav a skot. Chovné ani mladé kusy a vůbec všechno, co bylo dobré, nechtěli vyhladit, ale všechno podřadné a slabé vyhladili jako proklaté.</verse>
        <verse osisID='1Sam.15.10'>Tehdy Samuel dostal slovo Hospodinovo:</verse>
        <verse osisID='1Sam.15.11'>"Je mi líto, že jsem Saula ustanovil za krále, protože se ode mě odvrátil a nevyplnil mé slovo." Samuel vzplanul hněvem a celou noc volal k Hospodinu.</verse>
        <verse osisID='1Sam.15.12'>Brzy ráno se vydal za Saulem. Řekli mu ale: "Saul odešel na Karmel. Víš, že si tam staví pomník? Odtud se vydal dolů do Gilgalu."</verse>
        <verse osisID='1Sam.15.13'>Když pak Samuel dorazil za Saulem, ten ho pozdravil: "Hospodin ti žehnej! Vyplnil jsem Hospodinovo slovo."</verse>
        <verse osisID='1Sam.15.14'>"A co to bečení ovcí, které ke mně doléhá?" řekl mu na to Samuel. "Co to bučení dobytka, které slyším?"</verse>
        <verse osisID='1Sam.15.15'>"Ty přivedli od Amalekovců," odpověděl Saul. "Lid ušetřil nejlepší brav a skot, aby je obětovali Hospodinu, tvému Bohu. Všechno ostatní jsme ale vyhladili jako proklaté."</verse>
        <verse osisID='1Sam.15.16'>"Přestaň," zarazil Samuel Saula. "Povím ti, co mi dnes v noci řekl Hospodin." "Pověz," řekl Saul.</verse>
        <verse osisID='1Sam.15.17'>Samuel tedy promluvil: "Nepřipadal sis kdysi nepatrný? Přesto ses právě ty stal vůdcem izraelských kmenů. Sám Hospodin tě pomazal za krále nad Izraelem.</verse>
        <verse osisID='1Sam.15.18'>A Hospodin tě vyslal na cestu s úkolem: ‚Jdi a vyhlaď ty hříšné Amalekovce jako proklaté. Bojuj s nimi, dokud s nimi neskoncuješ!'</verse>
        <verse osisID='1Sam.15.19'>Proč jsi tedy Hospodina neposlechl? Proč ses vrhl na kořist a zachoval se v Hospodinových očích zle?"</verse>
        <verse osisID='1Sam.15.20'>"Vždyť jsem Hospodina poslechl!" odpověděl Saul. "Vydal jsem se na cestu, na kterou mě Hospodin poslal. Přivedl jsem amaleckého krále Agaga a Amalekovce jsem vyhladil jako proklaté.</verse>
        <verse osisID='1Sam.15.21'>Lid pak vzal z kořisti nejlepší brav a skot propadlý klatbě, aby je v Gilgalu obětovali Hospodinu, tvému Bohu."</verse>
        <verse osisID='1Sam.15.22'>Samuel tehdy prohlásil: "Těší snad Hospodina zápaly a oběti, jako když ho někdo poslušností ctí? Poslouchat je lepší nežli obětovat, věnovat mu pozornost je nad tuk beraní.</verse>
        <verse osisID='1Sam.15.23'>Hříchem jak věštění je totiž vzpoura, zlá jak modlářství je svévole. Protožes odmítl slovo Hospodina, on tě odmítl za krále!"</verse>
        <verse osisID='1Sam.15.24'>"Zhřešil jsem!" řekl mu na to Saul. "Porušil jsem Hospodinův rozkaz i tvé pokyny. Bál jsem se totiž lidu, proto jsem je poslechl.</verse>
        <verse osisID='1Sam.15.25'>Teď mi už ale prosím odpusť můj hřích. Vrať se se mnou, abych se poklonil Hospodinu."</verse>
        <verse osisID='1Sam.15.26'>"Nevrátím se s tebou," odpověděl mu Samuel. "Protože jsi odmítl Hospodinovo slovo, i Hospodin odmítl tebe. Nebudeš králem Izraele."</verse>
        <verse osisID='1Sam.15.27'>Samuel se tehdy obrátil k odchodu, ale Saul ho chytil za cíp pláště a ten se odtrhl.</verse>
        <verse osisID='1Sam.15.28'>Samuel mu na to řekl: "Hospodin dnes od tebe odtrhl izraelské království a dal je tvému bližnímu, lepšímu, než jsi ty.</verse>
        <verse osisID='1Sam.15.29'>Věčný izraelský to rozhodně neodvolá a nebude toho litovat. Není to přece člověk, aby litoval."</verse>
        <verse osisID='1Sam.15.30'>"Zhřešil jsem," opakoval Saul. "Teď mi ale prosím prokaž poctu před stařešiny mého lidu a před Izraelem a vrať se se mnou, abych se poklonil Hospodinu, tvému Bohu."</verse>
        <verse osisID='1Sam.15.31'>Samuel se tedy vrátil za Saulem a Saul se poklonil Hospodinu.</verse>
        <verse osisID='1Sam.15.32'>Potom Samuel přikázal: "Přiveďte ke mně Agaga, krále Amalekovců." Agag k němu zvolna vykročil. "Snad už to smrtelné utrpení končí," říkal si. Samuel tehdy prohlásil:</verse>
        <verse osisID='1Sam.15.33'>"Za to, že tvůj meč bral ženám děti, bude tvá matka bezdětná nad jiné ženy!" A Samuel tam v Gilgalu před Hospodinem rozsekal Agaga na kusy.</verse>
        <verse osisID='1Sam.15.34'>Potom Samuel odešel do Rámy a Saul se vrátil domů do Gibeje Saulovy.</verse>
        <verse osisID='1Sam.15.35'>Samuel pak už Saula do smrti nespatřil, ale truchlil nad ním. A Hospodin litoval, že Saula učinil králem Izraele.</verse>
      </chapter>
      <chapter osisID='1Sam.16'>
        <verse osisID='1Sam.16.1'>Hospodin řekl Samuelovi: "Jak dlouho budeš truchlit nad Saulem? Já jsem ho přece jako krále nad Izraelem odmítl. Naplň si roh olejem a jdi. Posílám tě k Jišajovi Betlémskému, neboť jsem si jednoho z jeho synů vybral za krále."</verse>
        <verse osisID='1Sam.16.2'>"Jak bych mohl jít?" namítl Samuel. "Až se to dozví Saul, zabije mě." Hospodin mu odpověděl: "Vezmeš s sebou jalovici a řekneš: ‚Přišel jsem obětovat Hospodinu.'</verse>
        <verse osisID='1Sam.16.3'>Jišaje pozveš k oběti a já ti ukážu, co máš dělat. Pomažeš mi toho, o kterém ti řeknu."</verse>
        <verse osisID='1Sam.16.4'>Samuel tedy udělal, jak mu Hospodin řekl. Když přišel do Betléma, stařešinové města se vylekali a vyšli mu naproti s otázkou: "Přinášíš pokoj?"</verse>
        <verse osisID='1Sam.16.5'>"Ano, pokoj," odpověděl. "Přišel jsem obětovat Hospodinu. Posvěťte se a přijďte za mnou k oběti." Také Jišaje a jeho syny posvětil a pozval je k oběti.</verse>
        <verse osisID='1Sam.16.6'>Když přišli, uviděl Eliaba a řekl si: "To jistě bude Hospodinův pomazaný."</verse>
        <verse osisID='1Sam.16.7'>Hospodin ale Samuelovi řekl: "Nevšímej si jeho zevnějšku ani jeho výšky, protože jsem ho odmítl. Hospodinův pohled je jiný než lidský. Člověk se dívá na zevnějšek, Hospodin se dívá na srdce."</verse>
        <verse osisID='1Sam.16.8'>Jišaj pak zavolal Abinadaba a přivedl ho před Samuele. On ale řekl: "Ani jeho si Hospodin nevybral."</verse>
        <verse osisID='1Sam.16.9'>Potom Jišaj přivedl Šamu. On ale řekl: "Ani jeho si Hospodin nevybral."</verse>
        <verse osisID='1Sam.16.10'>Tak přivedl Jišaj před Samuele sedm svých synů, ale Samuel řekl Jišajovi: "Hospodin si nikoho z nich nevybral."</verse>
        <verse osisID='1Sam.16.11'>Samuel se pak Jišaje zeptal: "To už jsou všichni tvoji chlapci?" "Ještě zbývá nejmladší," odpověděl Jišaj. "Pase někde ovce." "Pošli pro něj a přiveď ho!" řekl mu Samuel. "Nebudeme pokračovat, dokud sem nepřijde."</verse>
        <verse osisID='1Sam.16.12'>A tak pro něj poslal a přivedl ho. Byl to zrzek s krásnýma očima a pěkně urostlý. "To je on," řekl Hospodin. "Vstaň a pomaž ho."</verse>
        <verse osisID='1Sam.16.13'>Samuel tedy vzal roh s olejem a uprostřed jeho bratrů ho pomazal. Od toho dne se Davida zmocnil Duch Hospodinův. Samuel pak vstal a odešel do Rámy.</verse>
        <verse osisID='1Sam.16.14'>Duch Hospodinův tehdy opustil Saula a začal ho děsit zlý duch od Hospodina.</verse>
        <verse osisID='1Sam.16.15'>Saulovi služebníci mu řekli: "To tě děsí zlý duch od Boha.</verse>
        <verse osisID='1Sam.16.16'>Ať náš pán rozkáže zde svým služebníkům, aby vyhledali někoho, kdo umí hrát na citeru. Zahraje na ni, kdykoli na tebe přijde zlý duch od Boha, a uleví se ti."</verse>
        <verse osisID='1Sam.16.17'>Saul tedy svým služebníkům poručil: "Podívejte se mi po někom, kdo umí dobře hrát, a přiveďte mi ho."</verse>
        <verse osisID='1Sam.16.18'>"Já jsem viděl jednoho ze synů Jišaje Betlémského, ten umí hrát," promluvil jeden ze sluhů. "Je to schopný a statečný muž, dobře mluví, krásně vypadá a Hospodin je s ním."</verse>
        <verse osisID='1Sam.16.19'>Saul tedy vyslal k Jišajovi posly se vzkazem: "Pošli ke mně svého syna Davida, který pase ovce."</verse>
        <verse osisID='1Sam.16.20'>Jišaj vzal osla, chléb, měch vína a jedno kůzle a po svém synu Davidovi to poslal Saulovi.</verse>
        <verse osisID='1Sam.16.21'>Tak přišel David k Saulovi a vstoupil k němu do služby. Saul si ho velmi oblíbil a David se stal jeho zbrojnošem.</verse>
        <verse osisID='1Sam.16.22'>Saul potom vzkázal Jišajovi: "Ať u mě David zůstane ve službě, neboť získal mou přízeň."</verse>
        <verse osisID='1Sam.16.23'>Kdykoli potom na Saula přišel ten duch od Boha, David bral citeru a hrál. Saulovi se pak ulevilo a cítil se lépe, neboť ho ten zlý duch opouštěl.</verse>
      </chapter>
      <chapter osisID='1Sam.17'>
        <verse osisID='1Sam.17.1'>Filištíni tehdy spojili svá vojska a vytáhli do boje. Shromáždili se u judského Socha a utábořili se v Efes-danimu mezi Sochem a Azekou.</verse>
        <verse osisID='1Sam.17.2'>Také Saul a izraelští muži se shromáždili. Utábořili se v údolí Ela a sešikovali se k bitvě proti Filištínům.</verse>
        <verse osisID='1Sam.17.3'>Filištíni stáli na jednom kopci, Izraelci na protějším a mezi nimi bylo údolí.</verse>
        <verse osisID='1Sam.17.4'>Z filištínského tábora vystoupil jejich zápasník jménem Goliáš z Gatu. Byl vysoký šest loktů a píď.</verse>
        <verse osisID='1Sam.17.5'>Na hlavě měl bronzovou přilbu. Oblečen byl do bronzového šupinatého pancíře o váze 5 000 šekelů.</verse>
        <verse osisID='1Sam.17.6'>Na nohou měl bronzové chrániče a na zádech bronzovou šavli.</verse>
        <verse osisID='1Sam.17.7'>Jeho kopí mělo násadu jako tkalcovské vratidlo a železný hrot o váze 600 šekelů. Před ním šel štítonoš.</verse>
        <verse osisID='1Sam.17.8'>Goliáš se stavěl před izraelské šiky a volal na ně: "Proč jste sem přišli? Šikujete se do boje? Já jsem přece Filištín a vy jste Saulovi sluhové. Vyberte si někoho, ať přijde sem ke mně.</verse>
        <verse osisID='1Sam.17.9'>Jestli mě v boji přemůže a zabije, budeme vám sloužit. A jestli já přemůžu a zabiju jeho, budete jako naši otroci sloužit vy nám."</verse>
        <verse osisID='1Sam.17.10'>Potom ten Filištín dodal: "Vyzývám dnes izraelské šiky: Dejte mi někoho, kdo se mnou půjde na souboj!"</verse>
        <verse osisID='1Sam.17.11'>Když Saul s celým Izraelem slyšeli slova onoho Filištína, byli zděšeni a hrozně se báli.</verse>
        <verse osisID='1Sam.17.12'>David byl synem onoho Efratejce z judského Betléma jménem Jišaj, který měl osm synů. Ten byl v Saulově době už příliš starý,</verse>
        <verse osisID='1Sam.17.13'>ale jeho tři nejstarší synové táhli se Saulem do války. Prvorozený se jmenoval Eliab, druhý Abinadab a třetí Šama - tito tři odešli do války.</verse>
        <verse osisID='1Sam.17.14'>David byl ale nejmladší. Tři nejstarší odešli se Saulem,</verse>
        <verse osisID='1Sam.17.15'>kdežto David se musel od Saula vrátit do Betléma pást ovce svého otce.</verse>
        <verse osisID='1Sam.17.16'>Filištín zatím po čtyřicet dnů každé ráno i večer přicházel a předváděl se.</verse>
        <verse osisID='1Sam.17.17'>Jednou řekl Jišaj svému synu Davidovi: "Vezmi svým bratřím tady efu praženého zrní a těchto deset chlebů a běž to odnést do tábora svým bratrům.</verse>
        <verse osisID='1Sam.17.18'>Tady těch deset kusů sýra vezmi pro velitele jejich oddílu. Navštiv své bratry, vyřiď jim pozdrav a přines od nich zprávy.</verse>
        <verse osisID='1Sam.17.19'>Jsou se Saulem a se všemi izraelskými muži v údolí Ela a bojují s Filištíny."</verse>
        <verse osisID='1Sam.17.20'>David tedy ráno vstal, svěřil ovce hlídači, všechno to vzal a šel, jak mu Jišaj přikázal. Dorazil k okraji tábora, právě když vojsko v šiku vyráželo s válečným pokřikem.</verse>
        <verse osisID='1Sam.17.21'>Izraelci i Filištíni se seřadili, jeden šik proti druhému.</verse>
        <verse osisID='1Sam.17.22'>David nechal své věci u hlídače zásob a běžel k šiku. Když tam dorazil, ptal se bratrů, jak se mají.</verse>
        <verse osisID='1Sam.17.23'>Ještě s nimi mluvil, když vtom z filištínských řad vystoupil jejich zápasník jménem Goliáš z Gatu. Vykřikoval tak jako předtím a David to slyšel.</verse>
        <verse osisID='1Sam.17.24'>Jakmile Izraelci toho muže spatřili, všichni se před ním v hrozném strachu dali na útěk.</verse>
        <verse osisID='1Sam.17.25'>"Vidíte toho muže, co vystoupil?" říkali Izraelci. "Jde urážet Izrael. Kdyby ho někdo zabil, král by ho zahrnul spoustou bohatství, dal by mu svou dceru a jeho otcovský rod by v Izraeli osvobodil od daní."</verse>
        <verse osisID='1Sam.17.26'>David se mužů kolem sebe zeptal: "Cože dostane ten, kdo toho Filištína zabije a zbaví Izrael té ostudy? Kdo je tenhle filištínský neobřezanec, že uráží šiky živého Boha?"</verse>
        <verse osisID='1Sam.17.27'>Muži mu tedy pověděli stejně jako předtím, co čeká toho, kdo by ho zabil.</verse>
        <verse osisID='1Sam.17.28'>Jeho nejstarší bratr Eliab ale zaslechl, jak s nimi mluví, a hrozně se na Davida rozhněval: "Proč jsi sem vlastně přišel? A komu jsi svěřil těch pár ovcí na poušti? Znám tu tvou drzost a zlomyslnost! Přišel ses podívat na bitvu, co?"</verse>
        <verse osisID='1Sam.17.29'>"Co jsem zase provedl? To se nemůžu zeptat?" bránil se David.</verse>
        <verse osisID='1Sam.17.30'>Potom se obrátil na dalšího se stejnou otázkou a muži mu odpovídali právě tak jako předtím.</verse>
        <verse osisID='1Sam.17.31'>To, co David říkal, se rozneslo. Ohlásili to i Saulovi a ten si ho dal zavolat.</verse>
        <verse osisID='1Sam.17.32'>"Ať se toho Filištína nikdo neleká!" řekl David Saulovi. "Tvůj služebník půjde a bude se s ním bít."</verse>
        <verse osisID='1Sam.17.33'>"Nemůžeš se s tím Filištínem bít," namítl mu Saul. "Jsi ještě chlapec a on je bojovník už odmalička."</verse>
        <verse osisID='1Sam.17.34'>David mu odpověděl: "Tvůj služebník byl pastýřem ovcí svého otce. Když přišel lev nebo medvěd a vzal ze stáda ovci,</verse>
        <verse osisID='1Sam.17.35'>pustil jsem se za ním, srazil jsem ho a vyrval mu ji z tlamy. A když se vrhl na mě, chytil jsem ho za hřívu a tloukl ho, dokud jsem ho nezabil.</verse>
        <verse osisID='1Sam.17.36'>Tvůj služebník už zabil lva i medvěda. A tenhle filištínský neobřezanec dopadne stejně, protože urážel šiky živého Boha,"</verse>
        <verse osisID='1Sam.17.37'>pokračoval David. "Hospodin, který mě vysvobodil ze spárů lva i medvěda, mě vysvobodí i ze spárů toho Filištína." "Tak tedy jdi," řekl na to Saul Davidovi. "Kéž je Hospodin s tebou!"</verse>
        <verse osisID='1Sam.17.38'>Saul pak Davida nechal obléci do svých šatů, na hlavu mu nasadil bronzovou přilbu a oblékl mu pancíř.</verse>
        <verse osisID='1Sam.17.39'>David si na ty jeho šaty připásal také jeho meč a chtěl jít, jenže na to nebyl zvyklý, a tak Saulovi řekl: "V tom jít nemůžu. Nejsem na to zvyklý," a svlékl to ze sebe.</verse>
        <verse osisID='1Sam.17.40'>Pak si vzal svou hůl, vybral si pět oblázků z potoka, vložil je do kapsy ve své pastýřské mošně, do ruky vzal prak a vyrazil na Filištína.</verse>
        <verse osisID='1Sam.17.41'>Filištín, vpředu se svým štítonošem, vyrazil proti Davidovi.</verse>
        <verse osisID='1Sam.17.42'>Jakmile si ho všiml, pohrdavě si ho prohlédl. Byl to přece ještě chlapec, takový pohledný zrzek.</verse>
        <verse osisID='1Sam.17.43'>"Copak jsem pes, že na mě jdeš s holí?" křikl Filištín na Davida a začal ho proklínat při svých bozích.</verse>
        <verse osisID='1Sam.17.44'>"Pojď ke mně," hulákal na Davida, "a nechám tvé tělo ptákům a divoké zvěři!"</verse>
        <verse osisID='1Sam.17.45'>David mu ale odpověděl: "Ty proti mně jdeš s mečem, kopím a šavlí, ale já jdu proti tobě ve jménu Hospodina zástupů, Boha izraelských šiků, které jsi urážel.</verse>
        <verse osisID='1Sam.17.46'>Dnes tě Hospodin sevře do mé ruky, zabiju tě a useknu ti hlavu. Mrtvoly filištínského vojska dnes nechám ptákům a divoké zvěři, takže celá zem pozná, že Bůh je s Izraelem.</verse>
        <verse osisID='1Sam.17.47'>Všichni, kdo se tu shromáždili, poznají, že ne mečem ani kopím vysvobozuje Hospodin. Toto je Hospodinův boj a on vás vydá do našich rukou!"</verse>
        <verse osisID='1Sam.17.48'>Jakmile Filištín vykročil a zamířil k Davidovi, aby ho napadl, David rychle vyběhl z řady proti němu.</verse>
        <verse osisID='1Sam.17.49'>Sáhl rukou do mošny, vzal odtud kámen, vystřelil z praku a zasáhl Filištína do čela. Kámen se mu zaryl do čela a on se skácel tváří k zemi.</verse>
        <verse osisID='1Sam.17.50'>Tak David přemohl onoho Filištína prakem a kamenem. Zasáhl Filištína a zabil ho, i když neměl žádný meč.</verse>
        <verse osisID='1Sam.17.51'>Potom David přiběhl a stanul nad Filištínem, chytil jeho meč, vytáhl ho z pochvy a dorazil ho; usekl mu hlavu. Když Filištíni viděli, že jejich hrdina padl, dali se na útěk.</verse>
        <verse osisID='1Sam.17.52'>Izraelští a judští muži vyrazili za nimi a s pokřikem hnali Filištíny až ke vchodu do Gatu a k samým branám Ekronu. Filištínští padlí leželi podél cesty k Šaarimu a také až ke Gatu a Ekronu.</verse>
        <verse osisID='1Sam.17.53'>Když se synové Izraele vrátili z honby za Filištíny, vyplenili jejich tábořiště.</verse>
        <verse osisID='1Sam.17.54'>David potom vzal hlavu toho Filištína, přenesl ji do Jeruzaléma a jeho zbroj uložil ve svém stanu.</verse>
        <verse osisID='1Sam.17.55'>Když Saul viděl Davida, jak jde na Filištína, zeptal se svého vojevůdce Abnera: "Čí syn je ten chlapec, Abnere?" "Jakože jsi živ, králi, nevím," odpověděl Abner.</verse>
        <verse osisID='1Sam.17.56'>"Vyptej se na toho mladíka, čí je syn," poručil král.</verse>
        <verse osisID='1Sam.17.57'>Jakmile se David po zabití toho Filištína vrátil, Abner ho vzal a přivedl před Saula. Hlavu Filištína ještě držel v ruce.</verse>
        <verse osisID='1Sam.17.58'>"Čípak jsi syn, chlapče?" zeptal se ho Saul. "Syn tvého služebníka Jišaje Betlémského," odpověděl David.</verse>
      </chapter>
      <chapter osisID='1Sam.18'>
        <verse osisID='1Sam.18.1'>Tak skončil Davidův rozhovor se Saulem. Jonatan tehdy celou duší přilnul k duši Davidově a zamiloval si ho jako sebe sama.</verse>
        <verse osisID='1Sam.18.2'>Toho dne Saul přijal Davida k sobě do služby a už ho nepouštěl domů k otci.</verse>
        <verse osisID='1Sam.18.3'>Jonatan s Davidem uzavřel smlouvu, neboť ho miloval jako sebe sama.</verse>
        <verse osisID='1Sam.18.4'>Svlékl si plášť, který nosil, a dal ho Davidovi; rovněž tak svou výstroj, svůj meč, luk i opasek.</verse>
        <verse osisID='1Sam.18.5'>David se vydával, kamkoli ho Saul posílal, a na všech taženích si vedl úspěšně. Saul ho proto jmenoval velitelem bojovníků. V celém vojsku i mezi Saulovými dvořany se těšil oblibě.</verse>
        <verse osisID='1Sam.18.6'>Když se poté, co David zabil Filištína, vojáci vraceli z boje, ženy ze všech izraelských měst vyšly králi Saulovi naproti se zpěvem a tancem. Vesele hrály na tamburíny a drnkačky</verse>
        <verse osisID='1Sam.18.7'>a při tanci prozpěvovaly: "Saul pobil své tisíce, David desetkrát více!"</verse>
        <verse osisID='1Sam.18.8'>Saula to velmi rozzlobilo, ten popěvek se mu vůbec nelíbil. Říkal si: "Davidovi přiznali desetkrát více, a mně jen tisíce. Aby mu tak ještě dali království!"</verse>
        <verse osisID='1Sam.18.9'>Od toho dne Saul hleděl na Davida už vždycky podezíravě.</verse>
        <verse osisID='1Sam.18.10'>Druhý den se Saula zmocnil zlý duch od Boha, takže doma blouznil v prorockém vytržení. David hrál tak jako vždycky, ale Saul vzal kopí</verse>
        <verse osisID='1Sam.18.11'>a mrštil ho po něm. Napadlo ho totiž : "Přibodnu Davida ke zdi!" David mu ale dvakrát uhnul.</verse>
        <verse osisID='1Sam.18.12'>Saul se Davida začal bát, protože s ním byl Hospodin, kdežto od Saula se odvrátil.</verse>
        <verse osisID='1Sam.18.13'>Aby se ho zbavil, jmenoval ho velitelem nad tisíci, takže táhl v čele vojska do boje i zpět.</verse>
        <verse osisID='1Sam.18.14'>David si ale na všech taženích vedl úspěšně a Hospodin byl s ním.</verse>
        <verse osisID='1Sam.18.15'>Když Saul viděl, jak úspěšně si vede, měl z něj hrůzu.</verse>
        <verse osisID='1Sam.18.16'>Všichni v Izraeli i v Judovi ale Davida milovali, protože v jejich čele táhl do boje i zpět.</verse>
        <verse osisID='1Sam.18.17'>Saul jednou Davidovi řekl: "Tady je má starší dcera Merab, dám ti ji za ženu. Jen buď mým vojevůdcem a veď Hospodinovy boje." (Saul si totiž říkal: Ať nepadne mou rukou, ale rukou Filištínů.)</verse>
        <verse osisID='1Sam.18.18'>David na to Saulovi odpověděl: "Kdo jsem já a jaký mám původ - co je můj otcovský rod v Izraeli, abych se měl stát královým zetěm?"</verse>
        <verse osisID='1Sam.18.19'>Když pak přišel čas její svatby s Davidem, provdal Saul svou dceru Merab za Adriela Mecholatského.</verse>
        <verse osisID='1Sam.18.20'>Saulova dcera Míkal se ale do Davida zamilovala. Když to sdělili Saulovi, líbilo se mu to.</verse>
        <verse osisID='1Sam.18.21'>Pomyslel si totiž: "Dám mu ji. Díky ní se chytí do pasti a padne rukou Filištínů. A tak Saul Davidovi řekl: "Teď máš druhou možnost stát se mým zetěm."</verse>
        <verse osisID='1Sam.18.22'>Svým dvořanům přikázal: "Říkejte potají Davidovi: Jen se podívej, král tě má rád a všichni jeho dvořané tě milují. Teď se můžeš stát královým zetěm."</verse>
        <verse osisID='1Sam.18.23'>A tak o tom Saulovi dvořané Davida přesvědčovali. David jim ale odpověděl: "Myslíte, že je to maličkost, stát se královým zetěm? Vždyť jsem jen bezvýznamný chudák."</verse>
        <verse osisID='1Sam.18.24'>Když dvořané Saulovi sdělili, co David řekl,</verse>
        <verse osisID='1Sam.18.25'>Saul jim odpověděl: "Povězte Davidovi toto: Král nechce žádné věno, jen stovku filištínských předkožek jako pomstu nad královskými nepřáteli." (Saul totiž chtěl, aby David padl rukou Filištínů.)</verse>
        <verse osisID='1Sam.18.26'>Dvořané to sdělili Davidovi a jemu se líbilo, že by se mohl stát královým zetěm. Ještě než lhůta uplynula,</verse>
        <verse osisID='1Sam.18.27'>David vyrazil se svými muži, pobil dvě stě Filištínů, přinesl jejich předkožky a odpočítal je před králem, aby se stal jeho zetěm. Saul mu tedy dal svou dceru Míkal za ženu.</verse>
        <verse osisID='1Sam.18.28'>Když si Saul uvědomil, že Hospodin je s Davidem a že ho jeho dcera Míkal miluje,</verse>
        <verse osisID='1Sam.18.29'>bál se Davida ještě více a stal se navždy Davidovým nepřítelem.</verse>
        <verse osisID='1Sam.18.30'>Filištínští vládci stále vyráželi do boje. A kdykoli vyrazili, David byl pokaždé úspěšnější než všichni Saulovi hodnostáři. Tak si David získal slavnou pověst.</verse>
      </chapter>
      <chapter osisID='1Sam.19'>
        <verse osisID='1Sam.19.1'>Saul řekl Jonatanovi a všem svým hodnostářům, že chce, aby David zemřel. Saulův syn Jonatan měl ale Davida velmi rád,</verse>
        <verse osisID='1Sam.19.2'>a tak Davida varoval: "Můj otec Saul tě chce zabít. Zítra ráno si prosím dávej pozor. Schovej se a zůstaň v úkrytu.</verse>
        <verse osisID='1Sam.19.3'>Já půjdu se svým otcem na pole, kde budeš, a promluvím s ním o tobě. Potom ti povím, co jsem zjistil."</verse>
        <verse osisID='1Sam.19.4'>Jonatan pak před Saulem Davida chválil. "Ať král neubližuje svému služebníku Davidovi," řekl mu. "Vždyť ti nijak neublížil. Naopak, velmi ti svou službou prospěl.</verse>
        <verse osisID='1Sam.19.5'>Nasadil vlastní život, aby zabil toho Filištína, a tak Hospodin daroval celému Izraeli veliké vítězství. Když jsi to viděl, radoval ses. Proč bys ubližoval nevinnému člověku? Proč bys Davida pro nic za nic zabíjel?"</verse>
        <verse osisID='1Sam.19.6'>Saul tedy Jonatana poslechl a přísahal: "Jakože je živ Hospodin, nebude zabit!"</verse>
        <verse osisID='1Sam.19.7'>Jonatan pak Davida zavolal a všechno mu to vyprávěl. Potom Davida přivedl k Saulovi, aby byl s ním tak jako předtím.</verse>
        <verse osisID='1Sam.19.8'>Opět došlo k válce. David vytáhl, bojoval s Filištíny a udeřil na ně tak prudce, že se před ním dali na útěk.</verse>
        <verse osisID='1Sam.19.9'>Jednou, když Saul seděl ve svém domě s kopím v ruce, přišel na něj zlý duch od Hospodina. Zatímco mu David hrál,</verse>
        <verse osisID='1Sam.19.10'>Saul po něm mrštil kopí, aby Davida připíchl ke zdi. Ten ale Saulovi uhnul a kopí se zabodlo do zdi. David se dal na útěk a ještě té noci uprchl.</verse>
        <verse osisID='1Sam.19.11'>Saul poslal k Davidovu domu své muže, aby ho hlídali. Ráno ho chtěl nechat zabít. Davidova žena Míkal ho ale varovala: "Zachraň si život a ještě dnes v noci uteč; jinak budeš zítra mrtev."</verse>
        <verse osisID='1Sam.19.12'>Míkal pak spustila Davida oknem; ten se dal na útěk a uprchl.</verse>
        <verse osisID='1Sam.19.13'>Míkal vzala sochu bůžka, položila ji na lůžko, na místo hlavy dala polštář z kozí srsti a přikryla lůžko pláštěm.</verse>
        <verse osisID='1Sam.19.14'>Když přišli Saulovi poslové, aby Davida zadrželi, řekla jim: "Je nemocný."</verse>
        <verse osisID='1Sam.19.15'>Saul je pak vyslal za Davidem znovu, aby se sami přesvědčili. Řekl jim: "Přineste ho ke mně třeba na lůžku, ať ho zabiju!"</verse>
        <verse osisID='1Sam.19.16'>Poslové tedy přišli a hle - na lůžku byla soška a na místě hlavy polštář z kozí srsti!</verse>
        <verse osisID='1Sam.19.17'>Saul se na Míkal obořil: "Proč jsi mě takhle podvedla? Nechalas uniknout mého nepřítele!" Míkal mu odpověděla: "On mi vyhrožoval: Nech mě jít, nebo tě zabiju!"</verse>
        <verse osisID='1Sam.19.18'>David mezitím utíkal pryč, až dorazil k Samuelovi do Rámy. Když mu pověděl o všem, co mu Saul udělal, odešli se Samuelem pryč a bydleli v chýších.</verse>
        <verse osisID='1Sam.19.19'>Saulovi bylo oznámeno: "David je v chýších v Rámě."</verse>
        <verse osisID='1Sam.19.20'>Vyslal tedy posly, aby Davida zajali. Jakmile však uviděli houf proroků v čele se Samuelem, jak ve vytržení prorokují, sestoupil i na Saulovy posly Boží Duch a také oni začali prorokovat.</verse>
        <verse osisID='1Sam.19.21'>Když se to Saul dozvěděl, vyslal jiné posly, ale i ti začali prorokovat. A tak vyslal další posly, ale ti také začali prorokovat.</verse>
        <verse osisID='1Sam.19.22'>Nakonec se tedy do Rámy vypravil sám. Došel až k té veliké studni v Sechu. "Kde je Samuel a David?" ptal se. "Tamhle v chýších v Rámě," řekli mu.</verse>
        <verse osisID='1Sam.19.23'>Zamířil tedy k chýším v Rámě, ale i na něj sestoupil Boží Duch, a tak celou cestu prorokoval. Když dorazil k chýším v Rámě,</verse>
        <verse osisID='1Sam.19.24'>hned ze sebe shodil šaty a také on upadl před Samuelem do prorockého vytržení. Ležel tam nahý celý den a celou noc. A proto se říká: To už i Saul patří k prorokům?</verse>
      </chapter>
      <chapter osisID='1Sam.20'>
        <verse osisID='1Sam.20.1'>David ale z chýší v Rámě uprchl. Přišel k Jonatanovi a ptal se: "Co jsem provedl? Čím jsem se provinil? Jak jsem tvému otci ublížil, že mi chce vzít život?"</verse>
        <verse osisID='1Sam.20.2'>"Nic takového!" odpověděl Jonatan. "Nemáš zemřít. Můj otec přece nedělá nic velkého ani malého, aniž by se mi svěřil. Proč by právě tohle přede mnou skrýval? Tak to není."</verse>
        <verse osisID='1Sam.20.3'>David mu to ale odpřisáhl. Řekl mu: "Tvůj otec určitě ví, že sis mě oblíbil. Proto si říká: ‚Raději ať o tom Jonatan neví, aby se netrápil.' Ale jakože je živ Hospodin a živ jsi ty, od smrti mě dělí už jen krok!"</verse>
        <verse osisID='1Sam.20.4'>Jonatan odpověděl: "Udělám pro tebe, cokoli budeš chtít."</verse>
        <verse osisID='1Sam.20.5'>David tedy Jonatanovi řekl: "Jak víš, zítra je slavnost novoluní a já bych měl sedět s králem u jídla. Nech mě ale odejít a skrýt se venku na poli až do pozítří večer.</verse>
        <verse osisID='1Sam.20.6'>Pokud si tvůj otec všimne mé nepřítomnosti, řekneš: ‚David mě prosil o svolení, aby mohl rychle domů do Betléma, protože tam jejich rod koná výroční oběť.'</verse>
        <verse osisID='1Sam.20.7'>Pokud na to řekne: ‚Dobrá,' pak jsem v bezpečí. Pokud se ale rozzuří, pak věz, že se mě rozhodl zabít.</verse>
        <verse osisID='1Sam.20.8'>Tehdy mě, svému služebníku, prokaž laskavost - vždyť jsi se mnou před Hospodinem vstoupil do smlouvy. Jsem-li vinen, zabij mě sám. Proč bys mě vodil ke svému otci?"</verse>
        <verse osisID='1Sam.20.9'>"To nikdy!" zvolal Jonatan. "Pokud zjistím, že se tě můj otec rozhodl zabít, určitě ti to dám vědět!"</verse>
        <verse osisID='1Sam.20.10'>"A kdo mi poví, jestli ti tvůj otec odpověděl hrubě?" zeptal se David Jonatana.</verse>
        <verse osisID='1Sam.20.11'>"Pojď," vyzval Jonatan Davida, "půjdeme ven." Když pak spolu vyšli ven,</verse>
        <verse osisID='1Sam.20.12'>Jonatan Davidovi řekl: "Při Hospodinu, Bohu Izraele, zjistím, co můj otec zamýšlí! Pozítří v určenou dobou ti vzkážu, zda je to s Davidem dobré, nebo ne. Přece bych ti to nezatajil.</verse>
        <verse osisID='1Sam.20.13'>Pokud ti ale můj otec bude chtít ublížit, pak ať mě Hospodin potrestá a ještě mi přidá, kdybych ti to zatajil a nepropustil tě v pokoji. Ať je Hospodin s tebou, jako býval s mým otcem.</verse>
        <verse osisID='1Sam.20.14'>Pokud budu živ, i ty mi prokazuj Hospodinovu laskavost. A pokud zemřu,</verse>
        <verse osisID='1Sam.20.15'>neodvracej nikdy svou laskavost od mého domu. Hospodin ať vyhladí všechny Davidovy nepřátele ze země!"</verse>
        <verse osisID='1Sam.20.16'>Tak Jonatan uzavřel smlouvu s domem Davidovým: "Hospodin ať zúčtuje s Davidovými nepřáteli!"</verse>
        <verse osisID='1Sam.20.17'>Jonatan z lásky k Davidovi zopakoval svou přísahu, neboť ho miloval jako sám sebe.</verse>
        <verse osisID='1Sam.20.18'>Pak mu Jonatan pověděl: "Zítra je novoluní. Všimnou si tvé nepřítomnosti, protože vědí, kde sedáváš.</verse>
        <verse osisID='1Sam.20.19'>Pozítří rychle přijď k tomu místu, kde ses ukryl prve, a zůstaň tam u kamene Ezel.</verse>
        <verse osisID='1Sam.20.20'>Já poblíž vystřelím tři šípy, jako bych střílel na terč.</verse>
        <verse osisID='1Sam.20.21'>Hned nato pošlu mládence: ‚Běž najít ty šípy.' Jestliže tomu chlapci řeknu: ‚Podívej se, šípy jsou za tebou, přines je' - pak můžeš přijít, neboť jsi v bezpečí a nic ti nehrozí, jakože je živ Hospodin.</verse>
        <verse osisID='1Sam.20.22'>Pokud ale tomu chlapci řeknu: ‚Podívej se, šípy jsou daleko před tebou' - pak musíš odejít, neboť tě Hospodin posílá pryč.</verse>
        <verse osisID='1Sam.20.23'>Hospodin ať je svědkem naší úmluvy až navěky."</verse>
        <verse osisID='1Sam.20.24'>David se tedy ukryl venku. Bylo novoluní a král zasedl k hostině.</verse>
        <verse osisID='1Sam.20.25'>Král zaujal své obvyklé místo u zdi naproti Jonatanovi a po Saulově boku zasedl Abner. Davidovo místo zůstalo prázdné.</verse>
        <verse osisID='1Sam.20.26'>Toho dne Saul neříkal nic, myslel si: Něco se mu asi přihodilo, že se poskvrnil, a tak je nečistý.</verse>
        <verse osisID='1Sam.20.27'>Nazítří, druhého dne po novoluní, bylo Davidovo místo stále prázdné. Saul se tedy zeptal svého syna Jonatana: "Proč Jišajův syn včera ani dnes nepřišel k jídlu?"</verse>
        <verse osisID='1Sam.20.28'>"David mě prosil o svolení, aby směl do Betléma," odpověděl mu Jonatan.</verse>
        <verse osisID='1Sam.20.29'>"Říkal: ‚Propusť mě prosím. Naše rodina koná ve městě oběť a můj bratr mi přikázal, ať přijdu. Buď tedy prosím tak laskav a uvolni mě, ať smím navštívit své bratry.' To proto nepřišel ke královskému stolu."</verse>
        <verse osisID='1Sam.20.30'>"Ty mizerný parchante!" rozlítil se Saul na Jonatana. "Copak nevím, že ses s tím Jišajovým synem spřáhnul?! Že ti není hanba! Jsi hanba a ostuda své matky!</verse>
        <verse osisID='1Sam.20.31'>Dokud bude Jišajův syn na světě, nebudeš si jist sebou ani svým královstvím! Hned ho nech zajmout, protože musí zemřít!"</verse>
        <verse osisID='1Sam.20.32'>"A proč má zemřít?" zeptal se Jonatan svého otce Saula. "Co provedl?"</verse>
        <verse osisID='1Sam.20.33'>Vtom po něm Saul mrštil kopím, aby ho probodl. Tak Jonatan poznal, že jeho otec je odhodlán Davida zabít.</verse>
        <verse osisID='1Sam.20.34'>Jonatan vstal od stolu, rozpálen hněvem, a toho druhého dne novoluní už nejedl. Trápil se totiž kvůli Davidovi i kvůli tomu, že ho otec tak zostudil.</verse>
        <verse osisID='1Sam.20.35'>Když přišlo ráno, Jonatan vyšel ven, jak se dohodli s Davidem. Měl s sebou malého chlapce</verse>
        <verse osisID='1Sam.20.36'>a tomu řekl: "Běž a hledej šípy, které budu střílet." Chlapec se rozběhl a on vystřelil šíp přes něj.</verse>
        <verse osisID='1Sam.20.37'>Když chlapec dorazil blízko Jonatanova šípu, Jonatan na chlapce zavolal: "Ten šíp je přece ještě dál!"</verse>
        <verse osisID='1Sam.20.38'>Potom na chlapce volal: "Rychle, pospěš si, nestůj!" Jonatanův chlapec pak ten šíp našel a vrátil se ke svému pánovi.</verse>
        <verse osisID='1Sam.20.39'>Ten chlapec nic netušil. Jen Jonatan a David věděli, o co jde.</verse>
        <verse osisID='1Sam.20.40'>Jonatan pak dal chlapci, který ho provázel, svou zbraň a řekl mu: "Jdi, odnes to do města."</verse>
        <verse osisID='1Sam.20.41'>Jakmile chlapec odešel, od jihu se vynořil David. Padl tváří k zemi a třikrát se poklonil. Políbili se navzájem a společně plakali, hlavně David.</verse>
        <verse osisID='1Sam.20.42'>"Jdi v pokoji," řekl mu Jonatan. "Co jsme si v Hospodinově jménu přísahali, toho ať je Hospodin svědkem mezi námi dvěma i mezi naším potomstvem až navěky."</verse>
      </chapter>
      <chapter osisID='1Sam.21'>
        <verse osisID='1Sam.21.1'>David pak vyrazil na cestu, zatímco Jonatan se vrátil do města.</verse>
        <verse osisID='1Sam.21.2'>Přišel do Nobu ke knězi Achimelechovi, ale toho setkání s Davidem vylekalo. "Jak to, že jsi sám?" ptal se ho. "Proč s tebou nikdo není?"</verse>
        <verse osisID='1Sam.21.3'>David knězi Achimelechovi odpověděl: "Král mi dal jistý úkol a řekl mi: ‚Ať se nikdo nedozví, proč tě posílám a čím jsem tě pověřil.' S mládenci jsem se domluvil, kde se sejdeme.</verse>
        <verse osisID='1Sam.21.4'>Takže, co máš po ruce? Dej mi pět chlebů anebo co se najde."</verse>
        <verse osisID='1Sam.21.5'>"Obyčejný chléb nemám," odpověděl kněz Davidovi. "Je tu jen svatý chléb - pokud ale mládenci neměli nic se ženami."</verse>
        <verse osisID='1Sam.21.6'>David mu odpověděl: "Žen jsme se opravdu ani nedotkli - jako obvykle, když jsem na válečné výpravě. Těla mládenců jsou svatá i při běžné výpravě, tím spíše tedy dnes."</verse>
        <verse osisID='1Sam.21.7'>A tak mu kněz dal svatý chléb, protože tam jiný nebyl, pouze chleby předložení odebrané z Hospodinovy přítomnosti, aby byly téhož dne nahrazeny chlebem teplým.</verse>
        <verse osisID='1Sam.21.8'>(Byl tam ale i jeden ze Saulových služebníků, který toho dne zůstával před Hospodinem. Jmenoval se Doeg Edomský a byl to Saulův zmocněnec nad jeho pastýři.)</verse>
        <verse osisID='1Sam.21.9'>"A nemáš tu po ruce nějaké kopí nebo meč?" zeptal se ještě David Achimelecha. "Nevzal jsem si totiž s sebou meč ani jinou zbraň, protože králův rozkaz spěchal."</verse>
        <verse osisID='1Sam.21.10'>Kněz odpověděl: "Je tu meč Filištína Goliáše, kterého jsi zabil v údolí Ela. Je zabalen v plášti za efodem. Jestli chceš, vezmi si ho. Žádný jiný tu nemám." Na to David řekl: "Ten je nejlepší, dej mi ho."</verse>
        <verse osisID='1Sam.21.11'>Potom David vyrazil a prchal toho dne před Saulem, až dorazil k Achišovi, králi Gatu.</verse>
        <verse osisID='1Sam.21.12'>"To je přece David, král země," řekli Achišovi jeho dvořané. "To o něm se přece při tancích zpívalo: ,Saul pobil své tisíce, David desetkrát více!'"</verse>
        <verse osisID='1Sam.21.13'>David si jejich slova vzal k srdci a velmi se gatského krále Achiše bál.</verse>
        <verse osisID='1Sam.21.14'>Protože byl v jejich moci, začal před nimi předstírat šílenství. Vyrýval značky na vrata brány a pouštěl sliny po bradě.</verse>
        <verse osisID='1Sam.21.15'>"Copak nevidíte, že je to blázen?" řekl Achiš svým dvořanům. "Proč mi ho sem vodíte? Mám tu snad málo bláznů, že jste ho sem přivedli, aby mi tu bláznil? Tenhle mi má vejít do domu?"</verse>
      </chapter>
      <chapter osisID='1Sam.22'>
        <verse osisID='1Sam.22.1'>Tak odtamtud David unikl a ukryl se v jeskyni Adulam. Když se to doslechli jeho bratři, vydali se s celým otcovským rodem za ním.</verse>
        <verse osisID='1Sam.22.2'>Shromáždili se k němu také všichni, kdo byli v nesnázích a kdo byli zadlužení a zatrpklí. Bylo s ním na čtyři sta mužů a on se stal jejich velitelem.</verse>
        <verse osisID='1Sam.22.3'>Odtamtud David odešel do moábské Micpy a požádal moábského krále: "Mohli by můj otec s mou matkou přijít k vám, dokud nepoznám, jak se mnou Bůh naloží?"</verse>
        <verse osisID='1Sam.22.4'>Odvedl je tedy k moábskému králi a zůstali u něj celou dobu, kdy se David zdržoval ve skalní pevnosti.</verse>
        <verse osisID='1Sam.22.5'>Prorok Gád pak ale Davidovi řekl: "Nezůstávej v pevnosti, odejdi do judského kraje." David proto odešel a dorazil do cheretského lesa.</verse>
        <verse osisID='1Sam.22.6'>Saul se doslechl, že se David se svými muži znovu objevil. Seděl právě pod tamaryškem na výšině v Gibeji, v ruce třímal kopí a všichni jeho služebníci stáli před ním.</verse>
        <verse osisID='1Sam.22.7'>"Poslouchejte, Benjamínci!" řekl Saul služebníkům, kteří stáli před ním. "Copak vám Jišajův syn všem rozdá pole a vinice? Copak z vás všech udělá velitele tisíců a stovek?</verse>
        <verse osisID='1Sam.22.8'>Vždyť jste se proti mně všichni spikli! Nikdo mi neřekne, když se můj vlastní syn spřáhne s Jišajovým synem. Nikdo mě nelituje. Nikdo mi neřekne, když na mě vlastní syn poštve mého služebníka, aby na mě číhal, tak jako dnes!"</verse>
        <verse osisID='1Sam.22.9'>Nato se ozval Doeg Edomský, představený Saulových služebníků: "Viděl jsem Jišajova syna, jak přišel do Nobu k Achimelechovi, synu Achitubovu.</verse>
        <verse osisID='1Sam.22.10'>Ten se o něm radil s Hospodinem a dal mu jídlo na cestu, dokonce mu dal meč Filištína Goliáše."</verse>
        <verse osisID='1Sam.22.11'>Král si hned nechal zavolat kněze Achimelecha, syna Achitubova, i celý jeho otcovský rod nobských kněží. Když se všichni dostavili ke králi,</verse>
        <verse osisID='1Sam.22.12'>Saul promluvil: "Poslouchej, synu Achitubův." "Ano, můj pane?" odpověděl kněz.</verse>
        <verse osisID='1Sam.22.13'>Saul se rozkřičel: "Proč jste se proti mně spikli - ty a Jišajův syn? Jak to, že jsi mu poskytl chléb a meč? Radil ses o něm s Bohem, aby proti mně povstal a číhal na mě, jak se dnes ukazuje!"</verse>
        <verse osisID='1Sam.22.14'>Achimelech na to králi odpověděl: "Který ze všech tvých služebníků je věrný jako David? Vždyť je to králův zeť, velitel tvé tělesné stráže a požívá úcty tvého domu.</verse>
        <verse osisID='1Sam.22.15'>Copak jsem se o něm dnes radil s Bohem poprvé? Jistěže ne. Ať král svého služebníka ani mé příbuzné neobviňuje, neboť tvůj služebník o celé věci neví vůbec nic."</verse>
        <verse osisID='1Sam.22.16'>Král ale prohlásil: "Teď zemřeš, Achimelechu - ty i všichni tví příbuzní!"</verse>
        <verse osisID='1Sam.22.17'>A hned rozkázal strážím, které stály u něj: "Na ně! Pobijte Hospodinovy kněze, protože i oni drží s Davidem! Věděli, že je na útěku, ale neohlásili mi to." Královi služebníci se ale neodvažovali vztáhnout ruku a dotknout se Hospodinových kněží.</verse>
        <verse osisID='1Sam.22.18'>Král se proto obrátil k Doegovi: "Na ně! Pobij ty kněze!" A Doeg Edomský se na ně vrhl a pobil je. Toho dne zabil osmdesát pět mužů, kteří nosili plátěný efod.</verse>
        <verse osisID='1Sam.22.19'>Také kněžské město Nob pobil ostřím meče - muže i ženy, děti i nemluvňata, dobytek, osly i ovce, vše pobil mečem.</verse>
        <verse osisID='1Sam.22.20'>Jeden ze synů Achimelecha, syna Achitubova, jménem Abiatar ale unikl. Uprchl k Davidovi</verse>
        <verse osisID='1Sam.22.21'>a oznámil mu, že Saul povraždil Hospodinovy kněze.</verse>
        <verse osisID='1Sam.22.22'>David na to Abiatarovi řekl: "Už toho dne, kdy tam byl Doeg Edomský, jsem věděl, že to Saulovi určitě řekne. To kvůli mně zemřeli všichni tví příbuzní.</verse>
        <verse osisID='1Sam.22.23'>Zůstaň se mnou, neboj se. Ten, kdo usiluje o můj život, usiluje i o tvůj, u mě jsi ale v bezpečí."</verse>
      </chapter>
      <chapter osisID='1Sam.23'>
        <verse osisID='1Sam.23.1'>Tehdy bylo Davidovi oznámeno: "Filištíni oblehli Keilu. Už plení obilí na humnech."</verse>
        <verse osisID='1Sam.23.2'>David se tedy ptal Hospodina: "Mám jít? Porazím Filištíny?" "Jdi," odpověděl mu Hospodin. "Filištíny porazíš a Keilu osvobodíš."</verse>
        <verse osisID='1Sam.23.3'>Davidovi muži ale namítali: "Vždyť se bojíme už tady v Judsku. To máme ještě ke všemu jít do Keily proti filištínským šikům?"</verse>
        <verse osisID='1Sam.23.4'>David se tedy ptal Hospodina znovu a Hospodin mu odpověděl: "Vstaň a táhni na Keilu. Filištíny ti vydám do rukou."</verse>
        <verse osisID='1Sam.23.5'>A tak David se svými muži přišel do Keily, pustil se s Filištíny do boje a na hlavu je porazil. Odehnal jejich stáda a osvobodil obyvatele Keily.</verse>
        <verse osisID='1Sam.23.6'>Abiatar, syn Achimelechův, utekl za Davidem do Keily a vzal s sebou efod.</verse>
        <verse osisID='1Sam.23.7'>Když bylo Saulovi oznámeno, že David vstoupil do Keily, řekl si: "Teď mi ho Bůh vydal do rukou! Sám se uvěznil, když vešel do města s vraty a závorami."</verse>
        <verse osisID='1Sam.23.8'>A tak Saul nechal všechen lid svolat k válečnému tažení do Keily, aby oblehl Davida i jeho muže.</verse>
        <verse osisID='1Sam.23.9'>David se ale dozvěděl, jakou pohromu na něj Saul chystá, a řekl knězi Abiatarovi: "Přines efod."</verse>
        <verse osisID='1Sam.23.10'>Potom se David ptal: "Hospodine, Bože Izraele, tvůj služebník se dozvěděl, že se Saul chystá dorazit do Keily, aby kvůli mně to město zničil.</verse>
        <verse osisID='1Sam.23.11'>Přitáhne Saul, jak tvůj služebník slyšel? Hospodine, Bože Izraele, oznam to prosím svému služebníkovi." "Ano, přitáhne," odpověděl Hospodin.</verse>
        <verse osisID='1Sam.23.12'>David se tedy zeptal: "A vydali by Keilští mě a mé muže Saulovi do rukou?" "Ano, vydali," odpověděl Hospodin.</verse>
        <verse osisID='1Sam.23.13'>A tak David se svými asi šesti sty muži opustil Keilu a přesunovali se z místa na místo. Když Saulovi bylo oznámeno, že David unikl z Keily, ukončil tažení.</verse>
        <verse osisID='1Sam.23.14'>David pak pobýval v pouštních úkrytech na horách pouště Zif. Saul ho sice pořád hledal, ale Bůh mu ho nevydal do rukou.</verse>
        <verse osisID='1Sam.23.15'>Když byl David v Choreši na poušti Zif, zjistil, že Saul vytáhl a usiluje mu o život.</verse>
        <verse osisID='1Sam.23.16'>Saulův syn Jonatan se tehdy vydal za Davidem do Choreše a pomohl mu najít sílu v Bohu.</verse>
        <verse osisID='1Sam.23.17'>"Neboj se," řekl mu, "ruka mého otce Saula tě nenajde. Ty budeš kralovat Izraeli a ve mně budeš mít pobočníka. Však i můj otec Saul to dobře ví."</verse>
        <verse osisID='1Sam.23.18'>Ti dva tehdy spolu před Hospodinem uzavřeli smlouvu. David pak zůstal v Choreši a Jonatan se vrátil domů.</verse>
        <verse osisID='1Sam.23.19'>K Saulovi do Gibeje se ale vypravili Zifejci a řekli: "David se přece ukrývá u nás! Opevnil se v Choreši na kopci Chakila jižně od Ješimonu.</verse>
        <verse osisID='1Sam.23.20'>Nechť tedy král vytáhne, kdykoli se mu zlíbí, a my se postaráme, aby padl králi do rukou."</verse>
        <verse osisID='1Sam.23.21'>Saul na to řekl: "Hospodin vám žehnej, že jste se mnou cítili.</verse>
        <verse osisID='1Sam.23.22'>Ještě si to ale jděte přesně ověřit a obhlédněte místo, kde se zdržuje. Kdo ho tam viděl? Bylo mi řečeno, že se chová velmi vychytrale.</verse>
        <verse osisID='1Sam.23.23'>A tak si obhlédněte a prověřte všechny úkryty, kde by se mohl skrývat. Až si budete jistí, vraťte se ke mně a vypravím se s vámi. Jestliže je v kraji, já ho mezi všemi judskými rody vypátrám!"</verse>
        <verse osisID='1Sam.23.24'>Vydali se tedy před Saulem zpátky do Zifu. David byl se svými muži na poušti Maon v údolí Arava jižně od Ješimonu.</verse>
        <verse osisID='1Sam.23.25'>Saul a jeho muži se pustili do hledání, ale Davidovi to bylo oznámeno, a tak se přesunul do skal na poušti Maon, kde zůstal. Když se to Saul dozvěděl, začal Davida v maonské poušti pronásledovat.</verse>
        <verse osisID='1Sam.23.26'>Saul postupoval po jednom úbočí hory a David se svými muži po druhém. David se snažil před Saulem rychle uniknout, neboť Saul se svými muži už Davida a jeho muže obkličovali, aby je zajali.</verse>
        <verse osisID='1Sam.23.27'>Vtom k Saulovi dorazil posel: "Rychle přijď. Do země vtrhli Filištíni."</verse>
        <verse osisID='1Sam.23.28'>Saul tedy přestal pronásledovat Davida a vytáhl proti Filištínům. Proto se tomu místu říká Sela-machlekot, Skála rozdělení.</verse>
      </chapter>
      <chapter osisID='1Sam.24'>
        <verse osisID='1Sam.24.1'>Odtud pak odešel a usadil se v pevnosti En-gedi.</verse>
        <verse osisID='1Sam.24.2'>Když se Saul vrátil z tažení proti Filištínům, bylo mu oznámeno: "David je právě v poušti En-gedi."</verse>
        <verse osisID='1Sam.24.3'>Saul tedy vzal tři tisíce mužů vybraných z celého Izraele a šel Davida s jeho muži hledat v Kamzičích skalách.</verse>
        <verse osisID='1Sam.24.4'>Cestou přišel k ovčím ohradám; byla tam jeskyně a Saul zašel dovnitř, aby si ulevil. V zadních koutech jeskyně ale seděl David se svými muži.</verse>
        <verse osisID='1Sam.24.5'>Ti mu zašeptali: "Vidíš - to je ten den, o kterém ti říkal Hospodin: ‚Hle, vydám ti tvého nepřítele do rukou, abys s ním udělal, co budeš chtít.'" David tedy vstal a nepozorovaně Saulovi uřízl cíp pláště.</verse>
        <verse osisID='1Sam.24.6'>Potom ho ale trápilo svědomí, že Saulovi uřízl ten cíp pláště,</verse>
        <verse osisID='1Sam.24.7'>a tak svým mužům řekl: "Chraň mě Hospodin, abych svému pánu, Hospodinovu pomazanému, provedl něco takového. Nevztáhnu na něj ruku - vždyť je to Hospodinův pomazaný!"</verse>
        <verse osisID='1Sam.24.8'>Těmi slovy David své muže zarazil a nedovolil jim Saula napadnout. Saul pak vyšel z jeskyně a pokračoval po cestě.</verse>
        <verse osisID='1Sam.24.9'>Hned potom vyšel z jeskyně i David a zavolal za Saulem: "Můj pane! Králi!" Saul se ohlédl. David padl tváří k zemi a poklonil se.</verse>
        <verse osisID='1Sam.24.10'>Potom Saulovi řekl: "Proč posloucháš lidské řeči, že se ti David snaží ublížit?</verse>
        <verse osisID='1Sam.24.11'>Pohleď, dnes vidíš na vlastní oči, že mi tě v té jeskyni Hospodin vydal do rukou. Říkali mi, ať tě zabiju, ale mně tě bylo líto. Řekl jsem si, že na svého pána nevztáhnu ruku - vždyť je to Hospodinův pomazaný.</verse>
        <verse osisID='1Sam.24.12'>Podívej se, otče, jen se podívej: Mám v ruce cíp tvého pláště. Odřízl jsem ti cíp pláště, ale nezabil jsem tě. Pohleď a uznej, že jsem nespáchal žádný zločin ani zradu. Nijak jsem ti neublížil, ale ty na mě číháš, abys mě připravil o život!</verse>
        <verse osisID='1Sam.24.13'>Ať mě s tebou rozsoudí Hospodin. Hospodin ať pomstí křivdu, kterou jsi mi způsobil, ale já na tebe nesáhnu.</verse>
        <verse osisID='1Sam.24.14'>Staré přísloví říká: ‚Zlo páchají zločinci.' Já na tebe nesáhnu.</verse>
        <verse osisID='1Sam.24.15'>Na koho to vytáhl král Izraele? Koho to pronásleduješ? Mrtvého psa, pouhou blechu!</verse>
        <verse osisID='1Sam.24.16'>Ať je tedy Hospodin naším soudcem a rozsoudí mě s tebou. Ať pohlédne a ujme se mé pře a obhájí mě před tebou!"</verse>
        <verse osisID='1Sam.24.17'>Když David domluvil tuto řeč k Saulovi, Saul zvolal: "Je to tvůj hlas, Davide, synu můj?" a hlasitě se rozplakal.</verse>
        <verse osisID='1Sam.24.18'>"Jsi spravedlivější než já," řekl Davidovi. "Vždyť jsi mi odplácel dobrem, ale já jsem ti odplácel zlem.</verse>
        <verse osisID='1Sam.24.19'>Dnes jsi prokázal, že se mnou jednáš dobře. Hospodin mě vydal do tvých rukou, ale ty jsi mě nezabil.</verse>
        <verse osisID='1Sam.24.20'>Když někdo najde svého nepřítele, copak ho nechá odejít po dobrém? Kéž ti Hospodin odplatí dobrem za to, jak ses ke mně dnes zachoval.</verse>
        <verse osisID='1Sam.24.21'>Teď už vím, že se jistě staneš králem a izraelské království bude v tvých rukou vzkvétat.</verse>
        <verse osisID='1Sam.24.22'>Proto mi teď přísahej při Hospodinu, že nevyhladíš mé potomstvo, až tu nebudu, a nevymažeš mé jméno z mého otcovského rodu." David to Saulovi odpřisáhl. Saul pak odešel domů a David se svými muži vystoupil do skalní pevnosti.</verse>
      </chapter>
      <chapter osisID='1Sam.25'>
        <verse osisID='1Sam.25.1'>Samuel pak zemřel. Všichni Izraelci se sešli, aby ho oplakávali a pohřbili ho v Rámě, kde bydlel. David se pak rozhodl odejít na poušť Paran.</verse>
        <verse osisID='1Sam.25.2'>V Maonu žil jeden člověk a ten měl hospodářství v Karmelu. Byl to zámožný člověk a patřilo mu 3 000 ovcí a 1 000 koz. Právě v Karmelu stříhal své ovce.</verse>
        <verse osisID='1Sam.25.3'>Tento muž se jmenoval Nábal a jeho žena se jmenovala Abigail. Byla to velmi chytrá a neobyčejně krásná žena, ale její muž byl hrubý a choval se zle. Byl to potomek Kálebův.</verse>
        <verse osisID='1Sam.25.4'>Když se David na poušti doslechl, že Nábal stříhá své ovce,</verse>
        <verse osisID='1Sam.25.5'>poslal deset mládenců a řekl jim: "Jděte do Karmelu, navštivte Nábala a pozdravte ho mým jménem:</verse>
        <verse osisID='1Sam.25.6'>‚Buď zdráv. Pokoj tobě, pokoj tvé rodině, pokoj všemu, co máš.</verse>
        <verse osisID='1Sam.25.7'>Jak slyším, střiháš právě ovce. Víš, že tví pastýři byli s námi. Chovali jsme se k nim slušně a za celou dobu, co byli v Karmelu, se vůbec nic neztratilo.</verse>
        <verse osisID='1Sam.25.8'>Zeptej se svých mládenců a potvrdí ti to. Prokaž tedy mým chlapcům laskavost, přicházíme přece ve šťastnou chvíli. Dej tedy prosím svým služebníkům i svému synu Davidovi, co máš po ruce.'"</verse>
        <verse osisID='1Sam.25.9'>Davidovi mládenci tedy šli za Nábalem a promluvili Davidovým jménem přesně, jak jim řekl. Když se odmlčeli,</verse>
        <verse osisID='1Sam.25.10'>Nábal se na ně rozkřikl: "Jaký David? Jaký syn Jišajův? Všude je teď plno sluhů, kteří utíkají od svých pánů.</verse>
        <verse osisID='1Sam.25.11'>To mám vzít svůj chleba, svou vodu a maso, které jsem připravil pro své střihače, a dát to lidem, o kterých ani nevím, odkud jsou?"</verse>
        <verse osisID='1Sam.25.12'>Davidovi mládenci se tedy otočili a vydali se zpátky. Jakmile dorazili k Davidovi, vyřídili mu všechna Nábalova slova.</verse>
        <verse osisID='1Sam.25.13'>David svým mužům řekl: "Každý si připásejte meč." Všichni včetně Davida si tedy připásali meč a asi čtyři sta mužů vyrazilo za Davidem. Dvě stě jich zůstalo u zásob.</verse>
        <verse osisID='1Sam.25.14'>Jeden z Nábalových mládenců mezitím řekl Nábalově ženě Abigail: "Víš, že David poslal z pouště k našemu pánovi posly s pozdravem, ale on jim vynadal?</verse>
        <verse osisID='1Sam.25.15'>Ti muži na nás byli velmi hodní, chovali se k nám slušně a po celou dobu, kdy jsme s nimi byli na pastvinách, se nám vůbec nic neztratilo.</verse>
        <verse osisID='1Sam.25.16'>Ve dne i v noci nás chránili jako hradba, celou tu dobu, kterou jsme s nimi strávili, když jsme pásli stáda.</verse>
        <verse osisID='1Sam.25.17'>Rozmysli si teď dobře, co bys měla udělat, protože náš pán i celý jeho dům se řítí do neštěstí. Jenže je to takový ničema, že s ním není řeč."</verse>
        <verse osisID='1Sam.25.18'>Abigail rychle vzala dvě stě chlebů, dva měchy vína, pět připravených ovcí, pět měr praženého zrní, sto sušených hroznů a dvě stě hrud fíků a naložila to na osly.</verse>
        <verse osisID='1Sam.25.19'>Potom řekla svým mládencům: "Jděte napřed, já jdu za vámi." Svému muži Nábalovi ale nic neřekla.</verse>
        <verse osisID='1Sam.25.20'>Vsedla na osla a sjížděla do horské rokle, když tu proti ní přichází David se svými muži. (Než je potkala,</verse>
        <verse osisID='1Sam.25.21'>David si právě říkal: "To jsem tedy na poušti hlídal všechen jeho majetek zbytečně - vůbec nic se mu neztratilo, a teď mi za mou dobrotu oplácí zlem.</verse>
        <verse osisID='1Sam.25.22'>Bůh ať Davida potrestá a ještě mu přidá, jestli ze všech, kdo k Nábalovi patří, nechám do rána jediného pacholka!")</verse>
        <verse osisID='1Sam.25.23'>Jakmile Abigail uviděla Davida, rychle sesedla z osla, padla před Davidem na tvář a poklonila se až k zemi.</verse>
        <verse osisID='1Sam.25.24'>Padla mu k nohám a zvolala: "Je to jen má vina, pane můj! Ale dovol, prosím, své služebnici promluvit; vyslechni laskavě má slova.</verse>
        <verse osisID='1Sam.25.25'>Kéž si můj pán vůbec nevšímá toho ničemy Nábala. Jak se jmenuje, takový i je - jmenuje se Nábal, Hlupák, a hlouposti má dost. Já, tvá služebnice, jsem neviděla ty mládence, které jsi, můj pane, poslal.</verse>
        <verse osisID='1Sam.25.26'>Teď ale, pane můj, jakože je živ Hospodin a živ jsi ty - protože ti Hospodin zabránil prolít krev a vzít pomstu do vlastních rukou, ať tvoji nepřátelé a všichni, kdo mému pánu chtějí ublížit, dopadnou jako Nábal!</verse>
        <verse osisID='1Sam.25.27'>A tento dárek, který tvá služebnice přinesla svému pánu, ať se rozdá mládencům, kteří jdou ve šlépějích mého pána.</verse>
        <verse osisID='1Sam.25.28'>Odpusť prosím provinění své služebnice. Hospodin mému pánu jistě zbuduje trvalý dům, neboť můj pán vede Hospodinovy boje a za celou tu dobu se na tobě nenašlo nic zlého.</verse>
        <verse osisID='1Sam.25.29'>Kdyby se někdo rozhodl tě pronásledovat a usilovat ti o život, tvůj život, můj pane, zůstane pevně ve svazku živých, při Hospodinu, tvém Bohu. Život tvých nepřátel však Bůh jako z praku odmrští.</verse>
        <verse osisID='1Sam.25.30'>A potom, až Hospodin prokáže mému pánu všechno to dobrodiní, které ti zaslíbil, a přikáže ti být vůdcem Izraele,</verse>
        <verse osisID='1Sam.25.31'>tehdy, můj pane, nebudeš mít v srdci výčitky, že jsi daremně prolil krev, aby ses pomstil. Až Hospodin prokáže mému pánu dobrodiní, vzpomeň si na svou služebnici."</verse>
        <verse osisID='1Sam.25.32'>David řekl Abigail: "Požehnán buď Hospodin, Bůh Izraele, že mi tě dnes poslal vstříc.</verse>
        <verse osisID='1Sam.25.33'>A požehnána tvá moudrost, ty sama buď požehnána, žes mě dnes zadržela, abych neprolil krev a nevzal pomstu do svých rukou.</verse>
        <verse osisID='1Sam.25.34'>Jakože je živ Hospodin, Bůh Izraele, který mi zabránil ublížit ti, věz, že kdybys mi nepřišla tak rychle vstříc, do rozednění by Nábalovi nezůstal jediný pacholek!"</verse>
        <verse osisID='1Sam.25.35'>Potom od ní David přijal, co mu přinesla, a řekl jí: "Vrať se v pokoji domů. Uvidíš, že jsem tě poslechl a vyhověl jsem ti."</verse>
        <verse osisID='1Sam.25.36'>Abigail se tedy vrátila k Nábalovi. Ten právě doma pořádal hody. Hodoval jako král, cítil se skvěle a byl úplně opilý. Proto mu až do rozednění neřekla vůbec nic.</verse>
        <verse osisID='1Sam.25.37'>Teprve ráno, když Nábal vystřízlivěl, mu to všechno vyprávěla. V tu chvíli ho ranila mrtvice a on ztuhl jako kámen.</verse>
        <verse osisID='1Sam.25.38'>Asi po deseti dnech Hospodin Nábala zasáhl tak, že zemřel.</verse>
        <verse osisID='1Sam.25.39'>Když se David doslechl o Nábalově smrti, řekl: "Požehnán buď Hospodin, že se mě zastal proti Nábalovým urážkám! Hospodin svému služebníku zabránil spáchat zlo, ale Nábalovo zlo obrátil zpátky na jeho hlavu." Potom David poslal pro Abigail a nabídl jí, že si ji vezme za ženu.</verse>
        <verse osisID='1Sam.25.40'>Davidovi služebníci přišli za Abigail do Karmelu a řekli jí: "David nás za tebou posílá, že si tě chce vzít za ženu."</verse>
        <verse osisID='1Sam.25.41'>Hned se poklonila tváří k zemi se slovy: "Hle, tvá služebnice bude služkou, jež umývá nohy služebníků svého pána."</verse>
        <verse osisID='1Sam.25.42'>Poté Abigail rychle nasedla na osla a provázena svými pěti děvečkami odešla s Davidovými posly a stala se jeho ženou.</verse>
        <verse osisID='1Sam.25.43'>David si vzal také Achinoam z Jizreelu a obě byly jeho manželkami.</verse>
        <verse osisID='1Sam.25.44'>Saul ale svou dceru, Davidovu manželku Míkal, provdal za Paltiho, syna Laiše z Galimu.</verse>
      </chapter>
      <chapter osisID='1Sam.26'>
        <verse osisID='1Sam.26.1'>Za Saulem do Gibeje znovu přišli Zifejci: "David se přece ukrývá na kopci Chakila před Ješimonem."</verse>
        <verse osisID='1Sam.26.2'>Saul se tedy se třemi tisíci mužů vybraných z Izraele vypravil na poušť Zif, aby tam Davida hledali.</verse>
        <verse osisID='1Sam.26.3'>Saul se utábořil u cesty na kopci Chakila před Ješimonem.David se zatím zdržoval v poušti. Když viděl, že za ním Saul přišel na poušť,</verse>
        <verse osisID='1Sam.26.4'>vyslal zvědy, aby se o Saulově příchodu dověděl přesně.</verse>
        <verse osisID='1Sam.26.5'>Potom se David vypravil k Saulovu tábořišti. Viděl místo, kde se uložil Saul a jeho vojevůdce Abner, syn Nerův. Saul ležel uprostřed tábora obklopen vojskem ze všech stran.</verse>
        <verse osisID='1Sam.26.6'>David se pak zeptal Chetejce Achimelecha a Cerujina syna Abišaje, bratra Joábova: "Kdo se mnou půjde k Saulovi do tábora?" "Já s tebou půjdu," odpověděl Abišaj.</verse>
        <verse osisID='1Sam.26.7'>David s Abišajem tedy vešli v noci do vojska a hle - Saul spal uprostřed ležení a kopí měl zaražené do země hned u hlavy. Abner a ostatní spali okolo.</verse>
        <verse osisID='1Sam.26.8'>"Dnes ti Bůh vydal tvého nepřítele do rukou," řekl Abišaj Davidovi. "Dovol, ať ho teď tím kopím probodnu až do země. Stačí jedna rána, druhá nebude potřeba."</verse>
        <verse osisID='1Sam.26.9'>David mu ale odpověděl: "Neubližuj mu. Kdo může beztrestně vztáhnout ruku na Hospodinova pomazaného?</verse>
        <verse osisID='1Sam.26.10'>Jakože je živ Hospodin," pokračoval David, "sám Hospodin ho raní. Buď přijde jeho den a zemře, anebo vytáhne do války a zahyne.</verse>
        <verse osisID='1Sam.26.11'>Mě ale Hospodin chraň, abych vztáhl ruku na Hospodinova pomazaného! Vezmi raději to kopí i džbán na vodu, co má u hlavy, a pojďme pryč."</verse>
        <verse osisID='1Sam.26.12'>A tak David vzal Saulovi od hlavy kopí a džbán vody a šli pryč. Nikdo si jich nevšiml, nikdo nic nevěděl, nikdo se neprobudil. Všichni spali, protože na ně padl tvrdý spánek od Hospodina.</verse>
        <verse osisID='1Sam.26.13'>David přešel na druhou stranu a postavil se opodál na vrchol kopce, aby byl od něj dost daleko.</verse>
        <verse osisID='1Sam.26.14'>"Co je s tebou, Abnere?" zavolal odtud na vojsko a na Abnera, syna Nerova. "Kdo mě to volá?" odpověděl Abner.</verse>
        <verse osisID='1Sam.26.15'>"Nejsi snad muž, kterému není v Izraeli rovno?" volal David na Abnera. "Proč tedy nehlídáš svého krále a pána? Někdo tvému králi a pánu přišel ublížit!</verse>
        <verse osisID='1Sam.26.16'>Moc ses nevyznamenal. Jakože je živ Hospodin, zasloužíte si zemřít, protože jste neochránili svého pána, Hospodinova pomazaného. Jen se podívej, kde je královo kopí a ten džbán vody, co měl u hlavy!"</verse>
        <verse osisID='1Sam.26.17'>Vtom Saul poznal Davida po hlase. "Je to tvůj hlas, Davide, synu můj?" zavolal na něj. "Ano, můj králi a pane," odpověděl David.</verse>
        <verse osisID='1Sam.26.18'>A pokračoval: "Proč můj pán pronásleduje svého služebníka? Co jsem provedl? Jaký zločin jsem spáchal?</verse>
        <verse osisID='1Sam.26.19'>Vyslechni teď prosím, můj králi a pane, slova svého služebníka. Pokud tě proti mně podnítil Hospodin, ať tedy přijme předloženou oběť. Pokud to ale byli lidé, pak ať jsou před Hospodinem prokletí, protože mě teď vyhánějí z domova v Hospodinově dědictví. Jako by řekli: ‚Běž sloužit cizím bohům!'</verse>
        <verse osisID='1Sam.26.20'>Kéž má krev neskropí zem daleko od Hospodinovy tváře. Vždyť izraelský král vytáhl hledat pouhou blechu. Jako kdyby po horách pronásledoval koroptev."</verse>
        <verse osisID='1Sam.26.21'>"Zhřešil jsem," řekl Saul. "Vrať se, můj synu Davide! Už ti neublížím, neboť sis dnes tolik cenil mého života! Ano, jednal jsem jako hlupák - hrozně jsem se zmýlil!"</verse>
        <verse osisID='1Sam.26.22'>David na to řekl: "Zde je královo kopí. Ať sem pro něj někdo z mládenců přijde.</verse>
        <verse osisID='1Sam.26.23'>Hospodin odplatí každému za jeho spravedlnost a věrnost. Hospodin mi tě dnes vydal do rukou, ale já jsem nechtěl vztáhnout ruku na Hospodinova pomazaného.</verse>
        <verse osisID='1Sam.26.24'>Jako jsem si dnes cenil tvého života, kéž je i můj život právě tak cenný v Hospodinových očích a kéž mě vysvobodí z každého soužení."</verse>
        <verse osisID='1Sam.26.25'>Saul Davidovi odpověděl: "Požehnaný jsi, můj synu Davide. Dokážeš veliké věci a jistě uspěješ." David šel potom dál svou cestou a Saul se vrátil domů.</verse>
      </chapter>
      <chapter osisID='1Sam.27'>
        <verse osisID='1Sam.27.1'>David si ale pomyslel: "Teď mohu kdykoli Saulovou rukou zahynout. Nezbývá mi nic lepšího než utéct do filištínské země. Pak mě Saul nechá a přestane mě hledat po celém Izraeli. Takhle mu uniknu z rukou."</verse>
        <verse osisID='1Sam.27.2'>Proto David vyrazil na cestu a se šesti sty svými muži přešel ke gatskému králi Achišovi, synu Maochovu.</verse>
        <verse osisID='1Sam.27.3'>David i jeho muži se tedy usadili u Achiše v Gatu. Každý měl s sebou svoji rodinu, David pak obě své ženy, Achinoam Jizreelskou a Abigail, vdovu po Nábalovi Karmelském.</verse>
        <verse osisID='1Sam.27.4'>Když bylo Saulovi oznámeno, že David utekl do Gatu, přestal ho hledat.</verse>
        <verse osisID='1Sam.27.5'>David řekl Achišovi: "Mohl bys mi prokázat laskavost? Prosím, ať mi poskytnou místo v některém venkovském městečku, abych se tam usadil. Proč by měl tvůj služebník bydlet s tebou v královském městě?"</verse>
        <verse osisID='1Sam.27.6'>Toho dne mu tedy Achiš dal Ciklag. Proto Ciklag patří až dodnes judským králům.</verse>
        <verse osisID='1Sam.27.7'>David strávil ve filištínském kraji celkem rok a čtyři měsíce.</verse>
        <verse osisID='1Sam.27.8'>David se svými muži podnikal nájezdy na Gešurejce, Girzejce i Amalekovce. (Ti totiž odpradávna bydleli v tom kraji, který se táhne až k Šuru směrem k egyptské k zemi.)</verse>
        <verse osisID='1Sam.27.9'>David útočil na celý ten kraj a nenechával naživu muže ani ženy, zabíral brav i skot, osly, velbloudy i oděvy. Potom se vracel k Achišovi.</verse>
        <verse osisID='1Sam.27.10'>Když se Achiš ptal: "Na koho jste dnes podnikli nájezd?" David odpovídal: "Do judského Negevu," nebo "do Negevu Jerachmeelců," nebo "do kenijského Negevu."</verse>
        <verse osisID='1Sam.27.11'>David nenechával naživu muže ani ženy, aby je nemusel vodit do Gatu. Říkal si: "Aby na nás nevyzradili, co vlastně David dělá." Tak si David počínal celou dobu, kdy bydlel ve filištínském kraji.</verse>
        <verse osisID='1Sam.27.12'>Achiš ale Davidovi věřil; myslel si: "Ten se svému lidu Izraeli nadobro zprotivil. Zůstane mým služebníkem už napořád."</verse>
      </chapter>
      <chapter osisID='1Sam.28'>
        <verse osisID='1Sam.28.1'>V té době Filištíni shromáždili svá vojska do války proti Izraeli. Achiš oznámil Davidovi: "Musíš počítat s tím, že se mnou do války potáhneš i ty se svými muži."</verse>
        <verse osisID='1Sam.28.2'>Ten mu odpověděl: "Pak tedy poznáš, co tvůj služebník dovede." Achiš na to Davidovi řekl: "Tak to tě jmenuji natrvalo svým osobním strážcem."</verse>
        <verse osisID='1Sam.28.3'>Samuel byl mrtev. Všichni Izraelci ho oplakávali a pohřbili ho v Rámě, ve městě, kde bydlel. Saul ze země odstranil všechny věštce a duchaře.</verse>
        <verse osisID='1Sam.28.4'>Filištíni se shromáždili, přitáhli a utábořili se v Šunemu. Saul tedy shromáždil celý Izrael a utábořili se v pohoří Gilboa.</verse>
        <verse osisID='1Sam.28.5'>Když Saul viděl filištínský tábor, byl naplněn hrůzou, uvnitř se celý chvěl strachy.</verse>
        <verse osisID='1Sam.28.6'>Saul se tenkrát ptal Hospodina, ale ten mu neodpovídal ani skrze sny, ani skrze urim, ani skrze proroky.</verse>
        <verse osisID='1Sam.28.7'>Nakonec tedy řekl svým služebníkům: "Najděte mi nějakou věštkyni. Půjdu za ní a poradím se s ní." "Jedna věštkyně je tamhle v En-doru," odpověděli mu jeho služebníci.</verse>
        <verse osisID='1Sam.28.8'>Saul se pak v noci, přestrojen do jiných šatů, vydal se dvěma muži za onou ženou. "Věšti mi prosím skrze duchy," požádal ji, "a vyvolej mi, koho ti řeknu."</verse>
        <verse osisID='1Sam.28.9'>"Copak nevíš, co udělal Saul?" řekla mu na to ta žena. "Vymýtil věštce a duchaře ze země! To mě chceš nachytat a připravit o život?"</verse>
        <verse osisID='1Sam.28.10'>Saul jí ale přísahal při Hospodinu: "Jakože je živ Hospodin, žádný trest tě za to nečeká."</verse>
        <verse osisID='1Sam.28.11'>Nakonec se ho tedy zeptala: "Koho ti mám vyvolat?" "Vyvolej mi Samuela," odpověděl.</verse>
        <verse osisID='1Sam.28.12'>Když ta žena spatřila Samuela, najednou hlasitě vykřikla: "Proč jsi mě podvedl? Vždyť ty jsi Saul!"</verse>
        <verse osisID='1Sam.28.13'>"Neboj se," řekl jí král. "Co vidíš?" "Vidím ze země vystupovat jakési božstvo," řekla žena.</verse>
        <verse osisID='1Sam.28.14'>"Jak vypadá?" ptal se."Zvedá se nějaký stařec zahalený pláštěm," odpověděla. Tehdy Saul poznal, že je to Samuel, padl tváří k zemi a poklonil se.</verse>
        <verse osisID='1Sam.28.15'>Samuel k Saulovi promluvil: "Proč mě rušíš? Proč jsi mě nechal vyvolat?" "Je mi tak úzko!" odpověděl Saul. "Filištíni proti mně bojují a Bůh se ode mě odvrátil! Vůbec mi neodpověděl - ani skrze proroky, ani skrze sny. Proto jsem tě zavolal, abys mi poradil, co mám dělat."</verse>
        <verse osisID='1Sam.28.16'>Samuel mu na to řekl: "Proč se ptáš mě, když se od tebe Hospodin odvrátil a stal se tvým nepřítelem?</verse>
        <verse osisID='1Sam.28.17'>Hospodin udělal, co skrze mě předpověděl: Hospodin od tebe odtrhl království a dal je tvému bližnímu, Davidovi!</verse>
        <verse osisID='1Sam.28.18'>Protože jsi neposlechl Hospodina a nevykonal jeho planoucí hněv proti Amalekovi, proto s tebou dnes Hospodin naloží takto:</verse>
        <verse osisID='1Sam.28.19'>Hospodin tě i s Izraelem vydá do rukou Filištínů! Zítra budeš ty i tví synové se mnou, neboť Hospodin vydá izraelské vojsko do rukou Filištínů."</verse>
        <verse osisID='1Sam.28.20'>Vtom se Saul, jak byl dlouhý, skácel k zemi. Samuelova slova ho tak vyděsila, že ho opustil zbytek sil. Celý den a noc totiž nic nejedl.</verse>
        <verse osisID='1Sam.28.21'>Když ta žena přistoupila k Saulovi a viděla, jak je vyděšený, řekla mu: "Pohleď, tvá služebnice tě poslechla. Nasadila jsem vlastní život, když jsem udělala, o cos mě žádal.</verse>
        <verse osisID='1Sam.28.22'>Teď tedy prosím vyslechni ty svou služebnici. Nabídnu ti něco k jídlu a ty se najíš, abys měl sílu. Musíš pokračovat v cestě."</verse>
        <verse osisID='1Sam.28.23'>On ale odmítal: "Nebudu jíst!" Jeho služebníci i ta žena ale naléhali, až je nakonec poslechl, vstal ze země a posadil se na lůžko.</verse>
        <verse osisID='1Sam.28.24'>Žena rychle porazila vykrmené tele, které měla doma, vzala mouku, zadělala a napekla z ní nekvašené chleby.</verse>
        <verse osisID='1Sam.28.25'>Potom to nabídla Saulovi a jeho služebníkům. Pojedli, vstali a ještě té noci odešli.</verse>
      </chapter>
      <chapter osisID='1Sam.29'>
        <verse osisID='1Sam.29.1'>Filištíni shromáždili všechna svá vojska do Afeku, zatímco Izrael tábořil u pramene v Jizreelu.</verse>
        <verse osisID='1Sam.29.2'>Když filištínští vládci pochodovali se svými stovkami a tisíci, David a jeho muži pochodovali vzadu s Achišem.</verse>
        <verse osisID='1Sam.29.3'>Filištínští velitelé se ptali: "Co to tam je za Hebreje?" "To je přece David, sluha izraelského krále Saula," řekl jim Achiš. "Je se mnou už nejmíň rok. Ode dne, kdy od něj odpadl, až dodnes mu nemám co vytknout."</verse>
        <verse osisID='1Sam.29.4'>Filištínští velitelé se ale na něj rozzlobili. "Pošli ho pryč," řekli mu, "ať se vrátí, kam mu řekneš. Přece s námi nepůjde do boje! Vždyť by se v bitvě postavil proti nám! Čím by se mohl svému pánu zalíbit více než hlavami těchto mužů?</verse>
        <verse osisID='1Sam.29.5'>Vždyť je to přece ten David, o kterém se při tancích zpívalo: ,Saul pobil své tisíce, David desetkrát více!'"</verse>
        <verse osisID='1Sam.29.6'>Achiš si tedy Davida zavolal a řekl mu: "Jakože je živ Hospodin, jsi spolehlivý a líbí se mi, jak si v mém vojsku vedeš. Ode dne, kdy jsi ke mně přišel, až dodnes ti opravdu nemám co vytknout. Vládcům se ale nelíbíš.</verse>
        <verse osisID='1Sam.29.7'>Vrať se tedy v pokoji, abys filištínské vládce nedráždil."</verse>
        <verse osisID='1Sam.29.8'>"Co jsem provedl?" odpověděl mu na to David. "Co můžeš svému služebníku vytknout ode dne, kdy jsem k tobě přišel, až dodnes? Proč nemohu jít bojovat proti nepřátelům svého krále a pána?"</verse>
        <verse osisID='1Sam.29.9'>"Vím, jak jsi dobrý," řekl mu Achiš. "Pro mě jsi jako Boží anděl, ale filištínští velitelé řekli: ‚Nesmí s námi do boje!'</verse>
        <verse osisID='1Sam.29.10'>Proto zítra brzy vstaň - ty i sluhové tvého pána, kteří přišli s tebou - a hned za rozbřesku odejděte."</verse>
        <verse osisID='1Sam.29.11'>A tak se David i se svými muži hned ráno vypravil na cestu do filištínské země, zatímco Filištíni táhli na Jizreel.</verse>
      </chapter>
      <chapter osisID='1Sam.30'>
        <verse osisID='1Sam.30.1'>Třetího dne pak David se svými muži dorazil do Ciklagu. Amalekovci mezitím podnikli nájezd do Negevu a Ciklagu, který dobyli a vypálili.</verse>
        <verse osisID='1Sam.30.2'>Všechny, kdo tam zůstali, ženy, děti i starce, zajali. Nikoho nezabili, ale odvedli je s sebou pryč.</verse>
        <verse osisID='1Sam.30.3'>Když David se svými muži dorazil do města, hle - bylo vypálené a jejich ženy, synové i dcery odvlečeni do zajetí!</verse>
        <verse osisID='1Sam.30.4'>David i jeho muži se dali do hlasitého pláče, až už neměli sílu plakat dál.</verse>
        <verse osisID='1Sam.30.5'>Byly zajaty i obě Davidovy ženy, Achinoam Jizreelská a Abigail, vdova po Nábalovi Karmelském.</verse>
        <verse osisID='1Sam.30.6'>David byl tehdy v úzkých, protože muži začali mluvit o tom, že ho ukamenují. Všichni byli rozhořčení, každý kvůli svým synům a dcerám. David ale našel sílu v Hospodinu, svém Bohu.</verse>
        <verse osisID='1Sam.30.7'>Potom David požádal kněze Abiatara, syna Achimelechova: "Přines mi sem efod." A když k němu Abiatar přinesl efod,</verse>
        <verse osisID='1Sam.30.8'>David se ptal Hospodina: "Mám tu hordu pronásledovat? Dostihnu je?" "Pronásleduj," zněla odpověď. "Jistě je dostihneš a zajatce vysvobodíš."</verse>
        <verse osisID='1Sam.30.9'>David tedy vyrazil se šesti sty muži. Když přišel k potoku Besor, část jich tam zůstala.</verse>
        <verse osisID='1Sam.30.10'>David pak pokračoval v pronásledování se čtyřmi sty muži; dvě stě jich zůstalo u potoka Besor, protože byli příliš vyčerpáni, než aby šli dál.</verse>
        <verse osisID='1Sam.30.11'>Našli venku jakéhosi Egypťana a vzali ho k Davidovi. Dali mu něco k jídlu, vodu k pití,</verse>
        <verse osisID='1Sam.30.12'>hroudu fíků a dva trsy rozinek. Když se najedl, pookřál, protože už tři dny a tři noci nic nejedl a nepil.</verse>
        <verse osisID='1Sam.30.13'>"Ke komu patříš?" ptal se ho David. "Odkud jsi?" "Jsem Egypťan, otrok jednoho Amalekovce," odpověděl mladík. "Můj pán mě tu před třemi dny nechal, protože jsem byl nemocný.</verse>
        <verse osisID='1Sam.30.14'>Podnikli jsme nájezd do Negevu Kréťanů a také do Negevu Kálebova na judském území. Ciklag jsme vypálili."</verse>
        <verse osisID='1Sam.30.15'>"Můžeš mě k té hordě dovést?" zeptal se ho David. Odpověděl: "Přísahej mi při Bohu, že mě nezabiješ a nevydáš mě do rukou mého pána, a já tě k nim dovedu."</verse>
        <verse osisID='1Sam.30.16'>Dovedl ho tedy k nim a hle - roztáhli se všude po zemi, jedli, pili a slavili, že ve filištínské a judské zemi pobrali takovou spoustu kořisti.</verse>
        <verse osisID='1Sam.30.17'>David je pobíjel od ranního šera až do večera druhého dne a nikdo z nich neunikl kromě čtyř set mladíků, kteří nasedli na velbloudy a uprchli.</verse>
        <verse osisID='1Sam.30.18'>Tak David dobyl zpět všechno, co Amalekovci pobrali, a osvobodil i obě své ženy.</verse>
        <verse osisID='1Sam.30.19'>Neztratili nikoho, mladé ani staré, syny ani dcery, nic z kořisti a ze všeho, co jim vzali. David to všechno získal zpět.</verse>
        <verse osisID='1Sam.30.20'>Pobral také všechen brav a skot. Hnali to stádo před sebou se slovy: "To je Davidova kořist."</verse>
        <verse osisID='1Sam.30.21'>Tak David dorazil k těm dvěma stům mužů, kteří zůstali u potoka Besor, protože byli příliš vyčerpáni, než aby šli dál s Davidem. Vyšli Davidovi a jeho mužům naproti, David k nim přistoupil a pozdravil je.</verse>
        <verse osisID='1Sam.30.22'>Mezi muži, kteří šli s Davidem, se ale ozvali všichni zlí a ničemní: "Tihle s námi přece nešli! Nedáme jim nic z kořisti, kterou jsme získali. Ať si každý vezme svou ženu a děti a jdou!"</verse>
        <verse osisID='1Sam.30.23'>David ale prohlásil: "Bratři, takhle nejednejte s tím, co nám dal Hospodin. On sám nás ochránil a tu hordu, co nás napadla, nám vydal do rukou.</verse>
        <verse osisID='1Sam.30.24'>Kdo by s tou vaší řečí souhlasil? Podíl toho, kdo zůstal u zásob, bude stejný jako podíl toho, kdo šel do bitvy. Všichni se rozdělíme."</verse>
        <verse osisID='1Sam.30.25'>A tak to od toho dne až dodnes v Izraeli platí jako závazné ustanovení.</verse>
        <verse osisID='1Sam.30.26'>Když se David vrátil do Ciklagu, poslal něco z té kořisti judským stařešinům, svým přátelům. Vzkázal jim: "Zde je dar pro vás z kořisti od Hospodinových nepřátel."</verse>
        <verse osisID='1Sam.30.27'>A rozeslal to stařešinům do Bet-elu, Rámot-negevu, Jatiru,</verse>
        <verse osisID='1Sam.30.28'>Aroeru, Sifmotu, Eštemoy,</verse>
        <verse osisID='1Sam.30.29'>Rachalu, do jerachmeelských a kenijských měst,</verse>
        <verse osisID='1Sam.30.30'>do Chormy, Bor-ašanu, Atachu,</verse>
        <verse osisID='1Sam.30.31'>Hebronu - do všech míst, kam David se svými muži chodíval.</verse>
      </chapter>
      <chapter osisID='1Sam.31'>
        <verse osisID='1Sam.31.1'>Na Izrael zaútočili Filištíni. Izraelští muži se před nimi dali na útěk a padali mrtví na svazích Gilboa.</verse>
        <verse osisID='1Sam.31.2'>Když se Filištínům podařilo zabít Saulovy syny Jonatana, Abinadaba a Malki-šuu,</verse>
        <verse osisID='1Sam.31.3'>rozhořel se prudký boj proti Saulovi. Našli ho lukostřelci a těžce ho zranili svými střelami.</verse>
        <verse osisID='1Sam.31.4'>Saul proto řekl svému zbrojnošovi: "Vytáhni svůj meč a probodni mě. Jinak přijdou ti neobřezanci a vrhnou se na mě!" Zbrojnoš se ale zdráhal, protože měl veliký strach. Saul tedy vzal meč a nalehl na něj.</verse>
        <verse osisID='1Sam.31.5'>Když zbrojnoš viděl, že Saul je mrtev, nalehl i on na svůj meč a zemřel s ním.</verse>
        <verse osisID='1Sam.31.6'>Tak zahynul Saul, jeho tři synové i jeho zbrojnoš; společně s ním toho dne padli i všichni jeho muži.</verse>
        <verse osisID='1Sam.31.7'>Jakmile Izraelci v tom údolí a za Jordánem spatřili, že izraelské vojsko uteklo a že Saul se svými syny zahynul, opustili svá města a uprchli. Pak přišli Filištíni a obsadili je.</verse>
        <verse osisID='1Sam.31.8'>Druhého dne, když Filištíni přišli do pohoří Gilboa obírat pobité, našli tam ležet Saula a jeho syny.</verse>
        <verse osisID='1Sam.31.9'>Usekli mu hlavu, svlékli mu zbroj a poslali to po celé filištínské zemi, aby tu zprávu ohlásili v chrámu jejich model i mezi lidem.</verse>
        <verse osisID='1Sam.31.10'>Jeho výzbroj uložili v chrámu Aštarot a tělo přibili na hradbu Bet-šanu.</verse>
        <verse osisID='1Sam.31.11'>Když se obyvatelé Jábeš-gileádu doslechli, co Filištíni provedli se Saulem,</verse>
        <verse osisID='1Sam.31.12'>všichni jejich bojovníci vyrazili a šli celou noc. Sňali Saulovo tělo i těla jeho synů z betšanské hradby, vrátili se do Jábeše a tam je spálili.</verse>
        <verse osisID='1Sam.31.13'>Potom vzali jejich ostatky a pohřbili je pod jábešským tamaryškem. Sedm dní se pak postili.</verse>
      </chapter>
    </div></osisText>
</osis>