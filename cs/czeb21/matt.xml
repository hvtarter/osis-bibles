<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>Kniha rodu Ježíše Krista, syna Davidova, syna Abrahamova:</verse>
        <verse osisID='Matt.1.2'>Abraham zplodil Izáka, Izák zplodil Jákoba, Jákob zplodil Judu a jeho bratry,</verse>
        <verse osisID='Matt.1.3'>Juda zplodil Perese a Zeracha z Támar, Peres zplodil Checrona, Checron zplodil Rama,</verse>
        <verse osisID='Matt.1.4'>Ram zplodil Aminadaba, Aminadab zplodil Nachšona, Nachšon zplodil Salmona,</verse>
        <verse osisID='Matt.1.5'>Salmon zplodil Boáze z Rachab, Boáz zplodil Obéda z Rút, Obéd zplodil Jišaje,</verse>
        <verse osisID='Matt.1.6'>Jišaj pak zplodil krále Davida. David zplodil Šalomouna z manželky Uriášovy,</verse>
        <verse osisID='Matt.1.7'>Šalomoun zplodil Rechoboáma, Rechoboám zplodil Abiáše, Abiáš zplodil Asu,</verse>
        <verse osisID='Matt.1.8'>Asa zplodil Jošafata, Jošafat zplodil Jehorama, Jehoram zplodil Uziáše,</verse>
        <verse osisID='Matt.1.9'>Uziáš zplodil Jotama, Jotam zplodil Achaze, Achaz zplodil Ezechiáše,</verse>
        <verse osisID='Matt.1.10'>Ezechiáš zplodil Menašeho, Menaše zplodil Amona, Amon zplodil Jošiáše,</verse>
        <verse osisID='Matt.1.11'>Jošiáš zplodil Jekoniáše a jeho bratry a pak přišlo babylonské zajetí.</verse>
        <verse osisID='Matt.1.12'>Po odvlečení do Babylonu Jekoniáš zplodil Šealtiela, Šealtiel zplodil Zerubábela,</verse>
        <verse osisID='Matt.1.13'>Zerubábel zplodil Abihuda, Abihud zplodil Eliakima, Eliakim zplodil Azora,</verse>
        <verse osisID='Matt.1.14'>Azor zplodil Sádoka, Sádok zplodil Achima, Achim zplodil Eliuda,</verse>
        <verse osisID='Matt.1.15'>Eliud zplodil Eleazara, Eleazar zplodil Matana, Matan zplodil Jákoba</verse>
        <verse osisID='Matt.1.16'>a Jákob zplodil Josefa, muže Marie, z níž se narodil Ježíš zvaný Kristus.</verse>
        <verse osisID='Matt.1.17'>Celkem tedy bylo čtrnáct pokolení od Abrahama po Davida, čtrnáct pokolení od Davida po babylonské zajetí a čtrnáct pokolení od babylonského zajetí po Krista.</verse>
        <verse osisID='Matt.1.18'>Narození Ježíše Krista se událo takto: Jeho matka Marie byla zasnoubena Josefovi, ale předtím, než se vzali, se ukázalo, že je těhotná z Ducha svatého.</verse>
        <verse osisID='Matt.1.19'>Její muž Josef byl spravedlivý, a protože ji nechtěl veřejně zostudit, rozhodl se, že se s ní rozejde v tichosti.</verse>
        <verse osisID='Matt.1.20'>Když však o tom přemýšlel, hle, ve snu se mu ukázal Hospodinův anděl a řekl: "Josefe, synu Davidův, neboj se vzít si Marii za manželku, neboť to, co v ní bylo počato, je z Ducha svatého.</verse>
        <verse osisID='Matt.1.21'>Porodí syna a dáš mu jméno Ježíš, neboť on zachrání svůj lid od jejich hříchů."</verse>
        <verse osisID='Matt.1.22'>To vše se stalo, aby se naplnilo, co Hospodin řekl ústy proroka:</verse>
        <verse osisID='Matt.1.23'>"Hle, panna počne a porodí syna a dají mu jméno Immanuel," což se překládá: Bůh je s námi.</verse>
        <verse osisID='Matt.1.24'>Když se Josef probudil, zachoval se, jak mu přikázal Hospodinův anděl, a vzal si Marii za manželku.</verse>
        <verse osisID='Matt.1.25'>Nespal s ní ale až do doby, kdy porodila syna, jemuž dal jméno Ježíš.</verse>
      </chapter>
      <chapter osisID='Matt.2'>
        <verse osisID='Matt.2.1'>Ježíš se narodil v judském Betlémě za dnů krále Heroda. Tehdy do Jeruzaléma přišli mudrcové z Východu.</verse>
        <verse osisID='Matt.2.2'>"Kde je ten narozený židovský král?" ptali se. "Spatřili jsme na Východě jeho hvězdu a přišli jsme se mu poklonit."</verse>
        <verse osisID='Matt.2.3'>Když se to doslechl král Herodes, velmi se rozrušil a celý Jeruzalém s ním.</verse>
        <verse osisID='Matt.2.4'>Svolal všechny vrchní kněze a učitele lidu a ptal se jich, kde se má narodit Mesiáš.</verse>
        <verse osisID='Matt.2.5'>"V judském Betlémě," odpověděli mu. "Neboť tak je psáno skrze proroka:</verse>
        <verse osisID='Matt.2.6'>‚Ty však, Betléme v judské zemi, nejsi z judských knížat vůbec nejmenší, vždyť právě z tebe vzejde Panovník, Pastýř pro Izrael, můj lid.'"</verse>
        <verse osisID='Matt.2.7'>Tehdy Herodes tajně povolal mudrce a vyptával se jich, kdy přesně se jim ta hvězda ukázala.</verse>
        <verse osisID='Matt.2.8'>Potom je poslal do Betléma se slovy: "Jděte a pečlivě vyhledejte to dítě. Jakmile je najdete, oznamte mi to, abych se mu mohl jít poklonit i já."</verse>
        <verse osisID='Matt.2.9'>Jakmile vyslechli krále, vyrazili na cestu. A hle, hvězda, kterou viděli na východě, je předcházela, až se zastavila nad místem, kde bylo to dítě.</verse>
        <verse osisID='Matt.2.10'>Když tu hvězdu spatřili, zmocnila se jich nesmírná radost.</verse>
        <verse osisID='Matt.2.11'>Vešli do domu, a když tam uviděli dítě s jeho matkou Marií, padli na kolena a klaněli se mu. Otevřeli své poklady a obětovali mu dary: zlato, kadidlo a myrhu.</verse>
        <verse osisID='Matt.2.12'>Když potom od Boha dostali ve snu pokyn, aby se nevraceli k Herodovi, vrátili se do své země jinudy.</verse>
        <verse osisID='Matt.2.13'>A hle, po jejich odjezdu se Josefovi ve snu ukázal Hospodinův anděl a řekl: "Vstaň, vezmi dítě i jeho matku, uteč do Egypta a zůstaň tam, dokud ti nepovím. Herodes totiž bude to dítě hledat, aby ho zabil."</verse>
        <verse osisID='Matt.2.14'>Ještě tu noc tedy vstal, vzal dítě i jeho matku a odešel do Egypta,</verse>
        <verse osisID='Matt.2.15'>kde zůstal až do Herodovy smrti. Tak se naplnilo, co Hospodin promluvil ústy proroka: "Povolal jsem svého Syna z Egypta."</verse>
        <verse osisID='Matt.2.16'>Když Herodes poznal, že ho mudrci oklamali, nesmírně se rozhněval a dal v Betlémě a v celém okolí povraždit všechny chlapce mladší dvou let, podle času, na který se vyptal mudrců.</verse>
        <verse osisID='Matt.2.17'>Tehdy se naplnilo slovo proroka Jeremiáše:</verse>
        <verse osisID='Matt.2.18'>"V Rámě je slyšet křik - naříkání a mnohé úpění. Ráchel tam pláče nad svými dětmi, nad jejich ztrátou se nedá utěšit!"</verse>
        <verse osisID='Matt.2.19'>Když potom Herodes zemřel, hle, Hospodinův anděl se ve snu ukázal Josefovi v Egyptě</verse>
        <verse osisID='Matt.2.20'>a řekl: "Vstaň, vezmi dítě i jeho matku a jdi do izraelské země. Ti, kdo usilovali o život dítěte, jsou již mrtví."</verse>
        <verse osisID='Matt.2.21'>Josef tedy vstal, vzal dítě i jeho matku a přišel do izraelské země.</verse>
        <verse osisID='Matt.2.22'>Uslyšel ale, že v Judsku místo svého otce Heroda kraluje Archelaos, a tak se tam bál jít. Když potom od Boha dostal ve snu pokyn, obrátil se do galilejského kraje.</verse>
        <verse osisID='Matt.2.23'>Přišel tam a bydlel ve městě zvaném Nazaret. Tak se naplnila slova proroků, že bude nazýván Nazaretský.</verse>
      </chapter>
      <chapter osisID='Matt.3'>
        <verse osisID='Matt.3.1'>V těch dnech začal Jan Křtitel kázat v judské poušti:</verse>
        <verse osisID='Matt.3.2'>"Čiňte pokání! Nebeské království je blízko!"</verse>
        <verse osisID='Matt.3.3'>To je ten, o kterém mluvil prorok Izaiáš, když říkal: "Hlas volajícího na poušti: Připravte Pánovu cestu! Urovnejte jeho stezky!"</verse>
        <verse osisID='Matt.3.4'>Ten Jan nosil oděv z velbloudí srsti, kolem boků měl kožený pás a jeho pokrmem byly kobylky a lesní med.</verse>
        <verse osisID='Matt.3.5'>Jeruzalém, celé Judsko i celý jordánský kraj tehdy vycházel k němu,</verse>
        <verse osisID='Matt.3.6'>vyznávali své hříchy a on je křtil v řece Jordán.</verse>
        <verse osisID='Matt.3.7'>Když ale uviděl, že se k němu přichází pokřtít mnoho farizeů a saduceů, řekl jim: "Plemeno zmijí, kdo vám ukázal, jak utéct před přicházejícím hněvem?</verse>
        <verse osisID='Matt.3.8'>Začněte nést ovoce odpovídající vašemu pokání.</verse>
        <verse osisID='Matt.3.9'>A nemyslete, že si můžete říkat: ‚Máme otce Abrahama.' Říkám vám, že Bůh je schopen Abrahamovi vzbudit potomky z tohoto kamení!</verse>
        <verse osisID='Matt.3.10'>Sekera je už napřažena ke kořeni stromů. Každý strom, který nenese dobré ovoce, bude vyťat a vhozen do ohně.</verse>
        <verse osisID='Matt.3.11'>Jistě, já vás křtím vodou k pokání, ale ten, který přichází po mně, je silnější než já. Jemu nejsem hoden ani zout sandály. On vás bude křtít Duchem svatým a ohněm.</verse>
        <verse osisID='Matt.3.12'>Už má lopatu v ruce a vyčistí svůj mlat. Svou pšenici shromáždí do obilnice, ale plevy bude pálit neuhasitelným ohněm!"</verse>
        <verse osisID='Matt.3.13'>Tehdy přišel Ježíš z Galileje za Janem k Jordánu, aby se od něj nechal pokřtít.</verse>
        <verse osisID='Matt.3.14'>Jan mu v tom ale velmi bránil: "Já potřebuji být pokřtěn od tebe, a ty přicházíš za mnou?"</verse>
        <verse osisID='Matt.3.15'>"Nebraň tomu," odpověděl mu Ježíš. "Takto máme naplnit veškerou spravedlnost." A tak mu nebránil.</verse>
        <verse osisID='Matt.3.16'>Jakmile byl Ježíš pokřtěn, vystoupil hned z vody a hle, otevřela se mu nebesa a spatřil Božího Ducha, jak sestupuje z nebe jako holubice a přichází na něj.</verse>
        <verse osisID='Matt.3.17'>Vtom se z nebe ozval hlas: "Toto je můj milovaný Syn, kterého jsem si oblíbil."</verse>
      </chapter>
      <chapter osisID='Matt.4'>
        <verse osisID='Matt.4.1'>Tehdy byl Ježíš veden Duchem na poušť, aby tam byl pokoušen od ďábla.</verse>
        <verse osisID='Matt.4.2'>Postil se čtyřicet dní a čtyřicet nocí, až nakonec vyhladověl.</verse>
        <verse osisID='Matt.4.3'>Vtom k němu přistoupil Pokušitel a řekl mu: "Jsi-li Boží Syn, řekni tomuto kamení, ať se promění v chleby."</verse>
        <verse osisID='Matt.4.4'>On však odpověděl: "Je psáno: ‚Nejen chlebem bude člověk živ, ale každým slovem vycházejícím z Božích úst.'"</verse>
        <verse osisID='Matt.4.5'>Tehdy ho ďábel vzal do svatého města a postavil ho na vrcholek chrámu.</verse>
        <verse osisID='Matt.4.6'>"Jsi-li Boží Syn," řekl, "vrhni se dolů! Je přece psáno: ‚Svým andělům přikáže o tobě a ponesou tě na rukou, abys nenarazil nohou na kámen.'"</verse>
        <verse osisID='Matt.4.7'>Ježíš mu řekl: "Také je psáno: ‚Nepokoušej Hospodina, svého Boha.'"</verse>
        <verse osisID='Matt.4.8'>Poté ho ďábel vzal na velmi vysokou horu a ukázal mu všechna království světa a jejich slávu.</verse>
        <verse osisID='Matt.4.9'>"To všechno ti dám," řekl mu, "když padneš na kolena a pokloníš se mi."</verse>
        <verse osisID='Matt.4.10'>"Odejdi, satane!" řekl mu na to Ježíš. "Je přece psáno: ‚Hospodinu, svému Bohu, se budeš klanět a jemu jedinému sloužit.'"</verse>
        <verse osisID='Matt.4.11'>Tenkrát ho ďábel opustil a hle, přistoupili andělé a sloužili mu.</verse>
        <verse osisID='Matt.4.12'>Když Ježíš uslyšel, že Jan byl uvězněn, vrátil se do Galileje.</verse>
        <verse osisID='Matt.4.13'>Opustil Nazaret a přišel bydlet do pobřežního města Kafarnaum v krajinách Zabulon a Neftalí.</verse>
        <verse osisID='Matt.4.14'>Tak se naplnilo slovo proroka Izaiáše:</verse>
        <verse osisID='Matt.4.15'>"Země Zabulon a země Neftalí, při cestě k moři, za Jordánem, Galilea pohanů:</verse>
        <verse osisID='Matt.4.16'>Lid, který bydlel v temnotách, uviděl veliké světlo, obyvatelům krajiny stínu smrti světlo se zaskvělo."</verse>
        <verse osisID='Matt.4.17'>Od té doby začal Ježíš kázat: "Čiňte pokání! Nebeské království je blízko!"</verse>
        <verse osisID='Matt.4.18'>Jednou se procházel podél Galilejského jezera a uviděl dva bratry, jak házejí síť do vody. Byli to rybáři Šimon (později zvaný Petr) a jeho bratr Ondřej.</verse>
        <verse osisID='Matt.4.19'>Řekl jim: "Pojďte za mnou a udělám z vás rybáře lidí!"</verse>
        <verse osisID='Matt.4.20'>Oni hned opustili sítě a šli za ním.</verse>
        <verse osisID='Matt.4.21'>Poodešel dál a uviděl jiné dva bratry - Jakuba Zebedeova a jeho bratra Jana - jak na lodi se svým otcem Zebedeem spravují sítě. Zavolal je</verse>
        <verse osisID='Matt.4.22'>a oni hned opustili loď i svého otce a šli za ním.</verse>
        <verse osisID='Matt.4.23'>Ježíš pak procházel celou Galileu, učil v jejich synagogách, kázal evangelium o Království a uzdravoval každou nemoc a každý neduh mezi lidmi.</verse>
        <verse osisID='Matt.4.24'>Zpráva o něm se roznesla i po celé Sýrii, a tak k němu přiváděli všechny nemocné, sužované různými neduhy a bolestmi, posedlé, trpící padoucnicí i ochrnuté a on je uzdravoval.</verse>
        <verse osisID='Matt.4.25'>A šly za ním veliké zástupy nejen z Galileje, ale i z Dekapole, Jeruzaléma, Judska a Zajordánska.</verse>
      </chapter>
      <chapter osisID='Matt.5'>
        <verse osisID='Matt.5.1'>Když Ježíš uviděl zástupy, vystoupil na horu. Posadil se, a když k němu přistoupili jeho učedníci,</verse>
        <verse osisID='Matt.5.2'>začal je učit:</verse>
        <verse osisID='Matt.5.3'>"Blaze chudým v duchu, neboť jim patří nebeské království.</verse>
        <verse osisID='Matt.5.4'>Blaze plačícím, neboť budou potěšeni.</verse>
        <verse osisID='Matt.5.5'>Blaze mírným, neboť dostanou zemi za dědictví.</verse>
        <verse osisID='Matt.5.6'>Blaze těm, kdo hladovějí a žízní po spravedlnosti, neboť budou nasyceni.</verse>
        <verse osisID='Matt.5.7'>Blaze milosrdným, neboť dojdou milosrdenství.</verse>
        <verse osisID='Matt.5.8'>Blaze čistým v srdci, neboť uvidí Boha.</verse>
        <verse osisID='Matt.5.9'>Blaze těm, kdo působí pokoj, neboť budou nazváni Božími dětmi.</verse>
        <verse osisID='Matt.5.10'>Blaze pronásledovaným pro spravedlnost, neboť jim patří nebeské království.</verse>
        <verse osisID='Matt.5.11'>Blaze vám, když vám budou zlořečit a pronásledovat vás a šířit o vás všelijaké zlé a lživé řeči kvůli mně.</verse>
        <verse osisID='Matt.5.12'>Radujte se a jásejte, protože vaše odplata v nebesích je veliká. Takto totiž pronásledovali proroky, kteří byli před vámi.</verse>
        <verse osisID='Matt.5.13'>Vy jste sůl země. Kdyby sůl ztratila svou chuť, čím se zas osolí? Nebude už k ničemu, jen se vyhodí ven a lidé ji pošlapou.</verse>
        <verse osisID='Matt.5.14'>Vy jste světlo světa. Město ležící na hoře nemůže být skryto.</verse>
        <verse osisID='Matt.5.15'>Stejně tak se nerozsvěcí lampa, aby ji postavili pod vědro, ale na svícen a tehdy svítí všem, kdo jsou v domě.</verse>
        <verse osisID='Matt.5.16'>Tak ať vaše světlo září před lidmi, aby viděli vaše dobré skutky a vzdali slávu vašemu Otci v nebesích."</verse>
        <verse osisID='Matt.5.17'>"Nemyslete si, že jsem přišel zrušit Zákon nebo Proroky. Nepřišel jsem je zrušit, ale naplnit.</verse>
        <verse osisID='Matt.5.18'>Amen, říkám vám: Dokud nepomine nebe a země, nepomine ani nejmenší písmenko, ani jediná čárka ze Zákona, než se to všechno naplní.</verse>
        <verse osisID='Matt.5.19'>Kdokoli by zrušil jedno z těchto nejmenších přikázání a tak by učil lidi, bude v nebeském království považován za nejmenšího. Ale kdokoli by je plnil a učil, ten bude v nebeském království považován za velikého.</verse>
        <verse osisID='Matt.5.20'>Říkám vám, že pokud vaše spravedlnost nebude o mnoho převyšovat spravedlnost znalců Písma a farizeů, nikdy nevstoupíte do nebeského království.</verse>
        <verse osisID='Matt.5.21'>Slýchali jste, že předkům bylo řečeno: ‚Nezabíjej,' a kdokoli by někoho zabil, bude vydán soudu.</verse>
        <verse osisID='Matt.5.22'>Já vám však říkám, že každý, kdo se hněvá na svého bratra, bude vydán soudu. Kdokoli by svému bratru řekl: ‚Tupče!' bude vydán veleradě, a kdokoli by mu řekl: ‚Blázne!' bude vydán pekelnému ohni.</verse>
        <verse osisID='Matt.5.23'>Proto když bys přinášel na oltář svůj dar a tam si vzpomněl, že tvůj bratr má něco proti tobě,</verse>
        <verse osisID='Matt.5.24'>nech svůj dar tam před oltářem a jdi se nejprve smířit se svým bratrem. Teprve potom přijď obětovat svůj dar.</verse>
        <verse osisID='Matt.5.25'>Se svým odpůrcem se dohodni rychle, dokud jsi s ním na cestě, aby tě tvůj odpůrce nevydal soudci a soudce zřízenci a byl bys vsazen do vězení.</verse>
        <verse osisID='Matt.5.26'>Amen, říkám ti: Určitě odtamtud nevyjdeš, dokud nevrátíš poslední haléř.</verse>
        <verse osisID='Matt.5.27'>Slýchali jste, že bylo řečeno: ‚Necizolož.'</verse>
        <verse osisID='Matt.5.28'>Já vám však říkám, že každý, kdo by se chtivě podíval na ženu, už s ní zcizoložil ve svém srdci.</verse>
        <verse osisID='Matt.5.29'>Svádí-li tě tvé pravé oko, vyloupni je a zahoď pryč. Je pro tebe lepší, aby zahynul jeden tvůj úd, než aby celé tvé tělo bylo uvrženo do pekla.</verse>
        <verse osisID='Matt.5.30'>Svádí-li tě tvá pravá ruka, usekni ji a zahoď pryč. Je pro tebe lepší, aby zahynul jeden tvůj úd, než aby celé tvé tělo přišlo do pekla.</verse>
        <verse osisID='Matt.5.31'>Také bylo řečeno: ‚Kdo chce zapudit svou manželku, musí jí dát rozlukový list.'</verse>
        <verse osisID='Matt.5.32'>Já vám však říkám, že každý, kdo zapudí svou manželku (kromě případu smilstva), přivádí ji k cizoložství; a každý, kdo si zapuzenou vezme, cizoloží.</verse>
        <verse osisID='Matt.5.33'>Slýchali jste také, že předkům bylo řečeno: ‚Nebudeš křivě přísahat' a ‚Své sliby Hospodinu splň.'</verse>
        <verse osisID='Matt.5.34'>Já vám však říkám, abyste vůbec nepřísahali, ani při nebi, protože to je Boží trůn,</verse>
        <verse osisID='Matt.5.35'>ani při zemi, protože to je podnož jeho nohou, ani při Jeruzalému, protože to je město toho velikého Krále.</verse>
        <verse osisID='Matt.5.36'>Nepřísahej ani na svou hlavu. Nemůžeš přece jediný svůj vlas udělat bílým nebo černým.</verse>
        <verse osisID='Matt.5.37'>Ať je tedy vaše slovo ‚Ano' ano a ‚Ne' ne. Co je nad to, je od zlého.</verse>
        <verse osisID='Matt.5.38'>Slýchali jste, že bylo řečeno: ‚Oko za oko, zub za zub.'</verse>
        <verse osisID='Matt.5.39'>Já vám však říkám, abyste neodporovali zlému člověku. Když tě někdo udeří do pravé tváře, nastav mu i druhou.</verse>
        <verse osisID='Matt.5.40'>Když se s tebou někdo chce soudit, aby tě připravil o košili, nech mu i plášť.</verse>
        <verse osisID='Matt.5.41'>Když tě někdo nutí jít s ním jednu míli, jdi dvě.</verse>
        <verse osisID='Matt.5.42'>Tomu, kdo tě prosí, dej a od toho, kdo si od tebe chce půjčit, se neodvracej.</verse>
        <verse osisID='Matt.5.43'>Slýchali jste, že bylo řečeno: ‚Miluj svého bližního a svého nepřítele měj v nenávisti.'</verse>
        <verse osisID='Matt.5.44'>Já vám však říkám: Milujte své nepřátele a modlete se za ty, kdo vás pronásledují.</verse>
        <verse osisID='Matt.5.45'>Tak budete synové svého Otce v nebesích. On přece dává svému slunci vycházet na dobré lidi i na zlé a posílá déšť na spravedlivé i nespravedlivé.</verse>
        <verse osisID='Matt.5.46'>Jakou máte odplatu, když milujete jen ty, kdo milují vás? Nedělají snad totéž i výběrčí daní?</verse>
        <verse osisID='Matt.5.47'>A co mimořádného děláte, když zdravíte jen své bratry? Nedělají to snad i pohané?</verse>
        <verse osisID='Matt.5.48'>Buďte tedy dokonalí, jako je dokonalý váš nebeský Otec."</verse>
      </chapter>
      <chapter osisID='Matt.6'>
        <verse osisID='Matt.6.1'>"Dávejte si pozor, abyste nepředváděli své dobré skutky lidem na odiv. Jinak totiž nemáte odměnu u svého Otce v nebesích.</verse>
        <verse osisID='Matt.6.2'>Když dáváš chudým, nevytrubuj před sebou, jako to dělají pokrytci v synagogách a na ulicích, aby sklízeli chválu od lidí. Amen, říkám vám, že už mají svou odměnu.</verse>
        <verse osisID='Matt.6.3'>Raději, když dáváš chudým, ať tvá levice neví, co dělá pravice.</verse>
        <verse osisID='Matt.6.4'>Tak tvé dobrodiní zůstane vskrytu a tvůj Otec, který vidí vskrytu, tě odmění.</verse>
        <verse osisID='Matt.6.5'>Také když se modlíte, nebuďte jako pokrytci. Ti totiž při modlitbě rádi postávají v synagogách a na nárožích ulic, aby se ukazovali před lidmi. Amen, říkám vám, že už mají svou odměnu.</verse>
        <verse osisID='Matt.6.6'>Raději, když se modlíš, vejdi do svého pokojíku, zavři dveře a modli se ke svému Otci, který je vskrytu. Tvůj Otec, který vidí vskrytu, tě odmění.</verse>
        <verse osisID='Matt.6.7'>Když se tedy modlíte, neříkejte prázdná slova jako pohané, kteří si myslí, že budou vyslyšeni pro množství svých slov.</verse>
        <verse osisID='Matt.6.8'>Nebuďte jako oni. Váš Otec ví, co potřebujete, ještě předtím, než ho poprosíte.</verse>
        <verse osisID='Matt.6.9'>Proto se modlete takto: Otče náš, který jsi v nebesích, ať se posvětí tvé jméno!</verse>
        <verse osisID='Matt.6.10'>Ať přijde tvé království! Ať se stane tvoje vůle jako v nebi, tak i na zemi.</verse>
        <verse osisID='Matt.6.11'>Dej nám i dnes náš denní chléb</verse>
        <verse osisID='Matt.6.12'>a odpusť nám naše viny, jako i my odpouštíme našim viníkům.</verse>
        <verse osisID='Matt.6.13'>A neuveď nás do pokušení, ale vysvoboď nás od zlého.</verse>
        <verse osisID='Matt.6.14'>Odpustíte-li totiž lidem jejich prohřešky, odpustí také váš nebeský Otec vám.</verse>
        <verse osisID='Matt.6.15'>Ale když lidem jejich prohřešky neodpustíte, neodpustí ani váš Otec vaše prohřešky vám.</verse>
        <verse osisID='Matt.6.16'>A když se postíte, nebuďte zasmušilí jako pokrytci, kteří hyzdí své tváře, aby ukázali lidem, že se postí. Amen, říkám vám, že už mají svou odměnu.</verse>
        <verse osisID='Matt.6.17'>Když se postíš, raději si pomaž hlavu olejem a umyj si tvář,</verse>
        <verse osisID='Matt.6.18'>aby tvůj půst nebyl zjevný lidem, ale tvému Otci, který je vskrytu. A tvůj Otec, který vidí vskrytu, tě odmění."</verse>
        <verse osisID='Matt.6.19'>"Nehromaďte si poklady na zemi, kde je ničí mol a rez a kde zloději vykopávají a kradou.</verse>
        <verse osisID='Matt.6.20'>Raději si hromaďte poklady v nebi, kde je mol a rez neničí a zloději nevykopávají ani nekradou.</verse>
        <verse osisID='Matt.6.21'>Vždyť tam, kde máš poklad, budeš mít i srdce.</verse>
        <verse osisID='Matt.6.22'>Oko je lampou těla. Je-li tvé oko štědré, celé tvé tělo bude jasné.</verse>
        <verse osisID='Matt.6.23'>Je-li však tvé oko lakomé, celé tvé tělo bude temné. Jestliže je světlo v tobě tmou, jak veliká bude sama tma?!</verse>
        <verse osisID='Matt.6.24'>Nikdo nemůže sloužit dvěma pánům. Buď totiž bude jednoho nenávidět a druhého milovat, nebo se bude toho jednoho držet a tím druhým pohrdne. Nemůžete sloužit Bohu i mamonu."</verse>
        <verse osisID='Matt.6.25'>"Proto vám říkám: Nemějte starost o svůj život ani o své tělo - co budete jíst a pít a co si oblečete. Není snad život víc než jídlo a tělo víc než oblečení?</verse>
        <verse osisID='Matt.6.26'>Podívejte se na ptáky na obloze. Nesejí, nesklízejí, neshromažďují do stodol, ale váš nebeský Otec je živí. Nejste snad vy mnohem dražší?</verse>
        <verse osisID='Matt.6.27'>Copak si někdo z vás samými starostmi prodlouží život o jediný den?</verse>
        <verse osisID='Matt.6.28'>A proč si děláte starosti s oblečením? Pomyslete na polní lilie, jak rostou. Nepracují ani nepředou,</verse>
        <verse osisID='Matt.6.29'>ale říkám vám, že ani Šalomoun ve vší své slávě nebyl oblečen jako jedna z nich.</verse>
        <verse osisID='Matt.6.30'>Jestliže tedy Bůh takto obléká polní trávu, která dnes je a zítra bude hozena do pece, neoblékne snad mnohem spíš vás, vy malověrní?</verse>
        <verse osisID='Matt.6.31'>Nemějte tedy starosti. Neříkejte: ‚Co budeme jíst? Co budeme pít? Co si oblečeme?'</verse>
        <verse osisID='Matt.6.32'>Všechny ty věci vyhledávají pohané, ale váš nebeský Otec ví, že to všechno potřebujete.</verse>
        <verse osisID='Matt.6.33'>Hledejte nejprve Boží království a jeho spravedlnost, a toto vše vám bude přidáno.</verse>
        <verse osisID='Matt.6.34'>Nemějte starost o zítřek; zítřek bude mít své vlastní starosti. Den má dost svého trápení."</verse>
      </chapter>
      <chapter osisID='Matt.7'>
        <verse osisID='Matt.7.1'>"Nesuďte, abyste nebyli souzeni.</verse>
        <verse osisID='Matt.7.2'>Jakým soudem totiž soudíte, takovým budete souzeni, a jakou mírou měříte, takovou vám bude odměřeno.</verse>
        <verse osisID='Matt.7.3'>Proč vidíš třísku v oku svého bratra, ale trámu ve vlastním oku si nevšímáš?</verse>
        <verse osisID='Matt.7.4'>Jak můžeš říci svému bratru: ‚Nech mě, ať ti vytáhnu z oka třísku,' a přitom máš sám v oku trám!</verse>
        <verse osisID='Matt.7.5'>Pokrytče, vytáhni nejdříve trám z vlastního oka, a tehdy prohlédneš, abys vytáhl třísku z oka svého bratra.</verse>
        <verse osisID='Matt.7.6'>Nedávejte svaté věci psům a neházejte své perly prasatům; jinak je zašlapou, otočí se a roztrhají vás.</verse>
        <verse osisID='Matt.7.7'>Proste a bude vám dáno, hledejte a naleznete, tlučte a bude vám otevřeno.</verse>
        <verse osisID='Matt.7.8'>Neboť každý, kdo prosí, dostává; kdo hledá, nalézá, a tomu, kdo tluče, bude otevřeno.</verse>
        <verse osisID='Matt.7.9'>Kdo z vás je takový člověk, že podá svému synu kámen, když tě prosí o chléb?</verse>
        <verse osisID='Matt.7.10'>Nebo když prosí o rybu, dáš mu snad hada?</verse>
        <verse osisID='Matt.7.11'>Jestliže tedy vy, kteří jste zlí, umíte svým dětem dávat dobré dary, čím spíše váš Otec v nebesích dá dobré věci těm, kdo ho prosí?</verse>
        <verse osisID='Matt.7.12'>Chovejte se k lidem přesně tak, jak chcete, aby se oni chovali k vám. Právě v tom spočívá Zákon i Proroci."</verse>
        <verse osisID='Matt.7.13'>"Vcházejte těsnou branou. Prostorná brána a široká cesta vede do záhuby a kdekdo tudy kráčí.</verse>
        <verse osisID='Matt.7.14'>Těsná brána a úzká cesta však vede k životu a málokdo ji nachází.</verse>
        <verse osisID='Matt.7.15'>Dávejte si pozor na falešné proroky, kteří k vám přicházejí v ovčím rouše, ale uvnitř jsou to draví vlci.</verse>
        <verse osisID='Matt.7.16'>Poznáte je po jejich ovoci. Sklízejí se snad hrozny z trní a fíky z bodláčí?</verse>
        <verse osisID='Matt.7.17'>Tak tedy každý dobrý strom nese dobré ovoce a špatný strom nese zlé ovoce.</verse>
        <verse osisID='Matt.7.18'>Dobrý strom nemůže nést zlé ovoce, stejně jako špatný strom nemůže nést dobré ovoce.</verse>
        <verse osisID='Matt.7.19'>Každý strom, který nenese dobré ovoce, bývá vyťat a vhozen do ohně.</verse>
        <verse osisID='Matt.7.20'>A tak tedy: poznáte je po jejich ovoci.</verse>
        <verse osisID='Matt.7.21'>Ne každý, kdo mi říká ‚Pane, Pane', vejde do nebeského království, ale ten, kdo koná vůli mého Otce v nebesích.</verse>
        <verse osisID='Matt.7.22'>Mnozí mi v onen den řeknou: ‚Pane, Pane, copak jsme ve tvém jménu neprorokovali? Nevymítali jsme ve tvém jménu démony? Nedělali jsme ve tvém jménu mnoho zázraků?'</verse>
        <verse osisID='Matt.7.23'>A tehdy jim jasně řeknu: ‚Nikdy jsem vás neznal. Odejděte ode mě vy, kdo pácháte zlo!'</verse>
        <verse osisID='Matt.7.24'>Každý, kdo slyší tato má slova a plní je, bude podobný moudrému muži, který postavil svůj dům na skále.</verse>
        <verse osisID='Matt.7.25'>Pak padl déšť, přišly záplavy, strhly se vichřice a udeřily na ten dům, ale ten nespadl, protože byl založen na skále.</verse>
        <verse osisID='Matt.7.26'>Každý, kdo slyší tato má slova a neplní je, bude však podobný bláznu, který svůj dům postavil na písku.</verse>
        <verse osisID='Matt.7.27'>Pak padl déšť, přišly záplavy, strhly se vichřice a udeřily na ten dům, a ten spadl a jeho pád byl hrozný."</verse>
        <verse osisID='Matt.7.28'>Když Ježíš dokončil tuto řeč, zástupy žasly nad jeho učením.</verse>
        <verse osisID='Matt.7.29'>Učil je totiž jako ten, kdo má zmocnění, a ne jako znalci Písma.</verse>
      </chapter>
      <chapter osisID='Matt.8'>
        <verse osisID='Matt.8.1'>Když pak sestupoval z hory, šly za ním veliké zástupy.</verse>
        <verse osisID='Matt.8.2'>Vtom přišel jeden malomocný a klaněl se mu se slovy: "Pane, kdybys jen chtěl, dokážeš mě očistit."</verse>
        <verse osisID='Matt.8.3'>On vztáhl ruku a dotkl se ho se slovy: "Já to chci. Buď čistý!" A jeho malomocenství bylo ihned očištěno.</verse>
        <verse osisID='Matt.8.4'>Potom mu Ježíš řekl: "Dej pozor, abys to nikomu neříkal. Jdi ale, ukaž se knězi a obětuj Bohu dar, který přikázal Mojžíš - na svědectví pro ně."</verse>
        <verse osisID='Matt.8.5'>Když vcházel do Kafarnaum, přistoupil k němu římský setník a prosil ho:</verse>
        <verse osisID='Matt.8.6'>"Pane, můj služebník leží doma raněn mrtvicí a strašně trpí."</verse>
        <verse osisID='Matt.8.7'>Ježíš mu řekl: "Já přijdu a uzdravím ho."</verse>
        <verse osisID='Matt.8.8'>Setník však odpověděl: "Pane, nezasloužím si, abys vešel pod mou střechu. Řekni jen slovo, a můj služebník bude uzdraven.</verse>
        <verse osisID='Matt.8.9'>Sám jsem přece člověk, který podléhá velení a velí vojákům. Když někomu řeknu ‚Jdi,' jde; když řeknu jinému ‚Přijď,' přijde; když řeknu svému otroku ‚Udělej to,' udělá to."</verse>
        <verse osisID='Matt.8.10'>Ježíš, překvapen tím, co uslyšel, řekl těm, kdo šli za ním: "Amen, říkám vám, takovou víru jsem nikde v Izraeli nenašel!</verse>
        <verse osisID='Matt.8.11'>Říkám vám, že mnozí přijdou od východu i od západu a budou stolovat s Abrahamem, Izákem a Jákobem v nebeském království,</verse>
        <verse osisID='Matt.8.12'>ale synové království budou vyvrženi do té venkovní tmy. Tam bude pláč a skřípění zubů."</verse>
        <verse osisID='Matt.8.13'>Tomu setníkovi pak Ježíš řekl: "Jdi. Ať se ti stane, jak jsi uvěřil." A v tu chvíli byl jeho služebník uzdraven.</verse>
        <verse osisID='Matt.8.14'>Když potom Ježíš přišel do Petrova domu, uviděl tam jeho tchyni, jak leží s horečkou.</verse>
        <verse osisID='Matt.8.15'>Dotkl se její ruky, horečka ji opustila a ona vstala a začala ho obsluhovat.</verse>
        <verse osisID='Matt.8.16'>Večer k němu přivedli mnoho lidí posedlých démony a on ty duchy vymítal slovem a všechny nemocné uzdravil.</verse>
        <verse osisID='Matt.8.17'>Tak se naplnilo slovo proroka Izaiáše: "Naše neduhy sňal a naše nemoci nesl."</verse>
        <verse osisID='Matt.8.18'>Když Ježíš viděl, kolik je kolem něj lidí, přikázal učedníkům, ať se přeplaví na druhý břeh.</verse>
        <verse osisID='Matt.8.19'>Tehdy k němu přistoupil jeden znalec Písma se slovy: "Mistře, budu tě následovat, kamkoli půjdeš."</verse>
        <verse osisID='Matt.8.20'>Ježíš mu odpověděl: "Lišky mají doupata a ptáci hnízda, ale Syn člověka nemá, kde by hlavu složil."</verse>
        <verse osisID='Matt.8.21'>Jiný z jeho učedníků mu řekl: "Pane, dovol mi nejdřív odejít a pochovat svého otce."</verse>
        <verse osisID='Matt.8.22'>Ježíš mu odpověděl: "Pojď za mnou a nech mrtvé pochovávat své mrtvé."</verse>
        <verse osisID='Matt.8.23'>Potom nastoupil na loď a jeho učedníci za ním.</verse>
        <verse osisID='Matt.8.24'>Na jezeře se náhle strhla veliká bouře, takže se vlny valily přes loď. On ale spal.</verse>
        <verse osisID='Matt.8.25'>Přistoupili tedy a vzbudili ho: "Pane, zachraň nás, vždyť umíráme!"</verse>
        <verse osisID='Matt.8.26'>"Proč se bojíte, malověrní?" řekl jim Ježíš. Potom vstal, okřikl vítr i vlny, a nastal naprostý klid.</verse>
        <verse osisID='Matt.8.27'>Učedníci byli ohromeni. "Kdo to vůbec je?" ptali se. "Vždyť ho poslouchá i vítr a vlny!"</verse>
        <verse osisID='Matt.8.28'>Když se pak přeplavil na druhou stranu do gadarenského kraje, střetli se s ním dva posedlí, kteří vyšli z hrobů. Byli tak nebezpeční, že tou cestou ani nemohl nikdo chodit.</verse>
        <verse osisID='Matt.8.29'>Začali křičet: "Co je ti po nás, Boží Synu? Přišel jsi nás předčasně trýznit?"</verse>
        <verse osisID='Matt.8.30'>Opodál se páslo veliké stádo prasat.</verse>
        <verse osisID='Matt.8.31'>Démoni ho tedy prosili: "Když nás vymítáš, pošli nás do toho stáda prasat."</verse>
        <verse osisID='Matt.8.32'>"Jděte!" řekl jim, a tak vyšli, vstoupili do toho stáda prasat a celé to stádo se rozeběhlo ze srázu dolů do jezera, kde utonulo.</verse>
        <verse osisID='Matt.8.33'>Pasáci prasat tehdy utekli, a když přišli do města, všechno to o těch posedlých vyprávěli.</verse>
        <verse osisID='Matt.8.34'>Celé město hned vyšlo Ježíšovi naproti, a jakmile ho uviděli, žádali ho, ať opustí jejich kraj.</verse>
      </chapter>
      <chapter osisID='Matt.9'>
        <verse osisID='Matt.9.1'>Nastoupil tedy na loď, přeplavil se a přišel do svého města.</verse>
        <verse osisID='Matt.9.2'>Vtom k němu přinesli ochrnutého člověka na nosítkách. Když Ježíš uviděl jejich víru, řekl ochrnutému: "Vzchop se, synu. Tvé hříchy jsou odpuštěny."</verse>
        <verse osisID='Matt.9.3'>Někteří znalci Písma si řekli: "Ten člověk se rouhá!"</verse>
        <verse osisID='Matt.9.4'>Ježíš ale znal jejich myšlenky, a tak se jich zeptal: "Proč si hned myslíte něco zlého?</verse>
        <verse osisID='Matt.9.5'>Co je podle vás snadnější říci: ‚Jsou ti odpuštěny hříchy,' anebo: ‚Vstaň a choď'?</verse>
        <verse osisID='Matt.9.6'>Ale abyste věděli, že Syn člověka má na zemi moc odpouštět hříchy" - tehdy pověděl ochrnutému - "Vstaň, vezmi si lehátko a jdi domů."</verse>
        <verse osisID='Matt.9.7'>A on vstal a odešel domů.</verse>
        <verse osisID='Matt.9.8'>Když to uviděly zástupy, zmocnil se jich úžas a vzdaly slávu Bohu, který dal lidem takovou moc.</verse>
        <verse osisID='Matt.9.9'>Cestou odtud Ježíš uviděl člověka jménem Matouš, jak sedí v celnici. Řekl mu: "Pojď za mnou," a on vstal a šel za ním.</verse>
        <verse osisID='Matt.9.10'>Když pak Ježíš stoloval v jeho domě, přišlo tam mnoho výběrčích daní a různých hříšníků a stolovali s Ježíšem a jeho učedníky.</verse>
        <verse osisID='Matt.9.11'>Uviděli to farizeové a řekli jeho učedníkům: "Jak to, že váš mistr jí s výběrčími daní a hříšníky?"</verse>
        <verse osisID='Matt.9.12'>Ježíš to uslyšel a odpověděl jim: "Lékaře nepotřebují zdraví, ale nemocní.</verse>
        <verse osisID='Matt.9.13'>Jděte a přemýšlejte, co znamená: ‚Chci milosrdenství, ne oběti.' Nepřišel jsem volat spravedlivé, ale hříšníky."</verse>
        <verse osisID='Matt.9.14'>Potom k němu přišli učedníci Jana Křtitele. "Jak to, že my a farizeové se postíme často, ale tvoji učedníci se nepostí?" ptali se.</verse>
        <verse osisID='Matt.9.15'>Ježíš jim odpověděl: "Mohou ženichovi přátelé truchlit, dokud je ženich ještě s nimi? Přijdou dny, kdy jim bude ženich vzat, a tehdy se budou postit.</verse>
        <verse osisID='Matt.9.16'>Nikdo nepřišívá na starý plášť záplatu z nové látky. Taková výplň odtrhne i kus roucha a díra bude ještě horší.</verse>
        <verse osisID='Matt.9.17'>Také se nelije nové víno do starých měchů. Jinak se měchy roztrhnou, víno se rozlije a měchy se zničí. Nové víno se lije do nových měchů, a tak se obojí zachová."</verse>
        <verse osisID='Matt.9.18'>Zatímco k nim takto mluvil, náhle k němu přistoupil představený synagogy a klaněl se mu se slovy: "Moje dcera právě zemřela. Pojď ale, vlož na ni ruku, a bude žít!"</verse>
        <verse osisID='Matt.9.19'>Ježíš tedy vstal a šel za ním a jeho učedníci také.</verse>
        <verse osisID='Matt.9.20'>Náhle se zezadu přiblížila žena, která dvanáct let trpěla krvácením, a dotkla se cípu jeho roucha.</verse>
        <verse osisID='Matt.9.21'>Řekla si totiž: "Jestli se jen dotknu jeho roucha, budu uzdravena."</verse>
        <verse osisID='Matt.9.22'>Ježíš se otočil, a když ji uviděl, řekl: "Vzchop se, dcero. Tvá víra tě uzdravila." A od té chvíle byla zdravá.</verse>
        <verse osisID='Matt.9.23'>Když Ježíš dorazil k domu představeného synagogy a uviděl hudebníky a hlučný zástup kvílících,</verse>
        <verse osisID='Matt.9.24'>řekl: "Odejděte! Ta dívka neumřela, jenom spí." Jen se mu ale vysmívali.</verse>
        <verse osisID='Matt.9.25'>Když byl zástup konečně pryč, Ježíš vešel dovnitř, vzal ji za ruku a ta dívka vstala.</verse>
        <verse osisID='Matt.9.26'>Zpráva o tom se roznesla po celé zemi.</verse>
        <verse osisID='Matt.9.27'>Cestou odtud šli za Ježíšem dva slepci a křičeli: "Smiluj se nad námi, synu Davidův!"</verse>
        <verse osisID='Matt.9.28'>Když došel domů, slepci přišli za ním. "Věříte, že to dokážu?" zeptal se jich Ježíš. "Ano, Pane," odpověděli.</verse>
        <verse osisID='Matt.9.29'>Dotkl se tedy jejich očí a řekl: "Ať se vám stane podle vaší víry!"</verse>
        <verse osisID='Matt.9.30'>Vtom se jim otevřely oči. Ježíš je přísně napomenul: "Dejte pozor, ať se to nikdo nedozví."</verse>
        <verse osisID='Matt.9.31'>Ale oni šli a roznesli zprávu o něm po celé zemi.</verse>
        <verse osisID='Matt.9.32'>Sotva odešli, vtom k němu lidé přivedli němého člověka posedlého démonem.</verse>
        <verse osisID='Matt.9.33'>Když pak byl ten démon vyhnán a němý začal mluvit, zástupy užasly a říkaly: "Něco takového je v Izraeli nevídáno!"</verse>
        <verse osisID='Matt.9.34'>Farizeové ale říkali: "Vymítá démony knížetem démonů."</verse>
        <verse osisID='Matt.9.35'>Takto Ježíš obcházel všechna města a vesnice, vyučoval v jejich synagogách, kázal evangelium o Království a uzdravoval každou nemoc a každý neduh.</verse>
        <verse osisID='Matt.9.36'>Když se díval na zástupy, byl pohnut soucitem k nim, protože byli ztrápení a zmatení jako ovce bez pastýře.</verse>
        <verse osisID='Matt.9.37'>Tehdy řekl svým učedníkům: "Žeň je obrovská, ale dělníků málo.</verse>
        <verse osisID='Matt.9.38'>Proste Pána žně, ať vypudí dělníky na svou žeň."</verse>
      </chapter>
      <chapter osisID='Matt.10'>
        <verse osisID='Matt.10.1'>Potom svolal svých dvanáct učedníků a dal jim moc nad nečistými duchy, aby je vymítali a aby uzdravovali každou nemoc a každý neduh.</verse>
        <verse osisID='Matt.10.2'>A toto jsou jména dvanácti apoštolů: Nejprve Šimon zvaný Petr a jeho bratr Ondřej, Jakub Zebedeův a jeho bratr Jan,</verse>
        <verse osisID='Matt.10.3'>Filip a Bartoloměj, Tomáš a výběrčí daní Matouš, Jakub Alfeův a Tadeáš,</verse>
        <verse osisID='Matt.10.4'>Šimon Horlivec a Jidáš Iškariotský, který ho potom zradil.</verse>
        <verse osisID='Matt.10.5'>Těchto dvanáct Ježíš vyslal s těmito pokyny: "Nechoďte na cestu pohanů, nevstupujte do města Samaritánů,</verse>
        <verse osisID='Matt.10.6'>ale raději jděte ke ztraceným ovcím z lidu Izraele.</verse>
        <verse osisID='Matt.10.7'>Jděte a ohlašujte: ‚Nebeské království je blízko!'</verse>
        <verse osisID='Matt.10.8'>Nemocné uzdravujte, mrtvé křiste, malomocné očišťujte, démony vymítejte. Zdarma jste dostali, zdarma dejte.</verse>
        <verse osisID='Matt.10.9'>Neberte si s sebou do opasků zlato, stříbro ani peníze</verse>
        <verse osisID='Matt.10.10'>ani mošnu ani náhradní košile ani obuv ani hůl - dělník si přece zaslouží svůj pokrm.</verse>
        <verse osisID='Matt.10.11'>Když přijdete do města nebo vesnice, najděte tam hodného člověka a zůstaňte u něj, dokud neodejdete.</verse>
        <verse osisID='Matt.10.12'>Když budete vcházet do něčího domu, popřejte mu pokoj.</verse>
        <verse osisID='Matt.10.13'>Bude-li toho ten dům hoden, pak ať váš pokoj přejde na něj. Nebude-li hoden, ať se váš pokoj vrátí k vám.</verse>
        <verse osisID='Matt.10.14'>Pokud vás někdo nepřijme a nebude poslouchat vaše slova, vyjděte z toho domu nebo města a setřeste si z nohou i jeho prach.</verse>
        <verse osisID='Matt.10.15'>Amen, říkám vám, že v soudný den bude sodomskému a gomorskému kraji lehčeji než takovému městu.</verse>
        <verse osisID='Matt.10.16'>Posílám vás jako ovce mezi vlky, proto buďte chytří jako hadi a nevinní jako holubice.</verse>
        <verse osisID='Matt.10.17'>Dejte si pozor na lidi, protože vás budou vydávat soudům a bičovat vás ve svých shromážděních.</verse>
        <verse osisID='Matt.10.18'>Kvůli mně vás povedou i před vládce a krále na svědectví pro ně a pro národy.</verse>
        <verse osisID='Matt.10.19'>Když vás jim vydají, nestarejte se, jak a co máte říkat. Co máte říci, vám bude dáno v tu chvíli.</verse>
        <verse osisID='Matt.10.20'>Nejste to totiž vy, kdo mluví, ale Duch vašeho Otce, který mluví ve vás.</verse>
        <verse osisID='Matt.10.21'>Bratr bratra i otec syna tehdy vydá na smrt, děti povstanou proti svým rodičům a zabijí je.</verse>
        <verse osisID='Matt.10.22'>Kvůli mému jménu vás budou všichni nenávidět, ale kdo vytrvá až do konce, bude zachráněn.</verse>
        <verse osisID='Matt.10.23'>Když vás budou pronásledovat v jednom městě, utečte do jiného. Amen, říkám vám, že neprojdete izraelská města, než přijde Syn člověka.</verse>
        <verse osisID='Matt.10.24'>Není učedník nad mistra ani služebník nad svého pána.</verse>
        <verse osisID='Matt.10.25'>Pro učedníka je dost na tom, když bude jako jeho mistr a služebník jako jeho pán. Jestliže hospodáře nazvali Belzebubem, čím spíše jeho domácí?</verse>
        <verse osisID='Matt.10.26'>Nebojte se jich. Není totiž nic skrytého, co nebude zjeveno, ani nic tajného, co nebude poznáno.</verse>
        <verse osisID='Matt.10.27'>Co vám říkám ve tmě, mluvte na světle; co slyšíte šeptat do ucha, hlásejte ze střech!</verse>
        <verse osisID='Matt.10.28'>Nebojte se těch, kdo zabíjejí tělo, ale duši zabít nemohou. Raději se bojte Toho, který může duši i tělo zahubit v pekle.</verse>
        <verse osisID='Matt.10.29'>Neprodávají se snad dva vrabci za haléř? Přitom ani jeden z nich nepadne na zem bez vědomí vašeho Otce.</verse>
        <verse osisID='Matt.10.30'>Vám jsou ale spočítány i všechny vlasy na hlavě!</verse>
        <verse osisID='Matt.10.31'>Proto se nebojte. Jste dražší než mnoho vrabců.</verse>
        <verse osisID='Matt.10.32'>Kdokoli mě vyzná před lidmi, toho i já vyznám před svým Otcem v nebesích.</verse>
        <verse osisID='Matt.10.33'>Kdo by mě ale před lidmi zapřel, toho i já zapřu před svým Otcem v nebesích.</verse>
        <verse osisID='Matt.10.34'>Nemyslete si, že jsem přišel, abych na zem přinesl pokoj. Nepřišel jsem přinést pokoj, ale meč.</verse>
        <verse osisID='Matt.10.35'>Přišel jsem, abych rozdělil člověka proti jeho otci, dceru proti matce a snachu proti tchyni.</verse>
        <verse osisID='Matt.10.36'>Člověk bude mít nepřátele ve vlastní rodině.</verse>
        <verse osisID='Matt.10.37'>Kdo má rád otce nebo matku více než mě, není mě hoden. Kdo má rád syna nebo dceru více než mě, není mě hoden.</verse>
        <verse osisID='Matt.10.38'>Kdo nebere svůj kříž a nenásleduje mě, není mě hoden.</verse>
        <verse osisID='Matt.10.39'>Kdo nalezne svou duši, ten ji ztratí, a kdo ztratí svou duši kvůli mně, ten ji nalezne.</verse>
        <verse osisID='Matt.10.40'>Kdo vás přijímá, ten přijímá mě, a kdo přijímá mě, přijímá Toho, který mě poslal.</verse>
        <verse osisID='Matt.10.41'>Kdo přijímá proroka jakožto proroka, dostane odplatu proroka. Kdo přijímá spravedlivého jakožto spravedlivého, dostane odplatu spravedlivého.</verse>
        <verse osisID='Matt.10.42'>Kdo by třeba jen podal pohár studené vody jednomu z těchto maličkých, protože je to můj učedník, amen, říkám vám, že nepřijde o svou odplatu."</verse>
      </chapter>
      <chapter osisID='Matt.11'>
        <verse osisID='Matt.11.1'>Když Ježíš dokončil tyto pokyny svým dvanácti učedníkům, odešel odtud, aby učil a kázal v jejich městech.</verse>
        <verse osisID='Matt.11.2'>Jan se ve vězení doslechl o Kristových skutcích a poslal za ním své učedníky</verse>
        <verse osisID='Matt.11.3'>s otázkou: "Jsi Ten, který má přijít, anebo máme čekat jiného?"</verse>
        <verse osisID='Matt.11.4'>Ježíš jim odpověděl: "Jděte a vyprávějte Janovi, co tu slyšíte a vidíte:</verse>
        <verse osisID='Matt.11.5'>slepí vidí, chromí chodí, malomocní jsou čistí, hluší slyší, mrtví se křísí a chudým se káže evangelium.</verse>
        <verse osisID='Matt.11.6'>A blaze tomu, kdo se nade mnou nepohoršuje."</verse>
        <verse osisID='Matt.11.7'>Když pak ti muži odešli, Ježíš promluvil k zástupům o Janovi: "Co jste si přišli do pouště prohlédnout? Třtinu větrem se klátící?</verse>
        <verse osisID='Matt.11.8'>Na co jste se šli podívat? Na člověka v nádherných šatech? Ti, kdo nosí nádherné šaty, jsou k vidění v královských domech.</verse>
        <verse osisID='Matt.11.9'>Na co jste se tedy šli podívat? Na proroka? Ano, říkám vám, a více než na proroka.</verse>
        <verse osisID='Matt.11.10'>Toto je ten, o kterém je psáno: ‚Hle, posílám svého posla před tváří tvou, jenž připraví tvou cestu před tebou.'</verse>
        <verse osisID='Matt.11.11'>Amen, říkám vám, žádné ženě se nenarodil nikdo nad Jana Křtitele, ale kdo je nejmenší v nebeském království, je větší než on.</verse>
        <verse osisID='Matt.11.12'>Ode dnů Jana Křtitele až dosud nebeské království snáší násilí a násilníci je uchvacují.</verse>
        <verse osisID='Matt.11.13'>Až po Jana o tom prorokovali všichni Proroci i Zákon.</verse>
        <verse osisID='Matt.11.14'>Jste-li to ochotni přijmout, on je ten Eliáš, který měl přijít.</verse>
        <verse osisID='Matt.11.15'>Kdo má uši, slyš!</verse>
        <verse osisID='Matt.11.16'>Ke komu mám ale přirovnat toto pokolení? Podobá se dětem, které sedí na návsi a volají na druhé:</verse>
        <verse osisID='Matt.11.17'>‚Pískali jsme vám, a netančili jste; naříkali jsme, a neplakali jste!'</verse>
        <verse osisID='Matt.11.18'>Jan totiž přišel, nejedl a nepil a oni říkají: ‚Je posedlý!'</verse>
        <verse osisID='Matt.11.19'>Přišel Syn člověka, jí a pije - a oni říkají: ‚Podívejte, žrout a pijan vína, přítel výběrčích daní a hříšníků!' Moudrost je ale potvrzena svými skutky."</verse>
        <verse osisID='Matt.11.20'>Městům, ve kterých se stalo nejvíce jeho zázraků, tehdy začal vyčítat, že nečinila pokání:</verse>
        <verse osisID='Matt.11.21'>"Běda tobě, Korozaim, běda tobě, Betsaido! Kdyby se zázraky, které se dějí u vás, staly v Týru a Sidonu, dávno by činili pokání v pytlovině a popelu.</verse>
        <verse osisID='Matt.11.22'>Říkám vám: Týru a Sidonu bude v soudný den lehčeji než vám!</verse>
        <verse osisID='Matt.11.23'>A ty, Kafarnaum, budeš snad vyvýšeno až do nebe? Až do pekla se propadneš! Vždyť kdyby se zázraky, které se dějí v tobě, staly v Sodomě, zůstala by stát až dodnes.</verse>
        <verse osisID='Matt.11.24'>Říkám vám: Sodomské zemi bude v soudný den lehčeji než tobě."</verse>
        <verse osisID='Matt.11.25'>V té době Ježíš řekl: "Chválím tě, Otče, Pane nebe i země, že jsi tyto věci skryl před moudrými a rozumnými a zjevil jsi je nemluvňatům.</verse>
        <verse osisID='Matt.11.26'>Jistě, Otče, neboť tak se ti zalíbilo.</verse>
        <verse osisID='Matt.11.27'>Všechno je mi dáno od mého Otce a nikdo nezná Syna, jedině Otec, a ani Otce nikdo nezná, jedině Syn a ten, komu by ho Syn chtěl zjevit.</verse>
        <verse osisID='Matt.11.28'>Pojďte ke mně, všichni upracovaní a obtěžkaní, a já vám dám odpočinout.</verse>
        <verse osisID='Matt.11.29'>Vezměte na sebe mé jho a učte se ode mě, neboť jsem mírný a pokorný v srdci, a vaše duše najdou odpočinutí.</verse>
        <verse osisID='Matt.11.30'>Mé jho je totiž příjemné a mé břemeno lehké."</verse>
      </chapter>
      <chapter osisID='Matt.12'>
        <verse osisID='Matt.12.1'>Jednou v sobotu Ježíš procházel obilím. Jeho učedníci dostali hlad, a tak začali trhat klasy a jíst.</verse>
        <verse osisID='Matt.12.2'>Když to uviděli farizeové, řekli mu: "Podívej se, tvoji učedníci dělají, co se v sobotu nesmí!"</verse>
        <verse osisID='Matt.12.3'>On jim však řekl: "Copak jste nečetli, co udělal David, když se svými muži dostal hlad?</verse>
        <verse osisID='Matt.12.4'>Jak vešel do Božího domu a jedl posvátné chleby předložení, které nesměl jíst on ani jeho muži, ale pouze samotní kněží?</verse>
        <verse osisID='Matt.12.5'>A nečetli jste v Zákoně ani to, že kněží svou sobotní prací v chrámu znesvěcují sobotu, a jsou nevinní?</verse>
        <verse osisID='Matt.12.6'>Říkám vám ale, že zde je někdo větší nežli chrám.</verse>
        <verse osisID='Matt.12.7'>Kdybyste věděli, co znamená: ‚Chci milosrdenství, ne oběti,' neodsuzovali byste nevinné.</verse>
        <verse osisID='Matt.12.8'>Syn člověka je totiž pánem i nad sobotou."</verse>
        <verse osisID='Matt.12.9'>Odešel odtud a přišel do jejich synagogy.</verse>
        <verse osisID='Matt.12.10'>Byl tu jeden člověk s ochrnutou rukou, a tak se Ježíše vyptávali: "Smí se v sobotu uzdravovat?" Chtěli ho totiž z něčeho obvinit.</verse>
        <verse osisID='Matt.12.11'>On jim však řekl: "Je snad mezi vámi takový člověk, že kdyby měl jednu ovci a ta by mu v sobotu spadla do jámy, nevzal by ji a nevytáhl?</verse>
        <verse osisID='Matt.12.12'>O co cennější je člověk než ovce? A proto se v sobotu smí konat dobro."</verse>
        <verse osisID='Matt.12.13'>Tehdy řekl tomu muži: "Natáhni ruku." A když ji natáhl, byla znovu zdravá jako ta druhá.</verse>
        <verse osisID='Matt.12.14'>Farizeové se pak odešli radit, jak by ho zničili.</verse>
        <verse osisID='Matt.12.15'>Ježíš se to ale dozvěděl a odešel odtud. Šly za ním veliké zástupy a on je všechny uzdravil.</verse>
        <verse osisID='Matt.12.16'>Přísně je však napomínal, aby ho neuváděli ve známost.</verse>
        <verse osisID='Matt.12.17'>Tak se naplnilo slovo proroka Izaiáše:</verse>
        <verse osisID='Matt.12.18'>"Hle, můj služebník, jehož jsem vyvolil, můj milovaný, kterého jsem si oblíbil. Na něj položím svého Ducha, on oznámí spravedlnost národům.</verse>
        <verse osisID='Matt.12.19'>Nebude se hádat ani křičet, jeho hlas na ulicích slyšet nebude.</verse>
        <verse osisID='Matt.12.20'>Nalomenou třtinu nedolomí a doutnající knot neuhasí, dokud nedovede spravedlnost k vítězství.</verse>
        <verse osisID='Matt.12.21'>A v jeho jménu bude naděje národů."</verse>
        <verse osisID='Matt.12.22'>Potom k němu přivedli slepého a němého člověka posedlého démonem a on ho uzdravil, takže mluvil a viděl.</verse>
        <verse osisID='Matt.12.23'>Všechny zástupy žasly: "Není snad tohle ten Syn Davidův?"</verse>
        <verse osisID='Matt.12.24'>Když to uslyšeli farizeové, řekli: "Tenhle nevymítá démony jinak než Belzebubem, knížetem démonů!"</verse>
        <verse osisID='Matt.12.25'>Ježíš ale znal jejich myšlenky, a tak jim řekl: "Každé království rozdělené samo proti sobě zpustne a žádné město nebo dům rozdělený proti sobě neobstojí.</verse>
        <verse osisID='Matt.12.26'>Vymítá-li satan satana, je rozdělen sám proti sobě. Jak tedy obstojí jeho království?</verse>
        <verse osisID='Matt.12.27'>A pokud já vymítám démony Belzebubem, kým je vymítají vaši synové? Oni proto budou vašimi soudci.</verse>
        <verse osisID='Matt.12.28'>Vymítám-li však démony Božím Duchem, jistě k vám přišlo Boží království.</verse>
        <verse osisID='Matt.12.29'>Jak může někdo vejít do silákova domu a uloupit jeho majetek, pokud toho siláka nejdříve nespoutá? Teprve tehdy vyloupí jeho dům.</verse>
        <verse osisID='Matt.12.30'>Kdo není se mnou, je proti mně; kdo neshromažďuje se mnou, rozptyluje.</verse>
        <verse osisID='Matt.12.31'>Proto vám říkám: Každý hřích i rouhání bude lidem odpuštěno, ale rouhání proti Duchu jim odpuštěno nebude.</verse>
        <verse osisID='Matt.12.32'>Kdokoli by řekl slovo proti Synu člověka, bude mu odpuštěno, ale kdokoli by mluvil proti Duchu svatému, tomu nebude odpuštěno ani v tomto věku, ani v budoucím.</verse>
        <verse osisID='Matt.12.33'>Šlechtěte strom, a jeho ovoce bude dobré. Nechte strom zplanět, a jeho ovoce bude zlé. Strom se přece pozná po ovoci.</verse>
        <verse osisID='Matt.12.34'>Plemeno zmijí! Jak byste mohli mluvit dobré věci, když jste zlí? Co na srdci, to na jazyku!</verse>
        <verse osisID='Matt.12.35'>Dobrý člověk vynáší ze svého dobrého pokladu to dobré, zlý člověk vynáší ze zlého pokladu zlé.</verse>
        <verse osisID='Matt.12.36'>Říkám vám ale, že z každého prázdného slova, které lidé řeknou, budou skládat účty v soudný den.</verse>
        <verse osisID='Matt.12.37'>Svými vlastními slovy budeš ospravedlněn, svými vlastními slovy budeš odsouzen."</verse>
        <verse osisID='Matt.12.38'>Tehdy mu někteří ze znalců Písma a farizeů odpověděli: "Mistře, chceme od tebe vidět nějaké znamení."</verse>
        <verse osisID='Matt.12.39'>On jim však řekl: "Zlé a cizoložné pokolení vyžaduje znamení, ale žádné znamení nedostane - kromě znamení proroka Jonáše.</verse>
        <verse osisID='Matt.12.40'>Jako byl Jonáš tři dny a tři noci v břiše velryby, tak bude Syn člověka tři dny a tři noci v srdci země.</verse>
        <verse osisID='Matt.12.41'>Obyvatelé Ninive povstanou na soudu s tímto pokolením a odsoudí je, neboť po Jonášově kázání činili pokání, a hle, zde je někdo víc než Jonáš.</verse>
        <verse osisID='Matt.12.42'>Královna Jihu povstane na soudu s tímto pokolením a odsoudí je, neboť přijela z kraje světa, aby slyšela Šalomounovu moudrost, a hle, zde je někdo víc než Šalomoun.</verse>
        <verse osisID='Matt.12.43'>Když nečistý duch vyjde z člověka, bloudí po vyprahlých místech a hledá odpočinek, ale nenachází.</verse>
        <verse osisID='Matt.12.44'>Tehdy si řekne: ‚Vrátím se do svého domu, odkud jsem vyšel.' A když přijde a nalezne ho vymetený a ozdobený, ale prázdný,</verse>
        <verse osisID='Matt.12.45'>jde a přibere k sobě sedm jiných duchů, horších než je sám. Pak vejdou dovnitř, zabydlí se tam a nakonec tomu člověku bude hůře než na začátku. Tak tomu bude i s tímto zlým pokolením."</verse>
        <verse osisID='Matt.12.46'>A zatímco ještě mluvil k zástupům, hle, jeho matka a bratři stáli venku, neboť s ním chtěli promluvit.</verse>
        <verse osisID='Matt.12.47'>Někdo mu řekl: "Pohleď, tvá matka a tví bratři stojí venku. Chtějí s tebou mluvit."</verse>
        <verse osisID='Matt.12.48'>On mu však odpověděl: "Kdo je má matka? Kdo jsou mí bratři?"</verse>
        <verse osisID='Matt.12.49'>Ukázal rukou na své učedníky a řekl: "Pohleď, má matka a mí bratři.</verse>
        <verse osisID='Matt.12.50'>Kdokoli plní vůli mého nebeského Otce, to je můj bratr, má sestra, má matka."</verse>
      </chapter>
      <chapter osisID='Matt.13'>
        <verse osisID='Matt.13.1'>Toho dne Ježíš vyšel z domu a posadil se na břehu jezera.</verse>
        <verse osisID='Matt.13.2'>Sešly se k němu tak veliké zástupy, že nastoupil na loď a posadil se. Celý ten zástup stál na břehu</verse>
        <verse osisID='Matt.13.3'>a on jim v podobenstvích vyprávěl o mnoha věcech. Řekl: "Hle, vyšel rozsévač, aby rozséval.</verse>
        <verse osisID='Matt.13.4'>A jak rozséval, některá semena padla podél cesty a přiletěli ptáci a sezobali je.</verse>
        <verse osisID='Matt.13.5'>Jiná padla na skalnatá místa, kde neměla dost země, a ihned vzešla, protože země neměla hloubku.</verse>
        <verse osisID='Matt.13.6'>Když pak vyšlo slunce, spálilo je, a protože neměla kořen, uschla.</verse>
        <verse osisID='Matt.13.7'>Jiná zas padla do trní, a když trní vyrostlo, udusilo je.</verse>
        <verse osisID='Matt.13.8'>Ještě jiná však padla na dobrou půdu a vydala úrodu - některé stonásobnou, jiné šedesátinásobnou a jiné třicetinásobnou.</verse>
        <verse osisID='Matt.13.9'>Kdo má uši, slyš!"</verse>
        <verse osisID='Matt.13.10'>Tehdy k němu přistoupili učedníci a ptali se: "Proč s nimi mluvíš v podobenstvích?"</verse>
        <verse osisID='Matt.13.11'>"Vám je dáno znát tajemství nebeského království," odpověděl jim, "ale jim to dáno není.</verse>
        <verse osisID='Matt.13.12'>Tomu, kdo má, totiž bude dáno a bude mít hojnost, ale tomu, kdo nemá, bude vzato i to, co má.</verse>
        <verse osisID='Matt.13.13'>Proto k nim mluvím v podobenstvích, že vidí, ale nevidí a slyší, ale neslyší ani nerozumějí.</verse>
        <verse osisID='Matt.13.14'>Naplňuje se na nich Izaiášovo proroctví: ‚Sluchem uslyšíte, ale nepochopíte, zrakem uvidíte, ale neprohlédnete.</verse>
        <verse osisID='Matt.13.15'>Neboť srdce tohoto lidu ztvrdlo; ušima ztěžka slyšeli a oči pevně zavřeli, jen aby očima neuviděli, ušima neuslyšeli, srdcem nepochopili a neobrátili se, abych je nemohl uzdravit.'</verse>
        <verse osisID='Matt.13.16'>Ale blaze vašim očím, že vidí, a vašim uším, že slyší.</verse>
        <verse osisID='Matt.13.17'>Amen, říkám vám, že mnozí proroci a spravedliví toužili vidět, co vy vidíte, ale neviděli a slyšet, co vy slyšíte, ale neslyšeli.</verse>
        <verse osisID='Matt.13.18'>Poslechněte si tedy význam podobenství o rozsévači:</verse>
        <verse osisID='Matt.13.19'>Ke každému, kdo slyší slovo o Království a nerozumí, přichází ten zlý a uchvacuje to, co bylo zaseto do jeho srdce. To je ten, u koho bylo zaseto podél cesty.</verse>
        <verse osisID='Matt.13.20'>Na skalnaté zemi je zaseto u toho, kdo slyší Slovo a hned je s radostí přijímá,</verse>
        <verse osisID='Matt.13.21'>ale nemá v sobě kořen a je nestálý. Jakmile kvůli Slovu nastane soužení nebo pronásledování, hned odpadá.</verse>
        <verse osisID='Matt.13.22'>Do trní je zaseto u toho, kdo slyší Slovo, ale starosti tohoto světa a oklamání bohatstvím to slovo dusí, a tak se stává neplodným.</verse>
        <verse osisID='Matt.13.23'>Do dobré země je zaseto u toho, kdo slyší Slovo a rozumí a který opravdu přináší úrodu: někdo stonásobnou, jiný šedesátinásobnou a jiný třicetinásobnou."</verse>
        <verse osisID='Matt.13.24'>Pověděl jim další podobenství: "Nebeské království je, jako když člověk rozsívá na svém poli dobré semeno.</verse>
        <verse osisID='Matt.13.25'>Ale zatímco lidé spali, přišel jeho nepřítel, nasel mezi pšenici koukol a odešel.</verse>
        <verse osisID='Matt.13.26'>Když pak vzešla stébla a přinesla úrodu, tehdy se ukázal i koukol.</verse>
        <verse osisID='Matt.13.27'>Služebníci toho hospodáře tedy přišli a ptali se ho: ‚Pane, nenasel jsi na svém poli dobré semeno? Odkud se tedy vzal ten koukol?'</verse>
        <verse osisID='Matt.13.28'>Odpověděl jim: ‚To udělal nepřítel.' Služebníci se zeptali: ‚Chceš, abychom ho šli vytrhat?'</verse>
        <verse osisID='Matt.13.29'>Ale on řekl: ‚Nikoli, protože byste při trhání koukolu mohli vytrhnout i pšenici.</verse>
        <verse osisID='Matt.13.30'>Nechte obojí růst spolu až do žně. V čas žně řeknu žencům: Vytrhejte nejdříve koukol a svažte do snopků ke spálení. Pšenici ale shromážděte do mé obilnice.'"</verse>
        <verse osisID='Matt.13.31'>Pověděl jim další podobenství: "Nebeské království je jako hořčičné zrnko, které člověk vzal a zasel na svém poli.</verse>
        <verse osisID='Matt.13.32'>To zrnko je sice nejmenší ze všech semen, ale když vyroste, je větší než jiné byliny a je z něj strom, takže ptáci přiletí a uhnízdí se v jeho větvích."</verse>
        <verse osisID='Matt.13.33'>Vyprávěl jim ještě další podobenství: "Nebeské království je jako kvas, který žena vzala a zadělala do tří měřic mouky, až nakonec všechno zkvasilo."</verse>
        <verse osisID='Matt.13.34'>To všechno Ježíš zástupům vyprávěl v podobenstvích. Jinak než v podobenství k nim vůbec nemluvil.</verse>
        <verse osisID='Matt.13.35'>Tak se naplnilo slovo proroka: "Otevřu svá ústa v podobenstvích, budu vyprávět věci skryté od stvoření světa."</verse>
        <verse osisID='Matt.13.36'>Tehdy propustil zástupy a šel domů. Tam za ním přišli jeho učedníci a žádali: "Vysvětli nám to podobenství o koukolu na poli."</verse>
        <verse osisID='Matt.13.37'>Odpověděl jim: "Rozsévač dobrého semene je Syn člověka,</verse>
        <verse osisID='Matt.13.38'>pole je tento svět, dobré semeno jsou synové Království a koukol jsou synové toho zlého.</verse>
        <verse osisID='Matt.13.39'>Nepřítel, který je rozsívá, je ďábel, žeň je konec tohoto světa a ženci jsou andělé.</verse>
        <verse osisID='Matt.13.40'>Jako se tedy sbírá koukol a spaluje se v ohni, tak to bude na konci světa.</verse>
        <verse osisID='Matt.13.41'>Syn člověka pošle své anděly a ti vyberou z jeho království všechno pohoršující, totiž ty, kdo páchají zlo,</verse>
        <verse osisID='Matt.13.42'>a uvrhnou je do ohnivé pece. Tam bude pláč a skřípění zubů.</verse>
        <verse osisID='Matt.13.43'>Spravedliví tehdy zazáří v království svého Otce jako slunce. Kdo má uši, slyš!</verse>
        <verse osisID='Matt.13.44'>Nebeské království je, jako když člověk najde poklad ukrytý v poli. Znovu ho ukryje a pak jde, s radostí prodá všechno, co má, a koupí to pole.</verse>
        <verse osisID='Matt.13.45'>Nebeské království je, jako když kupec hledající krásné perly</verse>
        <verse osisID='Matt.13.46'>najde jednu velmi vzácnou perlu. Jde, prodá všechno, co má, a koupí ji.</verse>
        <verse osisID='Matt.13.47'>Nebeské království je jako síť spuštěná do moře, která nabírá všechno možné.</verse>
        <verse osisID='Matt.13.48'>Když se naplní, rybáři ji vytáhnou na břeh, sednou si a to, co je dobré, vyberou do kádí; to, co je špatné, ale vyhodí.</verse>
        <verse osisID='Matt.13.49'>Totéž se bude dít na konci světa: Vyjdou andělé, oddělí zlé od spravedlivých</verse>
        <verse osisID='Matt.13.50'>a vhodí je do ohnivé pece. Tam bude pláč a skřípění zubů.</verse>
        <verse osisID='Matt.13.51'>Pochopili jste to všechno?" "Ano," odpověděli mu.</verse>
        <verse osisID='Matt.13.52'>Na to jim řekl: "Každý učitel Písma, který se stal učedníkem nebeského království, je jako hospodář, který vynáší ze svého pokladu nové i staré věci."</verse>
        <verse osisID='Matt.13.53'>Když Ježíš dokončil tato podobenství, šel odtud.</verse>
        <verse osisID='Matt.13.54'>Přišel do svého domovského města a učil je v jejich synagoze tak, že žasli a říkali: "Odkud má tenhle takovou moudrost a zázračné schopnosti?</verse>
        <verse osisID='Matt.13.55'>Není to snad syn toho tesaře? Nejmenuje se jeho matka Marie a jeho bratři Jakub, Josef, Šimon a Juda?</verse>
        <verse osisID='Matt.13.56'>Nejsou snad všechny jeho sestry u nás? Odkud tedy má všechny tyto věci?"</verse>
        <verse osisID='Matt.13.57'>A tak se nad ním pohoršovali. Ježíš jim řekl: "Prorok není beze cti; jedině ve své vlasti a ve svém domě."</verse>
        <verse osisID='Matt.13.58'>A kvůli jejich nevíře tam nevykonal mnoho zázraků.</verse>
      </chapter>
      <chapter osisID='Matt.14'>
        <verse osisID='Matt.14.1'>V tu dobu uslyšel zprávu o Ježíši i tetrarcha Herodes.</verse>
        <verse osisID='Matt.14.2'>"To je Jan Křtitel!" řekl svým služebníkům. "Vstal z mrtvých, a proto se skrze něj dějí zázraky."</verse>
        <verse osisID='Matt.14.3'>Herodes totiž Jana zatkl, spoutal a uvěznil kvůli Herodiadě, manželce svého bratra Filipa,</verse>
        <verse osisID='Matt.14.4'>protože Jan mu říkal: "Tvůj sňatek s ní je nezákonný!"</verse>
        <verse osisID='Matt.14.5'>Herodes ho tedy chtěl zabít, ale bál se zástupu, protože ho měli za proroka.</verse>
        <verse osisID='Matt.14.6'>Dcera té Herodiady pak na oslavě Herodových narozenin tančila uprostřed hodovníků a Herodovi se tak zalíbila,</verse>
        <verse osisID='Matt.14.7'>že jí přísahal splnit jakékoli přání.</verse>
        <verse osisID='Matt.14.8'>Předem navedena svou matkou mu tedy řekla: "Přines mi na téhle míse hlavu Jana Křtitele!"</verse>
        <verse osisID='Matt.14.9'>Králi se to nelíbilo, ale kvůli přísaze a kvůli svým hostům poručil, ať jí to splní.</verse>
        <verse osisID='Matt.14.10'>Poslal tedy kata, aby Jana ve vězení sťal.</verse>
        <verse osisID='Matt.14.11'>Když na míse přinesli jeho hlavu, dali ji té dívce a ta ji odnesla matce.</verse>
        <verse osisID='Matt.14.12'>Později přišli Janovi učedníci, vzali tělo a pochovali je. Potom šli a pověděli to Ježíšovi.</verse>
        <verse osisID='Matt.14.13'>Když to Ježíš uslyšel, odplavil se odtud o samotě na pusté místo. Jakmile se to doslechly zástupy, vypravily se za ním pěšky z měst.</verse>
        <verse osisID='Matt.14.14'>Když vystoupil z loďky a uviděl veliký zástup lidí, byl naplněn soucitem k nim a uzdravoval jejich nemocné.</verse>
        <verse osisID='Matt.14.15'>Večer pak k němu přišli učedníci a řekli: "Tohle místo je pusté a už je dost pozdě. Propusť zástupy, ať si jdou do vesnic koupit něco k jídlu."</verse>
        <verse osisID='Matt.14.16'>"Nemusejí odcházet," odpověděl jim Ježíš. "Vy jim dejte najíst."</verse>
        <verse osisID='Matt.14.17'>"Nic tu nemáme," namítli, "jen pět chlebů a dvě ryby."</verse>
        <verse osisID='Matt.14.18'>"Přineste mi je," řekl jim.</verse>
        <verse osisID='Matt.14.19'>Nechal zástup posadit na trávě, vzal těch pět chlebů a dvě ryby, vzhlédl k nebi, požehnal, lámal a dával ty chleby učedníkům a učedníci zástupům.</verse>
        <verse osisID='Matt.14.20'>A tak se všichni najedli do sytosti. Potom posbírali nalámané kousky, které zbyly: dvanáct plných košů.</verse>
        <verse osisID='Matt.14.21'>Jedlo tam tehdy kolem pěti tisíc mužů kromě žen a dětí.</verse>
        <verse osisID='Matt.14.22'>Hned potom přiměl učedníky, ať nastoupí na loď a jedou napřed na druhou stranu, než on propustí zástupy.</verse>
        <verse osisID='Matt.14.23'>Když zástupy propustil, vystoupil o samotě na horu, aby se modlil. Pozdě večer tam zůstal sám.</verse>
        <verse osisID='Matt.14.24'>Loď už byla daleko od břehu, zmítána vlnami, protože vítr vál proti ní.</verse>
        <verse osisID='Matt.14.25'>Krátce před svítáním se k nim Ježíš vydal pěšky po hladině.</verse>
        <verse osisID='Matt.14.26'>Když ho učedníci uviděli kráčet po jezeře, vyděsili se a křičeli strachy: "To je přízrak!"</verse>
        <verse osisID='Matt.14.27'>"Vzchopte se, to jsem já!" promluvil na ně hned Ježíš. "Nebojte se."</verse>
        <verse osisID='Matt.14.28'>"Pane, jestli jsi to ty," odpověděl mu Petr, "přikaž, ať k tobě přijdu po vodě."</verse>
        <verse osisID='Matt.14.29'>"Pojď!" řekl mu. A Petr vystoupil z lodi a kráčel po vodě, aby přišel k Ježíši.</verse>
        <verse osisID='Matt.14.30'>Když ale viděl, jak silný je vítr, dostal strach a začal se topit. "Pane, zachraň mě!" vykřikl.</verse>
        <verse osisID='Matt.14.31'>Ježíš ihned vztáhl ruku a chytil ho. "Proč jsi pochyboval, malověrný?" řekl mu.</verse>
        <verse osisID='Matt.14.32'>Jakmile pak nastoupili na loď, vítr se utišil.</verse>
        <verse osisID='Matt.14.33'>Ti, kdo byli na lodi, se mu začali klanět a říkali: "Ty jsi opravdu Boží Syn!"</verse>
        <verse osisID='Matt.14.34'>Když se přeplavili, přistáli u Genezaretu.</verse>
        <verse osisID='Matt.14.35'>Místní ho poznali a rozeslali posly po celém okolí. Přinesli k němu všechny nemocné</verse>
        <verse osisID='Matt.14.36'>a prosili ho, aby se směli aspoň dotknout cípu jeho roucha. A kdokoli se ho dotkl, byl uzdraven.</verse>
      </chapter>
      <chapter osisID='Matt.15'>
        <verse osisID='Matt.15.1'>Tehdy k Ježíši přišli znalci Písma a farizeové z Jeruzaléma.</verse>
        <verse osisID='Matt.15.2'>"Proč tvoji učedníci přestupují tradici starších?" říkali. "Vždyť si před jídlem neumývají ruce!"</verse>
        <verse osisID='Matt.15.3'>"A proč vy kvůli své tradici přestupujete Boží přikázání?" odpověděl jim Ježíš.</verse>
        <verse osisID='Matt.15.4'>"Bůh řekl: ‚Cti otce i matku' a ‚Kdokoli by zlořečil otci nebo matce, musí zemřít.'</verse>
        <verse osisID='Matt.15.5'>Vy ale říkáte, že kdokoli by řekl otci nebo matce: ‚To, čím bych ti měl vypomoci, jsem daroval Bohu,'</verse>
        <verse osisID='Matt.15.6'>ten už nemusí svého rodiče nijak uctít. A tak jste kvůli své tradici zrušili Boží slovo.</verse>
        <verse osisID='Matt.15.7'>Pokrytci, Izaiáš o vás správně prorokoval:</verse>
        <verse osisID='Matt.15.8'>‚Tento lid mě ctí svými rty, srdcem je mi však vzdálený.</verse>
        <verse osisID='Matt.15.9'>Nadarmo mě ale uctívají, když učí lidské nauky a příkazy.'"</verse>
        <verse osisID='Matt.15.10'>Pak svolal zástup a řekl jim: "Slyšte a rozumějte.</verse>
        <verse osisID='Matt.15.11'>Člověka nešpiní to, co mu vchází do úst, ale to, co mu z úst vychází."</verse>
        <verse osisID='Matt.15.12'>Tehdy k němu přistoupili učedníci a řekli mu: "Víš, že se farizeové urazili, když slyšeli ta slova?"</verse>
        <verse osisID='Matt.15.13'>"Každá sazenice," odpověděl, "kterou nesázel můj nebeský Otec, bude vykořeněna.</verse>
        <verse osisID='Matt.15.14'>Nechte je, jsou to slepí vůdcové slepých. Povede-li slepý slepého, oba padnou do jámy."</verse>
        <verse osisID='Matt.15.15'>"Vysvětli nám to podobenství," požádal ho Petr.</verse>
        <verse osisID='Matt.15.16'>"Vy jste ještě tak nechápaví?" řekl Ježíš.</verse>
        <verse osisID='Matt.15.17'>"Nerozumíte, že všechno, co vchází do úst, jde do břicha a vypouští se do žumpy?</verse>
        <verse osisID='Matt.15.18'>Co ale z úst vychází, jde ze srdce a špiní to člověka.</verse>
        <verse osisID='Matt.15.19'>Ze srdce totiž vycházejí špatné myšlenky, vraždy, cizoložství, smilnění, krádeže, křivá svědectví, urážky.</verse>
        <verse osisID='Matt.15.20'>Tyto věci špiní člověka. Ale jíst neumytýma rukama, to člověka nešpiní."</verse>
        <verse osisID='Matt.15.21'>Ježíš pak odtud odešel a odebral se do okolí Týru a Sidonu.</verse>
        <verse osisID='Matt.15.22'>Jedna kananejská žena z toho kraje šla za ním a křičela: "Pane, Synu Davidův, smiluj se nade mnou! Má dcera je hrozně posedlá ďáblem."</verse>
        <verse osisID='Matt.15.23'>On jí však neodpověděl ani slovo. Jeho učedníci přistoupili a prosili ho: "Pošli ji pryč, když za námi pořád křičí."</verse>
        <verse osisID='Matt.15.24'>Odpověděl jí tedy: "Byl jsem poslán jen ke ztraceným ovcím z lidu Izraele."</verse>
        <verse osisID='Matt.15.25'>Ona však přistoupila a klaněla se mu se slovy: "Pane, pomoz mi."</verse>
        <verse osisID='Matt.15.26'>"Není správné vzít chléb dětem a hodit ho psům," odvětil.</verse>
        <verse osisID='Matt.15.27'>Ona však řekla: "Ano, Pane, ale i psi jedí zbytky ze stolu svých pánů."</verse>
        <verse osisID='Matt.15.28'>"Jak velikou máš víru, ženo!" odpověděl jí na to Ježíš. "Ať se ti stane, jak toužíš." A od té chvíle byla její dcera zdravá.</verse>
        <verse osisID='Matt.15.29'>Ježíš se pak odtud vrátil ke Galilejskému jezeru, vystoupil na horu a posadil se tam.</verse>
        <verse osisID='Matt.15.30'>Tehdy k němu přišlo veliké množství lidí. Měli s sebou chromé, slepé, němé, zmrzačené a mnohé jiné. Pokládali mu je k nohám a on je uzdravoval.</verse>
        <verse osisID='Matt.15.31'>Když lidé viděli, jak němí mluví, zmrzačení jsou zdraví, chromí chodí a slepí vidí, užasli a vzdali slávu Bohu Izraele.</verse>
        <verse osisID='Matt.15.32'>Potom Ježíš svolal své učedníky a řekl: "Je mi těch lidí líto. Jsou se mnou už tři dny a nemají co jíst. Nechci je poslat pryč hladové, vždyť by cestou padli vyčerpáním."</verse>
        <verse osisID='Matt.15.33'>"Kde v téhle pustině vezmeme tolik chleba?" namítli učedníci. "Jak bychom mohli nasytit takový zástup?"</verse>
        <verse osisID='Matt.15.34'>"Kolik máte chlebů?" zeptal se Ježíš. "Sedm - a pár malých rybek," odpověděli.</verse>
        <verse osisID='Matt.15.35'>Ježíš tedy nechal zástupy posadit na zem,</verse>
        <verse osisID='Matt.15.36'>vzal těch sedm chlebů a ty ryby, vzdal díky, lámal a dával učedníkům a učedníci zástupům.</verse>
        <verse osisID='Matt.15.37'>A tak se všichni najedli do sytosti. Potom posbírali nalámané kousky, které zbyly: sedm plných košů.</verse>
        <verse osisID='Matt.15.38'>Jedlo tam tehdy čtyři tisíce mužů kromě žen a dětí.</verse>
        <verse osisID='Matt.15.39'>A když propustil zástupy, nastoupil na loď a připlul do magadanského kraje.</verse>
      </chapter>
      <chapter osisID='Matt.16'>
        <verse osisID='Matt.16.1'>Potom ho přišli pokoušet farizeové a saduceové. Žádali ho, aby jim ukázal nějaké znamení z nebe.</verse>
        <verse osisID='Matt.16.2'>Odpověděl jim: "Večer říkáte: ‚Bude hezky, nebe se červená.'</verse>
        <verse osisID='Matt.16.3'>Za svítání ale: ‚Dnes bude ošklivo, nebe se červená mraky.' Umíte rozeznat nebeské úkazy, ale znamení těchto časů rozeznat neumíte?</verse>
        <verse osisID='Matt.16.4'>Zlé a cizoložné pokolení vyhledává znamení, ale žádné znamení nedostane - kromě znamení Jonášova." Tehdy je nechal a odešel.</verse>
        <verse osisID='Matt.16.5'>Když se učedníci přeplavili na druhý břeh, zjistili, že zapomněli vzít chleba.</verse>
        <verse osisID='Matt.16.6'>Ježíš jim řekl: "Dejte pozor, varujte se kvasu farizeů a saduceů."</verse>
        <verse osisID='Matt.16.7'>Dohadovali se tedy mezi sebou: "Vždyť jsme s sebou žádný chleba nevzali."</verse>
        <verse osisID='Matt.16.8'>Ježíš to ale věděl, a tak řekl: "Proč se spolu dohadujete, vy malověrní, že nemáte chleba?</verse>
        <verse osisID='Matt.16.9'>Copak ještě nechápete? Nevzpomínáte si na těch pět chlebů pro pět tisíc, a kolik jste nasbírali košů?</verse>
        <verse osisID='Matt.16.10'>Ani na těch sedm chlebů pro ty čtyři tisíce, a kolik jste nasbírali košů?</verse>
        <verse osisID='Matt.16.11'>Jak to, že nechápete, že jsem nemluvil o chlebu? Varujte se farizejského a saducejského kvasu!"</verse>
        <verse osisID='Matt.16.12'>Tehdy pochopili, že jim neřekl, aby se vyvarovali chlebového kvasu, ale farizejského a saducejského učení.</verse>
        <verse osisID='Matt.16.13'>Když Ježíš přišel do okolí Cesareje Filipovy, zeptal se svých učedníků: "Za koho mají lidé Syna člověka?"</verse>
        <verse osisID='Matt.16.14'>Odpověděli: "Někteří za Jana Křtitele, jiní za Eliáše, jiní za Jeremiáše nebo za jiného z proroků."</verse>
        <verse osisID='Matt.16.15'>"A za koho mě máte vy?" zeptal se.</verse>
        <verse osisID='Matt.16.16'>"Ty jsi Mesiáš, Syn živého Boha!" odpověděl mu Šimon Petr.</verse>
        <verse osisID='Matt.16.17'>"Blaze tobě, Šimone, synu Jonášův," řekl mu na to Ježíš. "Tohle ti totiž nezjevilo tělo a krev, ale můj Otec v nebesích.</verse>
        <verse osisID='Matt.16.18'>A já ti říkám, že jsi Petr a na té skále postavím svou církev a brány pekel ji nepřemohou.</verse>
        <verse osisID='Matt.16.19'>Dám ti klíče nebeského království: cokoli svážeš na zemi, bude svázáno v nebi, a cokoli na zemi rozvážeš, bude rozvázáno v nebi."</verse>
        <verse osisID='Matt.16.20'>Tehdy učedníky přísně napomenul, aby nikomu neříkali, že on je Mesiáš.</verse>
        <verse osisID='Matt.16.21'>Od té doby začal Ježíš oznamovat svým učedníkům, že musí jít do Jeruzaléma, mnoho vytrpět od starších, vrchních kněží a znalců Písma, být zabit a třetího dne vstát z mrtvých.</verse>
        <verse osisID='Matt.16.22'>Petr ho tehdy vzal stranou a začal ho kárat: "Bůh tě chraň, Pane, to se ti nesmí stát!"</verse>
        <verse osisID='Matt.16.23'>On se ale odvrátil a řekl Petrovi: "Odstup ode mě, satane! Svádíš mě, protože nemyslíš na Boží věci, ale na lidské."</verse>
        <verse osisID='Matt.16.24'>Potom Ježíš řekl svým učedníkům: "Chce-li někdo jít za mnou, ať se zřekne sám sebe, vezme svůj kříž a následuje mě.</verse>
        <verse osisID='Matt.16.25'>Kdokoli by si chtěl zachránit život, ztratí jej, ale kdokoli by ztratil svůj život pro mě, ten jej nalezne.</verse>
        <verse osisID='Matt.16.26'>Co prospěje člověku, kdyby získal celý svět, ale sám sobě uškodil? Co dá člověk na oplátku za svůj život?</verse>
        <verse osisID='Matt.16.27'>Syn člověka přijde ve slávě svého Otce se svými anděly a tehdy každému odplatí podle jeho skutků.</verse>
        <verse osisID='Matt.16.28'>Amen, říkám vám, že někteří z těch, kdo tu stojí, jistě nezakusí smrt, dokud nespatří Syna člověka přicházet v jeho království."</verse>
      </chapter>
      <chapter osisID='Matt.17'>
        <verse osisID='Matt.17.1'>Po šesti dnech Ježíš k sobě vzal Petra, Jakuba a jeho bratra Jana, vyvedl je o samotě na vysokou horu</verse>
        <verse osisID='Matt.17.2'>a proměnil se před nimi. Jeho tvář zazářila jako slunce a jeho šaty zbělely jako světlo.</verse>
        <verse osisID='Matt.17.3'>A hle, uviděli Mojžíše a Eliáše, jak s ním rozmlouvají.</verse>
        <verse osisID='Matt.17.4'>Petr na to Ježíšovi řekl: "Pane, dobře, že jsme tu! Jestli chceš, uděláme tu tři stánky - jeden tobě, jeden Mojžíšovi a jeden Eliášovi."</verse>
        <verse osisID='Matt.17.5'>Než to dořekl, náhle je zahalil zářící oblak. Vtom se z oblaku ozval hlas: "Toto je můj milovaný Syn, kterého jsem si oblíbil. Jeho poslouchejte."</verse>
        <verse osisID='Matt.17.6'>Když to učedníci uslyšeli, padli na tvář a hrozně se báli.</verse>
        <verse osisID='Matt.17.7'>Ježíš přistoupil a dotkl se jich se slovy: "Vstaňte, nebojte se."</verse>
        <verse osisID='Matt.17.8'>A když zvedli oči, neviděli už nikoho než samotného Ježíše.</verse>
        <verse osisID='Matt.17.9'>Cestou zpět z hory jim Ježíš přikázal: "Nikomu o tom vidění neříkejte, dokud Syn člověka nevstane z mrtvých."</verse>
        <verse osisID='Matt.17.10'>Učedníci se ho zeptali: "Proč tedy znalci Písma říkají, že nejdříve musí přijít Eliáš?"</verse>
        <verse osisID='Matt.17.11'>"Jistě, ‚přijde Eliáš a všechno napraví.'" odpověděl Ježíš.</verse>
        <verse osisID='Matt.17.12'>"Já vám však říkám, že Eliáš už přišel, ale oni ho nepoznali a udělali s ním, co chtěli. Totéž od nich vytrpí i Syn člověka."</verse>
        <verse osisID='Matt.17.13'>Tehdy učedníci pochopili, že jim to řekl o Janu Křtiteli.</verse>
        <verse osisID='Matt.17.14'>A když přišli k zástupu, přistoupil k němu jeden člověk, padl před ním na kolena</verse>
        <verse osisID='Matt.17.15'>a řekl: "Pane, smiluj se nad mým synem. Má padoucnici a hrozně tím trpí. Často padá do ohně anebo do vody.</verse>
        <verse osisID='Matt.17.16'>Přivedl jsem ho ke tvým učedníkům, ale nemohli ho uzdravit."</verse>
        <verse osisID='Matt.17.17'>"Vy nevěřící a zvrácené pokolení!" zvolal Ježíš. "Jak dlouho ještě budu s vámi? Jak dlouho vás budu snášet? Přiveďte mi ho sem."</verse>
        <verse osisID='Matt.17.18'>Ježíš pak tomu démonovi pohrozil a on vyšel a chlapec byl v tu chvíli uzdraven.</verse>
        <verse osisID='Matt.17.19'>Učedníci později přišli za Ježíšem a v soukromí se ho zeptali: "Proč jsme ho my nemohli vyhnat?"</verse>
        <verse osisID='Matt.17.20'>[21] "Kvůli své malověrnosti," odpověděl jim. "Amen, říkám vám, budete-li mít víru jako zrnko hořčice, řeknete téhle hoře: ‚Přejdi odsud tam,' a ona přejde a nic pro vás nebude nemožné."</verse>
        <verse osisID='Matt.17.22'>Ještě když se zdržovali v Galileji, Ježíš jim řekl: "Syn člověka bude vydán do lidských rukou.</verse>
        <verse osisID='Matt.17.23'>Zabijí ho, ale třetího dne bude vzkříšen." Učedníci z toho byli zdrceni.</verse>
        <verse osisID='Matt.17.24'>Jakmile přišli do Kafarnaum, přistoupili k Petrovi výběrčí chrámové daně. "Váš učitel neplatí daně?" ptali se.</verse>
        <verse osisID='Matt.17.25'>"Ale ano," odpověděl Petr. Když pak přišel domů, Ježíš ho předešel otázkou: "Co myslíš, Šimone, od koho vybírají pozemští králové daně a poplatky? Od vlastních synů, anebo od cizích?"</verse>
        <verse osisID='Matt.17.26'>"Od cizích," odpověděl Petr. "Synové jsou tedy svobodní!" řekl mu Ježíš.</verse>
        <verse osisID='Matt.17.27'>"Ale abychom je neurazili, jdi k jezeru a nahoď udici. V ústech první chycené ryby najdeš peníz. Ten vezmi a dej jim ho za mě i za sebe."</verse>
      </chapter>
      <chapter osisID='Matt.18'>
        <verse osisID='Matt.18.1'>V tu dobu přišli učedníci za Ježíšem s otázkou: "Kdo je v nebeském království největší?"</verse>
        <verse osisID='Matt.18.2'>Ježíš k sobě zavolal malé dítě a postavil je doprostřed</verse>
        <verse osisID='Matt.18.3'>se slovy: "Amen, říkám vám, pokud se neobrátíte a nebudete jako děti, vůbec do nebeského království nepřijdete.</verse>
        <verse osisID='Matt.18.4'>Kdokoli se poníží a bude jako toto dítě, ten je v nebeském království největší.</verse>
        <verse osisID='Matt.18.5'>Kdokoli by takové dítě přijal v mém jménu, přijímá mě.</verse>
        <verse osisID='Matt.18.6'>Kdokoli by ale svedl jednoho z těchto maličkých, kteří ve mne věří, bylo by pro něj lepší, kdyby mu na krk pověsili veliký mlýnský kámen a utopili ho v mořské hlubině.</verse>
        <verse osisID='Matt.18.7'>Běda světu kvůli pohoršením! Pohoršení sice musejí přicházet, ale běda člověku, skrze kterého pohoršení přichází.</verse>
        <verse osisID='Matt.18.8'>Svádí-li tě tedy tvá ruka nebo noha, usekni ji a zahoď od sebe. Je pro tebe lepší, abys chromý nebo zmrzačený vstoupil do života, než mít obě ruce nebo obě nohy a být uvržen do věčného ohně.</verse>
        <verse osisID='Matt.18.9'>A jestliže tě svádí tvé oko, vyloupni je a zahoď od sebe. Je pro tebe lepší vejít do věčného života jednooký, než mít obě oči a být uvržen do pekelného ohně.</verse>
        <verse osisID='Matt.18.10'>[11] Dejte si pozor, abyste nepohrdali žádným z těchto maličkých. Říkám vám totiž, že jejich andělé v nebesích neustále hledí na tvář mého nebeského Otce.</verse>
        <verse osisID='Matt.18.12'>Co myslíte, kdyby nějaký člověk měl sto ovcí a jedna z nich by zabloudila, nenechá těch devadesát devět na horách a nepůjde hledat tu bloudící?</verse>
        <verse osisID='Matt.18.13'>A když ji konečně najde, amen, říkám vám, že se z ní raduje více než z těch devadesáti devíti, které nezabloudily.</verse>
        <verse osisID='Matt.18.14'>Právě tak není vůle vašeho Otce v nebesích, aby zahynul jediný z těchto maličkých."</verse>
        <verse osisID='Matt.18.15'>"Kdyby tvůj bratr proti tobě zhřešil, jdi a napomeň ho mezi čtyřma očima.</verse>
        <verse osisID='Matt.18.16'>Jestliže tě poslechne, získal jsi bratra. Pokud tě neposlechne, vezmi s sebou ještě jednoho nebo dva bratry, aby každé slovo bylo potvrzeno výpovědí dvou nebo tří svědků.</verse>
        <verse osisID='Matt.18.17'>Nechce-li však poslechnout ani je, řekni to církvi. A pokud odmítne poslechnout i církev, ať je tedy pro tebe cizí jako pohan a výběrčí daní.</verse>
        <verse osisID='Matt.18.18'>Amen, říkám vám, že cokoli svážete na zemi, bude svázáno v nebi, a cokoli rozvážete na zemi, bude rozvázáno v nebi.</verse>
        <verse osisID='Matt.18.19'>Říkám vám také, že pokud se dva z vás na zemi shodnou ohledně čehokoli, za co by prosili, stane se jim to od mého nebeského Otce.</verse>
        <verse osisID='Matt.18.20'>Neboť kdekoli se shromáždí dva nebo tři v mém jménu, tam jsem já uprostřed nich."</verse>
        <verse osisID='Matt.18.21'>Tehdy k němu přistoupil Petr a řekl: "Pane, kolikrát proti mně může můj bratr zhřešit a já mu mám odpustit? Sedmkrát?"</verse>
        <verse osisID='Matt.18.22'>Ježíš mu odpověděl: "Neříkám ti, že sedmkrát, ale sedmasedmdesátkrát.</verse>
        <verse osisID='Matt.18.23'>Nebeské království se totiž podobá králi, který chtěl se svými služebníky vyrovnat účty.</verse>
        <verse osisID='Matt.18.24'>A když začal počítat, přivedli mu jednoho, který mu dlužil deset tisíc hřiven.</verse>
        <verse osisID='Matt.18.25'>Když neměl čím zaplatit, poručil jeho pán, aby ho prodali i se ženou, s dětmi a se vším, co měl, a tím aby se zaplatil dluh.</verse>
        <verse osisID='Matt.18.26'>Služebník padl na kolena a začal se mu klanět se slovy: ‚Měj se mnou strpení a všechno ti zaplatím!'</verse>
        <verse osisID='Matt.18.27'>Pán se tedy nad ním slitoval, odpustil mu dluh a nechal ho jít.</verse>
        <verse osisID='Matt.18.28'>Když ale ten služebník odešel, našel svého druha, který mu dlužil sto denárů, popadl ho a začal ho škrtit se slovy: ‚Zaplať, co dlužíš!'</verse>
        <verse osisID='Matt.18.29'>Ten padl na kolena a prosil ho: ‚Měj se mnou strpení a zaplatím ti!'</verse>
        <verse osisID='Matt.18.30'>On ale nechtěl. Odešel a dal ho do vězení, dokud nezaplatí, co dluží.</verse>
        <verse osisID='Matt.18.31'>Když jeho druhové viděli, co se stalo, byli zdrceni. Šli za svým pánem a pověděli mu všechno, co se stalo.</verse>
        <verse osisID='Matt.18.32'>Jeho pán ho tedy zavolal. ‚Ty zlý služebníku!' řekl mu. ‚Odpustil jsem ti celý dluh, protože jsi mě prosil.</verse>
        <verse osisID='Matt.18.33'>Neměl ses nad svým druhem slitovat, jako jsem se já slitoval nad tebou?!'</verse>
        <verse osisID='Matt.18.34'>Jeho pán se rozhněval a vydal ho mučitelům, dokud nezaplatí celý dluh.</verse>
        <verse osisID='Matt.18.35'>Totéž udělá i můj nebeský Otec vám, pokud každý ze srdce neodpustíte svému bratru."</verse>
      </chapter>
      <chapter osisID='Matt.19'>
        <verse osisID='Matt.19.1'>Když Ježíš dokončil tuto řeč, odešel z Galileje a přišel do judského kraje za Jordánem.</verse>
        <verse osisID='Matt.19.2'>Šly za ním veliké zástupy a on je tam uzdravil.</verse>
        <verse osisID='Matt.19.3'>Tehdy za ním přišli farizeové a pokoušeli ho: "Smí člověk z jakéhokoli důvodu zapudit manželku?"</verse>
        <verse osisID='Matt.19.4'>"Copak jste nečetli," odpověděl jim, "že Stvořitel je od počátku ‚učinil jako muže a ženu'</verse>
        <verse osisID='Matt.19.5'>a řekl: ‚Proto muž opustí otce i matku, přilne ke své manželce a ti dva budou jedno tělo'?</verse>
        <verse osisID='Matt.19.6'>A tak už nejsou dva, ale jedno tělo. Co Bůh spojil, člověče nerozděluj."</verse>
        <verse osisID='Matt.19.7'>Namítli mu: "Proč tedy Mojžíš přikázal, že zapuzená manželka má dostat rozlukový list?"</verse>
        <verse osisID='Matt.19.8'>Odpověděl jim: "To kvůli tvrdosti vašeho srdce vám Mojžíš povolil zapudit manželku, ale od počátku to tak nebylo.</verse>
        <verse osisID='Matt.19.9'>Proto vám říkám, že kdo zapudí svou manželku z jiného důvodu než kvůli smilstvu a vezme si jinou, cizoloží."</verse>
        <verse osisID='Matt.19.10'>"Jestli je to mezi mužem a ženou takhle, je lepší se neženit!" řekli mu na to učedníci.</verse>
        <verse osisID='Matt.19.11'>"Ne všichni přijímají toto slovo," odpověděl jim, "ale jen ti, kterým je to dáno.</verse>
        <verse osisID='Matt.19.12'>Jsou eunuchové, kteří se tak narodili z lůna matky, jsou eunuchové, kteří se jimi stali lidským přičiněním, a jsou eunuchové, kteří se jimi stali sami pro nebeské království. Kdo to může přijmout, ať to přijme."</verse>
        <verse osisID='Matt.19.13'>Tehdy k němu přinesli malé děti, aby na ně vkládal ruce a modlil se, ale učedníci je okřikovali.</verse>
        <verse osisID='Matt.19.14'>Ježíš však řekl: "Nechte děti a nebraňte jim přicházet ke mně - vždyť právě takovým patří nebeské království!"</verse>
        <verse osisID='Matt.19.15'>Vkládal tedy na ně ruce a pak odtud odešel.</verse>
        <verse osisID='Matt.19.16'>Vtom k němu přišel jeden muž s otázkou: "Mistře, co dobrého mám udělat, abych měl věčný život?"</verse>
        <verse osisID='Matt.19.17'>On mu však řekl: "Proč se mě vyptáváš na dobro? Jen Jediný je dobrý. Chceš-li ale vejít do života, dodržuj přikázání."</verse>
        <verse osisID='Matt.19.18'>"A která?" zeptal se. Ježíš odpověděl: "‚Nezabíjej, necizolož, nekraď, nelži,</verse>
        <verse osisID='Matt.19.19'>cti otce i matku' a ‚miluj svého bližního jako sám sebe.'"</verse>
        <verse osisID='Matt.19.20'>"To všechno dodržuji," řekl mladík. "Co mi ještě schází?"</verse>
        <verse osisID='Matt.19.21'>Ježíš odpověděl: "Chceš-li být dokonalý, jdi, prodej svůj majetek, rozdej ho chudým, a budeš mít poklad v nebi. Pojď a následuj mě."</verse>
        <verse osisID='Matt.19.22'>Když to ten mladík uslyšel, smutně odešel. Měl totiž mnoho majetku.</verse>
        <verse osisID='Matt.19.23'>Tehdy Ježíš řekl svým učedníkům: "Amen, říkám vám, pro boháče je nesnadné vstoupit do nebeského království.</verse>
        <verse osisID='Matt.19.24'>A říkám vám znovu: To spíše projde velbloud uchem jehly než boháč do Božího království."</verse>
        <verse osisID='Matt.19.25'>Když to učedníci uslyšeli, byli naprosto ohromeni. "Kdo tedy může být spasen?" ptali se.</verse>
        <verse osisID='Matt.19.26'>Ježíš se na ně podíval a řekl: "U lidí je to nemožné, ale u Boha je možné všechno."</verse>
        <verse osisID='Matt.19.27'>"Podívej se," ozval se Petr, "my jsme všechno opustili a šli za tebou. Co bude s námi?"</verse>
        <verse osisID='Matt.19.28'>Ježíš odpověděl: "Amen, říkám vám, kteří jste mě následovali, že při znovuzrození světa, až se Syn člověka posadí na trůnu své slávy, budete i vy sedět na dvanácti trůnech a budete soudit dvanáct pokolení Izraele.</verse>
        <verse osisID='Matt.19.29'>A každý, kdo pro mé jméno opustil domy nebo bratry nebo sestry nebo otce nebo matku nebo děti nebo pole, získá stokrát více a obdrží za dědictví věčný život.</verse>
        <verse osisID='Matt.19.30'>Mnozí první pak budou poslední a poslední první."</verse>
      </chapter>
      <chapter osisID='Matt.20'>
        <verse osisID='Matt.20.1'>"Nebeské království je podobné hospodáři, který vyšel za svítání, aby najal dělníky na svou vinici.</verse>
        <verse osisID='Matt.20.2'>Domluvil se s dělníky na denáru za den a poslal je na svou vinici.</verse>
        <verse osisID='Matt.20.3'>Když vyšel ven okolo deváté hodiny, uviděl jiné, jak stojí na tržišti a zahálejí,</verse>
        <verse osisID='Matt.20.4'>a tak jim řekl: ‚Jděte i vy na mou vinici. Dám vám spravedlivou odměnu.'</verse>
        <verse osisID='Matt.20.5'>A tak šli. V poledne a kolem třetí odpoledne vyšel znovu a udělal totéž.</verse>
        <verse osisID='Matt.20.6'>Když pak vyšel kolem páté odpoledne, našel jiné, jak tam postávají, a tak jim řekl: ‚Proč tu stojíte a celý den zahálíte?'</verse>
        <verse osisID='Matt.20.7'>‚Nikdo nás nenajal,' odpověděli mu. Řekl jim tedy: ‚Jděte i vy na mou vinici.'</verse>
        <verse osisID='Matt.20.8'>Večer řekl pán vinice svému správci: ‚Zavolej dělníky a vyplať jim mzdu, počínaje od posledních až po první.'</verse>
        <verse osisID='Matt.20.9'>Přišli tedy ti najatí kolem páté odpoledne a dostali každý po jednom denáru.</verse>
        <verse osisID='Matt.20.10'>Když přišli na řadu ti první, mysleli si, že dostanou víc, ale i oni dostali každý po jednom denáru.</verse>
        <verse osisID='Matt.20.11'>A když ho dostali, začali reptat na hospodáře:</verse>
        <verse osisID='Matt.20.12'>‚Tihle poslední pracovali jednu hodinu a tys je postavil naroveň nám, kteří jsme v tom horku dřeli celý den!'</verse>
        <verse osisID='Matt.20.13'>On však jednomu z nich odpověděl: ‚Příteli, já ti nekřivdím. Nedomluvil ses se mnou na denáru?</verse>
        <verse osisID='Matt.20.14'>Vezmi si, co ti patří, a běž; já ale chci dát tomuto poslednímu stejně jako tobě.</verse>
        <verse osisID='Matt.20.15'>Nesmím si snad na svém dělat, co chci? Anebo snad kvůli mé štědrosti trpíš závistí?'</verse>
        <verse osisID='Matt.20.16'>Takto budou poslední první a první poslední."</verse>
        <verse osisID='Matt.20.17'>Cestou vzhůru do Jeruzaléma si Ježíš vzal dvanáct učedníků stranou a řekl jim:</verse>
        <verse osisID='Matt.20.18'>"Hle, blížíme se k Jeruzalému. Tam bude Syn člověka vydán vrchním kněžím a znalcům Písma a ti ho odsoudí k smrti.</verse>
        <verse osisID='Matt.20.19'>Vydají ho pohanům, aby se mu vysmívali, zbičovali ho a ukřižovali, ale třetího dne bude vzkříšen."</verse>
        <verse osisID='Matt.20.20'>Tehdy k němu přišla matka Zebedeových synů se svými syny, klaněla se mu a o něco ho prosila.</verse>
        <verse osisID='Matt.20.21'>"Co chceš?" zeptal se jí.</verse>
        <verse osisID='Matt.20.22'>Odpověděla: "Řekni, ať tito dva moji synové mohou sedět ve tvém království jeden po tvé pravici a druhý po tvé levici." "Nevíte, o co prosíte," řekl jí na to Ježíš. "Můžete snad pít kalich, který mám pít?" "Můžeme," odvětili.</verse>
        <verse osisID='Matt.20.23'>Na to jim řekl: "Ano, budete pít můj kalich. Dát vám sedět po mé pravici a levici ovšem nenáleží mně, ale těm, pro které to připravil můj Otec."</verse>
        <verse osisID='Matt.20.24'>A když to uslyšelo ostatních deset, rozhořčili se na ty dva bratry.</verse>
        <verse osisID='Matt.20.25'>Ježíš je však zavolal k sobě a řekl: "Víte, že vládcové národů nad nimi panují a velikáni nad nimi užívají moc.</verse>
        <verse osisID='Matt.20.26'>Tak to ale mezi vámi nebude. Kdo by mezi vámi chtěl být veliký, ať je vaším služebníkem.</verse>
        <verse osisID='Matt.20.27'>Kdo by mezi vámi chtěl být první, ať je vaším otrokem.</verse>
        <verse osisID='Matt.20.28'>Právě tak Syn člověka nepřišel, aby se mu sloužilo, ale aby sloužil a aby dal svůj život jako výkupné za mnohé."</verse>
        <verse osisID='Matt.20.29'>Když pak vycházeli z Jericha, šel za ním veliký zástup.</verse>
        <verse osisID='Matt.20.30'>U cesty právě seděli dva slepci. Když slyšeli, že tudy jde Ježíš, vykřikli: "Pane, Synu Davidův, smiluj se nad námi!"</verse>
        <verse osisID='Matt.20.31'>Zástup je napomínal, ať mlčí, ale oni křičeli tím více: "Pane, Synu Davidův, smiluj se nad námi!"</verse>
        <verse osisID='Matt.20.32'>Ježíš se zastavil, zavolal je a zeptal se: "Co pro vás mám udělat?"</verse>
        <verse osisID='Matt.20.33'>"Pane," odpověděli, "ať se nám otevřou oči!"</verse>
        <verse osisID='Matt.20.34'>Naplněn soucitem se Ježíš dotkl jejich očí a oni ihned prohlédli a následovali ho.</verse>
      </chapter>
      <chapter osisID='Matt.21'>
        <verse osisID='Matt.21.1'>Když se přiblížili k Jeruzalému a přišli do Betfagé u Olivetské hory, poslal Ježíš dva učedníky</verse>
        <verse osisID='Matt.21.2'>a řekl jim: "Jděte do vesnice před vámi. Hned tam najdete přivázanou oslici a u ní oslátko. Odvažte je a přiveďte ke mně.</verse>
        <verse osisID='Matt.21.3'>Kdyby vám někdo něco namítal, odpovězte: ‚Pán je potřebuje' a hned je pošle."</verse>
        <verse osisID='Matt.21.4'>To se stalo, aby se naplnilo slovo proroka:</verse>
        <verse osisID='Matt.21.5'>"Povězte Dceři sionské: Hle, tvůj král přichází k tobě, mírný, sedící na oslu, na oslíku, osličím hříbátku."</verse>
        <verse osisID='Matt.21.6'>Učedníci šli a udělali, jak jim Ježíš přikázal.</verse>
        <verse osisID='Matt.21.7'>Přivedli oslici s oslátkem, položili na ně pláště a posadili ho na ně.</verse>
        <verse osisID='Matt.21.8'>Veliký zástup pak prostíral své pláště na cestě a jiní sekali větve ze stromů a stlali je na cestu.</verse>
        <verse osisID='Matt.21.9'>Zástupy, které šly zepředu i zezadu, volaly: "Hosana, Synu Davidův!" "Požehnaný, jenž přichází v Hospodinově jménu!" "Hosana na výsostech!"</verse>
        <verse osisID='Matt.21.10'>Když vjížděl do Jeruzaléma, ve městě zavládlo vzrušení. Všichni se ptali: "Kdo to je?"</verse>
        <verse osisID='Matt.21.11'>"Ježíš," odpovídaly zástupy, "ten prorok z galilejského Nazaretu!"</verse>
        <verse osisID='Matt.21.12'>Ježíš pak vešel do chrámu a vyhnal všechny, kdo tam prodávali a nakupovali. Zpřevracel stoly směnárníků i sedačky prodavačů holubic</verse>
        <verse osisID='Matt.21.13'>se slovy: "Je psáno: ‚Můj dům bude nazýván domem modlitby,' ale vy jste z něj udělali ‚doupě lupičů'!"</verse>
        <verse osisID='Matt.21.14'>V chrámě ho obklopili slepí a chromí a on je uzdravil.</verse>
        <verse osisID='Matt.21.15'>Když ale vrchní kněží a znalci Písma viděli divy, které konal, a děti, jak v chrámě křičí: "Hosana, Synu Davidův!" rozhořčili se.</verse>
        <verse osisID='Matt.21.16'>"Slyšíš, co říkají?" ptali se ho. "Ovšem," odvětil Ježíš. "Copak jste nikdy nečetli: ‚Z úst nemluvňátek a kojenců sis připravil chválu'?"</verse>
        <verse osisID='Matt.21.17'>Potom je opustil a odešel z města do Betanie, kde přenocoval.</verse>
        <verse osisID='Matt.21.18'>Za svítání cestou zpět do města dostal hlad.</verse>
        <verse osisID='Matt.21.19'>Uviděl u cesty jeden fíkovník, šel k němu, ale nenašel na něm nic než listí. Řekl mu tedy: "Ať se z tebe už navěky nerodí ovoce!" A ten fíkovník hned uschl.</verse>
        <verse osisID='Matt.21.20'>Když to viděli učedníci, podivili se: "Jak to, že ten fíkovník tak rychle uschl?"</verse>
        <verse osisID='Matt.21.21'>Ježíš jim odpověděl: "Amen, říkám vám, když budete mít víru a nebudete pochybovat, nejenže budete moci tohle udělat fíkovníku, ale i kdybyste řekli této hoře: ‚Zvedni se a vrhni se do moře!' stane se to.</verse>
        <verse osisID='Matt.21.22'>Když budete věřit, dostanete, o cokoli v modlitbě požádáte."</verse>
        <verse osisID='Matt.21.23'>Když přišel do chrámu a vyučoval tam, přistoupili k němu vrchní kněží a starší lidu se slovy: "Jakým právem to děláš? Kdo tě k tomu zmocnil?!"</verse>
        <verse osisID='Matt.21.24'>"Já se vás také na něco zeptám," řekl jim na to Ježíš. "Když mi odpovíte, i já vám odpovím, jakým právem to dělám.</verse>
        <verse osisID='Matt.21.25'>Odkud se vzal Janův křest? Z nebe, nebo z lidí?" Začali se tedy mezi sebou dohadovat: "Když řekneme, že z nebe, řekne: ‚Tak proč jste mu nevěřili?'</verse>
        <verse osisID='Matt.21.26'>Když řekneme, že z lidí, musíme se bát zástupu, protože všichni mají Jana za proroka."</verse>
        <verse osisID='Matt.21.27'>Nakonec mu řekli: "Nevíme." "Ani já vám tedy neřeknu, jakým právem to dělám," odpověděl jim Ježíš.</verse>
        <verse osisID='Matt.21.28'>"Co myslíte? Jeden člověk měl dva syny. Šel za prvním a řekl: ‚Synu, jdi dnes pracovat na vinici.'</verse>
        <verse osisID='Matt.21.29'>Odpověděl: ‚Nechce se mi,' ale pak si to rozmyslel a šel.</verse>
        <verse osisID='Matt.21.30'>Potom šel za druhým a řekl mu totéž. Ten odpověděl: ‚Ano, pane, půjdu,' ale nešel.</verse>
        <verse osisID='Matt.21.31'>Který z těch dvou naplnil otcovu vůli?" "Ten první," řekli. Ježíš jim odpověděl: "Amen, říkám vám, že výběrčí daní a nevěstky jdou do Božího království před vámi.</verse>
        <verse osisID='Matt.21.32'>Když k vám Jan přišel cestou spravedlnosti, nevěřili jste mu, ale výběrčí daní a nevěstky mu uvěřili. Ale ani potom, co jste to viděli, jste si nerozmysleli, že mu uvěříte."</verse>
        <verse osisID='Matt.21.33'>"Poslechněte si další podobenství: Jeden hospodář vysadil vinici, obehnal ji plotem, vykopal v ní lis a postavil věž. Pak ji pronajal vinařům a vydal se na cestu.</verse>
        <verse osisID='Matt.21.34'>Když se přiblížil čas vinobraní, poslal k vinařům své služebníky, aby převzali její úrodu.</verse>
        <verse osisID='Matt.21.35'>Vinaři se těch služebníků chopili a jednoho ztloukli, jiného zabili a dalšího kamenovali.</verse>
        <verse osisID='Matt.21.36'>Poslal tedy ještě jiné služebníky, více než předtím, a těm udělali totéž.</verse>
        <verse osisID='Matt.21.37'>Nakonec k nim poslal svého syna. Řekl si: ‚Před mým synem se zastydí.'</verse>
        <verse osisID='Matt.21.38'>Když ale vinaři toho syna uviděli, řekli si: ‚Tohle je dědic. Pojďme ho zabít a zmocnit se dědictví!'</verse>
        <verse osisID='Matt.21.39'>Chopili se ho, vyvlekli z vinice ven a zabili.</verse>
        <verse osisID='Matt.21.40'>Co tedy pán vinice udělá s oněmi vinaři, až přijde?"</verse>
        <verse osisID='Matt.21.41'>Odpověděli mu: "Ty zlosyny zle zahubí a vinici pronajme jiným vinařům, kteří mu budou odevzdávat ovoce v čas sklizně."</verse>
        <verse osisID='Matt.21.42'>Ježíš jim řekl: "Nikdy jste nečetli v Písmech? ‚Kámen staviteli zavržený stal se kamenem úhelným. Sám Hospodin to učinil a v našich očích je to div.'</verse>
        <verse osisID='Matt.21.43'>Proto vám říkám, že Boží království vám bude vzato a bude dáno lidu, který ponese jeho ovoce.</verse>
        <verse osisID='Matt.21.44'>Kdo upadne na ten kámen, ten se roztříští, a na koho ten kámen padne, toho rozdrtí."</verse>
        <verse osisID='Matt.21.45'>Když vrchní kněží a farizeové slyšeli ta jeho podobenství, pochopili, že mluví o nich,</verse>
        <verse osisID='Matt.21.46'>a chtěli ho zatknout. Báli se ale zástupů, protože lidé ho měli za proroka.</verse>
      </chapter>
      <chapter osisID='Matt.22'>
        <verse osisID='Matt.22.1'>Ježíš pak pokračoval dalším podobenstvím. Řekl jim:</verse>
        <verse osisID='Matt.22.2'>"Nebeské království se podobá králi, který svému synu vystrojil svatbu.</verse>
        <verse osisID='Matt.22.3'>Poslal své služebníky, aby svolali pozvané hosty na svatbu, ale oni nechtěli přijít.</verse>
        <verse osisID='Matt.22.4'>Poslal tedy ještě jiné služebníky a řekl jim: ‚Povězte pozvaným: Hle, připravil jsem pro vás hostinu. Dal jsem porazit býčky i vykrmená telata, všechno je připraveno; pojďte na svatbu!'</verse>
        <verse osisID='Matt.22.5'>Ale oni na to nedbali a odešli jeden na svůj statek a jiný za svým obchodem.</verse>
        <verse osisID='Matt.22.6'>Ostatní se pak chopili jeho služebníků, ztýrali je a zabili.</verse>
        <verse osisID='Matt.22.7'>Král se rozhněval. Poslal svá vojska a ty vrahy zahubil a jejich město spálil.</verse>
        <verse osisID='Matt.22.8'>Potom řekl svým služebníkům: ‚Svatba je sice připravena, ale ti, kdo byli pozváni, nebyli hodni.</verse>
        <verse osisID='Matt.22.9'>Proto jděte na nároží a zvěte na svatbu, kohokoli najdete.'</verse>
        <verse osisID='Matt.22.10'>Služebníci tedy vyšli do ulic a shromáždili všechny, které našli - zlé i dobré, a tak se svatební místnost naplnila hosty.</verse>
        <verse osisID='Matt.22.11'>Když pak vešel král, aby se podíval na hosty, uviděl tam člověka, který nebyl oblečen do svatebního roucha.</verse>
        <verse osisID='Matt.22.12'>Řekl mu: ‚Příteli, jak jsi sem mohl vejít bez svatebního roucha?' A on oněměl.</verse>
        <verse osisID='Matt.22.13'>Král pak řekl služebníkům: ‚Svažte mu nohy a ruce a vyhoďte do té venkovní tmy! Tam bude pláč a skřípění zubů.'</verse>
        <verse osisID='Matt.22.14'>Je totiž mnoho povolaných, ale málo vyvolených."</verse>
        <verse osisID='Matt.22.15'>Tehdy farizeové odešli a radili se, jak by ho chytili za slovo.</verse>
        <verse osisID='Matt.22.16'>Pak za ním poslali své učedníky s herodiány. "Mistře," řekli, "víme, že jsi pravdomluvný, pravdivě učíš Boží cestě a na nikoho nedbáš, neboť se neohlížíš na to, kdo je kdo.</verse>
        <verse osisID='Matt.22.17'>Proto nám řekni, co si myslíš: Je správné dávat císaři daň, nebo ne?"</verse>
        <verse osisID='Matt.22.18'>Ježíš znal jejich podlost, a tak jim řekl: "Proč mě pokoušíte, pokrytci?</verse>
        <verse osisID='Matt.22.19'>Ukažte mi peníz daně." Přinesli mu tedy denár.</verse>
        <verse osisID='Matt.22.20'>"Čí je ten obraz a nápis?" zeptal se jich.</verse>
        <verse osisID='Matt.22.21'>"Císařův," odpověděli. "Dejte tedy císaři, co je císařovo, a Bohu, co je Boží," řekl jim.</verse>
        <verse osisID='Matt.22.22'>V úžasu nad tím, co slyšeli, ho nechali být a odešli.</verse>
        <verse osisID='Matt.22.23'>Tentýž den k němu přišli saduceové (kteří tvrdí, že není žádné vzkříšení) a zeptali se ho:</verse>
        <verse osisID='Matt.22.24'>"Mistře, Mojžíš řekl, že když ženatý muž zemře bezdětný, má si jeho ženu vzít jeho bratr, aby svému bratru zplodil potomka.</verse>
        <verse osisID='Matt.22.25'>U nás bylo sedm bratrů. První se oženil, ale zemřel bez potomků, a tak zanechal svou ženu svému bratru.</verse>
        <verse osisID='Matt.22.26'>Totéž se stalo i s druhým a třetím bratrem až po sedmého.</verse>
        <verse osisID='Matt.22.27'>Nakonec pak zemřela i ta žena.</verse>
        <verse osisID='Matt.22.28'>Kdo z těch sedmi ji tedy bude mít za manželku, až přijde vzkříšení? Měli ji přece všichni!"</verse>
        <verse osisID='Matt.22.29'>Ježíš jim řekl: "Mýlíte se, protože neznáte Písma ani Boží moc.</verse>
        <verse osisID='Matt.22.30'>Po vzkříšení se lidé nežení ani nevdávají, ale jsou jako andělé v nebi.</verse>
        <verse osisID='Matt.22.31'>Ale pokud jde o vzkříšení z mrtvých - copak jste nečetli, jak vám Bůh řekl:</verse>
        <verse osisID='Matt.22.32'>‚Já jsem Bůh Abrahamův, Bůh Izákův a Bůh Jákobův'? On není Bohem mrtvých, ale živých!"</verse>
        <verse osisID='Matt.22.33'>A když to zástupy uslyšely, žasly nad jeho učením.</verse>
        <verse osisID='Matt.22.34'>Když se farizeové doslechli, že Ježíš umlčel saduceje, sešli se tam.</verse>
        <verse osisID='Matt.22.35'>Jeden z nich, znalec Zákona, se pak zeptal, aby ho vyzkoušel:</verse>
        <verse osisID='Matt.22.36'>"Mistře, které je největší přikázání v Zákoně?"</verse>
        <verse osisID='Matt.22.37'>Ježíš mu řekl: "‚Miluj Hospodina, svého Boha, celým svým srdcem, celou svou duší a celou svou myslí.'</verse>
        <verse osisID='Matt.22.38'>To je první a největší přikázání.</verse>
        <verse osisID='Matt.22.39'>Druhé je mu podobné: ‚Miluj svého bližního jako sám sebe.'</verse>
        <verse osisID='Matt.22.40'>V těchto dvou přikázáních spočívá celý Zákon i Proroci."</verse>
        <verse osisID='Matt.22.41'>A když už se farizeové sešli, Ježíš se jich zeptal:</verse>
        <verse osisID='Matt.22.42'>"Co si myslíte o Mesiáši? Čí je to syn?" "Davidův," odpověděli.</verse>
        <verse osisID='Matt.22.43'>Na to jim řekl: "Jak ho tedy David může v Duchu nazývat Pánem? Říká přece:</verse>
        <verse osisID='Matt.22.44'>‚Hospodin řekl mému Pánu: Seď po mé pravici, než ti tvé nepřátele k nohám položím.'</verse>
        <verse osisID='Matt.22.45'>Když ho tedy David nazývá Pánem, jak to může být jeho syn?"</verse>
        <verse osisID='Matt.22.46'>A nikdo mu nedokázal odpovědět ani slovo. Od toho dne se ho už nikdo neodvážil na nic zeptat.</verse>
      </chapter>
      <chapter osisID='Matt.23'>
        <verse osisID='Matt.23.1'>Tehdy Ježíš mluvil k zástupům a svým učedníkům.</verse>
        <verse osisID='Matt.23.2'>Řekl: "Na Mojžíšově místě se posadili znalci Písma a farizeové.</verse>
        <verse osisID='Matt.23.3'>Proto plňte a zachovávejte všechno, co vám řeknou, ale neřiďte se jejich skutky, protože oni mluví, ale nejednají.</verse>
        <verse osisID='Matt.23.4'>Svazují těžká, neúnosná břemena a nakládají je lidem na bedra, ale sami s nimi nechtějí ani pohnout prstem.</verse>
        <verse osisID='Matt.23.5'>Všechno dělají, jen aby se ukázali před lidmi. Rozšiřují své modlitební řemínky a prodlužují si třásně na šatech.</verse>
        <verse osisID='Matt.23.6'>Milují čestná místa na večeřích, přední sedadla ve shromážděních,</verse>
        <verse osisID='Matt.23.7'>zdravení na tržištích, a když je lidé oslovují: ‚Rabbi!'</verse>
        <verse osisID='Matt.23.8'>Vy si ale nenechte říkat ‚rabbi', protože máte jediného Učitele, a vy všichni jste bratři.</verse>
        <verse osisID='Matt.23.9'>A nikoho si na zemi nenazývejte ‚otcem', protože máte jediného Otce, který je v nebi.</verse>
        <verse osisID='Matt.23.10'>Také si nenechte říkat ‚vůdcové', protože máte jediného Vůdce, Mesiáše.</verse>
        <verse osisID='Matt.23.11'>Kdo je z vás největší, ten bude vaším služebníkem.</verse>
        <verse osisID='Matt.23.12'>Kdo se povyšuje, bude ponížen, a kdo se poníží, bude povýšen."</verse>
        <verse osisID='Matt.23.13'>[14] "Ale běda vám, znalci Písma a farizeové! Pokrytci, zavíráte nebeské království před lidmi! Sami tam nevcházíte a těm, kdo chtějí vejít, bráníte!</verse>
        <verse osisID='Matt.23.15'>Běda vám, znalci Písma a farizeové! Pokrytci, obcházíte moře i souš, abyste jednoho člověka obrátili na víru, a když ho získáte, uděláte z něj dvakrát většího zatracence, než jste sami!</verse>
        <verse osisID='Matt.23.16'>Běda vám, slepí vůdcové! Říkáte: ‚Když někdo přísahá na chrám, nic to neznamená, ale kdo přísahá při chrámovém zlatu, ten je zavázán.'</verse>
        <verse osisID='Matt.23.17'>Blázni! Slepci! Co je větší - zlato, nebo chrám, který to zlato posvěcuje?</verse>
        <verse osisID='Matt.23.18'>Říkáte také: ‚Když někdo přísahá na oltář, nic to neznamená, ale kdo přísahá na dar ležící na něm, ten je zavázán.'</verse>
        <verse osisID='Matt.23.19'>Slepci! Co je větší - dar, nebo oltář, který ten dar posvěcuje?</verse>
        <verse osisID='Matt.23.20'>Kdo přísahá na oltář, přísahá na něj i na všechno, co na něm leží.</verse>
        <verse osisID='Matt.23.21'>Kdo přísahá na chrám, přísahá na něj i na Toho, kdo v něm bydlí.</verse>
        <verse osisID='Matt.23.22'>Kdo přísahá na nebe, přísahá na Boží trůn i na Toho, kdo na něm sedí!</verse>
        <verse osisID='Matt.23.23'>Běda vám, znalci Písma a farizeové! Pokrytci, dáváte desátky z máty, kopru a kmínu, ale vynechali jste to nejdůležitější ze Zákona - spravedlnost, milosrdenství a věrnost! Tomuto jste se měli věnovat a tamto nevynechávat.</verse>
        <verse osisID='Matt.23.24'>Slepí vůdcové, komára cedíte, ale velblouda polykáte!</verse>
        <verse osisID='Matt.23.25'>Běda vám, znalci Písma a farizeové! Pokrytci, čistíte kalich a mísu zvenčí, zevnitř jsou ale plné hrabivosti a neřesti.</verse>
        <verse osisID='Matt.23.26'>Farizeji, ty slepče, nejdříve vyčisti kalich zevnitř, pak bude čistý i navenek!</verse>
        <verse osisID='Matt.23.27'>Běda vám, znalci Písma a farizeové! Pokrytci, podobáte se nabíleným hrobům! Navenek sice vypadají krásně, ale uvnitř jsou plné mrtvých kostí a všemožné špíny.</verse>
        <verse osisID='Matt.23.28'>Tak se i vy navenek zdáte lidem spravedliví, ale uvnitř jste plní pokrytectví a nemravnosti!</verse>
        <verse osisID='Matt.23.29'>Běda vám, znalci Písma a farizeové! Pokrytci, stavíte hroby prorokům, zdobíte náhrobky spravedlivých</verse>
        <verse osisID='Matt.23.30'>a říkáte: ‚Kdybychom žili za dnů našich otců, neprolévali bychom s nimi krev proroků.'</verse>
        <verse osisID='Matt.23.31'>Tím sami sebe usvědčujete jako syny těch, kdo vraždili proroky.</verse>
        <verse osisID='Matt.23.32'>Dovršte tedy dílo svých otců!</verse>
        <verse osisID='Matt.23.33'>Hadi! Plemeno zmijí! Jak byste mohli uniknout pekelnému trestu?</verse>
        <verse osisID='Matt.23.34'>Pohleďte, proto k vám posílám proroky, mudrce a učitele Písma. Vy některé zabijete a ukřižujete, jiné budete bičovat ve svých shromážděních a pronásledovat je od města k městu.</verse>
        <verse osisID='Matt.23.35'>Tak na vás padne veškerá spravedlivá krev prolitá na zemi - od krve spravedlivého Ábela až po krev Zachariáše, syna Berechiášova, kterého jste zavraždili mezi svatyní a oltářem.</verse>
        <verse osisID='Matt.23.36'>Amen, říkám vám, že to všechno padne na toto pokolení!</verse>
        <verse osisID='Matt.23.37'>Jeruzaléme, Jeruzaléme, který zabíjíš proroky a kamenuješ ty, kdo jsou k tobě posíláni! Kolikrát jsem chtěl shromáždit tvé děti, jako slepice shromažďuje svá kuřata pod křídla, ale nechtěli jste.</verse>
        <verse osisID='Matt.23.38'>Hle, váš dům vám teď zůstane pustý.</verse>
        <verse osisID='Matt.23.39'>Říkám vám, že od této chvíle mě neuvidíte, dokud neřeknete: ‚Požehnaný, jenž přichází v Hospodinově jménu!'"</verse>
      </chapter>
      <chapter osisID='Matt.24'>
        <verse osisID='Matt.24.1'>Tehdy Ježíš odešel z chrámu. Cestou k němu přistoupili jeho učedníci, aby mu ukázali chrámové stavby.</verse>
        <verse osisID='Matt.24.2'>On jim ale řekl: "Vidíte to všechno? Amen, říkám vám, že tu nezůstane kámen na kameni. Všechno bude zbořeno."</verse>
        <verse osisID='Matt.24.3'>Když se pak posadil na Olivetské hoře, přistoupili k němu učedníci o samotě. "Řekni nám, kdy to bude?" ptali se. "Jaké bude znamení tvého příchodu a konce světa?"</verse>
        <verse osisID='Matt.24.4'>Ježíš jim odpověděl: "Dávejte pozor, aby vás někdo nesvedl.</verse>
        <verse osisID='Matt.24.5'>Mnozí přijdou pod mým jménem se slovy: ‚Já jsem Mesiáš' a svedou mnohé.</verse>
        <verse osisID='Matt.24.6'>Až uslyšíte válečný hluk a zprávy o válkách, hleďte, abyste se nestrachovali. Musí to přijít, ale to ještě nebude konec.</verse>
        <verse osisID='Matt.24.7'>Národ povstane proti národu a království proti království a na různých místech vypuknou hladomory a zemětřesení.</verse>
        <verse osisID='Matt.24.8'>To všechno jsou jen počátky porodních bolestí.</verse>
        <verse osisID='Matt.24.9'>Tehdy vás budou trápit a zabíjet a kvůli mému jménu vás budou nenávidět všechny národy.</verse>
        <verse osisID='Matt.24.10'>Tehdy mnozí odpadnou a budou se vzájemně zrazovat a nenávidět</verse>
        <verse osisID='Matt.24.11'>a povstane mnoho falešných proroků a svedou mnohé.</verse>
        <verse osisID='Matt.24.12'>A protože se rozšíří špatnost, láska mnohých vychladne.</verse>
        <verse osisID='Matt.24.13'>Kdo však vytrvá až do konce, bude zachráněn.</verse>
        <verse osisID='Matt.24.14'>Toto evangelium o Království bude kázáno po celém světě na svědectví všem národům. A potom přijde konec."</verse>
        <verse osisID='Matt.24.15'>"Až uvidíte na svatém místě stát ‚otřesnou ohavnost', o níž mluvil prorok Daniel (kdo čte, rozuměj),</verse>
        <verse osisID='Matt.24.16'>tehdy ať ti, kdo jsou v Judsku, utečou do hor.</verse>
        <verse osisID='Matt.24.17'>Kdo bude na střeše, ať nesestupuje, aby si z domu něco vzal,</verse>
        <verse osisID='Matt.24.18'>a kdo na poli, ať se nevrací zpátky ani pro plášť.</verse>
        <verse osisID='Matt.24.19'>Běda bude v těch dnech těhotným a kojícím.</verse>
        <verse osisID='Matt.24.20'>Modlete se, abyste nemuseli utíkat v zimě nebo v sobotní den.</verse>
        <verse osisID='Matt.24.21'>Tehdy totiž nastane velké soužení, jaké do té doby nebylo od počátku světa a jaké už nikdy nebude.</verse>
        <verse osisID='Matt.24.22'>Kdyby ty dny nebyly zkráceny, nezachránil by se vůbec nikdo. Kvůli vyvoleným však ty dny budou zkráceny.</verse>
        <verse osisID='Matt.24.23'>Kdyby vám tehdy někdo řekl: ‚Hle, Mesiáš je tu!' anebo: ‚Tady je!' nevěřte.</verse>
        <verse osisID='Matt.24.24'>Povstanou totiž falešní mesiášové a falešní proroci a budou dělat veliké divy a zázraky, takže by svedli (kdyby to bylo možné) i vyvolené.</verse>
        <verse osisID='Matt.24.25'>Hle, řekl jsem vám to předem.</verse>
        <verse osisID='Matt.24.26'>Řeknou-li vám: ‚Pohleďte, je na poušti!' nevycházejte; anebo: ‚Hle, je na tajném místě,' nevěřte.</verse>
        <verse osisID='Matt.24.27'>Příchod Syna člověka nastane jako blesk - rozzáří oblohu od východu až na západ.</verse>
        <verse osisID='Matt.24.28'>‚Kde je mrtvola, tam se slétnou supi.'"</verse>
        <verse osisID='Matt.24.29'>"Hned po soužení oněch dnů ‚slunce se zatmí a měsíc nevydá světlo, hvězdy budou padat z nebe a nebeské mocnosti se zachvějí.'</verse>
        <verse osisID='Matt.24.30'>Tehdy se na nebi objeví znamení Syna člověka a tehdy budou všechna pokolení země kvílet a spatří Syna člověka přicházet na nebeských oblacích s velikou slávou a mocí.</verse>
        <verse osisID='Matt.24.31'>A on pošle své anděly s hlasitou polnicí a ti shromáždí jeho vyvolené ze čtyř světových stran, od jednoho konce nebe až po druhý.</verse>
        <verse osisID='Matt.24.32'>Poučte se od fíkovníku tímto podobenstvím: Když jeho větve konečně začnou rašit a nasazovat listí, víte, že se blíží léto.</verse>
        <verse osisID='Matt.24.33'>Stejně tak, až uvidíte toto vše, vězte, že se už blíží, že už je ve dveřích!</verse>
        <verse osisID='Matt.24.34'>Amen, říkám vám, že to pokolení nepomine, než se to všechno stane.</verse>
        <verse osisID='Matt.24.35'>Nebe a země pominou, ale má slova nikdy nepominou.</verse>
        <verse osisID='Matt.24.36'>Ten den a hodinu však nikdo nezná - ani nebeští andělé, ani Syn - jedině sám můj Otec.</verse>
        <verse osisID='Matt.24.37'>Jak ale bylo za dnů Noemových, tak bude i při příchodu Syna člověka.</verse>
        <verse osisID='Matt.24.38'>Stejně jako ve dnech před potopou jedli a pili, ženili se a vdávaly se až do dne, kdy Noe vešel do archy,</verse>
        <verse osisID='Matt.24.39'>a ničeho si nevšimli až do chvíle, kdy přišla potopa a všechny smetla, tak to bude i při příchodu Syna člověka.</verse>
        <verse osisID='Matt.24.40'>Tehdy budou dva na poli; jeden bude vzat a druhý zanechán.</verse>
        <verse osisID='Matt.24.41'>Dvě budou mlít mlýnským kamenem; jedna bude vzata a druhá zanechána.</verse>
        <verse osisID='Matt.24.42'>Proto bděte, neboť nevíte, ve které chvíli přijde váš Pán.</verse>
        <verse osisID='Matt.24.43'>Uvažte - kdyby hospodář věděl, ve kterou noční dobu přijde zloděj, bděl by a nenechal by ho vloupat se do jeho domu.</verse>
        <verse osisID='Matt.24.44'>Proto i vy buďte připraveni, neboť Syn člověka přijde v nečekanou chvíli.</verse>
        <verse osisID='Matt.24.45'>Kdo je tedy věrný a moudrý služebník, kterého pán ustanovil nad svým služebnictvem, aby jim dával pokrm v patřičný čas?</verse>
        <verse osisID='Matt.24.46'>Blaze služebníku, kterého pán při příchodu zastihne, že tak jedná.</verse>
        <verse osisID='Matt.24.47'>Amen, říkám vám, že ho ustanoví nade vším svým majetkem.</verse>
        <verse osisID='Matt.24.48'>Zlý služebník by si v srdci řekl: ‚Můj pán je pryč nadlouho,'</verse>
        <verse osisID='Matt.24.49'>a začal by bít své spoluslužebníky a jíst a pít s opilci.</verse>
        <verse osisID='Matt.24.50'>Jeho pán ale přijde v den, kdy to nečeká, a v hodinu, kterou nezná,</verse>
        <verse osisID='Matt.24.51'>odhalí ho a vykáže ven mezi pokrytce. Tam bude pláč a skřípění zubů."</verse>
      </chapter>
      <chapter osisID='Matt.25'>
        <verse osisID='Matt.25.1'>"Tehdy bude nebeské království podobné deseti družičkám, které vzaly své lampy a vyšly naproti ženichovi.</verse>
        <verse osisID='Matt.25.2'>Pět z nich bylo rozumných a pět bláhových.</verse>
        <verse osisID='Matt.25.3'>Ty bláhové si s sebou vzaly lampy, ale žádný olej.</verse>
        <verse osisID='Matt.25.4'>Ty rozumné si kromě lamp vzaly také nádobky s olejem.</verse>
        <verse osisID='Matt.25.5'>Když ženich dlouho nešel, začaly všechny podřimovat a usnuly.</verse>
        <verse osisID='Matt.25.6'>O půlnoci se strhl křik: ‚Ženich je tu! Jděte mu naproti!'</verse>
        <verse osisID='Matt.25.7'>Všechny družičky vstaly a připravily si lampy.</verse>
        <verse osisID='Matt.25.8'>Tehdy řekly ty bláhové těm rozumným: ‚Dejte nám trochu svého oleje, naše lampy hasnou.'</verse>
        <verse osisID='Matt.25.9'>Ty rozumné jim ale odpověděly: ‚Nebude ho dost pro nás všechny. Jděte si raději nakoupit k prodavačům.'</verse>
        <verse osisID='Matt.25.10'>Když odešly kupovat olej, přišel ženich a ty, které byly připravené, s ním šly na svatbu. A dveře se zavřely.</verse>
        <verse osisID='Matt.25.11'>Když potom přišly ty zbylé družičky a říkaly: ‚Pane, pane, otevři nám!'</verse>
        <verse osisID='Matt.25.12'>odpověděl jim: ‚Amen, říkám vám, že vás neznám.'</verse>
        <verse osisID='Matt.25.13'>Proto bděte, vždyť neznáte den ani hodinu."</verse>
        <verse osisID='Matt.25.14'>"Je to, jako když si člověk při odchodu na cestu svolal své služebníky a svěřil jim svůj majetek.</verse>
        <verse osisID='Matt.25.15'>Jednomu dal pět hřiven, dalšímu dvě a dalšímu jednu, každému podle jeho schopností, a odešel na cestu.</verse>
        <verse osisID='Matt.25.16'>Ten, který dostal pět hřiven, ihned šel, nechal je vydělávat a získal jiných pět.</verse>
        <verse osisID='Matt.25.17'>Podobně ten, který dostal dvě hřivny, získal jiné dvě.</verse>
        <verse osisID='Matt.25.18'>Ten, který dostal jednu, ale šel, zakopal ji v zemi, a tak ukryl peníze svého pána.</verse>
        <verse osisID='Matt.25.19'>Po dlouhé době se pán těch služebníků vrátil a účtoval s nimi.</verse>
        <verse osisID='Matt.25.20'>Když přistoupil ten, který dostal pět hřiven, přinesl dalších pět hřiven a řekl: ‚Pane, dal jsi mi pět hřiven a podívej, získal jsem pět dalších.'</verse>
        <verse osisID='Matt.25.21'>Jeho pán mu řekl: ‚Výborně, dobrý a věrný služebníku! Byl jsi věrný v mále, svěřím ti mnoho. Sdílej radost svého pána.'</verse>
        <verse osisID='Matt.25.22'>Potom přistoupil ten, který dostal dvě hřivny, a řekl: ‚Pane, dal jsi mi dvě hřivny a podívej, získal jsem další dvě.'</verse>
        <verse osisID='Matt.25.23'>Jeho pán mu řekl: ‚Výborně, dobrý a věrný služebníku! Byl jsi věrný v mále, svěřím ti mnoho. Sdílej radost svého pána.'</verse>
        <verse osisID='Matt.25.24'>Potom přistoupil ten, který dostal jednu hřivnu, a řekl: ‚Pane, věděl jsem, že jsi přísný člověk, že sklízíš, kde jsi nezasel, a sbíráš, kde jsi nerozsypal.</verse>
        <verse osisID='Matt.25.25'>A tak jsem odešel a ukryl tvou hřivnu v zemi, protože jsem se bál. Podívej, zde máš, co ti patří.'</verse>
        <verse osisID='Matt.25.26'>Jeho pán mu odpověděl: ‚Ty zlý a líný služebníku! Věděl jsi, že sklízím, kde jsem nezasel, a sbírám, kde jsem nerozsypal?</verse>
        <verse osisID='Matt.25.27'>Měl jsi tedy dát mé peníze směnárníkům a já bych si po návratu vzal, co mi patří, i s úrokem!</verse>
        <verse osisID='Matt.25.28'>Vezměte mu tu hřivnu a dejte ji tomu, kdo jich má deset.</verse>
        <verse osisID='Matt.25.29'>Každému, kdo má, totiž bude dáno, a bude mít hojnost, ale tomu, kdo nemá, bude vzato i to, co má.</verse>
        <verse osisID='Matt.25.30'>A toho neužitečného služebníka vyhoďte do té venkovní tmy. Tam bude pláč a skřípění zubů.'"</verse>
        <verse osisID='Matt.25.31'>"Až přijde Syn člověka ve své slávě a s ním všichni andělé, posadí se na trůnu své slávy.</verse>
        <verse osisID='Matt.25.32'>Všechny národy budou shromážděny před ním a on je oddělí jedny od druhých, jako pastýř odděluje ovce od kozlů.</verse>
        <verse osisID='Matt.25.33'>Ovce postaví po své pravici, ale kozly po levici.</verse>
        <verse osisID='Matt.25.34'>Král tehdy řekne těm po své pravici: ‚Pojďte, vy požehnaní mého Otce, přijměte za dědictví Království, které je pro vás připraveno od stvoření světa.</verse>
        <verse osisID='Matt.25.35'>Neboť jsem hladověl a dali jste mi najíst, měl jsem žízeň a dali jste mi napít, byl jsem cizincem a přijali jste mě,</verse>
        <verse osisID='Matt.25.36'>byl jsem nahý a oblékli jste mě, byl jsem nemocný a navštívili jste mě, byl jsem ve vězení a přišli jste za mnou.'</verse>
        <verse osisID='Matt.25.37'>Tehdy mu ti spravedliví odpoví: ‚Pane, kdy jsme tě viděli hladového a dali ti najíst anebo žíznivého a dali ti napít?</verse>
        <verse osisID='Matt.25.38'>Kdy jsme tě viděli jako cizince a přijali tě anebo nahého a oblékli tě?</verse>
        <verse osisID='Matt.25.39'>Kdy jsme tě viděli nemocného anebo v žaláři a přišli jsme k tobě?'</verse>
        <verse osisID='Matt.25.40'>Král jim odpoví: ‚Amen, říkám vám, že cokoli jste udělali pro nejmenšího z těchto mých bratrů, to jste udělali pro mě.'</verse>
        <verse osisID='Matt.25.41'>Těm po své levici tehdy řekne: ‚Jděte ode mě, vy proklatí, do věčného ohně, který je připraven pro ďábla a jeho anděly!</verse>
        <verse osisID='Matt.25.42'>Neboť jsem hladověl, a nedali jste mi najíst, měl jsem žízeň, a nedali jste mi napít.</verse>
        <verse osisID='Matt.25.43'>Byl jsem cizincem, a nepřijali jste mě, byl jsem nahý, a neoblékli jste mě, nemocný a ve vězení, a nenavštívili jste mě.'</verse>
        <verse osisID='Matt.25.44'>Tehdy mu odpoví: ‚Pane, kdy jsme tě viděli hladového nebo žíznivého nebo jako cizince nebo nahého nebo nemocného nebo ve vězení, a neposloužili ti?'</verse>
        <verse osisID='Matt.25.45'>Poví jim: ‚Amen, říkám vám, že cokoli jste neudělali pro nejmenšího z nich, to jste neudělali pro mě.'</verse>
        <verse osisID='Matt.25.46'>Takoví tedy půjdou do věčných muk, ale spravedliví do věčného života."</verse>
      </chapter>
      <chapter osisID='Matt.26'>
        <verse osisID='Matt.26.1'>Když Ježíš domluvil všechna tato slova, řekl svým učedníkům:</verse>
        <verse osisID='Matt.26.2'>"Víte, že za dva dny jsou Velikonoce. Tehdy bude Syn člověka zrazen a ukřižován."</verse>
        <verse osisID='Matt.26.3'>Na dvoře velekněze jménem Kaifáš se zatím sešli vrchní kněží se staršími lidu,</verse>
        <verse osisID='Matt.26.4'>aby se poradili, jakou lstí by se mohli Ježíše zmocnit a zabít ho.</verse>
        <verse osisID='Matt.26.5'>Dohodli se jen, že to nebude o svátcích, aby mezi lidmi nevypuklo povstání.</verse>
        <verse osisID='Matt.26.6'>Když pak byl Ježíš v Betanii a stoloval v domě Šimona Malomocného,</verse>
        <verse osisID='Matt.26.7'>přistoupila k němu žena s alabastrovou nádobkou velmi vzácné masti a vylila mu ji na hlavu.</verse>
        <verse osisID='Matt.26.8'>Když to uviděli učedníci, rozhořčili se: "K čemu taková ztráta?</verse>
        <verse osisID='Matt.26.9'>Mohlo se to draze prodat a rozdat chudým!"</verse>
        <verse osisID='Matt.26.10'>Ježíš si toho všiml. "Proč tu ženu trápíte?" řekl jim. "Udělala pro mě něco krásného.</verse>
        <verse osisID='Matt.26.11'>Chudé tu budete mít vždycky, ale mě vždycky mít nebudete.</verse>
        <verse osisID='Matt.26.12'>Když mi tato žena polila tělo mastí, připravila mě na pohřeb.</verse>
        <verse osisID='Matt.26.13'>Amen, říkám vám, že kdekoli na celém světě bude kázáno toto evangelium, bude se mluvit také o tom, co udělala ona, na její památku."</verse>
        <verse osisID='Matt.26.14'>Jeden z Dvanácti - jmenoval se Jidáš Iškariotský - tehdy odešel k vrchním kněžím.</verse>
        <verse osisID='Matt.26.15'>"Co mi dáte, když vám ho zradím?" zeptal se. Odpočítali mu třicet stříbrných.</verse>
        <verse osisID='Matt.26.16'>Od té chvíle pak hledal příležitost, aby jim ho vydal.</verse>
        <verse osisID='Matt.26.17'>Prvního dne Svátku nekvašených chlebů přišli za Ježíšem učedníci s otázkou: "Kde ti máme připravit velikonoční večeři?"</verse>
        <verse osisID='Matt.26.18'>Odpověděl jim: "Jděte k jistému člověku ve městě a řekněte: ‚Mistr vzkazuje: Můj čas nadešel. U tebe budu se svými učedníky slavit Hod beránka.'"</verse>
        <verse osisID='Matt.26.19'>Učedníci tedy udělali, jak jim Ježíš uložil, a připravili beránka.</verse>
        <verse osisID='Matt.26.20'>Večer, když byl za stolem s Dvanácti,</verse>
        <verse osisID='Matt.26.21'>uprostřed jídla řekl: "Amen, říkám vám, že jeden z vás mě zradí."</verse>
        <verse osisID='Matt.26.22'>Zcela zdrceni se jeden po druhém ptali: "Snad to nejsem já, Pane?"</verse>
        <verse osisID='Matt.26.23'>"Zradí mě ten, kdo se mnou smočil ruku v míse," odpověděl jim.</verse>
        <verse osisID='Matt.26.24'>"Syn člověka sice odchází, jak je o něm psáno, ale běda tomu, kdo Syna člověka zrazuje. Bylo by pro něj lepší, kdyby se vůbec nenarodil."</verse>
        <verse osisID='Matt.26.25'>Jeho zrádce Jidáš na to řekl: "Jsem to snad já, Rabbi?" "Sám jsi to řekl," odpověděl mu Ježíš.</verse>
        <verse osisID='Matt.26.26'>Když jedli, Ježíš vzal chléb, požehnal, lámal a dal učedníkům se slovy: "Vezměte a jezte; toto je mé tělo."</verse>
        <verse osisID='Matt.26.27'>Potom vzal kalich, vzdal díky a podal jim ho se slovy: "Pijte z něj všichni;</verse>
        <verse osisID='Matt.26.28'>toto je má krev nové smlouvy, která se prolévá za mnohé na odpuštění hříchů.</verse>
        <verse osisID='Matt.26.29'>Říkám vám, že od této chvíle už neokusím plod vinné révy až do dne, kdy ho s vámi budu pít nový v království svého Otce."</verse>
        <verse osisID='Matt.26.30'>A když zazpívali žalm, odešli na Olivetskou horu.</verse>
        <verse osisID='Matt.26.31'>Tehdy jim Ježíš řekl: "V tuto noc ode mě všichni odpadnete. Je přece psáno: ‚Budu bít pastýře a stádo ovcí se rozprchne.'</verse>
        <verse osisID='Matt.26.32'>Až ale vstanu z mrtvých, předejdu vás do Galileje."</verse>
        <verse osisID='Matt.26.33'>"I kdyby od tebe všichni odpadli," prohlásil Petr, "já neodpadnu nikdy!"</verse>
        <verse osisID='Matt.26.34'>Ježíš mu odpověděl: "Amen, říkám ti, že ještě dnes v noci, než zakokrhá kohout, mě třikrát zapřeš."</verse>
        <verse osisID='Matt.26.35'>Petr se ale dušoval: "I kdybych měl s tebou zemřít, nikdy tě nezapřu!" A podobně mluvili i všichni ostatní učedníci.</verse>
        <verse osisID='Matt.26.36'>Když Ježíš s učedníky dorazil na místo zvané Getsemane, řekl jim: "Posaďte se tu. Já se zatím půjdu tamhle modlit."</verse>
        <verse osisID='Matt.26.37'>Vzal s sebou Petra a oba Zebedeovy syny a vtom na něj začala padat úzkost a tíha.</verse>
        <verse osisID='Matt.26.38'>"Je mi úzko až k smrti," řekl jim. "Zůstaňte tu a bděte se mnou!"</verse>
        <verse osisID='Matt.26.39'>Kousek poodešel, padl na tvář a modlil se: "Otče můj, je-li to možné, ať mě ten kalich mine! Ať se však nestane má vůle, ale tvá."</verse>
        <verse osisID='Matt.26.40'>Když se vrátil k učedníkům, zjistil, že spí. "Nemohli jste se mnou bdít ani hodinu?" řekl Petrovi.</verse>
        <verse osisID='Matt.26.41'>"Bděte a modlete se, abyste nepodlehli pokušení. Duch je odhodlaný, ale tělo malátné."</verse>
        <verse osisID='Matt.26.42'>Odešel podruhé a modlil se: "Otče můj, nemůže-li mě tento kalich minout, ale musím ho vypít, ať se stane tvoje vůle!"</verse>
        <verse osisID='Matt.26.43'>A když se vrátil, zjistil, že zase spí. Víčka jim ztěžkla únavou.</verse>
        <verse osisID='Matt.26.44'>Nechal je tedy, znovu odešel a potřetí se modlil stejnými slovy.</verse>
        <verse osisID='Matt.26.45'>Potom se vrátil k učedníkům a řekl jim: "Ještě pořád spíte a odpočíváte? Pohleďte, přišla chvíle, kdy je Syn člověka vydáván do rukou hříšníků.</verse>
        <verse osisID='Matt.26.46'>Vstávejte, pojďme! Můj zrádce už je blízko."</verse>
        <verse osisID='Matt.26.47'>Ještě to ani nedořekl, když vtom přišel Jidáš, jeden z Dvanácti, a s ním veliký zástup s meči a holemi, poslaný od vrchních kněží a starších lidu.</verse>
        <verse osisID='Matt.26.48'>Jeho zrádce si s nimi domluvil znamení: "Je to ten, kterého políbím. Toho se chopte."</verse>
        <verse osisID='Matt.26.49'>Ihned přistoupil k Ježíši a políbil ho se slovy: "Buď zdráv, Rabbi!"</verse>
        <verse osisID='Matt.26.50'>Ježíš mu řekl: "Příteli, tak proto jsi přišel?" Vtom Ježíše obstoupili, vrhli se na něj a zajali ho.</verse>
        <verse osisID='Matt.26.51'>Jeden z těch, kdo byli s Ježíšem, náhle vytasil meč, rozmáchl se, zasáhl veleknězova sluhu a usekl mu ucho.</verse>
        <verse osisID='Matt.26.52'>Ježíš mu ale řekl: "Vrať svůj meč na místo. Všichni, kdo meč berou, mečem padnou.</verse>
        <verse osisID='Matt.26.53'>Myslíš, že nemohu požádat svého Otce, aby mi hned dal aspoň dvanáct legií andělů?</verse>
        <verse osisID='Matt.26.54'>Jak by se pak ale naplnila Písma, že to musí takhle být?"</verse>
        <verse osisID='Matt.26.55'>V oné chvíli řekl Ježíš zástupům: "Jsem snad zločinec, že jste se mě vypravili zatknout s meči a holemi? Když jsem s vámi denně sedával v chrámu a učil vás, nezatkli jste mě.</verse>
        <verse osisID='Matt.26.56'>Ale to všechno se děje, aby se naplnila prorocká Písma." Tehdy ho všichni učedníci opustili a utekli.</verse>
        <verse osisID='Matt.26.57'>Ti, kdo Ježíše zatkli, ho pak odvedli k veleknězi Kaifášovi, kde se shromáždili znalci Písma a starší.</verse>
        <verse osisID='Matt.26.58'>Petr ho ale zpovzdálí následoval až na veleknězův dvůr. Vešel dovnitř a sedl si mezi sluhy, aby viděl konec.</verse>
        <verse osisID='Matt.26.59'>Vrchní kněží i celá Velerada pak proti Ježíšovi hledali falešné svědectví, aby ho mohli odsoudit k smrti.</verse>
        <verse osisID='Matt.26.60'>Nic ale nenašli, ačkoli předstupovalo mnoho falešných svědků. Nakonec předstoupili dva,</verse>
        <verse osisID='Matt.26.61'>kteří řekli: "Tento muž prohlásil: ‚Mohu zbořit Boží chrám a za tři dny ho postavit!'"</verse>
        <verse osisID='Matt.26.62'>Tehdy vstal velekněz a tázal se ho: "Nic neodpovíš na svědectví těch mužů?"</verse>
        <verse osisID='Matt.26.63'>Ježíš ale mlčel. "Zapřísahám tě při živém Bohu, abys nám řekl, zda jsi Mesiáš, Boží Syn!" naléhal velekněz.</verse>
        <verse osisID='Matt.26.64'>"Sám jsi to řekl," odpověděl mu Ježíš. "Říkám vám ale, že napříště uvidíte Syna člověka sedět po pravici Moci a přicházet na nebeských oblacích."</verse>
        <verse osisID='Matt.26.65'>Tehdy si velekněz roztrhl roucho a zvolal: "Rouhal se! K čemu ještě potřebujeme svědky? Právě jste slyšeli rouhání!</verse>
        <verse osisID='Matt.26.66'>Co o tom soudíte?" "Ať zemře!" vykřikli.</verse>
        <verse osisID='Matt.26.67'>Pak mu začali mu plivat do tváře a bít ho pěstmi. Jiní ho tloukli holemi</verse>
        <verse osisID='Matt.26.68'>a říkali: "Prorokuj nám, Mesiáši, kdo tě udeřil?"</verse>
        <verse osisID='Matt.26.69'>Petr zatím seděl venku na dvoře. Přistoupila k němu jedna služka a řekla: "Ty jsi byl také s tím Ježíšem z Galileje."</verse>
        <verse osisID='Matt.26.70'>On to ale přede všemi zapřel: "Nevím, o čem mluvíš!"</verse>
        <verse osisID='Matt.26.71'>Zamířil k bráně, ale tam ho uviděla jiná a řekla ostatním: "Tenhle byl také s tím Ježíšem z Nazaretu."</verse>
        <verse osisID='Matt.26.72'>Petr ho však znovu zapřel. "Toho člověka neznám!" dušoval se.</verse>
        <verse osisID='Matt.26.73'>Po malé chvíli ho obklopili kolemstojící a řekli: "Určitě k nim patříš. I tvé nářečí tě prozrazuje!"</verse>
        <verse osisID='Matt.26.74'>Tehdy se začal zaklínat a přísahat: "Toho člověka neznám!" A vtom zakokrhal kohout.</verse>
        <verse osisID='Matt.26.75'>Petr si vzpomněl na Ježíšova slova: "Než zakokrhá kohout, třikrát mě zapřeš." Vyšel ven a hořce se rozplakal.</verse>
      </chapter>
      <chapter osisID='Matt.27'>
        <verse osisID='Matt.27.1'>Ráno se všichni vrchní kněží a starší lidu usnesli, že Ježíš musí zemřít.</verse>
        <verse osisID='Matt.27.2'>Spoutali ho, odvedli a vydali ho římskému prokurátoru Pilátovi.</verse>
        <verse osisID='Matt.27.3'>Když jeho zrádce Jidáš uviděl, že Ježíš byl odsouzen, vyčítal si to a vrátil těch třicet stříbrných vrchním kněžím a starším.</verse>
        <verse osisID='Matt.27.4'>"Zhřešil jsem!" zvolal. "Zradil jsem nevinnou krev!" "Co je nám do toho?" odpověděli. "To je tvoje věc!"</verse>
        <verse osisID='Matt.27.5'>On pak ty peníze zahodil v chrámě, vyběhl ven a šel se oběsit.</verse>
        <verse osisID='Matt.27.6'>Vrchní kněží mince posbírali, ale potom si řekli: "Nemůžeme je dát do pokladny, jsou to přece krvavé peníze."</verse>
        <verse osisID='Matt.27.7'>Dohodli se tedy, že za ně koupí Hrnčířské pole, aby sloužilo k pohřbívání cizinců.</verse>
        <verse osisID='Matt.27.8'>Proto se mu až dodnes říká Krvavé pole.</verse>
        <verse osisID='Matt.27.9'>Tehdy se naplnilo slovo proroka Jeremiáše: "Vzali třicet stříbrných, cenu za Převzácného, na kterou ho ocenili synové Izraele,</verse>
        <verse osisID='Matt.27.10'>a dali je za hrnčířovo pole, jak mi uložil Hospodin."</verse>
        <verse osisID='Matt.27.11'>Ježíš zatím stanul před prokurátorem. Ten se ho zeptal: "Tak ty jsi židovský král?" "Sám to říkáš," odpověděl mu Ježíš.</verse>
        <verse osisID='Matt.27.12'>Na žaloby vrchních kněží a starších pak ale vůbec neodpovídal.</verse>
        <verse osisID='Matt.27.13'>"Neslyšíš, z čeho všeho tě obviňují?" zeptal se ho Pilát.</verse>
        <verse osisID='Matt.27.14'>Ježíš ale k prokurátorovu velikému překvapení vůbec na nic neodpovídal.</verse>
        <verse osisID='Matt.27.15'>Prokurátor měl ve zvyku propouštět o svátcích na přání lidu jednoho vězně.</verse>
        <verse osisID='Matt.27.16'>Tehdy tam měli významného vězně jménem Barabáš.</verse>
        <verse osisID='Matt.27.17'>Když se sešly zástupy, Pilát se jich zeptal: "Koho chcete, abych vám propustil? Barabáše, nebo Ježíše zvaného Mesiáš?"</verse>
        <verse osisID='Matt.27.18'>(Věděl totiž, že mu ho vydali z pouhé zášti.)</verse>
        <verse osisID='Matt.27.19'>Zatímco Pilát předsedal soudu, jeho žena mu poslala vzkaz: "Neměj nic do činění s tím spravedlivým! Dnes jsem kvůli němu měla hrozné sny."</verse>
        <verse osisID='Matt.27.20'>Vrchní kněží a starší ale navedli dav, aby si vyžádali Barabáše, a Ježíše aby nechali zemřít.</verse>
        <verse osisID='Matt.27.21'>Prokurátor se jich zeptal: "Kterého z těch dvou vám mám propustit?" "Barabáše!" zvolali.</verse>
        <verse osisID='Matt.27.22'>"A co mám udělat s Ježíšem zvaným Mesiáš?" ptal se Pilát. "Ukřižovat!" zvolali všichni.</verse>
        <verse osisID='Matt.27.23'>"Co udělal zlého?" ptal se dál. Oni však křičeli ještě víc: "Ukřižovat!"</verse>
        <verse osisID='Matt.27.24'>Když tedy Pilát viděl, že nic nezmůže a že je stále jen větší a větší rozruch, vzal vodu a před zástupem si umyl ruce. "Nejsem vinen krví tohoto muže," řekl. "Je to vaše věc!"</verse>
        <verse osisID='Matt.27.25'>A všechen lid zvolal: "Jeho krev na nás a na naše děti!"</verse>
        <verse osisID='Matt.27.26'>Tak jim tedy propustil Barabáše, ale Ježíše nechal zbičovat a vydal ho k ukřižování.</verse>
        <verse osisID='Matt.27.27'>Prokurátorovi vojáci vzali Ježíše do paláce, kde se k němu sešla celá posádka.</verse>
        <verse osisID='Matt.27.28'>Svlékli ho a přehodili mu rudý plášť.</verse>
        <verse osisID='Matt.27.29'>Upletli trnovou korunu, nasadili mu ji na hlavu a do pravé ruky mu dali hůl. Pak před ním klekali a posmívali se mu: "Ať žije židovský král!"</verse>
        <verse osisID='Matt.27.30'>Plivali na něj a vzali tu hůl a bili ho do hlavy.</verse>
        <verse osisID='Matt.27.31'>Když se mu dost naposmívali, svlékli mu ten plášť a oblékli mu jeho šaty. Potom ho odvedli k ukřižování.</verse>
        <verse osisID='Matt.27.32'>Když vyšli, potkali jednoho člověka z Kyrény jménem Šimona a přinutili ho nést mu kříž.</verse>
        <verse osisID='Matt.27.33'>Když dorazili na místo zvané Golgota (což znamená Lebka),</verse>
        <verse osisID='Matt.27.34'>dali Ježíšovi napít octa smíšeného se žlučí. Jakmile to okusil, nechtěl to pít.</verse>
        <verse osisID='Matt.27.35'>Když ho ukřižovali, losovali o jeho šaty.</verse>
        <verse osisID='Matt.27.36'>Pak tam seděli a hlídali ho.</verse>
        <verse osisID='Matt.27.37'>Nad hlavu mu dali nápis s jeho proviněním: TOTO JE JEŽÍŠ, ŽIDOVSKÝ KRÁL.</verse>
        <verse osisID='Matt.27.38'>Spolu s ním byli ukřižováni dva zločinci, jeden po pravici a druhý po levici.</verse>
        <verse osisID='Matt.27.39'>Kolemjdoucí pokyvovali hlavami</verse>
        <verse osisID='Matt.27.40'>a posmívali se mu: "Hej, když umíš zbořit chrám a za tři dny ho postavit, zachraň sám sebe! Jestli jsi Boží Syn, slez z kříže!"</verse>
        <verse osisID='Matt.27.41'>Podobně se mu vysmívali i vrchní kněží se znalci Písma a staršími:</verse>
        <verse osisID='Matt.27.42'>"Jiné zachránil, ale sám se zachránit nemůže! Jestli je král Izraele, ať teď sleze z kříže, a uvěříme v něj!</verse>
        <verse osisID='Matt.27.43'>Spoléhal na Boha, tak ať ho teď vysvobodí, jestli o něj stojí! Říkal přece: ‚Jsem Boží Syn'!"</verse>
        <verse osisID='Matt.27.44'>A tak podobně ho hanobili i zločinci, kteří byli ukřižováni s ním.</verse>
        <verse osisID='Matt.27.45'>V poledne se po celé zemi setmělo až do tří hodin.</verse>
        <verse osisID='Matt.27.46'>Okolo třetí pak Ježíš hlasitě vykřikl: "Eli, Eli, lama sabachtani?" to je: "Bože můj, Bože můj, proč jsi mě opustil?"</verse>
        <verse osisID='Matt.27.47'>Když to uslyšeli někteří z kolemstojících, říkali: "Ten člověk volá Eliáše!"</verse>
        <verse osisID='Matt.27.48'>Jeden z nich rychle odběhl, vzal houbu, naplnil ji octem, nabodl na prut a dával mu napít.</verse>
        <verse osisID='Matt.27.49'>Ostatní říkali: "Nech ho, uvidíme, jestli mu přijde na pomoc Eliáš!"</verse>
        <verse osisID='Matt.27.50'>Ježíš znovu hlasitě vykřikl a vypustil duši.</verse>
        <verse osisID='Matt.27.51'>V té chvíli se chrámová opona roztrhla vedví odshora až dolů, země se třásla, skály pukaly,</verse>
        <verse osisID='Matt.27.52'>hroby se otvíraly a těla mnoha zesnulých svatých vstala.</verse>
        <verse osisID='Matt.27.53'>Ti pak po jeho vzkříšení vyšli z hrobů, přišli do svatého města a ukázali se mnoha lidem.</verse>
        <verse osisID='Matt.27.54'>Když setník a ti, kdo hlídali Ježíše s ním, viděli to zemětřesení a všechno, co se dělo, hrozně se vyděsili a říkali: "Opravdu to byl Boží Syn!"</verse>
        <verse osisID='Matt.27.55'>Zpovzdálí přihlíželo mnoho žen, které Ježíše doprovázely z Galileje a pomáhaly mu.</verse>
        <verse osisID='Matt.27.56'>Mezi nimi také Marie Magdaléna, Marie, matka Jakubova a Josefova, a matka Zebedeových synů.</verse>
        <verse osisID='Matt.27.57'>V podvečer přišel bohatý člověk z Arimatie jménem Josef, který se také stal Ježíšovým učedníkem.</verse>
        <verse osisID='Matt.27.58'>Šel Piláta požádat o Ježíšovo tělo a Pilát mu nechal tělo vydat.</verse>
        <verse osisID='Matt.27.59'>Josef tělo vzal, zavinul do čistého plátna</verse>
        <verse osisID='Matt.27.60'>a pochoval do svého nového hrobu, který si vytesal ve skále. Dveře hrobu zavalil velkým kamenem a odešel.</verse>
        <verse osisID='Matt.27.61'>Naproti hrobu seděla Marie Magdaléna a ta druhá Marie.</verse>
        <verse osisID='Matt.27.62'>Nazítří, po dni příprav, se vrchní kněží a farizeové sešli u Piláta.</verse>
        <verse osisID='Matt.27.63'>"Pane," řekli mu, "vzpomněli jsme si, že když ten bludař ještě žil, řekl: ‚Po třech dnech vstanu.'</verse>
        <verse osisID='Matt.27.64'>Nařiď tedy, ať je hrob hlídán až do třetího dne, aby snad nepřišli jeho učedníci, neukradli ho a neřekli lidu: ‚Vstal z mrtvých!' To by byl ještě horší blud, než ten první!"</verse>
        <verse osisID='Matt.27.65'>"Máte stráž," odpověděl jim Pilát. "Jděte a hlídejte, jak umíte."</verse>
        <verse osisID='Matt.27.66'>A tak šli, zapečetili kámen a obsadili hrob strážnými.</verse>
      </chapter>
      <chapter osisID='Matt.28'>
        <verse osisID='Matt.28.1'>Když skončila sobota a svítalo na první den týdne, přišla se Marie Magdaléna a ta druhá Marie podívat na hrob.</verse>
        <verse osisID='Matt.28.2'>Vtom nastalo veliké zemětřesení, neboť z nebe sestoupil Hospodinův anděl. Přišel, odvalil kámen a posadil se na něm.</verse>
        <verse osisID='Matt.28.3'>Jeho obličej zářil jako blesk a roucho měl bílé jako sníh.</verse>
        <verse osisID='Matt.28.4'>Strážní se strachem z něj roztřásli a zůstali jako mrtví.</verse>
        <verse osisID='Matt.28.5'>"Nebojte se," řekl anděl ženám. "Vím, že hledáte ukřižovaného Ježíše.</verse>
        <verse osisID='Matt.28.6'>Není tu, vstal, jak předpověděl. Pojďte se podívat, kde ležel.</verse>
        <verse osisID='Matt.28.7'>Pospěšte si a řekněte jeho učedníkům, že vstal z mrtvých. Hle, předchází vás do Galileje, tam ho spatříte. To jsem vám měl říci."</verse>
        <verse osisID='Matt.28.8'>S rozechvěním a s nesmírnou radostí tedy pospíchaly od hrobu a běžely to oznámit jeho učedníkům.</verse>
        <verse osisID='Matt.28.9'>Cestou se s nimi náhle setkal Ježíš. "Buďte zdrávy," řekl. Padly před ním na kolena, objímaly mu nohy a klaněly se mu.</verse>
        <verse osisID='Matt.28.10'>"Nebojte se," opakoval jim Ježíš. "Jděte vyřídit mým bratrům, ať jdou do Galileje. Tam mě spatří."</verse>
        <verse osisID='Matt.28.11'>Zatímco ženy odcházely, někteří ze stráže dorazili do města a oznámili vrchním kněžím všechno, co se stalo.</verse>
        <verse osisID='Matt.28.12'>Ti se shromáždili a po poradě se staršími dali vojákům spoustu peněz</verse>
        <verse osisID='Matt.28.13'>se slovy: "Mluvte takhle: ‚V noci přišli jeho učedníci a ukradli ho, když jsme spali.'</verse>
        <verse osisID='Matt.28.14'>Kdyby se o tom doslechl prokurátor, my ho uklidníme a postaráme se, abyste neměli potíže."</verse>
        <verse osisID='Matt.28.15'>Strážní vzali peníze a dělali, jak byli poučeni. A toto vysvětlení je mezi Židy rozšířeno až dodnes.</verse>
        <verse osisID='Matt.28.16'>Jedenáct učedníků pak odešlo do Galileje na horu, kterou jim Ježíš určil.</verse>
        <verse osisID='Matt.28.17'>A když ho spatřili, klaněli se mu, i když někteří pochybovali.</verse>
        <verse osisID='Matt.28.18'>Ježíš k nim přistoupil a řekl: "Je mi dána veškerá moc na nebi i na zemi.</verse>
        <verse osisID='Matt.28.19'>Proto jděte. Získávejte učedníky ze všech národů, křtěte je ve jménu Otce i Syna i Ducha svatého</verse>
        <verse osisID='Matt.28.20'>a učte je zachovávat všechno, co jsem vám přikázal. A hle, já jsem s vámi po všechny dny až do skonání světa."</verse>
      </chapter>
    </div></osisText>
</osis>