<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Num'>
      <chapter osisID='Num.1'>
        <verse osisID='Num.1.1'>Na Sinajské poušti, prvního dne druhého měsíce druhého roku po jejich odchodu z Egypta, promluvil Hospodin k Mojžíšovi ve Stanu setkávání:</verse>
        <verse osisID='Num.1.2'>"Sečtěte celou izraelskou obec podle jejich rodů a otcovských domů; pořiďte jmenný seznam všech mužů.</verse>
        <verse osisID='Num.1.3'>Ty a Áron započtete do jejich oddílů všechny bojeschopné Izraelce od dvaceti let výše.</verse>
        <verse osisID='Num.1.4'>Z každého pokolení vám bude pomáhat jeden muž, který je hlavou svého otcovského domu.</verse>
        <verse osisID='Num.1.5'>Toto jsou jména mužů, kteří vám budou stát po boku: z Rubena: Elicur, syn Šedeurův,</verse>
        <verse osisID='Num.1.6'>ze Šimeona: Šelumiel, syn Curišadajův,</verse>
        <verse osisID='Num.1.7'>z Judy: Nachšon, syn Aminadabův,</verse>
        <verse osisID='Num.1.8'>z Isachara: Netaneel, syn Cuarův,</verse>
        <verse osisID='Num.1.9'>ze Zabulona: Eliab, syn Chelonův,</verse>
        <verse osisID='Num.1.10'>z Josefových synů: z Efraima: Elišama, syn Amihudův, z Manasese: Gamaliel, syn Pedacurův,</verse>
        <verse osisID='Num.1.11'>z Benjamína: Abidan, syn Gideoniho,</verse>
        <verse osisID='Num.1.12'>z Dana: Achiezer, syn Amišadajův,</verse>
        <verse osisID='Num.1.13'>z Ašera: Pagiel, syn Okranův,</verse>
        <verse osisID='Num.1.14'>z Gáda: Eljasaf, syn Deuelův,</verse>
        <verse osisID='Num.1.15'>z Neftalíma: Achira, syn Enanův.</verse>
        <verse osisID='Num.1.16'>To jsou členové sněmu, vůdcové svých otcovských pokolení, náčelníci izraelských tisíců."</verse>
        <verse osisID='Num.1.17'>Mojžíš s Áronem tedy vzali jmenované muže</verse>
        <verse osisID='Num.1.18'>a prvního dne druhého měsíce shromáždili celou obec ke sčítání podle jejich rodů a otcovských domů. Všichni od dvaceti let výše byli jeden po druhém zahrnuti do jmenného seznamu,</verse>
        <verse osisID='Num.1.19'>jak Mojžíšovi přikázal Hospodin. Takto je na Sinajské poušti sečetl</verse>
        <verse osisID='Num.1.20'>a tolik jich bylo: Synové Rubena, Izraelova prvorozeného, podle jejich pokolení, rodů a otcovských domů, uvedení ve jmenném seznamu všech bojeschopných mužů od dvaceti let výše:</verse>
        <verse osisID='Num.1.21'>pokolení Ruben čítalo 46 500 mužů.</verse>
        <verse osisID='Num.1.22'>Synové Šimeona podle jejich pokolení, rodů a otcovských domů, uvedení ve jmenném seznamu všech bojeschopných mužů od dvaceti let výše:</verse>
        <verse osisID='Num.1.23'>pokolení Šimeon čítalo 59 300 mužů.</verse>
        <verse osisID='Num.1.24'>Synové Gáda podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.25'>pokolení Gád čítalo 45 650 mužů.</verse>
        <verse osisID='Num.1.26'>Synové Judy podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.27'>pokolení Juda čítalo 74 600 mužů.</verse>
        <verse osisID='Num.1.28'>Synové Isachara podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.29'>pokolení Isachar čítalo 54 400 mužů.</verse>
        <verse osisID='Num.1.30'>Synové Zabulona podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.31'>pokolení Zabulon čítalo 57 400 mužů.</verse>
        <verse osisID='Num.1.32'>Synové Josefovi: Synové Efraimovi podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.33'>pokolení Efraim čítalo 40 500 mužů.</verse>
        <verse osisID='Num.1.34'>Synové Manasesovi podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.35'>pokolení Manases čítalo 32 200 mužů.</verse>
        <verse osisID='Num.1.36'>Synové Benjamínovi podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.37'>pokolení Benjamín čítalo 35 400 mužů.</verse>
        <verse osisID='Num.1.38'>Synové Danovi podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.39'>pokolení Dan čítalo 62 700 mužů.</verse>
        <verse osisID='Num.1.40'>Synové Ašerovi podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.41'>pokolení Ašer čítalo 41 500 mužů.</verse>
        <verse osisID='Num.1.42'>Synové Neftalímovi podle jejich pokolení, rodů a otcovských domů ve jmenném seznamu, všichni bojeschopní od dvaceti let výše:</verse>
        <verse osisID='Num.1.43'>pokolení Neftalí čítalo 53 400 mužů.</verse>
        <verse osisID='Num.1.44'>Toto jsou počty těch, které Mojžíš s Áronem a s dvanácti izraelskými vůdci sečetl, po jednom z každého otcovského domu.</verse>
        <verse osisID='Num.1.45'>Celkový počet všech bojeschopných Izraelitů od dvaceti let výše, započtených podle jejich otcovských domů:</verse>
        <verse osisID='Num.1.46'>Úhrnem bylo sečteno 603 550 mužů.</verse>
        <verse osisID='Num.1.47'>Mezi ně však nebyli podle svých otcovských pokolení započteni levité.</verse>
        <verse osisID='Num.1.48'>Hospodin promluvil k Mojžíšovi:</verse>
        <verse osisID='Num.1.49'>"Pokolení Levi nesčítej, nezahrnuj je do počtu synů Izraele.</verse>
        <verse osisID='Num.1.50'>Levitům svěříš Příbytek svědectví, veškeré jeho vybavení i vše, co k němu náleží. Oni budou Příbytek s veškerým jeho vybavením nosit, budou při něm sloužit a kolem Příbytku budou tábořit.</verse>
        <verse osisID='Num.1.51'>Když se bude Příbytek chystat na cestu, levité jej složí; když se bude Příbytek chystat k táboření, levité jej vztyčí. Nepovolaný, jenž by se přiblížil, však zemře.</verse>
        <verse osisID='Num.1.52'>Synové Izraele budou tábořit po svých uskupeních, každý při svém praporu, po svých oddílech.</verse>
        <verse osisID='Num.1.53'>Levité však budou tábořit kolem Příbytku svědectví, aby obec synů Izraele nestihl hrozný hněv; proto budou levité držet stráž u Příbytku svědectví."</verse>
        <verse osisID='Num.1.54'>A synové Izraele udělali všechno přesně tak, jak Hospodin Mojžíšovi přikázal.</verse>
      </chapter>
      <chapter osisID='Num.2'>
        <verse osisID='Num.2.1'>Hospodin promluvil k Mojžíšovi a Áronovi:</verse>
        <verse osisID='Num.2.2'>"Ať synové Izraele táboří každý při svém praporu, pod korouhví svých otcovských domů; ať táboří vpovzdálí okolo Stanu setkávání."</verse>
        <verse osisID='Num.2.3'>Vepředu, na východě, táboří po svých oddílech prapor Judova uskupení: vůdce Judových synů Nachšon, syn Aminadabův,</verse>
        <verse osisID='Num.2.4'>a jeho vojsko o počtu 74 600 mužů.</verse>
        <verse osisID='Num.2.5'>Vedle něj táboří pokolení Isachar: vůdce Isacharových synů Netaneel, syn Cuarův,</verse>
        <verse osisID='Num.2.6'>a jeho vojsko o počtu 54 400 mužů.</verse>
        <verse osisID='Num.2.7'>Dále pokolení Zabulon: vůdce Zabulonových synů Eliab, syn Chelonův,</verse>
        <verse osisID='Num.2.8'>a jeho vojsko o počtu 57 400 mužů.</verse>
        <verse osisID='Num.2.9'>Celkem v oddílech Judova uskupení: 186 400 mužů. Ti pochodují jako první.</verse>
        <verse osisID='Num.2.10'>Na jihu táboří po svých oddílech prapor Rubenova uskupení: vůdce Rubenových synů Elicur, syn Šedeurův,</verse>
        <verse osisID='Num.2.11'>a jeho vojsko o počtu 46 500 mužů.</verse>
        <verse osisID='Num.2.12'>Vedle něj táboří pokolení Šimeon: vůdce Šimeonových synů Šelumiel, syn Curišadajův,</verse>
        <verse osisID='Num.2.13'>a jeho vojsko o počtu 59 300 mužů.</verse>
        <verse osisID='Num.2.14'>Dále pokolení Gád: vůdce Gádových synů Eljasaf, syn Deuelův,</verse>
        <verse osisID='Num.2.15'>a jeho vojsko o počtu 45 650 mužů.</verse>
        <verse osisID='Num.2.16'>Celkem v oddílech Rubenova uskupení: 151 450 mužů. Ti pochodují druzí.</verse>
        <verse osisID='Num.2.17'>Uprostřed všech uskupení putuje Stan setkávání s uskupením levitů. Jak táboří, tak pochodují; každý na svém místě při svém praporu.</verse>
        <verse osisID='Num.2.18'>Na západě táboří po svých oddílech prapor Efraimova uskupení: vůdce Efraimových synů Elišama, syn Amihudův,</verse>
        <verse osisID='Num.2.19'>a jeho vojsko o počtu 40 500 mužů.</verse>
        <verse osisID='Num.2.20'>Vedle něj pokolení Manases: vůdce Manasesových synů Gamaliel, syn Pedacurův,</verse>
        <verse osisID='Num.2.21'>a jeho vojsko o počtu 32 200 mužů.</verse>
        <verse osisID='Num.2.22'>Dále pokolení Benjamín: vůdce Benjamínových synů Abidan, syn Gideoniho,</verse>
        <verse osisID='Num.2.23'>a jeho vojsko o počtu 35 400 mužů.</verse>
        <verse osisID='Num.2.24'>Celkem v oddílech Efraimova uskupení: 108 100 mužů. Ti pochodují třetí.</verse>
        <verse osisID='Num.2.25'>Na severu táboří po svých oddílech prapor Danova uskupení: vůdce Danových synů Achiezer, syn Amišadajův,</verse>
        <verse osisID='Num.2.26'>a jeho vojsko o počtu 62 700 mužů.</verse>
        <verse osisID='Num.2.27'>Vedle něj táboří pokolení Ašer: vůdce Ašerových synů Pagiel, syn Okranův,</verse>
        <verse osisID='Num.2.28'>a jeho vojsko o počtu 41 500 mužů.</verse>
        <verse osisID='Num.2.29'>Dále pokolení Neftalí: vůdce Neftalímových synů Achira, syn Enanův,</verse>
        <verse osisID='Num.2.30'>a jeho vojsko o počtu 53 400 mužů.</verse>
        <verse osisID='Num.2.31'>Celkem v oddílech Danova uskupení: 157 600 mužů. Ti pochodují po svých praporech jako poslední.</verse>
        <verse osisID='Num.2.32'>Toto je součet synů Izraele podle jejich otcovských domů. Celkem jich v oddílech všech uskupení bylo 603 550 mužů.</verse>
        <verse osisID='Num.2.33'>Podle Hospodinova příkazu Mojžíšovi však s ostatními Izraelity nebyli sečteni levité.</verse>
        <verse osisID='Num.2.34'>Synové Izraele udělali všechno přesně tak, jak Hospodin přikázal Mojžíšovi: tak tábořili po svých praporech a tak táhli, každý podle svých rodů při domě svých otců.</verse>
      </chapter>
      <chapter osisID='Num.3'>
        <verse osisID='Num.3.1'>Toto je příběh Árona a Mojžíše v době, kdy Hospodin mluvil s Mojžíšem na hoře Sinaj.</verse>
        <verse osisID='Num.3.2'>A toto jsou jména Áronových synů: prvorozený Nádab, dále Abihu, Eleazar a Itamar;</verse>
        <verse osisID='Num.3.3'>to jsou jména Áronových synů, pomazaných kněží pověřených ke kněžské službě.</verse>
        <verse osisID='Num.3.4'>Nádab a Abihu však bezdětní zemřeli před Hospodinem, když na poušti Sinaj před Hospodinem obětovali nepatřičný oheň. Proto spolu se svým otcem Áronem konali kněžskou službu Eleazar a Itamar.</verse>
        <verse osisID='Num.3.5'>Hospodin promluvil k Mojžíšovi:</verse>
        <verse osisID='Num.3.6'>"Přiveď pokolení Levi a postav je před kněze Árona, aby mu pomáhali.</verse>
        <verse osisID='Num.3.7'>Svou službou při Příbytku budou plnit jeho povinnost i povinnost celé obce vůči Stanu setkávání.</verse>
        <verse osisID='Num.3.8'>Budou také pečovat o veškeré náčiní Stanu setkávání a službou při Příbytku budou plnit povinnost synů Izraele.</verse>
        <verse osisID='Num.3.9'>Odevzdej tedy levity Áronovi a jeho synům, ať mu jsou z řad Izraelitů zcela odevzdáni.</verse>
        <verse osisID='Num.3.10'>Árona a jeho syny pověříš, aby zachovávali své kněžství. Nepovolaný, jenž by se přiblížil, však zemře."</verse>
        <verse osisID='Num.3.11'>Hospodin promluvil k Mojžíšovi:</verse>
        <verse osisID='Num.3.12'>"Hle, já jsem si namísto všech prvorozených, kteří mezi Izraelci otvírají lůno, vybral z řad synů Izraele levity. Levité jsou tedy moji,</verse>
        <verse osisID='Num.3.13'>neboť všichni prvorození jsou moji. V den, kdy jsem pobil všechny prvorozené v Egyptě, jsem zasvětil všechny prvorozené v Izraeli, jak lidi, tak zvířata, sobě. Jsou moji. Já jsem Hospodin."</verse>
        <verse osisID='Num.3.14'>Hospodin promluvil k Mojžíšovi na poušti Sinaj:</verse>
        <verse osisID='Num.3.15'>"Sečti Leviho syny podle jejich otcovských domů a rodů; sečti všechny muže od stáří jednoho měsíce."</verse>
        <verse osisID='Num.3.16'>Mojžíš je tedy podle Hospodinova rozkazu sečetl, jak mu bylo přikázáno.</verse>
        <verse osisID='Num.3.17'>Toto jsou Leviho synové, jmenovitě: Geršon, Kehat a Merari.</verse>
        <verse osisID='Num.3.18'>Toto jsou jména Geršonových synů po jejich rodech: Libni a Šimei.</verse>
        <verse osisID='Num.3.19'>Kehatovi synové po svých rodech: Amram, Jishar, Hebron a Uziel.</verse>
        <verse osisID='Num.3.20'>Synové Merariho po svých rodech: Machli a Muši. Toto jsou levitské rody podle svých otcovských domů.</verse>
        <verse osisID='Num.3.21'>Z Geršona vzešel rod libnijský a šimeiský; to jsou geršonské rody.</verse>
        <verse osisID='Num.3.22'>Podle seznamu čítaly 7 500 mužů starších jednoho měsíce.</verse>
        <verse osisID='Num.3.23'>Geršonské rody tábořily za Příbytkem, na západní straně.</verse>
        <verse osisID='Num.3.24'>Vůdcem geršonského otcovského domu byl Eljasaf, syn Laelův.</verse>
        <verse osisID='Num.3.25'>Geršonovi synové dostali ve Stanu setkávání do opatrování Příbytek, stan, jeho pokrývku, závěs ke vchodu do Stanu setkávání,</verse>
        <verse osisID='Num.3.26'>zástěny nádvoří, závěs pro vchod do nádvoří, které je kolem Příbytku a oltáře, jeho lana, a to se vší příslušnou službou.</verse>
        <verse osisID='Num.3.27'>Z Kehata vzešel rod amramský, jisharský, hebronský a uzielský; to jsou kehatské rody.</verse>
        <verse osisID='Num.3.28'>Čítaly celkem 8 600 mužů starších jednoho měsíce. Ti měli na starost svatyni.</verse>
        <verse osisID='Num.3.29'>Rody Kehatových synů tábořily na jižní straně Příbytku.</verse>
        <verse osisID='Num.3.30'>Vůdcem otcovského domu kehatských rodů byl Elicafan, syn Uzielův.</verse>
        <verse osisID='Num.3.31'>Dostali do opatrování Truhlu, stůl, svícen, oltáře, vybavení svatyně, které používali ke službě, a závěs, a to se vší příslušnou službou.</verse>
        <verse osisID='Num.3.32'>Vůdcem levitských vůdců byl Eleazar, syn kněze Árona; jemu byli svěřeni ti, kdo plní povinnost vůči svatyni.</verse>
        <verse osisID='Num.3.33'>Z Merariho vzešel rod machlijský a mušijský; to jsou merarijské rody.</verse>
        <verse osisID='Num.3.34'>Podle seznamu čítaly 6 200 mužů starších jednoho měsíce.</verse>
        <verse osisID='Num.3.35'>Vůdcem otcovského domu merarijských rodů byl Curiel, syn Abichailův. Tábořili na severní straně Příbytku.</verse>
        <verse osisID='Num.3.36'>Synům Merariho byly do opatrování svěřeny desky Příbytku, jeho svlaky, sloupy, patky a veškeré náčiní k nim, a to se vší příslušnou službou.</verse>
        <verse osisID='Num.3.37'>Dále sloupy okolo nádvoří, jejich patky a kolíky s jejich lany.</verse>
        <verse osisID='Num.3.38'>Vepředu, na východě, tábořili před Příbytkem, totiž před Stanem setkávání, Mojžíš, Áron a jeho synové. Drželi za syny Izraele stráž před svatyní. Nepovolaný, jenž by se přiblížil, však měl zemřít.</verse>
        <verse osisID='Num.3.39'>Levité, které Mojžíš s Áronem podle Hospodinova rozkazu sečetl po jejich rodech, čítali celkem 22 000 mužů starších jednoho měsíce.</verse>
        <verse osisID='Num.3.40'>Hospodin řekl Mojžíšovi: "Sečti mezi syny Izraele všechny prvorozené muže starší jednoho měsíce a pořiď jejich jmenný seznam.</verse>
        <verse osisID='Num.3.41'>Namísto všech prvorozených synů Izraele pak pro mne vezmeš levity. Já jsem Hospodin. Namísto všeho prvorozeného dobytka synů Izraele vezmeš dobytek levitů."</verse>
        <verse osisID='Num.3.42'>Mojžíš tedy podle Hospodinova příkazu sečetl všechny prvorozené syny Izraele.</verse>
        <verse osisID='Num.3.43'>Všech prvorozených starších jednoho měsíce bylo na jmenném seznamu 22 273.</verse>
        <verse osisID='Num.3.44'>Hospodin promluvil k Mojžíšovi:</verse>
        <verse osisID='Num.3.45'>"Vezmi levity namísto všech prvorozených mezi syny Izraele a dobytek levitů namísto jejich dobytka, neboť levité jsou moji. Já jsem Hospodin.</verse>
        <verse osisID='Num.3.46'>A jako výplatné za těch 273 prvorozených synů Izraele, kteří převyšují počet levitů,</verse>
        <verse osisID='Num.3.47'>vybereš po pěti šekelech za hlavu (měřeno podle šekelu svatyně; šekel je 20 ger).</verse>
        <verse osisID='Num.3.48'>To stříbro pak dáš Áronovi a jeho synům jako výplatné za ty, kdo převyšují jejich počet."</verse>
        <verse osisID='Num.3.49'>A tak Mojžíš vybral výplatné stříbro za ty, kdo převyšovali počet mužů vykoupených levity.</verse>
        <verse osisID='Num.3.50'>Vybral za prvorozené syny Izraele 1 365 šekelů stříbra (měřeno podle šekelu svatyně).</verse>
        <verse osisID='Num.3.51'>Podle Hospodinova rozkazu pak Mojžíš předal výplatné stříbro Áronovi a jeho synům, jak mu Hospodin přikázal.</verse>
      </chapter>
      <chapter osisID='Num.4'>
        <verse osisID='Num.4.1'>Hospodin promluvil k Mojžíšovi a Áronovi:</verse>
        <verse osisID='Num.4.2'>"Sečti Kehatovy syny z řad synů Leviho podle jejich rodů a otcovských domů.</verse>
        <verse osisID='Num.4.3'>Započti každého ve věku od třiceti do padesáti let, kdo je schopen služby, aby pracoval na díle při Stanu setkávání.</verse>
        <verse osisID='Num.4.4'>Toto bude služba Kehatových synů ve Stanu setkávání: nejsvětější věci.</verse>
        <verse osisID='Num.4.5'>Než tábor potáhne dál, vstoupí Áron se svými syny dovnitř, sejmou zastírající oponu a tou přikryjí Truhlu svědectví.</verse>
        <verse osisID='Num.4.6'>Na ni pak položí přikrývku z odolných usní a navrch rozprostřou přehoz, celý z modré látky, a provléknou tyče.</verse>
        <verse osisID='Num.4.7'>Potom prostřou přehoz z modré látky na stole chlebů předložení a na něj rozloží mísy, pohárky, číše a konvice pro úlitby; na stole bude zůstávat každodenní chléb.</verse>
        <verse osisID='Num.4.8'>Na to vše pak rozprostřou přehoz z šarlatové látky, přikryjí ho pokrývkou z odolných usní a provléknou tyče.</verse>
        <verse osisID='Num.4.9'>Potom vezmou přehoz z modré látky, přikryjí svícen k svícení i s jeho kahany, kleštěmi, pánvicemi na uhlí a veškerými nádobami na olej, jichž se užívá k jeho obsluze,</verse>
        <verse osisID='Num.4.10'>zabalí jej i s jeho veškerým náčiním do pokrývky z odolných usní a položí na nosítka.</verse>
        <verse osisID='Num.4.11'>Také na zlatý oltář prostřou přehoz z modré látky, přikryjí ho pokrývkou z odolných usní a provléknou tyče.</verse>
        <verse osisID='Num.4.12'>Potom vezmou veškeré služebné náčiní, které se používá ke službě ve svatyni, zabalí je do přehozu z modré látky, přikryjí je pokrývkou z odolných usní a položí na nosítka.</verse>
        <verse osisID='Num.4.13'>Pak vyberou z oltáře popel, prostřou na oltáři přehoz z purpurové látky</verse>
        <verse osisID='Num.4.14'>a na něj položí veškeré oltářní náčiní, které používají k jeho obsluze - pánvice na uhlí, vidlice, lopaty a obětní misky - všechno oltářní náčiní. Přes ně rozprostřou přikrývku z odolných usní a provléknou tyče.</verse>
        <verse osisID='Num.4.15'>Poté, co Áron se svými syny dokončí přikrývání svatých věcí a veškerého vybavení svatyně, než tábor potáhne dál, teprve tehdy přijdou Kehatovi synové, aby to nesli. Svatých věcí se nedotknou, aby nezemřeli. Toto je břemeno Kehatových synů při Stanu setkávání.</verse>
        <verse osisID='Num.4.16'>Eleazarovi, synu kněze Árona, pak bude svěřen olej ke svícení, kadidlo z vonných látek, každodenní moučná oběť a olej pomazání. Bude mít dozor nad celým Příbytkem a nade vším, co je v něm - nad svatými věcmi i jejich příslušenstvím."</verse>
        <verse osisID='Num.4.17'>Hospodin promluvil k Mojžíšovi a Áronovi:</verse>
        <verse osisID='Num.4.18'>"Nedopustíte, aby byl kmen kehatských rodů vyhlazen z řad levitů.</verse>
        <verse osisID='Num.4.19'>Aby zůstali naživu a nezemřeli, když přistupují k nejsvětějším věcem, naložíte s nimi takto: přijde Áron a jeho synové a každému z nich určí jeho službu a jeho břemeno.</verse>
        <verse osisID='Num.4.20'>Oni sami však nesmí vejít a zahlédnout, jak jsou baleny svaté věci, aby nezemřeli."</verse>
        <verse osisID='Num.4.21'>Hospodin promluvil k Mojžíšovi:</verse>
        <verse osisID='Num.4.22'>"Sečti také Geršonovy syny podle jejich otcovských domů a rodů.</verse>
        <verse osisID='Num.4.23'>Sečti ve věku od třiceti do padesáti let každého, kdo je schopen nastoupit službu, aby konal práci při Stanu setkávání.</verse>
        <verse osisID='Num.4.24'>Toto bude služba geršonských rodů, jejich úkoly a břemena:</verse>
        <verse osisID='Num.4.25'>Budou nosit plachty a houně Příbytku, Stan setkávání, jeho pokrývku i pokrývku z odolných usní, která je na ní, dále závěs ke vchodu do Stanu setkávání,</verse>
        <verse osisID='Num.4.26'>zástěny nádvoří, závěs pro vchod do brány nádvoří, které je kolem Příbytku a oltáře, jejich lana a veškeré příslušenství k jejich službě. A budou konat službu ve všem, co jim bylo uloženo.</verse>
        <verse osisID='Num.4.27'>Veškerá služba Geršonových synů se bude dít podle rozkazů Árona a jeho synů - to platí pro všechna jejich břemena a pro všechnu jejich službu. Všechna jejich břemena svěříte do jejich opatrování.</verse>
        <verse osisID='Num.4.28'>To bude služba geršonských rodů při Stanu setkávání a jejich zodpovědnost pod vedením Itamara, syna kněze Árona."</verse>
        <verse osisID='Num.4.29'>"Syny Merariho rovněž sečti podle jejich rodů a otcovských domů.</verse>
        <verse osisID='Num.4.30'>Sečti ve věku od třiceti do padesáti let každého, kdo je schopen nastoupit službu, aby konal práci při Stanu setkávání.</verse>
        <verse osisID='Num.4.31'>Při veškeré své službě při Stanu setkávání budou zodpovědni za tato břemena: desky Příbytku, jejich svlaky, sloupy, patky,</verse>
        <verse osisID='Num.4.32'>dále sloupy okolo nádvoří, jejich patky a kolíky s jejich lany a veškerým jejich náčiním, a to se vší příslušnou službou. Každému jmenovitě určíte, jaké břemeno má nosit.</verse>
        <verse osisID='Num.4.33'>To bude služba merarijských rodů při veškeré jejich práci při Stanu setkávání pod vedením Itamara, syna kněze Árona."</verse>
        <verse osisID='Num.4.34'>Mojžíš s Áronem a s představenými obce sečetl Kehatovy syny podle jejich rodů a otcovských domů.</verse>
        <verse osisID='Num.4.35'>Započítal ve věku od třiceti do padesáti let každého, kdo byl schopen služby při Stanu setkávání,</verse>
        <verse osisID='Num.4.36'>a bylo jich po jejich rodech započteno 2 750.</verse>
        <verse osisID='Num.4.37'>Toto je součet kehatských rodů, součet všech sloužících při Stanu setkávání, které Mojžíš s Áronem sečetl podle Hospodinova rozkazu vydaného Mojžíšem.</verse>
        <verse osisID='Num.4.38'>Rovněž Geršonovi synové byli sečteni podle svých rodů a otcovských domů:</verse>
        <verse osisID='Num.4.39'>Ve věku od třiceti do padesáti let byl započten každý, kdo byl schopen služby při Stanu setkávání.</verse>
        <verse osisID='Num.4.40'>Jejich součet po jejich rodech a otcovských domech činil 2 630.</verse>
        <verse osisID='Num.4.41'>Toto je součet geršonských rodů, součet všech sloužících při Stanu setkávání, které Mojžíš s Áronem sečetl podle Hospodinova rozkazu.</verse>
        <verse osisID='Num.4.42'>Také merarijské rody byly sečteny podle svých rodů a otcovských domů:</verse>
        <verse osisID='Num.4.43'>Ve věku od třiceti do padesáti let byl započten každý, kdo byl schopen služby při Stanu setkávání.</verse>
        <verse osisID='Num.4.44'>Jejich součet po jejich rodech a otcovských domech činil 3 200.</verse>
        <verse osisID='Num.4.45'>Toto je součet merarijských rodů, které Mojžíš s Áronem sečetl podle Hospodinova rozkazu vydaného Mojžíšem.</verse>
        <verse osisID='Num.4.46'>Mojžíš s Áronem a s vůdci Izraele sečetl všechny levity podle jejich rodů a otcovských domů,</verse>
        <verse osisID='Num.4.47'>všech, kdo byli ve věku od třiceti do padesáti let schopni díla služby při Stanu setkávání a díla nošení břemen.</verse>
        <verse osisID='Num.4.48'>Jejich celkový počet byl 8 580.</verse>
        <verse osisID='Num.4.49'>Podle Hospodinova rozkazu vydaného Mojžíšem byla každému z nich určena jeho služba a jeho břemeno. A tak byli sečteni, jak Hospodin Mojžíšovi přikázal.</verse>
      </chapter>
      <chapter osisID='Num.5'>
        <verse osisID='Num.5.1'>Hospodin promluvil k Mojžíšovi:</verse>
        <verse osisID='Num.5.2'>"Přikaž synům Izraele, ať z tábora vykážou každého malomocného, každého trpícího výtokem a každého, kdo se poskvrnil při mrtvém.</verse>
        <verse osisID='Num.5.3'>Vykažte jak muže, tak ženu, vykažte je z tábora ven, aby neposkvrnili tábor těch, mezi nimiž přebývám já sám."</verse>
        <verse osisID='Num.5.4'>Synové Izraele tak tedy učinili a vykázali je z tábora ven přesně tak, jak Hospodin pověděl Mojžíšovi.</verse>
        <verse osisID='Num.5.5'>Hospodin promluvil k Mojžíšovi:</verse>
        <verse osisID='Num.5.6'>"Mluv k synům Izraele: Když se muž nebo žena dopustí kteréhokoli hříchu vůči člověku, a tak se zpronevěří Hospodinu, takový člověk se provinil.</verse>
        <verse osisID='Num.5.7'>Vyzná tedy svůj hřích, jehož se dopustil, nahradí škodu v plné výši, přidá ještě pětinu navíc a odevzdá to tomu, vůči komu se provinil.</verse>
        <verse osisID='Num.5.8'>Kdyby po poškozeném nezůstal příbuzný, jemuž by se nahradila škoda, bude odškodnění odevzdáno Hospodinu pro kněze, a to kromě berana, jímž se za něj vykoná obřad smíření.</verse>
        <verse osisID='Num.5.9'>Ze všech svatých darů, které mu synové Izraele přinesou, připadne vždy obětní příspěvek knězi.</verse>
        <verse osisID='Num.5.10'>Všechny svaté dary patří vždy dárci, ale co kdo dá knězi, patří knězi."</verse>
        <verse osisID='Num.5.11'>Hospodin promluvil k Mojžíšovi:</verse>
        <verse osisID='Num.5.12'>"Mluv k synům Izraele: Kdyby se od někoho odklonila manželka a byla mu nevěrná,</verse>
        <verse osisID='Num.5.13'>kdyby s ní spal jiný muž a kdyby s ní bez vědomí jejího manžela obcoval, takže by se v tajnosti poskvrnila beze svědků a nepřistižena, učiníte toto:</verse>
        <verse osisID='Num.5.14'>Zmocní-li se muže žárlivost vůči jeho manželce, ať už se skutečně poskvrnila či nikoliv,</verse>
        <verse osisID='Num.5.15'>přivede ji ke knězi a přinese za ni jako oběť desetinu efy ječné mouky. Nepolije ji však olejem a nepoloží na ni kadidlo, neboť je to moučná oběť žárlivosti, moučná oběť připomínky, která má poukázat na vinu.</verse>
        <verse osisID='Num.5.16'>Kněz ji pak vezme a postaví ji před Hospodina.</verse>
        <verse osisID='Num.5.17'>Kněz nabere do hliněné nádoby svatou vodu, vezme trochu prachu z podlahy Příbytku a hodí jej do té vody.</verse>
        <verse osisID='Num.5.18'>Když tu ženu postaví před Hospodina, rozpustí jí vlasy a do rukou jí vloží moučnou oběť připomínky, jež je moučnou obětí žárlivosti. Kněz pak bude mít v ruce hořkou vodu prokletí</verse>
        <verse osisID='Num.5.19'>a bude ženu zapřísahat: ‚Jestliže s tebou žádný muž nespal a neodklonila ses od svého manžela k nečistotě, buď zproštěna účinku této hořké vody prokletí.</verse>
        <verse osisID='Num.5.20'>Jestliže ses však od svého manžela odklonila a poskvrnila ses, když s tebou obcoval jiný muž než tvůj manžel' -</verse>
        <verse osisID='Num.5.21'>tehdy kněz bude tu ženu zapřísahat přísežnou kletbou a řekne jí - ‚pak ať tě Hospodin uprostřed tvého lidu učiní kletbou a zlořečením! Ať dopustí, aby tvůj klín zvadl a tvé lůno oteklo!</verse>
        <verse osisID='Num.5.22'>Ať tato hořká voda prokletí vnikne do tvých útrob, aby tvé lůno oteklo a tvůj klín zvadl!' A žena odpoví: ‚Amen, ať se tak stane.'</verse>
        <verse osisID='Num.5.23'>Kněz pak tyto kletby napíše na pergamen a spláchne je do hořké vody.</verse>
        <verse osisID='Num.5.24'>Hořkou vodu prokletí dá té ženě vypít, aby se v ní obrátila v hořkost.</verse>
        <verse osisID='Num.5.25'>Potom kněz vezme z její ruky moučnou oběť žárlivosti, nabídne ji Hospodinu a přinese ji k oltáři.</verse>
        <verse osisID='Num.5.26'>Vezme z té moučné oběti do hrsti památeční díl a nechá jej dýmat na oltáři. Potom dá ženě vypít tu vodu.</verse>
        <verse osisID='Num.5.27'>Pokud se poskvrnila a dopustila se vůči svému manželu nevěry, voda prokletí v ní zhořkne, její lůno oteče a její klín zvadne, a tak se ta žena stane ve svém lidu kletbou.</verse>
        <verse osisID='Num.5.28'>Pokud se však neposkvrnila a je čistá, bude zproštěna nařčení a bude moci počít dítě.</verse>
        <verse osisID='Num.5.29'>Toto je zákon žárlivosti. Platí v případech, kdy se žena odklonila od svého manžela, a tak se poskvrnila,</verse>
        <verse osisID='Num.5.30'>nebo když se muže zmocní žárlivost vůči jeho manželce. Postaví ji před Hospodina a kněz při ní vykoná vše podle tohoto předpisu.</verse>
        <verse osisID='Num.5.31'>Manžel bude prost viny, žena však svou vinu ponese."</verse>
      </chapter>
      <chapter osisID='Num.6'>
        <verse osisID='Num.6.1'>Hospodin promluvil k Mojžíšovi:</verse>
        <verse osisID='Num.6.2'>"Mluv k synům Izraele: Když se muž nebo žena rozhodne složit zvláštní nazírský slib, aby se zasvětil Hospodinu,</verse>
        <verse osisID='Num.6.3'>bude se zdržovat vína i piva; nenapije se vinného octu ani jiného kvašeného nápoje, nenapije se žádné šťávy z hroznů a nebude hrozny ani jíst, ať už čerstvé nebo sušené.</verse>
        <verse osisID='Num.6.4'>Po celou dobu svého zasvěcení neokusí nic pocházejícího z vinné révy, od zrnka až po slupku.</verse>
        <verse osisID='Num.6.5'>Po celou dobu jeho nazírského slibu se jeho hlavy nedotkne břitva. Dokud nevyprší doba jeho oddělení pro Hospodina, bude svatý; vlasy na hlavě si nechá volně růst.</verse>
        <verse osisID='Num.6.6'>Po všechny dny svého zasvěcení Hospodinu se nepřiblíží k mrtvému.</verse>
        <verse osisID='Num.6.7'>Neposkvrní se ani při svém otci, matce, bratru ani sestře, kdyby zemřeli, neboť má na hlavě znak zasvěcení svému Bohu.</verse>
        <verse osisID='Num.6.8'>Po všechny dny svého zasvěcení bude svatý Hospodinu.</verse>
        <verse osisID='Num.6.9'>Kdyby však v jeho blízkosti někdo zemřel náhlou smrtí, a tak poskvrnil znak zasvěcení na jeho hlavě, oholí si hlavu v den svého očišťování; oholí si ji v sedmý den.</verse>
        <verse osisID='Num.6.10'>Osmého dne pak přinese knězi ke vchodu do Stanu setkávání dvě hrdličky nebo dvě holoubata</verse>
        <verse osisID='Num.6.11'>a kněz přinese jedno jako oběť za hřích a druhé jako zápalnou oběť. Tak za něj vykoná obřad smíření, neboť se prohřešil při mrtvém. Toho dne znovu posvětí svou hlavu</verse>
        <verse osisID='Num.6.12'>a všechny dny svého nazírství zasvětí Hospodinu. Přinese ročního beránka jako oběť odškodnění a předchozí dny se zruší, neboť poskvrnil své nazírství.</verse>
        <verse osisID='Num.6.13'>A toto je zákon ohledně nazíra: V den, kdy vyprší doba jeho zasvěcení, bude přiveden ke vchodu do Stanu setkávání</verse>
        <verse osisID='Num.6.14'>a bude obětovat svůj dar Hospodinu: jednoho ročního beránka bez vady jako zápalnou oběť, jednu roční ovečku bez vady jako oběť za hřích a jednoho berana bez vady jako pokojnou oběť,</verse>
        <verse osisID='Num.6.15'>dále koš nekvašeného pečiva z jemné mouky, bochánky zadělané olejem, nekvašené placky pomazané olejem a s nimi patřičné moučné oběti a úlitby.</verse>
        <verse osisID='Num.6.16'>Kněz to přinese před Hospodina a vykoná nazírovu oběť za hřích a jeho zápalnou oběť.</verse>
        <verse osisID='Num.6.17'>Berana pak připraví jako pokojnou oběť Hospodinu spolu s košem nekvašeného pečiva a vykoná jeho moučnou oběť a jeho úlitbu.</verse>
        <verse osisID='Num.6.18'>Nazír si pak u vchodu do Stanu setkávání oholí vlasy, znamení svého nazírského zasvěcení, vezme je a vloží do ohně pod pokojnou obětí.</verse>
        <verse osisID='Num.6.19'>Kněz vezme z onoho berana vařené plece, z koše vezme jeden nekvašený bochánek a jednu nekvašenou placku a poté, co si nazír oholí znamení svého zasvěcení, vloží to vše do jeho dlaní.</verse>
        <verse osisID='Num.6.20'>Kněz to pak zvedáním nabídne Hospodinu. Společně s hrudím pozvedání a kýtou odevzdání jsou tyto věci svatým darem pro kněze. Teprve poté smí nazír znovu pít víno.</verse>
        <verse osisID='Num.6.21'>Toto je zákon o nazírovi skládajícím slib. Jeho dar Hospodinu za jeho zasvěcení bude odpovídat slibu, který učinil (kromě toho, co by chtěl přidat podle svých možností)."</verse>
        <verse osisID='Num.6.22'>Hospodin promluvil k Mojžíšovi:</verse>
        <verse osisID='Num.6.23'>"Mluv k Áronovi a jeho synům: Takto budete žehnat synům Izraele; budete jim říkat:</verse>
        <verse osisID='Num.6.24'>‚Ať ti Hospodin žehná a chrání tě!</verse>
        <verse osisID='Num.6.25'>Ať Hospodin nad tebou rozjasní svou tvář a daruje ti přízeň!</verse>
        <verse osisID='Num.6.26'>Ať Hospodin k tobě obrátí svou tvář a obdaří tě pokojem!'</verse>
        <verse osisID='Num.6.27'>Tak budou pronášet mé jméno nad syny Izraele, a já jim požehnám."</verse>
      </chapter>
      <chapter osisID='Num.7'>
        <verse osisID='Num.7.1'>V den, kdy Mojžíš dokončil stavbu Příbytku, pomazal a posvětil jej i veškeré jeho vybavení a rovněž tak oltář a veškeré jeho vybavení. Když to vše pomazal a posvětil,</verse>
        <verse osisID='Num.7.2'>přistoupili vůdcové Izraele, náčelníci otcovských rodů, totiž vůdcové pokolení, pověření sčítáním,</verse>
        <verse osisID='Num.7.3'>a přivedli jako svůj dar před Hospodina šest krytých vozů a dvanáct býků (vůz za každé dva vůdce a za každého jeden býk). Když je přivedli před Příbytek,</verse>
        <verse osisID='Num.7.4'>Hospodin řekl Mojžíšovi:</verse>
        <verse osisID='Num.7.5'>"Přijmi to od nich, ať to slouží ke službě při Stanu setkávání. Rozděl to levitům, každému v souladu s jeho službou."</verse>
        <verse osisID='Num.7.6'>Mojžíš tedy vzal vozy i býky a dal je levitům.</verse>
        <verse osisID='Num.7.7'>Geršonovým synům dal vzhledem k jejich službě dva vozy a čtyři býky.</verse>
        <verse osisID='Num.7.8'>Synům Merariho dal vzhledem k jejich službě pod vedením Itamara, syna kněze Árona, čtyři vozy a osm býků.</verse>
        <verse osisID='Num.7.9'>Kehatovým synům ale nedal žádné, neboť jim náleží služba při svatých věcech, které se nosí na ramenou.</verse>
        <verse osisID='Num.7.10'>V den, kdy byl oltář pomazán, přinesli vůdcové své dary k jeho zasvěcení a položili je před oltář.</verse>
        <verse osisID='Num.7.11'>Hospodin Mojžíšovi řekl: "Ať přináší své dary k zasvěcení oltáře jeden vůdce po druhém, každý vůdce v jeden den."</verse>
        <verse osisID='Num.7.12'>Prvního dne přinesl svůj dar Nachšon, syn Aminadabův z pokolení Juda.</verse>
        <verse osisID='Num.7.13'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.14'>jeden zlatý pohárek o 10 šekelech, plná kadidla,</verse>
        <verse osisID='Num.7.15'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.16'>jeden kozel k oběti za hřích,</verse>
        <verse osisID='Num.7.17'>dva býci, pět beranů, pět kozlů a pět ročních beránků k pokojné oběti. To byl dar Nachšona, syna Aminadabova.</verse>
        <verse osisID='Num.7.18'>Druhého dne svůj dar přinesl Netaneel, syn Cuarův, vůdce pokolení Isachar.</verse>
        <verse osisID='Num.7.19'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.20'>jeden zlatý pohárek o 10 šekelech, plná kadidla,</verse>
        <verse osisID='Num.7.21'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.22'>jeden kozel k oběti za hřích,</verse>
        <verse osisID='Num.7.23'>dva býci, pět beranů, pět kozlů a pět ročních beránků k pokojné oběti. To byl dar Netaneela, syna Cuarova.</verse>
        <verse osisID='Num.7.24'>Třetího dne předstoupil vůdce Zabulonových synů Eliab, syn Chelonův.</verse>
        <verse osisID='Num.7.25'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.26'>jeden zlatý pohárek o 10 šekelech, plná kadidla,</verse>
        <verse osisID='Num.7.27'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.28'>jeden kozel k oběti za hřích,</verse>
        <verse osisID='Num.7.29'>dva býci, pět beranů, pět kozlů a pět ročních beránků k pokojné oběti. To byl dar Eliaba, syna Chelonova.</verse>
        <verse osisID='Num.7.30'>Čtvrtého dne předstoupil vůdce Rubenových synů Elicur, syn Šedeurův.</verse>
        <verse osisID='Num.7.31'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.32'>jeden zlatý pohárek o 10 šekelech, plná kadidla,</verse>
        <verse osisID='Num.7.33'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.34'>jeden kozel k oběti za hřích,</verse>
        <verse osisID='Num.7.35'>dva býci, pět beranů, pět kozlů a pět ročních beránků k pokojné oběti. To byl dar vůdce Rubenových synů Elicura, syna Šedeurova.</verse>
        <verse osisID='Num.7.36'>Pátého dne předstoupil vůdce Šimeonových synů Šelumiel, syn Curišadajův.</verse>
        <verse osisID='Num.7.37'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.38'>jeden zlatý pohárek o 10 šekelech, plná kadidla,</verse>
        <verse osisID='Num.7.39'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.40'>jeden kozel k oběti za hřích,</verse>
        <verse osisID='Num.7.41'>dva býci, pět beranů, pět kozlů a pět ročních beránků k pokojné oběti. To byl dar Šelumiela, syna Curišadajova.</verse>
        <verse osisID='Num.7.42'>Šestého dne předstoupil vůdce Gádových synů Eljasaf, syn Deuelův.</verse>
        <verse osisID='Num.7.43'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.44'>jeden zlatý pohárek o 10 šekelech, plná kadidla,</verse>
        <verse osisID='Num.7.45'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.46'>jeden kozel k oběti za hřích,</verse>
        <verse osisID='Num.7.47'>dva býci, pět beranů, pět kozlů a pět ročních beránků k pokojné oběti. To byl dar Eljasafa, syna Deuelova.</verse>
        <verse osisID='Num.7.48'>Sedmého dne předstoupil vůdce Efraimových synů Elišama, syn Amihudův.</verse>
        <verse osisID='Num.7.49'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.50'>jeden zlatý pohárek o 10 šekelech, plná kadidla,</verse>
        <verse osisID='Num.7.51'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.52'>jeden kozel k oběti za hřích,</verse>
        <verse osisID='Num.7.53'>dva býci, pět beranů, pět kozlů a pět ročních beránků k pokojné oběti. To byl dar Elišamy, syna Amihudova.</verse>
        <verse osisID='Num.7.54'>Osmého dne předstoupil vůdce Manasesových synů Gamaliel, syn Pedacurův.</verse>
        <verse osisID='Num.7.55'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.56'>jeden zlatý pohárek o 10 šekelech, plná kadidla,</verse>
        <verse osisID='Num.7.57'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.58'>jeden kozel k oběti za hřích,</verse>
        <verse osisID='Num.7.59'>dva býci, pět beranů, pět kozlů a pět ročních beránků k pokojné oběti. To byl dar Gamaliela, syna Pedacurova.</verse>
        <verse osisID='Num.7.60'>Devátého dne předstoupil vůdce Benjamínových synů Abidan, syn Gideoniho.</verse>
        <verse osisID='Num.7.61'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.62'>jeden zlatý pohárek o 10 šekelech, plná kadidla,</verse>
        <verse osisID='Num.7.63'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.64'>jeden kozel k oběti za hřích,</verse>
        <verse osisID='Num.7.65'>dva býci, pět beranů, pět kozlů a pět ročních beránků k pokojné oběti. To byl dar Abidana, syna Gideoniho.</verse>
        <verse osisID='Num.7.66'>Desátého dne předstoupil vůdce Danových synů Achiezer, syn Amišadajův.</verse>
        <verse osisID='Num.7.67'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.68'>jeden zlatý pohárek o 10 šekelech, plná kadidla,</verse>
        <verse osisID='Num.7.69'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.70'>jeden kozel k oběti za hřích,</verse>
        <verse osisID='Num.7.71'>dva býci, pět beranů, pět kozlů a pět ročních beránků k pokojné oběti. To byl dar Achiezera, syna Amišadajova.</verse>
        <verse osisID='Num.7.72'>Jedenáctého dne předstoupil vůdce Ašerových synů Pagiel, syn Okranův.</verse>
        <verse osisID='Num.7.73'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.74'>jeden zlatý pohárek o 10 šekelech, plná kadidla,</verse>
        <verse osisID='Num.7.75'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.76'>jeden kozel k oběti za hřích,</verse>
        <verse osisID='Num.7.77'>dva býci, pět beranů, pět kozlů a pět ročních beránků k pokojné oběti. To byl dar Pagiela, syna Okranova.</verse>
        <verse osisID='Num.7.78'>Dvanáctého dne předstoupil vůdce Neftalímových synů Achira, syn Enanův.</verse>
        <verse osisID='Num.7.79'>Jeho darem byla jedna stříbrná mísa o váze 130 šekelů, jedna stříbrná obětní miska o 70 šekelech (měřeno šekelem svatyně), obě plné jemné mouky zadělané olejem k moučné oběti,</verse>
        <verse osisID='Num.7.80'>jeden zlatý pohárek o 10 šekelech, plná kadidla,</verse>
        <verse osisID='Num.7.81'>jeden mladý býček, jeden beran, jeden roční beránek k zápalné oběti,</verse>
        <verse osisID='Num.7.82'>jeden kozel k oběti za hřích,</verse>
        <verse osisID='Num.7.83'>dva býci, pět beranů, pět kozlů a pět ročních beránků k pokojné oběti. To byl dar Achiry, syna Enanova.</verse>
        <verse osisID='Num.7.84'>Toto byl dar vůdců Izraele k zasvěcení oltáře v den, kdy byl pomazán: 12 stříbrných mís, 12 stříbrných obětních misek, 12 zlatých pohárků.</verse>
        <verse osisID='Num.7.85'>Každá stříbrná mísa vážila 130 šekelů a každá obětní miska 70. Stříbrné nádobí vážilo celkem 2 400 šekelů svatyně.</verse>
        <verse osisID='Num.7.86'>Každý z dvanácti zlatých pohárků plných kadidla vážil 10 šekelů. Zlaté pohárky vážily celkem 120 šekelů svatyně.</verse>
        <verse osisID='Num.7.87'>Souhrn dobytka k zápalné oběti (s jejich moučnou obětí): 12 býčků, 12 beranů, 12 ročních beránků. K oběti za hřích: 12 kozlů.</verse>
        <verse osisID='Num.7.88'>Souhrn dobytka k pokojné oběti: 24 býčků, 60 beranů, 60 kozlů, 60 ročních beránků. Toto byl dar k zasvěcení oltáře poté, co byl pomazán.</verse>
        <verse osisID='Num.7.89'>A když Mojžíš vcházel do Stanu setkávání, aby s ním Bůh mluvil, slyšel hlas, jenž k němu promlouval z místa mezi dvěma cheruby nad slitovnicí ležící na Truhle svědectví; tak k němu promlouval.</verse>
      </chapter>
      <chapter osisID='Num.8'>
        <verse osisID='Num.8.1'>Hospodin promluvil k Mojžíšovi:</verse>
        <verse osisID='Num.8.2'>"Řekni Áronovi: Když budeš rozsvěcovat kahany, dbej, ať těch sedm kahanů vrhá světlo dopředu před svícen."</verse>
        <verse osisID='Num.8.3'>Áron to tedy učinil; rozsvítil kahany směrem dopředu před svícen, jak Hospodin přikázal Mojžíšovi.</verse>
        <verse osisID='Num.8.4'>Samotný svícen byl od dříku až po květy vytepán ze zlata. Mojžíš zhotovil svícen přesně podle vzoru, který mu Hospodin ukázal na hoře.</verse>
        <verse osisID='Num.8.5'>Hospodin promluvil k Mojžíšovi:</verse>
        <verse osisID='Num.8.6'>"Vezmi z řad synů Izraele levity a očisti je.</verse>
        <verse osisID='Num.8.7'>Očistíš je tímto způsobem: pokropíš je vodou rozhřešení a oni si oholí celé tělo břitvou a vyperou si oděv. Tak budou očištěni.</verse>
        <verse osisID='Num.8.8'>Ať vezmou mladého býčka spolu s moučnou obětí z jemné mouky zadělané olejem; ty pak vezmi druhého mladého býčka k oběti za hřích.</verse>
        <verse osisID='Num.8.9'>Přiveď levity před Stan setkávání a shromáždi tam celou izraelskou obec.</verse>
        <verse osisID='Num.8.10'>Když levity přivedeš před Hospodina, synové Izraele na ně vloží ruce</verse>
        <verse osisID='Num.8.11'>a Áron levity nabídne Hospodinu jako obětní dar synů Izraele, aby konali službu Hospodinu.</verse>
        <verse osisID='Num.8.12'>Levité ať pak vloží ruce na hlavy těch býků. Jednoho obětuj jako oběť za hřích a druhého jako zápalnou oběť Hospodinu k vykoupení levitů.</verse>
        <verse osisID='Num.8.13'>Potom levity postav před Árona a před jeho syny a nabídni je jako obětní dar Hospodinu.</verse>
        <verse osisID='Num.8.14'>Tak oddělíš levity z řad synů Izraele a levité budou moji.</verse>
        <verse osisID='Num.8.15'>Poté, co je očistíš a nabídneš jako obětní dar, vstoupí levité do služby při Stanu setkávání,</verse>
        <verse osisID='Num.8.16'>neboť jsou mi z řad synů Izraele zcela odevzdáni. Vzal jsem si je namísto všech, kteří otvírají lůno, namísto všech prvorozených synů Izraele,</verse>
        <verse osisID='Num.8.17'>neboť všechno prvorozené mezi syny Izraele, jak z lidí, tak ze zvířat, je mé. V den, kdy jsem pobil všechny prvorozené v Egyptě, jsem je zasvětil sobě,</verse>
        <verse osisID='Num.8.18'>avšak namísto všech prvorozených mezi syny Izraele jsem si vzal levity.</verse>
        <verse osisID='Num.8.19'>Tyto levity odevzdané z řad synů Izraele jsem pak dal Áronovi a jeho synům, aby za syny Izraele konali službu při Stanu setkávání a byli za ně výkupným, aby na syny Izraele nepřišla zhoubná rána, když by přistupovali ke svatým věcem."</verse>
        <verse osisID='Num.8.20'>Mojžíš, Áron a celá obec synů Izraele tedy naložili s levity přesně tak, jak Hospodin Mojžíšovi ohledně levitů přikázal; právě tak s nimi synové Izraele naložili.</verse>
        <verse osisID='Num.8.21'>Levité se očistili od hříchu a vyprali si oděv. Áron je nabídl jako obětní dar Hospodinu a vykonal za ně obřad smíření, aby byli očištěni.</verse>
        <verse osisID='Num.8.22'>Poté tedy levité vstoupili do své služby při Stanu setkávání před tváří Árona a jeho synů. Jak Hospodin přikázal Mojžíšovi ohledně levitů, tak s nimi naložili.</verse>
        <verse osisID='Num.8.23'>Hospodin promluvil k Mojžíšovi:</verse>
        <verse osisID='Num.8.24'>"Toto platí pro levity: Od pětadvaceti let každý z nich nastoupí službu, aby konal práci při Stanu setkávání.</verse>
        <verse osisID='Num.8.25'>Od padesáti let se pak z pracovní služby vrátí a nebude už sloužit.</verse>
        <verse osisID='Num.8.26'>Bude moci pomáhat svým bratrům plnit povinnosti při Stanu setkávání, ale službu konat nebude. Takto naložíš s levity, pokud jde o jejich povinnosti."</verse>
      </chapter>
      <chapter osisID='Num.9'>
        <verse osisID='Num.9.1'>V prvním měsíci druhého roku po vyjití z Egypta promluvil Hospodin k Mojžíšovi na poušti Sinaj:</verse>
        <verse osisID='Num.9.2'>"Ať synové Izraele v určený čas slaví Hod beránka.</verse>
        <verse osisID='Num.9.3'>Slavte jej v určený čas, čtrnáctého dne tohoto měsíce za soumraku. Budete jej slavit podle všech jeho ustanovení a podle všech jeho pravidel."</verse>
        <verse osisID='Num.9.4'>Mojžíš řekl synům Izraele, ať slaví Hod beránka,</verse>
        <verse osisID='Num.9.5'>a tak za soumraku čtrnáctého dne prvního měsíce slavili Hod beránka na poušti Sinaj. Synové Izraele udělali všechno přesně tak, jak Hospodin přikázal Mojžíšovi.</verse>
        <verse osisID='Num.9.6'>Vyskytli se však muži, kteří nemohli v onen den slavit Hod beránka, neboť se poskvrnili při mrtvému člověku. Proto přišli toho dne před Mojžíše a Árona.</verse>
        <verse osisID='Num.9.7'>Řekli: "Poskvrnili jsme se při mrtvému člověku. Proč bychom ale nemohli v určený čas přinést dar Hospodinu spolu se syny Izraele?"</verse>
        <verse osisID='Num.9.8'>Mojžíš jim odpověděl: "Počkejte, než vyslechnu, co o vás přikáže Hospodin."</verse>
        <verse osisID='Num.9.9'>Hospodin promluvil k Mojžíšovi:</verse>
        <verse osisID='Num.9.10'>"Mluv k synům Izraele: Kdokoli z vás nebo z vašich potomků by se poskvrnil při mrtvém nebo byl na daleké cestě, ať přesto Hospodinu slaví Hod beránka.</verse>
        <verse osisID='Num.9.11'>Ať jej slaví za soumraku čtrnáctého dne druhého měsíce. Ať jí beránka s nekvašenými chleby a s trpkými bylinami.</verse>
        <verse osisID='Num.9.12'>Ať z něj nenechají nic do rána a nezlámou v něm jedinou kost. Ať slaví Hod beránka podle všech jeho ustanovení.</verse>
        <verse osisID='Num.9.13'>Kdokoli je ovšem čistý a není na cestách, avšak zanedbá slavení Hodu beránka, ať je vyobcován ze svého lidu, neboť v určený čas nepřinesl dar Hospodinu. Takový člověk ponese hřích.</verse>
        <verse osisID='Num.9.14'>Kdyby chtěl Hospodinův Hod beránka slavit přistěhovalec žijící u vás, ať jej slaví podle ustanovení a pravidel pro Hod beránka. Pro domácího i hosta žijícího u vás budou platit stejná pravidla."</verse>
        <verse osisID='Num.9.15'>V den, kdy byl Příbytek postaven, přikryl Příbytek při Stanu svědectví oblak. Od večera do rána pak spočíval nad Příbytkem v podobě ohně.</verse>
        <verse osisID='Num.9.16'>Tak tomu bylo stále: Příbytek přikrýval oblak a v noci měl podobu ohně.</verse>
        <verse osisID='Num.9.17'>Kdykoli se oblak od Stanu vznesl, synové Izraele hned vyráželi na cestu. Kdekoli oblak spočinul, tam synové Izraele tábořili.</verse>
        <verse osisID='Num.9.18'>Podle Hospodinova rozkazu vyráželi synové Izraele na cestu a podle Hospodinova rozkazu tábořili. Tábořili tak dlouho, dokud oblak spočíval nad Příbytkem.</verse>
        <verse osisID='Num.9.19'>Někdy oblak prodléval nad Příbytkem mnoho dní; tehdy synové Izraele drželi Hospodinovu stráž a netáhli dál.</verse>
        <verse osisID='Num.9.20'>Jindy se oblak nad Příbytkem zdržel jen několik dní; tehdy tábořili podle Hospodinova rozkazu a podle Hospodinova rozkazu pak táhli dál.</verse>
        <verse osisID='Num.9.21'>Když oblak zůstal jen od večera do rána a ráno se opět vznesl, hned táhli dál. Ať se oblak vznesl ve dne nebo v noci, hned táhli dál.</verse>
        <verse osisID='Num.9.22'>Ať už oblak prodléval nad Příbytkem dva dny, měsíc nebo rok, dokud nad ním přebýval, synové Izraele tábořili a nevydávali se na cestu. Jakmile se však vznesl, táhli dál.</verse>
        <verse osisID='Num.9.23'>Podle Hospodinova rozkazu tábořili a podle Hospodinova rozkazu táhli dál. Podle Hospodinova rozkazu skrze Mojžíše drželi Hospodinovu stráž.</verse>
      </chapter>
      <chapter osisID='Num.10'>
        <verse osisID='Num.10.1'>Hospodin promluvil k Mojžíšovi:</verse>
        <verse osisID='Num.10.2'>"Vyrob dvě stříbrné trubky. Nech je vytepat, aby ti sloužily ke svolávání obce a když se budou oddíly dávat na pochod.</verse>
        <verse osisID='Num.10.3'>Když se na ně dlouze zatroubí, sejde se k tobě před vchod do Stanu setkávání celá obec.</verse>
        <verse osisID='Num.10.4'>Zatroubí-li se jen na jednu, sejdou se k tobě jen vůdcové, náčelníci izraelských tisíců.</verse>
        <verse osisID='Num.10.5'>Když zatroubíte s přefukováním, dají se na pochod oddíly tábořící na východě.</verse>
        <verse osisID='Num.10.6'>Když zatroubíte s přefukováním podruhé, dají se na pochod oddíly tábořící na jihu. K odchodu se tedy bude troubit s přefukováním,</verse>
        <verse osisID='Num.10.7'>zatímco ke svolání shromáždění budete troubit dlouze, bez přefukování.</verse>
        <verse osisID='Num.10.8'>Na trubky budou troubit kněží, Áronovi synové; to pro vás bude věčné ustanovení pro všechna vaše pokolení.</verse>
        <verse osisID='Num.10.9'>Půjdete-li ve své zemi do války proti útočníku, který by vás napadl, budete na trubky troubit s přefukováním, abyste se připomenuli Hospodinu, svému Bohu, a byli zachráněni od svých nepřátel.</verse>
        <verse osisID='Num.10.10'>Na trubky budete troubit také ve dnech svých oslav, při slavnostech, při začátcích měsíců, při zápalných obětech a při pokojných obětech. Tak se budete připomínat svému Bohu. Já jsem Hospodin, váš Bůh."</verse>
        <verse osisID='Num.10.11'>Dvacátého dne druhého měsíce druhého roku se oblak vznesl od Příbytku svědectví.</verse>
        <verse osisID='Num.10.12'>Synové Izraele se tedy vydali z pouště Sinaj na svá putování, než oblak spočinul v poušti Paran.</verse>
        <verse osisID='Num.10.13'>Tak táhli poprvé podle Hospodinova rozkazu vydaného Mojžíšem:</verse>
        <verse osisID='Num.10.14'>Nejprve táhl po svých oddílech prapor Judova uskupení; v jejich čele šel Nachšon, syn Aminadabův.</verse>
        <verse osisID='Num.10.15'>V čele pokolení Isachar šel Netaneel, syn Cuarův,</verse>
        <verse osisID='Num.10.16'>a v čele pokolení Zabulon šel Eliab, syn Chelonův.</verse>
        <verse osisID='Num.10.17'>Po složení Příbytku se s nimi vydali na cestu i synové Geršona a Merariho, kteří Příbytek nosili.</verse>
        <verse osisID='Num.10.18'>Potom táhl po svých oddílech prapor Rubenova uskupení; v jejich čele šel Elicur, syn Šedeurův.</verse>
        <verse osisID='Num.10.19'>V čele pokolení Šimeonových synů šel Šelumiel, syn Curi-šadajův,</verse>
        <verse osisID='Num.10.20'>a v čele pokolení Gád Eljasaf, syn Reuelův.</verse>
        <verse osisID='Num.10.21'>Za nimi táhli Kehatovci, kteří nosili svaté předměty. Než došli na místo, Příbytek býval postaven.</verse>
        <verse osisID='Num.10.22'>Potom táhl po svých oddílech prapor Efraimova uskupení; v jejich čele šel Elišama, syn Amihudův.</verse>
        <verse osisID='Num.10.23'>V čele pokolení Manases šel Gamaliel, syn Pedacurův,</verse>
        <verse osisID='Num.10.24'>a v čele pokolení Benjamín Abidan, syn Gideoniho.</verse>
        <verse osisID='Num.10.25'>Jako zadní voj všech uskupení táhl po svých oddílech prapor Danova uskupení; v jejich čele šel Achiezer, syn Ami-šadajův.</verse>
        <verse osisID='Num.10.26'>V čele pokolení Ašer šel Pagiel, syn Okranův,</verse>
        <verse osisID='Num.10.27'>a v čele Neftalímova pokolení Achira, syn Enanův.</verse>
        <verse osisID='Num.10.28'>Takto táhli synové Izraele po svých oddílech, když se vydávali na cestu.</verse>
        <verse osisID='Num.10.29'>Mojžíš řekl Chobabovi, synu Midiánce Reuela, svého tchána: "Vydáváme se k místu, o němž nám Hospodin řekl: ‚Dám je vám.' Pojď s námi a dobře se o tebe postaráme, neboť Hospodin zaslíbil Izraeli dobré věci."</verse>
        <verse osisID='Num.10.30'>On mu však odpověděl: "Nepůjdu. Chci se vrátit do své země a ke svým příbuzným."</verse>
        <verse osisID='Num.10.31'>Mojžíš mu řekl: "Neopouštěj nás prosím. Vyznáš se přece na poušti a víš, kde bychom mohli tábořit. Staň se naším průvodcem.</verse>
        <verse osisID='Num.10.32'>Půjdeš-li s námi, podělíme se s tebou o dobrodiní, které nám Hospodin prokáže."</verse>
        <verse osisID='Num.10.33'>A tak se vydali na cestu. Po tři dny putovali od hory Hospodinovy. Ty tři dny putovala Truhla Hospodinovy smlouvy před nimi, aby jim hledala místo k odpočinku.</verse>
        <verse osisID='Num.10.34'>Během dne, když byli na cestě z tábora, býval nad nimi Hospodinův oblak.</verse>
        <verse osisID='Num.10.35'>Kdykoli se Truhla vydávala na cestu, Mojžíš říkával: "Povstaň, Hospodine, ať se tví nepřátelé rozprchnou, a ti, kdo tě nenávidí, ať utečou před tebou!"</verse>
        <verse osisID='Num.10.36'>Kdykoli pak měla spočinout, říkával: "Navrať se, Hospodine, k nesčíslným tisícům Izraele."</verse>
      </chapter>
      <chapter osisID='Num.11'>
        <verse osisID='Num.11.1'>Lid si pak před Hospodinem začal stěžovat na těžkosti. Když to Hospodin uslyšel, vzplanul hněvem. Hospodinův oheň vyšlehl proti nim a pohltil okraj tábora.</verse>
        <verse osisID='Num.11.2'>Lid tedy volal k Mojžíšovi, a když se Mojžíš modlil k Hospodinu, oheň uhasl.</verse>
        <verse osisID='Num.11.3'>To místo nazvali Tabera, Spáleniště, neboť tam proti nim vyšlehl Hospodinův oheň.</verse>
        <verse osisID='Num.11.4'>Chátry přimíšené k nim se pak zmocnila lačnost. Synové Izraele se k nim připojili a dali se znovu do pláče: "Kdo nás nakrmí masem?</verse>
        <verse osisID='Num.11.5'>Vzpomínáme na ryby, které jsme v Egyptě jedli zadarmo, na okurky a melouny, na pórek, cibuli a česnek.</verse>
        <verse osisID='Num.11.6'>Teď máme jen vyprahlé krky a v dohledu nic než ta mana!"</verse>
        <verse osisID='Num.11.7'>Mana byla jako semeno koriandru a barvou připomínala vonnou pryskyřici.</verse>
        <verse osisID='Num.11.8'>Lid ji vycházel sbírat, potom ji mleli ručním mlýnkem nebo drtili v moždíři, vařili v hrnci nebo z ní pekli chlebové placky. Chuť měla šťavnatou jako čerstvý olej.</verse>
        <verse osisID='Num.11.9'>Když na tábor v noci padala rosa, mana padala s ní.</verse>
        <verse osisID='Num.11.10'>Mojžíš tedy slyšel, jak lid pláče, každý u vchodu do svého stanu, jeden rod za druhým. Hospodin vzplanul velikým hněvem. Mojžíš byl z toho nešťastný</verse>
        <verse osisID='Num.11.11'>a řekl Hospodinu: "Proč jsi na svého služebníka tak zlý? Čím jsem se ti znelíbil, žes mne obtěžkal celým tímto lidem?</verse>
        <verse osisID='Num.11.12'>Byl jsem to já, kdo je všechny počal? Byl jsem to já, kdo ten lid zplodil, že mi říkáš: ‚Nes jej v náručí, jako nosí chůva nemluvně'? Jak je mám vést do země, kterou jsi s přísahou slíbil jejich otcům?</verse>
        <verse osisID='Num.11.13'>Kde mám vzít maso pro všechen tento lid? Vždyť na mě s pláčem naléhají: ‚Dej nám maso, chceme jíst!'</verse>
        <verse osisID='Num.11.14'>Sám je všechny neunesu, je to nad mé síly!</verse>
        <verse osisID='Num.11.15'>Chceš-li se mnou jednat takto, prokaž mi prosím laskavost a raději mě zabij. Už se nemohu dívat na své neštěstí!"</verse>
        <verse osisID='Num.11.16'>Hospodin Mojžíšovi řekl: "Shromáždi mi z izraelských stařešinů sedmdesát mužů, které znáš jako stařešiny a správce lidu. Vezmi je ke Stanu setkávání, ať se tam postaví s tebou.</verse>
        <verse osisID='Num.11.17'>Já sestoupím a budu tam s tebou mluvit. Tehdy vezmu z Ducha, který je na tobě, a vložím jej na ně, aby nesli břímě lidu s tebou a nemusel jsi je nést sám.</verse>
        <verse osisID='Num.11.18'>Lidu řekni: Posvěťte se pro zítřek. Budete jíst maso, neboť jste před Hospodinem naříkali: ‚Kdo nám dá najíst masa? To jsme se měli lépe v Egyptě!' Hospodin vás tedy nakrmí masem.</verse>
        <verse osisID='Num.11.19'>Nebudete ho jíst jeden nebo dva dny, pět, deset nebo dvacet dní,</verse>
        <verse osisID='Num.11.20'>ale celý měsíc. Poleze vám z chřípí a zhnusí se vám, protože jste zavrhli Hospodina, který je uprostřed vás, a naříkali jste před ním: ‚Proč jsme jen odešli z Egypta?'"</verse>
        <verse osisID='Num.11.21'>Mojžíš ale namítl: "Lid kolem mě čítá šest set tisíc pěších, a ty říkáš: ‚Dám jim masa, že budou jíst celý měsíc!'</verse>
        <verse osisID='Num.11.22'>Má se snad pro ně pobít všechen brav a skot, aby měli dost? Mají se pro ně vylovit všechny ryby z moře, aby měli dost?"</verse>
        <verse osisID='Num.11.23'>"Je na to snad Hospodinova ruka krátká?" odpověděl Hospodin Mojžíšovi. "Teď uvidíš, zda se mé slovo při tobě naplní, nebo ne."</verse>
        <verse osisID='Num.11.24'>Mojžíš tedy vyšel ven a vyřídil Hospodinova slova lidu. Shromáždil sedmdesát stařešinů z lidu a postavil je okolo Stanu.</verse>
        <verse osisID='Num.11.25'>Tehdy Hospodin sestoupil v oblaku a mluvil s ním. Vzal z Ducha, který byl na Mojžíšovi, a udělil jej těm sedmdesáti stařešinům. Jakmile na nich Duch spočinul, prorokovali, ale pak už nikdy.</verse>
        <verse osisID='Num.11.26'>Dva muži ovšem zůstali v táboře; jeden se jmenoval Eldad a druhý Medad. Protože byli na seznamu, spočinul Duch i na nich (ačkoli nevyšli ke Stanu), a tak prorokovali v táboře.</verse>
        <verse osisID='Num.11.27'>Jeden mládenec přiběhl a oznámil Mojžíšovi: "Eldad a Medad prorokují v táboře."</verse>
        <verse osisID='Num.11.28'>Jozue, Nunův syn, který byl od mládí Mojžíšovým pomocníkem, na to řekl: "Mojžíši, pane můj, zabraň jim v tom!"</verse>
        <verse osisID='Num.11.29'>Mojžíš mu odpověděl: "Ty kvůli mně žárlíš? Kéž by všechen Hospodinův lid byli proroci! Kéž by jim Hospodin udělil svého Ducha!"</verse>
        <verse osisID='Num.11.30'>A tak se Mojžíš se stařešiny Izraele vrátil do tábora.</verse>
        <verse osisID='Num.11.31'>Vtom se zvedl vítr od Hospodina, přivál od moře křepelky a zasypal jimi tábor ze všech stran, na jeden den cesty široko daleko, do výše kolem dvou loktů od země.</verse>
        <verse osisID='Num.11.32'>Lid pak byl celý den a celou noc a celý následující den na nohou a sbíral křepelky. Kdo nasbíral nejméně, měl jich deset chomerů, takže si je rozprostřeli po celém táboře.</verse>
        <verse osisID='Num.11.33'>Ještě měli maso v zubech, ještě ho ani nerozžvýkali, když Hospodin vzplanul proti lidu hněvem a udeřil na lid přetěžkou ranou.</verse>
        <verse osisID='Num.11.34'>To místo pak dostalo jméno Kibrot-hataava, Hroby lačnosti, neboť tam pohřbili lidi propadlé lačnosti.</verse>
        <verse osisID='Num.11.35'>Z Kibrot-hataavy pak lid vytáhl do Chacerotu a v Chacerotu zůstali.</verse>
      </chapter>
      <chapter osisID='Num.12'>
        <verse osisID='Num.12.1'>Miriam pak s Áronem pomlouvala Mojžíše kvůli kúšské ženě, kterou si vzal: "Vzal si za ženu Kúšanku!"</verse>
        <verse osisID='Num.12.2'>Říkali také: "Mluví snad Hospodin jen skrze Mojžíše? Nemluví také skrze nás?" A Hospodin to slyšel.</verse>
        <verse osisID='Num.12.3'>(Mojžíš byl velmi pokorný člověk, nejpokornější ze všech lidí na zemi.)</verse>
        <verse osisID='Num.12.4'>Hospodin ihned Mojžíšovi, Áronovi a Miriam řekl: "Všichni tři jděte ke Stanu setkávání!" Všichni tři tedy šli.</verse>
        <verse osisID='Num.12.5'>Hospodin sestoupil v oblakovém sloupu, postavil se u vchodu do Stanu a zvolal: "Árone a Miriam!" A když ti dva přišli,</verse>
        <verse osisID='Num.12.6'>řekl: "Slyšte má slova: Je-li mezi vámi Hospodinův prorok, dám se mu poznat skrze vidění, promluvím k němu skrze sen.</verse>
        <verse osisID='Num.12.7'>S mým služebníkem Mojžíšem je to však jiné, jemu byl svěřen můj celý dům!</verse>
        <verse osisID='Num.12.8'>S ním rozmlouvám tváří v tvář, zřetelně, a ne v hádankách, spatřuje Hospodina tak, jak je! Jak to, že jste se nezalekli pomluvit mého služebníka Mojžíše?"</verse>
        <verse osisID='Num.12.9'>Hospodin proti nim vzplanul hněvem a odešel.</verse>
        <verse osisID='Num.12.10'>Oblak se vzdálil od Stanu a hle, Miriam byla malomocná, bílá jako sníh! Když se Áron otočil k Miriam a spatřil, že je malomocná,</verse>
        <verse osisID='Num.12.11'>řekl Mojžíšovi: "Odpusť, můj pane! Netrestej nás prosím za hřích, který jsme tak pošetile spáchali.</verse>
        <verse osisID='Num.12.12'>Prosím, ať má sestra není jako mrtvý plod, co vyšel z lůna matky s tělem napůl zetlelým!"</verse>
        <verse osisID='Num.12.13'>Mojžíš tedy volal k Hospodinu: "Snažně prosím, Bože, uzdrav ji!"</verse>
        <verse osisID='Num.12.14'>Hospodin Mojžíšovi odpověděl: "Kdyby jí otec plivl do tváře, nenesla by tu hanbu sedm dní? Ať je tedy na sedm dní vykázána z tábora; teprve pak bude přijata zpět."</verse>
        <verse osisID='Num.12.15'>Miriam tedy byla na sedm dní vykázána z tábora. Lid se nehnul dál, dokud Miriam nebyla přijata zpět.</verse>
        <verse osisID='Num.12.16'>Potom lid vytáhl z Chacerotu a utábořil se v poušti Paran.</verse>
      </chapter>
      <chapter osisID='Num.13'>
        <verse osisID='Num.13.1'>Hospodin promluvil k Mojžíšovi:</verse>
        <verse osisID='Num.13.2'>"Vyšli muže, aby prozkoumali kanaánskou zem, kterou dám synům Izraele. Z každého otcovského pokolení vyšlete po jednom muži. Ať to jsou samí vůdcové."</verse>
        <verse osisID='Num.13.3'>A tak je Mojžíš vyslal z pouště Paran podle Hospodinova rozkazu. Všichni to byli přední mužové mezi syny Izraele.</verse>
        <verse osisID='Num.13.4'>A toto jsou jejich jména: Šamua, syn Zakurův, z pokolení Ruben,</verse>
        <verse osisID='Num.13.5'>Šafat, syn Choriův, z pokolení Šimeon,</verse>
        <verse osisID='Num.13.6'>Káleb, syn Jefunův, z pokolení Juda,</verse>
        <verse osisID='Num.13.7'>Jigal, syn Josefův, z pokolení Isachar,</verse>
        <verse osisID='Num.13.8'>Hošea, syn Nunův, z pokolení Efraim,</verse>
        <verse osisID='Num.13.9'>Palti, syn Rafuův, z pokolení Benjamín,</verse>
        <verse osisID='Num.13.10'>Gadiel, syn Sodiův, z pokolení Zabulon,</verse>
        <verse osisID='Num.13.11'>Gadi, syn Susiův, z pokolení Josefova syna Manasese,</verse>
        <verse osisID='Num.13.12'>Amiel, syn Gemaliův, z pokolení Dan,</verse>
        <verse osisID='Num.13.13'>Setur, syn Mikaelův, z pokolení Ašer,</verse>
        <verse osisID='Num.13.14'>Nachbi, syn Vofsiův, z pokolení Neftalí,</verse>
        <verse osisID='Num.13.15'>Geuel, syn Makiův, z pokolení Gád.</verse>
        <verse osisID='Num.13.16'>To jsou jména mužů, které Mojžíš vyslal prozkoumat zem. Nunova syna jménem Hošea, Spása, Mojžíš přejmenoval na Jozue, Hospodin je spása.</verse>
        <verse osisID='Num.13.17'>Když je Mojžíš vysílal prozkoumat kanaánskou zem, řekl jim: "Jděte vzhůru do Negevu, potom vystupte do hor</verse>
        <verse osisID='Num.13.18'>a podívejte se, jaká je ta země a jaký lid v ní bydlí. Je silný, nebo slabý? Je jich málo, nebo hodně?</verse>
        <verse osisID='Num.13.19'>Jaká je země, v níž bydlí? Dobrá, nebo špatná? Jaká jsou města, v nichž sídlí? Otevřená, nebo opevněná?</verse>
        <verse osisID='Num.13.20'>Jaká je to země? Úrodná, nebo chudá? Jsou v ní stromy, nebo ne? Osmělte se a přineste z té země něco ovoce!" (Byl totiž právě čas prvních hroznů.)</verse>
        <verse osisID='Num.13.21'>A tak vyrazili prozkoumat tu zem od pouště Cin až po Rechob u Lebo-chamátu.</verse>
        <verse osisID='Num.13.22'>Když vystoupili do Negevu, vydali se k Hebronu, kde žili Achiman, Šešaj a Talmaj, potomci Anakovi. (Hebron byl postaven o sedm let dříve než egyptský Soan.)</verse>
        <verse osisID='Num.13.23'>Když došli k údolí Eškol, uřízli tam ratolest s takovým vinným hroznem, že ji museli nést na sochoru dva muži. Vzali také granátová jablka a fíky.</verse>
        <verse osisID='Num.13.24'>Podle hroznu, který tam synové Izraele uřízli, se tomu místu říká Nachal Eškol, Údolí hroznu.</verse>
        <verse osisID='Num.13.25'>Po čtyřiceti dnech se pak z průzkumu země vrátili.</verse>
        <verse osisID='Num.13.26'>Vydali se rovnou k Mojžíši a Áronovi a k celé izraelské obci do Kádeše v Paranské poušti. Podali jim všem zprávu a ukázali jim ovoce té země.</verse>
        <verse osisID='Num.13.27'>Vyprávěli: "Přišli jsme do země, do níž jsi nás poslal. Skutečně oplývá mlékem a medem a toto je její ovoce.</verse>
        <verse osisID='Num.13.28'>Jenže lid, který v té zemi bydlí, je silný, města jsou opevněná a velmi veliká, a navíc jsme tam viděli syny Anakovy.</verse>
        <verse osisID='Num.13.29'>V negevském kraji žije Amalek; v horách bydlí Chetejci, Jebusejci a Emorejci; při moři a podél Jordánu pak bydlí Kananejci!"</verse>
        <verse osisID='Num.13.30'>Káleb však lid stojící před Mojžíšem uklidňoval: "Pojďme přece vzhůru a obsaďme tu zem. Dokážeme ji ovládnout!"</verse>
        <verse osisID='Num.13.31'>Muži, kteří šli s ním, ale řekli: "Nemůžeme jít proti tomu lidu. Je silnější než my!"</verse>
        <verse osisID='Num.13.32'>Zemi, kterou prozkoumali, pak začali synům Izraele pomlouvat: "Země, kterou jsme prošli a prozkoumali, požírá své obyvatele. Všichni lidé, které jsme tam viděli, jsou muži ohromné postavy!</verse>
        <verse osisID='Num.13.33'>Viděli jsme tam i zrůdné obry, mezi něž patří synové Anakovi. Připadali jsme si proti nim jako kobylky a stejně tak jsme připadali i my jim!"</verse>
      </chapter>
      <chapter osisID='Num.14'>
        <verse osisID='Num.14.1'>V celé obci tehdy nastalo pozdvižení. Lid se dal do křiku a naříkal celou noc.</verse>
        <verse osisID='Num.14.2'>Všichni synové Izraele reptali proti Mojžíšovi a Áronovi. Celá obec jim vyčítala: "Ach, proč jsme nezemřeli v Egyptě! Ach, proč jsme nezemřeli na této poušti!</verse>
        <verse osisID='Num.14.3'>Proč nás Hospodin vede do té země? Abychom padli mečem? Aby se naše ženy a děti staly kořistí? Není pro nás lepší vrátit se do Egypta?"</verse>
        <verse osisID='Num.14.4'>Mezi sebou pak začali říkat: "Určeme si vůdce a vraťme se do Egypta!"</verse>
        <verse osisID='Num.14.5'>Mojžíš a Áron tehdy před celou shromážděnou izraelskou obcí padli na tvář.</verse>
        <verse osisID='Num.14.6'>Dva z těch, kdo šli prozkoumat zem - Jozue, syn Nunův, a Káleb, syn Jefunův - roztrhli svá roucha</verse>
        <verse osisID='Num.14.7'>a promluvili k celé izraelské obci: "Země, kterou jsme prošli a prozkoumali, je velmi, velmi dobrá zem!</verse>
        <verse osisID='Num.14.8'>Budeme-li se Hospodinu líbit, uvede nás do té země a dá nám tu zem oplývající mlékem a medem.</verse>
        <verse osisID='Num.14.9'>Jenom se nebuřme proti Hospodinu! Lidu té země se nebojte, zhltneme je jako sousto chleba! Jejich záštita je opustila, ale s námi je Hospodin; nebojte se jich!"</verse>
        <verse osisID='Num.14.10'>Celá obec se už chystala ukamenovat je, když vtom se všem synům Izraele ukázala ve Stanu setkávání Hospodinova sláva.</verse>
        <verse osisID='Num.14.11'>Hospodin řekl Mojžíšovi: "Jak dlouho mnou bude tento lid pohrdat? Jak dlouho mi bude odmítat věřit i přes všechna znamení, která jsem uprostřed nich vykonal?</verse>
        <verse osisID='Num.14.12'>Udeřím na ně morem, zřeknu se jich a z tebe udělám větší a mocnější národ, než jsou oni!"</verse>
        <verse osisID='Num.14.13'>Mojžíš ale Hospodinu odpověděl: "Egypťané, z jejichž středu jsi vyvedl tento lid svou silou, se to doslechnou</verse>
        <verse osisID='Num.14.14'>a povědí to obyvatelům této země. Ti už slyšeli, že ty, Hospodine, jsi uprostřed tohoto lidu; že ty, Hospodine, jsi spatřován tváří v tvář, že tvůj oblak stojí nad nimi, že ty sám je předcházíš v oblakovém sloupu ve dne a v ohnivém sloupu v noci.</verse>
        <verse osisID='Num.14.15'>Když tento lid do posledního vybiješ, národy, které o tobě slyšely, řeknou:</verse>
        <verse osisID='Num.14.16'>‚Hospodin pobil ten lid na poušti, protože je nedokázal uvést do země, kterou jim s přísahou zaslíbil.'</verse>
        <verse osisID='Num.14.17'>Kéž se teď prosím rozmůže tvá síla, Pane můj. Vždyť jsi sám řekl:</verse>
        <verse osisID='Num.14.18'>‚Hospodin je nesmírně trpělivý a velmi laskavý, odpouštějící nepravost i provinění. Nezapomíná však trestat; za nepravost otců volá k odpovědnosti jejich syny do třetího i čtvrtého pokolení.'</verse>
        <verse osisID='Num.14.19'>Prosím, pro své veliké milosrdenství odpusť tomuto lidu jeho nepravost, tak jak jsi jim odpouštěl od Egypta až doposud!"</verse>
        <verse osisID='Num.14.20'>Hospodin odpověděl: "Odpouštím, jak jsi řekl.</verse>
        <verse osisID='Num.14.21'>Avšak, jakože jsem živ a Hospodinova sláva naplňuje celou zem:</verse>
        <verse osisID='Num.14.22'>Nikdo z těch, kdo spatřili mou slávu a má znamení, která jsem konal v Egyptě a na poušti, nikdo z těch, kdo mne už desetkrát pokoušeli a neposlouchali,</verse>
        <verse osisID='Num.14.23'>nespatří zem, kterou jsem s přísahou zaslíbil jejich otcům. Nikdo z těch, kdo mnou pohrdli, ji nespatří!</verse>
        <verse osisID='Num.14.24'>Můj služebník Káleb má ale jiného ducha - vydal se mi cele. Jej uvedu do země, do níž vstoupil, a jeho símě ji získá za dědictví.</verse>
        <verse osisID='Num.14.25'>Jelikož prý ‚v nížině bydlí Amalekovci a Kananejci,' zítra se obraťte a táhněte pouští zpět k Rudému moři!"</verse>
        <verse osisID='Num.14.26'>Hospodin promluvil k Mojžíšovi a Áronovi:</verse>
        <verse osisID='Num.14.27'>"Jak dlouho bude proti mně toto zlé srocení reptat? Slyšel jsem reptání synů Izraele, slyšel jsem, jak proti mně reptají!</verse>
        <verse osisID='Num.14.28'>Řekni jim: Jakože jsem živ, praví Hospodin, že s vámi naložím tak, jak jste přede mnou sami řekli:</verse>
        <verse osisID='Num.14.29'>Vaše mrtvoly padnou na této poušti. Nikdo z vás všech, kdo byli sečteni, nikdo od dvaceti let výše, nikdo z vás, kdo jste proti mně reptali,</verse>
        <verse osisID='Num.14.30'>nevejde do země, o níž jsem přísahal, že vás v ní usadím - jedině Káleb, syn Jefunův, a Jozue, syn Nunův.</verse>
        <verse osisID='Num.14.31'>Vaše děti, o nichž jste říkali, že se stanou kořistí, ty do ní uvedu a poznají tu zem, kterou jste zavrhli.</verse>
        <verse osisID='Num.14.32'>Vaše mrtvoly však padnou na této poušti.</verse>
        <verse osisID='Num.14.33'>Vaši synové budou čtyřicet let tuláky v poušti a ponesou následky vašeho smilstva, dokud vaše mrtvoly až do poslední nepadnou na poušti.</verse>
        <verse osisID='Num.14.34'>Po čtyřicet let ponesete svůj trest, podle počtu dní, v nichž jste prozkoumávali zem. Z každého z těch čtyřiceti dní se stane rok, abyste poznali mou nelibost.</verse>
        <verse osisID='Num.14.35'>To říkám já, Hospodin. Takto naložím s celým tímto zlým srocením, které se proti mně srotilo: zde na této poušti do posledního pomřou!"</verse>
        <verse osisID='Num.14.36'>Muži, které Mojžíš vyslal prozkoumat zem a kteří o ní po svém návratu roznášeli pomluvy (čímž podnítili celou obec k reptání proti Mojžíšovi),</verse>
        <verse osisID='Num.14.37'>mezitím zemřeli. Všechny, kdo o té zemi roznesli hanebnou pomluvu, zasáhla před Hospodinem náhlá rána.</verse>
        <verse osisID='Num.14.38'>Z těch, kdo šli prozkoumat zem, zůstal naživu jen Káleb, syn Jefunův, a Jozue, syn Nunův.</verse>
        <verse osisID='Num.14.39'>Jakmile Mojžíš všechna ta slova vyřídil synům Izraele, lid se dal do velikého nářku.</verse>
        <verse osisID='Num.14.40'>Časně ráno pak vstali a vydali se vzhůru k horskému hřebenu se slovy: "Ano, zhřešili jsme, ale teď jsme připraveni! Vyrazíme k místu, které nám Hospodin slíbil."</verse>
        <verse osisID='Num.14.41'>Mojžíš ale řekl: "Proč znovu přestupujete Hospodinův rozkaz? Nemůžete uspět!</verse>
        <verse osisID='Num.14.42'>Nevyrážejte, vždyť mezi vámi není Hospodin a vaši nepřátelé vás porazí!</verse>
        <verse osisID='Num.14.43'>Amalekovci a Kananejci se postaví proti vám a padnete mečem, protože jste se odvrátili od Hospodina a přestali jej následovat. Hospodin s vámi nebude."</verse>
        <verse osisID='Num.14.44'>Přesto se opovážili vyrazit k horskému hřebenu, ačkoli Truhla Hospodinovy smlouvy ani Mojžíš neopustili tábor.</verse>
        <verse osisID='Num.14.45'>Amalekovci a Kananejci, kteří v těch horách bydleli, tedy sestoupili, udeřili na ně a bili je až k Chormě.</verse>
      </chapter>
      <chapter osisID='Num.15'>
        <verse osisID='Num.15.1'>Hospodin promluvil k Mojžíšovi:</verse>
        <verse osisID='Num.15.2'>"Mluv k synům Izraele a řekni jim: Až přijdete do země, kterou vám dávám, abyste ji osídlili,</verse>
        <verse osisID='Num.15.3'>a budete chtít Hospodinu přinést ohnivou oběť, abyste Hospodinu připravili příjemnou vůni - ať už zápalnou nebo pokojnou oběť, ať už jako splnění slibu nebo jako dobrovolný dar nebo při vašich slavnostech, ať už ze skotu nebo z bravu,</verse>
        <verse osisID='Num.15.4'>pak ať ten, kdo přináší Hospodinu takovýto dar, přinese rovněž moučnou oběť: desetinu efy jemné mouky zadělané čtvrtkou hinu oleje.</verse>
        <verse osisID='Num.15.5'>Při zápalné či pokojné oběti s každým beránkem obětuj čtvrtku hinu vína jako úlitbu.</verse>
        <verse osisID='Num.15.6'>S beranem pak obětuj dvě desetiny efy jemné mouky zadělané třetinou hinu oleje jako moučnou oběť</verse>
        <verse osisID='Num.15.7'>a třetinu hinu vína jako úlitbu - to vše přineseš Hospodinu jako příjemnou vůni.</verse>
        <verse osisID='Num.15.8'>Připravíš-li jako zápalnou či pokojnou oběť dobytče, ať už jako splnění slibu nebo jako pokojnou oběť Hospodinu,</verse>
        <verse osisID='Num.15.9'>přines s tím dobytčetem jako moučnou oběť tři desetiny efy jemné mouky zadělané půlkou hinu oleje</verse>
        <verse osisID='Num.15.10'>a jako úlitbu půl hinu vína - to je ohnivá oběť příjemně vonící Hospodinu.</verse>
        <verse osisID='Num.15.11'>Tak bude naloženo s každým býkem, s každým beranem, beránkem či kůzletem.</verse>
        <verse osisID='Num.15.12'>Ať jich připravíte jakékoli množství, takto naložíte s každým z nich.</verse>
        <verse osisID='Num.15.13'>Takto s nimi naloží každý narozený v Izraeli, když bude přinášet ohnivou oběť příjemně vonící Hospodinu.</verse>
        <verse osisID='Num.15.14'>Kdyby v budoucích pokoleních některý přistěhovalec nebo kdokoli u vás bude žít chtěl přinést ohnivou oběť příjemně vonící Hospodinu, musí se při tom zachovat stejně jako vy.</verse>
        <verse osisID='Num.15.15'>Pro shromáždění i pro přistěhovalce žijícího u vás budou platit stejná pravidla. Toto je věčné ustanovení pro všechna vaše pokolení: před Hospodinem si budete vy i přistěhovalec rovni.</verse>
        <verse osisID='Num.15.16'>Pro vás i pro přistěhovalce žijícího u vás bude platit stejný zákon a stejný řád."</verse>
        <verse osisID='Num.15.17'>Hospodin promluvil k Mojžíšovi:</verse>
        <verse osisID='Num.15.18'>"Řekni synům Izraele: Až vejdete do země, do níž vás uvádím,</verse>
        <verse osisID='Num.15.19'>a budete jíst její chléb, odevzdávejte z něj obětní příspěvek Hospodinu.</verse>
        <verse osisID='Num.15.20'>Jako obětní příspěvek z humna odevzdávejte bochánek ze svého prvního těsta.</verse>
        <verse osisID='Num.15.21'>Po všechna vaše pokolení odevzdávejte Hospodinu obětní příspěvek ze svého prvního těsta.</verse>
        <verse osisID='Num.15.22'>Jestliže se neúmyslně prohřešíte tím, že nesplníte některé z těchto přikázání, která Hospodin oznámil Mojžíšovi</verse>
        <verse osisID='Num.15.23'>(cokoli vám Hospodin skrze Mojžíše přikázal, ode dne, kdy to Hospodin přikázal, dále, po všechna vaše pokolení), učiníte toto:</verse>
        <verse osisID='Num.15.24'>Pokud se to stane neúmyslně nedopatřením celé obce, obětuje obec jednoho mladého býčka jako zápalnou oběť příjemně vonící Hospodinu spolu s patřičnou moučnou obětí a úlitbou podle pravidel a rovněž jednoho kozla k oběti za hřích.</verse>
        <verse osisID='Num.15.25'>Kněz pak za celou izraelskou obec vykoná obřad smíření, a bude jim odpuštěno. Bylo to nedopatření a oni za své nedopatření přinesli darem ohnivou oběť Hospodinu a rovněž oběť za hřích před Hospodinem.</verse>
        <verse osisID='Num.15.26'>Celé izraelské obci bude odpuštěno, stejně jako přistěhovalci žijícímu u vás, neboť se to celé obci přihodilo neúmyslně.</verse>
        <verse osisID='Num.15.27'>Pokud neúmyslně zhřeší jednotlivec, přinese jako oběť za hřích roční kůzle.</verse>
        <verse osisID='Num.15.28'>Kněz pak vykoná obřad smíření za toho, kdo nedopatřením neúmyslně zhřešil před Hospodinem. Vykoná za něj obřad smíření, a bude mu odpuštěno.</verse>
        <verse osisID='Num.15.29'>Pro rodilého Izraelitu i pro přistěhovalce žijícího u vás budete mít stejný zákon o neúmyslném hříchu.</verse>
        <verse osisID='Num.15.30'>Pokud však někdo hřeší opovážlivě, ať je to rodilý Izraelita nebo přistěhovalec, rouhá se Hospodinu; takový bude vyobcován ze svého lidu.</verse>
        <verse osisID='Num.15.31'>Protože pohrdl Hospodinovým slovem a porušil jeho přikázání, musí být vyobcován; lpí na něm vina."</verse>
        <verse osisID='Num.15.32'>Jednou, když byli synové Izraele na poušti, přistihli muže, jak v sobotní den sbírá dříví.</verse>
        <verse osisID='Num.15.33'>Ti, kdo ho přistihli sbírat dříví, jej přivedli k Mojžíšovi, Áronovi a celé obci</verse>
        <verse osisID='Num.15.34'>a nechali jej ve vězení, neboť nebylo jasné, co se s ním má stát.</verse>
        <verse osisID='Num.15.35'>Hospodin pak řekl Mojžíšovi: "Ten muž musí zemřít. Ať jej celá obec za táborem ukamenuje."</verse>
        <verse osisID='Num.15.36'>Celá obec ho tedy vyvedla za tábor a kamenovali jej, až zemřel, jak Hospodin Mojžíšovi přikázal.</verse>
        <verse osisID='Num.15.37'>Hospodin řekl Mojžíšovi:</verse>
        <verse osisID='Num.15.38'>"Řekni synům Izraele, ať si po všechna pokolení dělají na cípech svých oděvů třásně. Nad tyto třásně v cípech ať si připevní modrou šňůrku.</verse>
        <verse osisID='Num.15.39'>Toto budou vaše třásně. Když na ně pohlédnete, připomenete si všechna Hospodinova přikázání, abyste je plnili. Kdybyste se totiž řídili jen svým srdcem a svýma očima, dovedly by vás ke smilstvu.</verse>
        <verse osisID='Num.15.40'>Takto si budete připomínat všechna moje přikázání a plnit je. Budete svatí svému Bohu.</verse>
        <verse osisID='Num.15.41'>Já jsem Hospodin, váš Bůh, který vás vyvedl z Egypta, abych byl vaším Bohem. Já jsem Hospodin, váš Bůh."</verse>
      </chapter>
      <chapter osisID='Num.16'>
        <verse osisID='Num.16.1'>Levita Korach, syn Jishara, syna Kehatova, přibral Rubenovce Dátana a Abirama, syny Eliabovy, a Óna, syna Peletova,</verse>
        <verse osisID='Num.16.2'>a spolu s dalšími dvěma sty padesáti izraelskými muži povstali proti Mojžíšovi. Byli to představení obce, členové sněmu, samí věhlasní muži.</verse>
        <verse osisID='Num.16.3'>Srotili se proti Mojžíšovi a Áronovi a řekli jim: "Osobujete si příliš! Celá tato obec, ti všichni jsou svatí a Hospodin je uprostřed nich. Proč se tedy pozdvihujete nad Hospodinovo shromáždění?"</verse>
        <verse osisID='Num.16.4'>Když to Mojžíš uslyšel, padl na tvář.</verse>
        <verse osisID='Num.16.5'>Potom promluvil ke Korachovi a celé jeho tlupě: "Ráno Hospodin ukáže, kdo mu patří, kdo je svatý a koho k sobě nechá přistoupit. Přistoupí k němu ten, koho vyvolil.</verse>
        <verse osisID='Num.16.6'>Udělejte toto: Vezměte si kadidelnice, Korach a celá jeho tlupa.</verse>
        <verse osisID='Num.16.7'>Zítra do nich dejte žhavé uhlí a na ně před Hospodinem položte kadidlo. Hospodin potom rozhodne, kdo je svatý. Osobujete si příliš, Leviho synové!"</verse>
        <verse osisID='Num.16.8'>Mojžíš tehdy Korachovi řekl: "Dobře poslouchejte, Leviho synové:</verse>
        <verse osisID='Num.16.9'>Je vám to málo, že vás Bůh Izraele oddělil od izraelské obce a dovolil vám přistupovat k němu, sloužit u Hospodinova Příbytku, stát před obcí a sloužit jí?</verse>
        <verse osisID='Num.16.10'>Dovolil ti spolu s tvými bratry levity přistupovat k němu, a vy si žádáte ještě kněžství?!</verse>
        <verse osisID='Num.16.11'>Ty a celá tvoje tlupa jste se tedy srotili proti Hospodinu - vždyť kdo je Áron, že reptáte proti němu?"</verse>
        <verse osisID='Num.16.12'>Mojžíš pak nechal zavolat Dátana a Abirama, syny Eliabovy, ale oni řekli: "Nepůjdeme!</verse>
        <verse osisID='Num.16.13'>Je ti to málo, že jsi nás odvedl ze země oplývající mlékem a medem, abys nás nechal pomřít na poušti? To se ještě musíš dělat naším vůdcem?!</verse>
        <verse osisID='Num.16.14'>Do žádné ‚země oplývající mlékem a medem' jsi nás nedovedl, žádné ‚pole a vinici' jsi nám za dědictví nedal. Chceš snad těm mužům vyloupnout oči? Nepůjdeme!"</verse>
        <verse osisID='Num.16.15'>Mojžíš se tedy velmi rozlítil a řekl Hospodinu: "Nevšímej si jejich obětí! Ani jediného osla jsem si od nich nevzal, ani jedinému z nich jsem neublížil!"</verse>
        <verse osisID='Num.16.16'>Potom Mojžíš řekl Korachovi: "Ty a celá tvoje tlupa buďte zítra před Hospodinem - ty s nimi a také Áron.</verse>
        <verse osisID='Num.16.17'>Každý vezměte svou kadidelnici, dejte do ní kadidlo a každý přineste svou kadidelnici před Hospodina - dvě stě padesát kadidelnic. Také ty a Áron přineste svou kadidelnici."</verse>
        <verse osisID='Num.16.18'>Každý tedy vzal svou kadidelnici, dali do nich řeřavé uhlí, na ně položili kadidlo a postavili se ke vchodu do Stanu setkávání k Mojžíšovi a Áronovi.</verse>
        <verse osisID='Num.16.19'>Korach proti nim shromáždil ke vchodu do Stanu setkávání celou obec. Vtom se celé obci ukázala Hospodinova sláva a</verse>
        <verse osisID='Num.16.20'>Hospodin promluvil k Mojžíšovi a Áronovi:</verse>
        <verse osisID='Num.16.21'>"Oddělte se od této obce, neboť je v okamžiku zahubím!"</verse>
        <verse osisID='Num.16.22'>Padli tedy na tvář. "Ó Bože, Bože duchů veškerého tvorstva!" zvolali. "Jeden muž zhřeší a ty se hněváš na celou obec?"</verse>
        <verse osisID='Num.16.23'>Hospodin promluvil k Mojžíšovi:</verse>
        <verse osisID='Num.16.24'>"Řekni obci: Odstupte ze všech stran od Korachova, Dátanova a Abiramova příbytku!"</verse>
        <verse osisID='Num.16.25'>Mojžíš vstal a šel k Dátanovi a Abiramovi; izraelští stařešinové šli za ním.</verse>
        <verse osisID='Num.16.26'>"Odvraťte se od stanů těch ničemů," řekl obci. "Nedotýkejte se ničeho, co jim patří, abyste nebyli smeteni se všemi jejich hříchy."</verse>
        <verse osisID='Num.16.27'>Vyklidili tedy prostor kolem dokola Korachova, Dátanova a Abiramova příbytku. Dátan a Abiram vyšli a stáli u vchodu do svých stanů se svými ženami, syny i malými dětmi.</verse>
        <verse osisID='Num.16.28'>Mojžíš řekl: "Takto poznáte, že mě Hospodin poslal činit všechny tyto skutky a že to nedělám o své vůli:</verse>
        <verse osisID='Num.16.29'>Zemřou-li tito muži přirozenou smrtí, přihodí-li se jim, co se lidem běžně stává, pak mě neposlal Hospodin.</verse>
        <verse osisID='Num.16.30'>Způsobí-li však Hospodin něco úplně nového a země otevře ústa, aby je pohltila se vším, co mají, takže se zaživa propadnou do podsvětí, pak poznáte, že tito muži pohrdli Hospodinem!"</verse>
        <verse osisID='Num.16.31'>Sotva Mojžíš dořekl ta slova, země se pod nimi rozestoupila.</verse>
        <verse osisID='Num.16.32'>Země otevřela ústa a pohltila je, jejich rodiny i všechny ty, kdo byli s Korachem, i veškerý jejich majetek.</verse>
        <verse osisID='Num.16.33'>Zaživa se propadli do podsvětí i se vším, co měli. Země se nad nimi zavřela a zmizeli zprostřed shromáždění.</verse>
        <verse osisID='Num.16.34'>Celý kolemstojící Izrael se dal před jejich křikem na útěk a volali: "Ať země nepohltí i nás!"</verse>
        <verse osisID='Num.16.35'>Od Hospodina pak vyšlehl oheň a těch 250 mužů, kteří přinesli kadidlo, pohltil.</verse>
      </chapter>
      <chapter osisID='Num.17'>
        <verse osisID='Num.17.1'>Hospodin promluvil k Mojžíšovi:</verse>
        <verse osisID='Num.17.2'>"Řekni Eleazarovi, synu kněze Árona, ať ze spáleniště posbírá ony kadidelnice, neboť jsou svaté. Uhlí z nich rozmetej do daleka.</verse>
        <verse osisID='Num.17.3'>Z kadidelnic těch, kdo pro svůj hřích přišli o život, se udělají tepané pláty k obložení oltáře, neboť je přinesli před Hospodina, a tak jsou posvěceny. Zůstanou pak synům Izraele jako znamení."</verse>
        <verse osisID='Num.17.4'>Kněz Eleazar tedy vzal mosazné kadidelnice, které přinesli ti, kdo byli spáleni, a nechal z nich vytepat obložení oltáře.</verse>
        <verse osisID='Num.17.5'>To se stalo pro syny Izraele připomínkou, aby žádný nepovolaný, který by nebyl z Áronova semene, nepřistupoval a nepálil před Hospodinem kadidlo, aby nedopadl jako Korach a jeho tlupa. Stalo by se mu to, o čem Hospodin mluvil skrze Mojžíše.</verse>
        <verse osisID='Num.17.6'>Nazítří se celá izraelská obec dala do reptání proti Mojžíšovi a Áronovi: "To vy jste způsobili smrt v Hospodinově lidu!"</verse>
        <verse osisID='Num.17.7'>Když se však obec srotila proti Mojžíšovi a Áronovi, obrátili se ke Stanu setkávání a hle - přikryl jej oblak a ukázala se tam Hospodinova sláva!</verse>
        <verse osisID='Num.17.8'>Mojžíš a Áron pak přišli před Stan setkávání</verse>
        <verse osisID='Num.17.9'>a Hospodin tam k Mojžíšovi promluvil:</verse>
        <verse osisID='Num.17.10'>"Oddělte se od této obce, neboť je v okamžiku zahubím!" Padli tedy na tvář.</verse>
        <verse osisID='Num.17.11'>Mojžíš pak řekl Áronovi: "Vezmi kadidelnici, dej do ní žhavé uhlí z oltáře a na něj kadidlo. Pospěš si k obci a vykonej za ně obřad smíření. Od Hospodina vzešel hrozný hněv a vypukla zhoubná rána!"</verse>
        <verse osisID='Num.17.12'>Áron tedy vzal kadidelnici, jak mu Mojžíš řekl, a běžel doprostřed shromáždění (a hle, v lidu už vypukla rána). Zapálil kadidlo a vykonal za lid obřad smíření.</verse>
        <verse osisID='Num.17.13'>Postavil se mezi mrtvé a živé, a rána se zastavila. Těch, kteří tou ranou zemřeli, bylo 14 700 (kromě těch, kdo zemřeli kvůli Korachovi). A když se rána zastavila, Áron se vrátil k Mojžíšovi ke vchodu do Stanu setkávání. Hospodin promluvil k Mojžíšovi: "Mluv k synům Izraele a vyber od vůdců jejich otcovských rodů dvanáct holí - po jedné holi na každý rod. Každému vyryješ na hůl jeho jméno a na hůl Leviho vyryješ Áronovo jméno; tak připadne na každého rodového vůdce jedna hůl. Necháš je ve Stanu setkávání před Truhlou svědectví, kde se s vámi setkávám, a stane se, že hůl toho, jehož jsem vyvolil, vypučí. Tak se zbavím reptání synů Izraele, kteří proti vám stále reptají." Mojžíš tedy promluvil k synům Izraele a jejich vůdcové mu dali dvanáct holí - po jedné holi na každý rod. Mezi holemi byla i hůl Áronova. Mojžíš pak ty hole nechal před Hospodinem ve Stanu svědectví. Nazítří Mojžíš vešel do Stanu svědectví a hle, hůl Árona z rodu Leviho vypučela: vyrašila v pupeny, nasadila květy a vydala zralé mandle! Mojžíš pak všechny hole vynesl od Hospodina před syny Izraele. Ti je prohlédli a každý si vzal svou hůl. Hospodin řekl Mojžíšovi: "Vrať Áronovu hůl před Truhlu svědectví, ať je opatrována jako znamení pro vzbouřence. Tak ukončíš jejich reptání proti mně a nezemřou." A Mojžíš učinil přesně tak, jak mu Hospodin přikázal. Synové Izraele tehdy Mojžíšovi řekli: "Pohleď, umíráme! Hyneme, všichni hyneme! Kdokoli se jen přiblíží k Hospodinovu Příbytku, umírá! To snad vymřeme do posledního?"</verse>
      </chapter>
      <chapter osisID='Num.18'>
        <verse osisID='Num.18.1'>Hospodin řekl Áronovi: "Ty a tvoji synové spolu s celým tvým otcovským domem ponesete zodpovědnost za přestupky vůči svatyni. Za přestupky vůči vašemu kněžství poneseš zodpovědnost jen ty a tvoji synové.</verse>
        <verse osisID='Num.18.2'>Když budeš se svými syny sloužit před Stanem svědectví, ber s sebou rovněž své bratry z pokolení Levi, z tvého otcovského kmene, ať se připojí k tobě a slouží ti.</verse>
        <verse osisID='Num.18.3'>Budou držet stráž a starat se o tebe i o celý Stan. Nesmí se však přiblížit k vybavení svatyně ani k oltáři - jinak by zemřeli jak oni, tak vy.</verse>
        <verse osisID='Num.18.4'>Připojí se k tobě, aby se starali o Stan setkávání a o veškerou službu Příbytku. Nikdo nepovolaný se k vám ale nepřiblíží.</verse>
        <verse osisID='Num.18.5'>Budete držet stráž při svatyni a při oltáři, aby na syny Izraele už nedolehl hrozný hněv.</verse>
        <verse osisID='Num.18.6'>Hle, já sám jsem z řad synů Izraele vybral vaše bratry levity. Byli odevzdáni Hospodinu a darováni vám, aby sloužili při Stanu setkávání.</verse>
        <verse osisID='Num.18.7'>Jen ty a tvoji synové však smíte sloužit jako kněží ve všem, co souvisí s oltářem a se službou uvnitř za oponou. Kněžskou službu vám dávám jako dar. Nepovolaný, jenž by se přiblížil, zemře."</verse>
        <verse osisID='Num.18.8'>Hospodin promluvil k Áronovi: "Hle, já sám jsem ti svěřil do péče své obětní příspěvky se všemi svatými dary od synů Izraele. Věčným ustanovením jsem je dal jako kněžský podíl tobě a tvým synům.</verse>
        <verse osisID='Num.18.9'>Ze svatosvatých darů, z ohnivých obětí, ti připadne toto: Každý jejich dar, který mi přinášejí jako svatosvatý - každá jejich moučná oběť, oběť za hřích i oběť odškodnění - to připadne tobě a tvým synům.</verse>
        <verse osisID='Num.18.10'>Budeš to jíst jako svatosvaté, smí to jíst každý, kdo je u tebe mužského pohlaví. Co je svaté, připadne tobě.</verse>
        <verse osisID='Num.18.11'>Také toto ti připadne: Obětní příspěvek, který synové Izraele darují při všech obětech, které mi nabízejí zvedáním. To jsem dal věčným ustanovením tobě a tvým synům a dcerám. Smí to jíst každý, kdo je ve tvém domě čistý.</verse>
        <verse osisID='Num.18.12'>Všechen nejlepší olej a všechno nejlepší víno i obilí, jejich prvotiny, které odevzdávají Hospodinu, jsem dal tobě.</verse>
        <verse osisID='Num.18.13'>Prvotiny všeho, co ve své zemi vypěstují a co přinesou Hospodinu, připadnou tobě. Smí to jíst každý, kdo je ve tvém domě čistý.</verse>
        <verse osisID='Num.18.14'>Cokoli by v Izraeli propadlo Hospodinu, připadne tobě.</verse>
        <verse osisID='Num.18.15'>Vše, co otvírá kterékoli lůno, jak z lidí, tak ze zvířat, se přináší Hospodinu a připadne tobě. Prvorozené z lidí však musíš nechat vyplatit; rovněž tak prvorozené z nečistých zvířat.</verse>
        <verse osisID='Num.18.16'>Od stáří jednoho měsíce se budou moci vyplatit. Necháš je vyplatit za určenou cenu 5 šekelů stříbra (měřeno podle šekelu svatyně, což je 20 ger).</verse>
        <verse osisID='Num.18.17'>Prvorozené ze skotu ani bravu ale vyplatit nenecháš, je to svaté. Jejich krví pokropíš oltář a jejich tuk necháš dýmat jako ohnivou oběť, jako příjemnou vůni Hospodinu.</verse>
        <verse osisID='Num.18.18'>Jejich maso připadne tobě, tak jako ti připadne hrudí pozvedání a pravá kýta.</verse>
        <verse osisID='Num.18.19'>Všechny svaté obětní příspěvky, které synové Izraele odevzdávají Hospodinu, jsem dal věčným ustanovením tobě a tvým synům a dcerám. Je to smlouva soli, věčně platná před Hospodinem, pro tebe i pro tvé potomstvo."</verse>
        <verse osisID='Num.18.20'>Hospodin řekl Áronovi: "Nezískáš v jejich zemi žádné dědictví; nepřipadne ti mezi nimi podíl. Já jsem tvůj podíl a tvé dědictví uprostřed synů Izraele.</verse>
        <verse osisID='Num.18.21'>Hle, synům Leviho jsem za jejich službu při Stanu setkávání dal jako dědictví všechny desátky v Izraeli.</verse>
        <verse osisID='Num.18.22'>Ať se synové Izraele už nepřibližují ke Stanu setkávání, aby na sebe neuvalili hřích a nezemřeli.</verse>
        <verse osisID='Num.18.23'>Službu při Stanu setkávání ať konají jen levité, svá provinění ať nesou oni sami. Toto je věčné ustanovení pro všechna vaše pokolení: nebudou mít dědictví mezi syny Izraele.</verse>
        <verse osisID='Num.18.24'>Levitům jsem totiž dal za dědictví desátky, které synové Izraele odevzdávají jako příspěvek Hospodinu. To proto jsem o nich řekl: Nebudou mít dědictví mezi syny Izraele."</verse>
        <verse osisID='Num.18.25'>Hospodin promluvil k Mojžíšovi:</verse>
        <verse osisID='Num.18.26'>"Řekni levitům: Když od synů Izraele přijmete jejich desátky, které jsem vám dal za dědictví, odevzdáte z nich Hospodinu jako příspěvek desátky z desátků.</verse>
        <verse osisID='Num.18.27'>To se vám bude počítat jako obětní příspěvek. Jako se to děje s obilím z humna a s vínem z lisu,</verse>
        <verse osisID='Num.18.28'>tak i vy odevzdáte Hospodinu příspěvek ze všech desátků, které přijmete od synů Izraele. Příspěvek Hospodinu z nich dáte knězi Áronovi.</verse>
        <verse osisID='Num.18.29'>Ze všeho, co vám bude darováno, vždy odevzdáte příspěvek Hospodinu. Ať je ze všeho posvěcen vždy ten nejlepší díl.</verse>
        <verse osisID='Num.18.30'>Řekni jim rovněž: Poté, co z desátků odevzdáte nejlepší díl, budou se vám levitům počítat jako úroda z humna a jako víno z lisu.</verse>
        <verse osisID='Num.18.31'>Budete to moci jíst kdekoli - vy i vaše rodiny - neboť je to vaše mzda za vaši službu při Stanu setkávání.</verse>
        <verse osisID='Num.18.32'>Když z toho odevzdáte nejlepší díl, neuvalíte na sebe hřích; neznesvětíte svaté dary synů Izraele a nezemřete."</verse>
      </chapter>
      <chapter osisID='Num.19'>
        <verse osisID='Num.19.1'>Hospodin promluvil k Mojžíšovi a Áronovi:</verse>
        <verse osisID='Num.19.2'>"Toto je ustanovení zákona, jež přikázal Hospodin: Řekni synům Izraele, ať k tobě přivedou červenou jalovici bez vady, na níž není poskvrny a na niž dosud nebylo vloženo jho.</verse>
        <verse osisID='Num.19.3'>Dáte ji knězi Eleazarovi; ten ji odvede ven za tábor, kde bude v jeho přítomnosti zabita.</verse>
        <verse osisID='Num.19.4'>Kněz Eleazar pak prstem nabere trochu krve a tou krví sedmkrát stříkne směrem ke Stanu setkávání.</verse>
        <verse osisID='Num.19.5'>Jalovice pak bude před jeho očima spálena; spálí se její kůže, maso, krev i výkaly.</verse>
        <verse osisID='Num.19.6'>Potom kněz vezme cedrové dřevo, yzop a šarlatovou látku a hodí to do ohně, v němž se pálí ta jalovice.</verse>
        <verse osisID='Num.19.7'>Kněz si pak vypere oděv, omyje si tělo vodou a teprve potom vejde do tábora. Až do večera však bude nečistý.</verse>
        <verse osisID='Num.19.8'>Rovněž ten, kdo jalovici spálil, si vypere oděv ve vodě a omyje si tělo vodou. Až do večera však bude nečistý.</verse>
        <verse osisID='Num.19.9'>Někdo čistý zatím nabere popel té jalovice a uloží jej na čisté místo za táborem; tam bude pro izraelskou obec uchován k přípravě očistné vody. Je to oběť za hřích.</verse>
        <verse osisID='Num.19.10'>Rovněž ten, kdo sbíral popel té jalovice, si vypere oděv. Až do večera však bude nečistý. Toto bude věčné ustanovení pro syny Izraele i pro přistěhovalce, který žije u nich:</verse>
        <verse osisID='Num.19.11'>Kdo by se dotkl mrtvoly kteréhokoli člověka, bude nečistý po sedm dní.</verse>
        <verse osisID='Num.19.12'>Třetího a sedmého dne se tou vodou bude očišťovat, a bude čistý. Nebude-li se však třetího a sedmého dne očišťovat, pak čistý nebude.</verse>
        <verse osisID='Num.19.13'>Kdokoli se dotkne těla mrtvého člověka a neočistí se, poskvrnil Hospodinův příbytek. Takový člověk bude vyobcován z Izraele, neboť nebyl pokropen očistnou vodou. Bude nečistý, jeho nečistota zůstane na něm.</verse>
        <verse osisID='Num.19.14'>Toto je zákon o člověku, který by zemřel ve stanu: Kdokoli do toho stanu vejde a kdokoli v něm je, bude nečistý po sedm dní.</verse>
        <verse osisID='Num.19.15'>Rovněž každá otevřená nádoba v tom stanu, která není uzavřena poklicí, bude nečistá.</verse>
        <verse osisID='Num.19.16'>Kdokoli se na poli dotkne člověka zabitého mečem nebo zemřelého nebo jeho kostí nebo hrobu, bude nečistý po sedm dní.</verse>
        <verse osisID='Num.19.17'>Tehdy vezmou trochu popela jalovice spálené jako oběť za hřích a nalijí na něj do nádoby pramenitou vodu.</verse>
        <verse osisID='Num.19.18'>Někdo čistý pak vezme yzop, namočí jej ve vodě a postříká onen stan, všechno nádobí i všechny lidi, kteří tam byli. Stejně tak postříká toho, kdo se dotkl kostí nebo zabitého nebo zemřelého nebo hrobu.</verse>
        <verse osisID='Num.19.19'>Třetího a sedmého dne postříká čistý nečistého, a tak jej sedmého dne očistí. Dotyčný pak vypere svůj oděv, omyje se vodou, a večer bude čistý.</verse>
        <verse osisID='Num.19.20'>Kdo by však byl nečistý a neočistil se, takový bude vyobcován ze shromáždění, neboť poskvrnil Hospodinovu svatyni. Nebyl pokropen očistnou vodou; bude nečistý.</verse>
        <verse osisID='Num.19.21'>Toto pro ně bude věčné ustanovení. Kdo bude postříkán očistnou vodou, vypere si oděv. Kdokoli se pak dotkne té očistné vody, bude nečistý až do večera.</verse>
        <verse osisID='Num.19.22'>Čehokoli se nečistý dotkne, bude nečisté, a kdokoli se toho dotkne, bude nečistý až do večera."</verse>
      </chapter>
      <chapter osisID='Num.20'>
        <verse osisID='Num.20.1'>Celá izraelská obec dorazila v prvním měsíci na poušť Cin. Lid pobýval v Kádeši. Tam zemřela Miriam a tam byla pochována.</verse>
        <verse osisID='Num.20.2'>Obci tam ale chyběla voda, a tak se srotili proti Mojžíšovi a Áronovi</verse>
        <verse osisID='Num.20.3'>a lid se pustil s Mojžíšem do sváru. "Ó, proč jsme nezemřeli, když naši bratři umírali před Hospodinem!"</verse>
        <verse osisID='Num.20.4'>volali. "Proč jste zavedli Hospodinovo shromáždění sem do pouště? Abychom tu my i náš dobytek zemřeli?</verse>
        <verse osisID='Num.20.5'>Proč jste nás odvedli z Egypta? Abyste nás přivedli na toto bídné místo? Tohle není místo pro obilí, fíky, víno ani granátová jablka! Není tu ani voda k pití!"</verse>
        <verse osisID='Num.20.6'>Mojžíš tedy s Áronem odešel od shromáždění ke vchodu do Stanu setkávání. Padli na tvář a vtom se jim ukázala Hospodinova sláva.</verse>
        <verse osisID='Num.20.7'>Hospodin promluvil k Mojžíšovi:</verse>
        <verse osisID='Num.20.8'>"Vezmi hůl a spolu se svým bratrem Áronem shromáždi obec. Před jejich očima řeknete skále, ať vydá vodu. Vyvedeš jim vodu ze skály, aby obec i dobytek měli co pít."</verse>
        <verse osisID='Num.20.9'>Mojžíš tedy podle jeho rozkazu vzal hůl, která byla před Hospodinem.</verse>
        <verse osisID='Num.20.10'>Spolu s Áronem pak svolal shromáždění před skálu. Řekl jim: "Nuže, slyšte, vy buřiči - máme vám z této skály vyvést vodu?"</verse>
        <verse osisID='Num.20.11'>Nato se Mojžíš rozpřáhl a dvakrát udeřil holí do skály. Vytrysklo z ní tolik vody, že se napila obec i jejich dobytek.</verse>
        <verse osisID='Num.20.12'>Hospodin ale Mojžíšovi a Áronovi řekl: "Protože jste mi nevěřili a neprokázali před syny Izraele mou svatost, nedovedete toto shromáždění do země, kterou jim dávám!"</verse>
        <verse osisID='Num.20.13'>To je ta Mej-meriba, Voda sváru, kde se synové Izraele svářili s Hospodinem a Hospodin jim prokázal svou svatost.</verse>
        <verse osisID='Num.20.14'>Mojžíš z Kádeše vyslal posly k edomskému králi se slovy: "Toto praví tvůj bratr Izrael: Jistě víš o všech útrapách, které nás potkaly.</verse>
        <verse osisID='Num.20.15'>Naši otcové sestoupili do Egypta a v té zemi jsme dlouho bydleli. Egypťané ale s námi a s našimi otci začali nakládat zle.</verse>
        <verse osisID='Num.20.16'>Volali jsme tedy k Hospodinu a vyslyšel nás, poslal svého anděla a vyvedl nás z Egypta. Hle, nyní jsme ve městě Kádeš u hranic tvého území.</verse>
        <verse osisID='Num.20.17'>Nech nás prosím projít tvou zemí. Nepůjdeme přes pole ani vinice, nebudeme pít vodu ze studní. Půjdeme Královskou cestou a neodbočíme napravo ani nalevo, dokud nepřejdeme tvé území."</verse>
        <verse osisID='Num.20.18'>Edom však řekl: "Neprojdeš mou zem. Jinak proti tobě vytáhnu s mečem!"</verse>
        <verse osisID='Num.20.19'>Synové Izraele mu odpověděli: "Půjdeme po silnici. Kdybychom se my nebo náš dobytek napili tvé vody, zaplatíme ji. Nejde o nic víc, chceme jen pěšky projít."</verse>
        <verse osisID='Num.20.20'>Edom však řekl: "Neprojdeš!" a vytáhl proti nim s velikým a mocným vojskem.</verse>
        <verse osisID='Num.20.21'>Edom odepřel Izraeli průchod svým územím, a tak jej Izrael musel obejít.</verse>
        <verse osisID='Num.20.22'>Celá izraelská obec vytáhla z Kádeše a dorazila k hoře Hór.</verse>
        <verse osisID='Num.20.23'>Na hoře Hór u hranic edomské země řekl Hospodin Mojžíšovi a Áronovi:</verse>
        <verse osisID='Num.20.24'>"Áron bude připojen ke svému lidu. Nevejde do země, kterou dávám synům Izraele, protože jste se u Mej-meriby vzepřeli mému příkazu.</verse>
        <verse osisID='Num.20.25'>Vezmi Árona i jeho syna Eleazara a vyveď je na horu Hór.</verse>
        <verse osisID='Num.20.26'>Svlékni Áronovi roucho a obleč je jeho synu Eleazarovi. Áron pak bude připojen ke svému lidu - zemře tam."</verse>
        <verse osisID='Num.20.27'>Mojžíš tedy učinil, jak mu Hospodin přikázal; před očima celé obce vystoupili na horu Hór.</verse>
        <verse osisID='Num.20.28'>Mojžíš svlékl Áronovi jeho roucho a oblékl je jeho synu Eleazarovi. Tam, na vrcholu hory, pak Áron zemřel a Mojžíš sestoupil z hory s Eleazarem.</verse>
        <verse osisID='Num.20.29'>Když celá obec viděla, že Áron zemřel, celý dům Izraele ho oplakával po třicet dní.</verse>
      </chapter>
      <chapter osisID='Num.21'>
        <verse osisID='Num.21.1'>Když aradský král, Kananejec sídlící v Negevu, uslyšel, že Izrael přichází atarimskou cestou, napadl Izrael a některé z nich zajal.</verse>
        <verse osisID='Num.21.2'>Izrael tehdy složil slib Hospodinu: "Vydáš-li tento lid do našich rukou, zničíme jejich města jako proklatá."</verse>
        <verse osisID='Num.21.3'>Hospodin Izrael vyslyšel, vydal mu Kananejce a Izrael je i s jejich městy vyhladil jako proklaté. To místo pak nazvali Chorma, Klatba.</verse>
        <verse osisID='Num.21.4'>Aby se vyhnuli edomské zemi, táhli od hory Hór směrem k Rudému moři. Lid ale na cestě ztratil trpělivost</verse>
        <verse osisID='Num.21.5'>a začal Bohu a Mojžíšovi vyčítat: "Proč jste nás odvedli z Egypta? Abychom zemřeli na poušti? Není tu chléb, není tu voda a ten mizerný pokrm se nám už hnusí!"</verse>
        <verse osisID='Num.21.6'>Hospodin tedy na lid poslal jedovaté hady. Na jejich uštknutí mnoho lidí v Izraeli zemřelo.</verse>
        <verse osisID='Num.21.7'>Lid pak přišel k Mojžíši se slovy: "Zhřešili jsme, když jsme mluvili proti Hospodinu a proti tobě. Modli se k Hospodinu, ať nás zbaví těch hadů!" A tak se Mojžíš za lid modlil.</verse>
        <verse osisID='Num.21.8'>Hospodin řekl Mojžíšovi: "Udělej si jedovatého hada a připevni ho na kůl. Každý, kdo se na něj podívá, bude žít."</verse>
        <verse osisID='Num.21.9'>Mojžíš tedy udělal bronzového hada a připevnil ho na kůl. Když někoho uštkl had a on se podíval na toho bronzového hada, zůstal naživu.</verse>
        <verse osisID='Num.21.10'>Synové Izraele pak táhli dál a utábořili se v Obotu.</verse>
        <verse osisID='Num.21.11'>Z Obotu táhli dál a utábořili se v Ije-abarimu na poušti, která na východě sousedí s Moábem.</verse>
        <verse osisID='Num.21.12'>Odtud táhli dál a utábořili se v údolí Zered.</verse>
        <verse osisID='Num.21.13'>Odtud táhli dál a utábořili se na druhé straně řeky Arnon, na poušti, která vybíhá z emorejského území. (Arnon totiž tvoří hranici mezi Moábem a Emorejci.)</verse>
        <verse osisID='Num.21.14'>Kniha Hospodinových bojů se o něm zmiňuje: "Vaheb v Sufě a údolí Arnonu,</verse>
        <verse osisID='Num.21.15'>svahy údolí, jež se táhne ke vsi Ar a k moábské hranici se přimyká."</verse>
        <verse osisID='Num.21.16'>Odtud pak táhli do Beéru; to je ta studna, kde Hospodin řekl Mojžíšovi: "Shromáždi lid a dám jim vodu."</verse>
        <verse osisID='Num.21.17'>Tehdy Izrael zpíval tuto píseň: "Tryskej, studnice! Prozpěvujte o ní:</verse>
        <verse osisID='Num.21.18'>Vůdcové kopali studnici, přední z lidu ji hloubili žezlem a svými holemi." Z pouště pak táhli do Matany,</verse>
        <verse osisID='Num.21.19'>z Matany do Nachalielu, z Nachalielu do Bamotu</verse>
        <verse osisID='Num.21.20'>a z Bamotu ke strži v moábském kraji při vrcholu Pisgy tyčící se nad pustinou.</verse>
        <verse osisID='Num.21.21'>Izrael vyslal posly k emorejskému králi Sichonovi se slovy:</verse>
        <verse osisID='Num.21.22'>"Chtěl bych projít tvou zemí. Neodbočíme do polí ani do vinic, nebudeme pít vodu ze studní. Půjdeme Královskou cestou, dokud nepřejdeme tvé území."</verse>
        <verse osisID='Num.21.23'>Sichon ale Izraeli nedovolil projít svým územím. Shromáždil všechen svůj lid a vytáhl proti Izraeli na poušť. Když dorazil do Jahcy, napadl Izrael.</verse>
        <verse osisID='Num.21.24'>Ten jej však porazil ostřím meče a obsadil jeho zem od Arnonu po Jabok, až k území Amonců (hranice Amonců byla totiž opevněná).</verse>
        <verse osisID='Num.21.25'>Tak Izrael zabral všechna emorejská města a usadil se v nich, včetně Chešbonu a všech jeho vesnic.</verse>
        <verse osisID='Num.21.26'>Chešbon byl městem emorejského krále Sichona, který bojoval s dřívějším králem Moábu a vzal mu všechnu jeho zem až po Arnon.</verse>
        <verse osisID='Num.21.27'>Proto vypravěči říkají: "Jen jděte do Chešbonu, zkuste ho vystavět, zkuste opevnit město Sichonovo!</verse>
        <verse osisID='Num.21.28'>Z Chešbonu totiž vyšlehl oheň, z města Sichonova plamen, jenž pohltil Ar Moábský, obyvatele arnonských návrší.</verse>
        <verse osisID='Num.21.29'>Běda tobě, Moábe! Kemošův lide, zahyneš! Ze svých synů učinil běžence, ze svých dcer zajatkyně Sichona, krále Emorejců.</verse>
        <verse osisID='Num.21.30'>Svrhli jsme je, zničeno vše od Chešbonu až k Dibonu; plenili jsme jej až k Nofachu, oheň plál až k Medebě."</verse>
        <verse osisID='Num.21.31'>Tak se Izrael usadil v zemi Emorejců.</verse>
        <verse osisID='Num.21.32'>Mojžíš poslal vyzvědače do Jaezeru. Dobyli jeho vesnice a vyhnali Emorejce, kteří tam bydleli.</verse>
        <verse osisID='Num.21.33'>Potom se obrátili a vydali se vzhůru směrem k Bášanu. Bášanský král Og však proti nim s celým svým lidem vytáhl a utkal se s nimi u Edrei.</verse>
        <verse osisID='Num.21.34'>Hospodin Mojžíšovi řekl: "Neboj se ho! Vydal jsem ho do tvých rukou s celým jeho lidem i s jeho zemí. Naložíš s ním, jako jsi naložil s emorejským králem Sichonem, který bydlel v Chešbonu."</verse>
        <verse osisID='Num.21.35'>A tak jej pobili i s jeho syny a s celým jeho lidem, až z nich nikdo nezůstal naživu, a obsadili jeho zem.</verse>
      </chapter>
      <chapter osisID='Num.22'>
        <verse osisID='Num.22.1'>Synové Izraele pak táhli dál a utábořili se na moábských pláních za Jordánem naproti Jerichu.</verse>
        <verse osisID='Num.22.2'>Balák, syn Ciporův, se dozvěděl o všem, co Izrael provedl Emorejcům.</verse>
        <verse osisID='Num.22.3'>Když Moáb viděl, kolik je Izraelitů, děsil se; z toho lidu ho jímala hrůza.</verse>
        <verse osisID='Num.22.4'>Proto řekl midiánským stařešinům: "Ten dav teď spase všechno kolem, jako vůl spásá trávu!" Balák, syn Ciporův, byl toho času moábským králem.</verse>
        <verse osisID='Num.22.5'>Vyslal posly k Balaámovi, synu Beorovu, do Petoru ležícího na řece Eufrat v jeho rodné zemi. Měli ho pozvat těmito slovy: "Hle, nějaký lid vyšel z Egypta a už pokryl celou zem. Usazuje se přímo přede mnou!</verse>
        <verse osisID='Num.22.6'>Prosím pojď, proklej mi ten lid - je na mě moc silný. Snad jej pak zvládnu porazit a vyhnat ze země. Vím, že komu požehnáš, je požehnaný, a koho prokleješ, je prokletý."</verse>
        <verse osisID='Num.22.7'>Moábští i midiánští stařešinové tedy odešli s věšteckou odměnou v rukách, a když přišli k Balaámovi, vyřídili mu Balákova slova.</verse>
        <verse osisID='Num.22.8'>On jim řekl: "Zůstaňte tu na noc. Ráno vám sdělím, jakou odpověď mi Hospodin dal." A tak moábští hodnostáři zůstali u Balaáma.</verse>
        <verse osisID='Num.22.9'>Bůh přišel k Balaámovi a řekl: "Kdo jsou ti muži u tebe?"</verse>
        <verse osisID='Num.22.10'>Balaám Bohu odpověděl: "Moábský král Balák, syn Ciporův, pro mě poslal se slovy:</verse>
        <verse osisID='Num.22.11'>‚Hle, nějaký lid vyšel z Egypta a pokryl celou zem. Pojď a zatrať mi jej - snad s ním pak budu moci bojovat a vyhnat jej.'"</verse>
        <verse osisID='Num.22.12'>Bůh Balaámovi řekl: "Nechoď s nimi. Neproklínej ten lid, neboť je požehnaný!"</verse>
        <verse osisID='Num.22.13'>Balaám tedy ráno vstal a řekl Balákovým hodnostářům: "Vraťte se do své země. Hospodin mi nedovolil jít s vámi."</verse>
        <verse osisID='Num.22.14'>Moábští hodnostáři tedy vstali a vrátili se k Balákovi se slovy: "Balaám s námi odmítl jít."</verse>
        <verse osisID='Num.22.15'>Balák potom vyslal další hodnostáře - bylo jich ještě více a ještě váženějších.</verse>
        <verse osisID='Num.22.16'>Když přišli k Balaámovi, řekli mu: "Tak praví Balák, syn Ciporův: ‚Prosím, nezdráhej se ke mně přijít.</verse>
        <verse osisID='Num.22.17'>Chci tě zahrnout velikými poctami a udělám, cokoli mi řekneš. Pojď, zatrať mi ten lid.'"</verse>
        <verse osisID='Num.22.18'>Balaám však Balákovým služebníkům odpověděl: "I kdyby mi Balák dával svůj dům plný stříbra a zlata, nemohl bych přestoupit rozkaz Hospodina, svého Boha, a udělat cokoli, ať malého či velkého.</verse>
        <verse osisID='Num.22.19'>Zůstaňte tu ale na noc. Já zatím zjistím, co dalšího mi řekne Hospodin."</verse>
        <verse osisID='Num.22.20'>V noci pak Hospodin přišel k Balaámovi a řekl mu: "Když tě ti muži přišli pozvat, vstaň a jdi s nimi. Dělej však jen to, co ti řeknu."</verse>
        <verse osisID='Num.22.21'>Balaám tedy ráno vstal, osedlal svou oslici a odjel s moábskými hodnostáři.</verse>
        <verse osisID='Num.22.22'>Bůh ale kvůli jeho odjezdu vzplanul hněvem a Hospodinův anděl vyšel proti němu, aby mu zahradil cestu. Balaám zatím jel na své oslici spolu se dvěma svými služebníky.</verse>
        <verse osisID='Num.22.23'>Když oslice spatřila Hospodinova anděla stojícího v cestě s taseným mečem v ruce, uhnula z cesty a šla polem. Balaám tedy oslici bil, aby ji zavedl zpět na cestu.</verse>
        <verse osisID='Num.22.24'>Hospodinův anděl se pak postavil na pěšinu mezi vinicemi, z obou stran lemovanou zídkami.</verse>
        <verse osisID='Num.22.25'>Když oslice spatřila Hospodinova anděla, otřela se o zeď, takže otřela o zeď také Balaámovu nohu. Bil ji tedy znovu.</verse>
        <verse osisID='Num.22.26'>Hospodinův anděl pak popošel a postavil se do soutěsky, kde nebyla možnost uhnout vpravo ani vlevo.</verse>
        <verse osisID='Num.22.27'>Když oslice spatřila Hospodinova anděla, lehla si pod Balaámem. Tehdy Balaám vybuchl hněvem a bil oslici holí.</verse>
        <verse osisID='Num.22.28'>Vtom Hospodin rozvázal oslici jazyk. Řekla Balaámovi: "Co jsem ti udělala, že mě už potřetí biješ?"</verse>
        <verse osisID='Num.22.29'>Balaám oslici odpověděl: "Děláš si ze mě blázny! Mít po ruce meč, už bych tě zabil!"</verse>
        <verse osisID='Num.22.30'>Oslice mu řekla: "Nejsem snad tvá oslice? Jezdil jsi na mně odjakživa až dodnes. Mám snad ve zvyku chovat se k tobě takhle?" Odpověděl: "Ne."</verse>
        <verse osisID='Num.22.31'>Vtom Hospodin Balaámovi odkryl oči. Když spatřil Hospodinova anděla stojícího v cestě s taseným mečem v ruce, poklonil se a padl na tvář.</verse>
        <verse osisID='Num.22.32'>Hospodinův anděl mu řekl: "Proč jsi už třikrát zbil svou oslici? Hle, to já jsem ti zahradil cestu, neboť se mi vůbec nelíbí.</verse>
        <verse osisID='Num.22.33'>Oslice mě spatřila a už třikrát přede mnou uhnula. Kdyby mi neuhnula, už bych tě zabil, ale ji bych nechal žít!"</verse>
        <verse osisID='Num.22.34'>Balaám Hospodinovu andělu odpověděl: "Zhřešil jsem! Nevěděl jsem, že ses mi postavil do cesty. Pokud se ti ta věc nelíbí, vrátím se domů."</verse>
        <verse osisID='Num.22.35'>Hospodinův anděl Balaámovi řekl: "Jdi s těmi muži; mluv ale jen to, co ti řeknu." Balaám tedy jel s Balákovými hodnostáři dál.</verse>
        <verse osisID='Num.22.36'>Když Balák uslyšel, že Balaám přichází, vyšel mu vstříc k Ír Moábskému na samém kraji arnonské hranice.</verse>
        <verse osisID='Num.22.37'>Balák uvítal Balaáma slovy: "Cožpak jsem ti neposílal pozvání? Proč jsi ke mně nešel? Že bych tě neuměl náležitě poctít?"</verse>
        <verse osisID='Num.22.38'>Balaám Balákovi odpověděl: "Hle, přišel jsem k tobě. Nicméně, nebudu moci říkat jen tak něco. Řeknu jen to, co mi do úst vloží Bůh."</verse>
        <verse osisID='Num.22.39'>A tak šel Balaám s Balákem do Kiriat-chucotu.</verse>
        <verse osisID='Num.22.40'>Tam Balák obětoval skot a brav a pozval k hostině Balaáma i hodnostáře, kteří ho přivedli.</verse>
        <verse osisID='Num.22.41'>Ráno pak Balák vzal Balaáma a vyvedl ho na Baalovo návrší, odkud byl vidět zadní voj lidu.</verse>
      </chapter>
      <chapter osisID='Num.23'>
        <verse osisID='Num.23.1'>Balaám tehdy Balákovi řekl: "Postav mi tu sedm oltářů a přiveď mi sem sedm býků a sedm beranů."</verse>
        <verse osisID='Num.23.2'>Balák učinil, jak Balaám řekl, a obětoval s Balaámem na každém oltáři býka a berana.</verse>
        <verse osisID='Num.23.3'>Balaám Balákovi řekl: "Postůj u své zápalné oběti, já zatím půjdu opodál. Snad se Hospodin se mnou setká; co mi ukáže, to ti oznámím." A tak odešel sám.</verse>
        <verse osisID='Num.23.4'>Bůh se s ním setkal a Balaám mu řekl: "Připravil jsem sedm oltářů a na každém jsem obětoval býka a berana."</verse>
        <verse osisID='Num.23.5'>Hospodin vložil Balaámovi do úst slovo. Potom řekl: "Vrať se k Balákovi a mluv takto."</verse>
        <verse osisID='Num.23.6'>Vrátil se tedy k němu; stál dosud obklopen všemi moábskými hodnostáři u své zápalné oběti.</verse>
        <verse osisID='Num.23.7'>Tehdy Balaám pronesl svou průpověď: "Z Aramu přivedl mě Balák, z východních hor král moábský. Řekl: ‚Pojď a proklej mi Jákoba, pojď a spílej Izraeli!'</verse>
        <verse osisID='Num.23.8'>Jak mám zatratit, koho nezatratil Bůh? Jak spílat, komu Hospodin nespílá?</verse>
        <verse osisID='Num.23.9'>Z vrcholků skal jej vidím a z pahorků jej spatřuji: Hle, lid, jenž o samotě bydlí, jenž se nepočítá mezi národy.</verse>
        <verse osisID='Num.23.10'>Kdo sečte prach Jákobův, kdo oblak Izraele vyčíslí? Kéž i já zemřu smrtí spravedlivých, kéž jednou skončím jako oni!"</verse>
        <verse osisID='Num.23.11'>"Co mi to děláš?" řekl Balák Balaámovi. "Přivedl jsem tě, abys mé nepřátele zatratil, a hle, ty jen žehnáš a žehnáš!"</verse>
        <verse osisID='Num.23.12'>On však odpověděl: "Cožpak nemusím dbát o to, abych říkal, co mi do úst vloží Hospodin?"</verse>
        <verse osisID='Num.23.13'>Balák ho vyzval: "Pojď se na ně se mnou podívat odjinud. Uvidíš jen konec jejich zadního voje, neuvidíš je všechny. Zatrať mi je odtamtud!"</verse>
        <verse osisID='Num.23.14'>A tak ho vzal na pláň Cofim na vrcholu Pisgy, postavil sedm oltářů a na každém obětoval býka a berana.</verse>
        <verse osisID='Num.23.15'>Balaám pak Balákovi řekl: "Postůj zde u své zápalné oběti. Já zatím půjdu tam, vstříc Hospodinu."</verse>
        <verse osisID='Num.23.16'>Hospodin se s Balámem setkal a vložil mu do úst slovo. Potom řekl: "Vrať se k Balákovi a mluv takto."</verse>
        <verse osisID='Num.23.17'>Vrátil se tedy k němu; stál dosud u své zápalné oběti, obklopen moábskými hodnostáři. Balák se ho zeptal: "Co pravil Hospodin?"</verse>
        <verse osisID='Num.23.18'>Tehdy Balaám pronesl svou průpověď: "Vstaň, Baláku, a slyš, naslouchej mi, synu Ciporův!</verse>
        <verse osisID='Num.23.19'>Bůh není člověk, aby lhal, není lidský syn, aby litoval. Promluví snad, a nedodrží to, řekne snad něco, a nesplní?</verse>
        <verse osisID='Num.23.20'>Hle, dostal jsem za úkol žehnat; když on žehná, já to nezvrátím.</verse>
        <verse osisID='Num.23.21'>Nevidí se trápení v Jákobovi, nejsou na dohled těžkosti v Izraeli. Hospodin, jeho Bůh, je s ním, jsou u něj slyšet královské fanfáry!</verse>
        <verse osisID='Num.23.22'>Bůh, jenž z Egypta vyvedl je, je pro ně silou rohů buvolích.</verse>
        <verse osisID='Num.23.23'>Není žádné věštby proti Jákobovi, není zaklínání proti Izraeli. Vše se včas oznámí Jákobovi, Izrael se dozví, co chystá Bůh.</verse>
        <verse osisID='Num.23.24'>Hle, ten lid vstává jako lvice, zvedá se jako lev! Neulehne, než kořist zhltne, krev skolených než vypije!"</verse>
        <verse osisID='Num.23.25'>Balák na to Balaámovi řekl: "Když už ho nezatracuješ, aspoň mu nežehnej!"</verse>
        <verse osisID='Num.23.26'>Balaám však Balákovi odpověděl: "Copak jsem ti neříkal, že udělám, cokoli řekne Hospodin?"</verse>
        <verse osisID='Num.23.27'>Balák pak Balaáma vyzval: "Pojď prosím, vezmu tě na jiné místo; snad se Bohu zalíbí, abys mi je zatratil odtamtud."</verse>
        <verse osisID='Num.23.28'>A tak vzal Balaáma a vyvedl ho na vrchol Peoru, čnícího nad pustinou.</verse>
        <verse osisID='Num.23.29'>Tehdy Balaám Balákovi řekl: "Postav mi tu sedm oltářů a přiveď mi sem sedm býků a sedm beranů."</verse>
        <verse osisID='Num.23.30'>Balák udělal, co mu Balaám řekl, a obětoval na každém oltáři býka a berana.</verse>
      </chapter>
      <chapter osisID='Num.24'>
        <verse osisID='Num.24.1'>Balaám viděl, že se Hospodinu líbí, aby Izraeli žehnal, a tak nešel vyhledávat věštby jako předešle, ale vydal se k poušti.</verse>
        <verse osisID='Num.24.2'>Když pak Balaám pozvedl oči a spatřil Izrael tábořící podle kmenů, přišel na něj Boží Duch.</verse>
        <verse osisID='Num.24.3'>Tehdy Balaám pronesl svou průpověď: "Toto praví Balaám, syn Beorův, toto praví jasnozřivý muž.</verse>
        <verse osisID='Num.24.4'>Toto praví ten, jenž slyší Boží řeč, jenž vidění Všemohoucího spatřuje, jenž padá na tvář a jeho oči jsou odkryty:</verse>
        <verse osisID='Num.24.5'>Jak krásné jsou tvé stany, Jákobe, tvé příbytky, ó Izraeli!</verse>
        <verse osisID='Num.24.6'>Jak palmové háje se prostírají, jako nad řekou zahrady, jako aloe, jež sázel Hospodin, jak cedry u vody.</verse>
        <verse osisID='Num.24.7'>Z jeho věder voda poteče, jeho símě bude mít vody bohatě. Jeho král bude nad Agaga vyvýšen, jeho království se pozvedne.</verse>
        <verse osisID='Num.24.8'>Bůh, jenž vyvedl je z Egypta, je pro ně silou rohů buvolích. Národy nepřátel svých spolyká, jejich kosti ohryže, jejich šípy rozláme.</verse>
        <verse osisID='Num.24.9'>Schoulil se, ulehl jako lev, jako lvice - kdo vstát ho přiměje? Ať jsou požehnáni, kdo ti žehnají, a zlořečeni, kdo ti zlořečí!"</verse>
        <verse osisID='Num.24.10'>Balák na to proti Balaámovi vybuchl hněvem. Spráskl ruce a řekl mu: "Pozval jsem tě, abys mé nepřátele zatratil, a hle, ty jim už potřetí jen žehnáš a žehnáš!</verse>
        <verse osisID='Num.24.11'>Hned zmiz, vrať se domů! Říkal jsem: ‚Zahrnu tě poctami,' ale Hospodin tě o tu poctu připravil."</verse>
        <verse osisID='Num.24.12'>Balaám Balákovi odpověděl: "Copak jsem neříkal už tvým poslům, které jsi za mnou poslal:</verse>
        <verse osisID='Num.24.13'>‚I kdyby mi Balák dával svůj dům plný stříbra a zlata, nemohl bych přestoupit Hospodinův rozkaz a udělat o své vůli cokoli dobrého nebo zlého - řeknu jen to, co řekne Hospodin'?</verse>
        <verse osisID='Num.24.14'>Hned odejdu domů ke svým, ale ještě ti povím, jak ten lid v budoucnu naloží s tvým lidem."</verse>
        <verse osisID='Num.24.15'>Tehdy Balaám pronesl svou průpověď: "Toto praví Balaám, syn Beorův, toto praví jasnozřivý muž.</verse>
        <verse osisID='Num.24.16'>Toto praví ten, jenž slyší Boží řeč, jenž má poznání od Nejvyššího, jenž vidění Všemohoucího spatřuje, jenž padá na tvář a jeho oči jsou odkryty:</verse>
        <verse osisID='Num.24.17'>Vidím jej, i když to není teď, hledím na něj, i když ne zblízka: Vyjde hvězda z Jákoba, povstane žezlo z Izraele; rozdrtí spánky Moábovy a temeno všech synů Setových.</verse>
        <verse osisID='Num.24.18'>Také Edom bude poražen, poražen bude Seír od svých nepřátel, Izrael bude slavně vítězit.</verse>
        <verse osisID='Num.24.19'>Panovat bude, kdo z Jákoba vzejde, vyhubí ty, kdo v Íru přežijí."</verse>
        <verse osisID='Num.24.20'>Když pak Balaám spatřil Amaleka, pronesl tuto průpověď: "První mezi národy je Amalek, jeho koncem je však věčná záhuba."</verse>
        <verse osisID='Num.24.21'>Když spatřil Kenijce, pronesl tuto průpověď: "Tvůj příbytek je pevný, na skále leží hnízdo tvé.</verse>
        <verse osisID='Num.24.22'>Přesto však přijde vniveč, Kaine, jen co tě Ašur vezme do zajetí."</verse>
        <verse osisID='Num.24.23'>Potom pronesl další průpověď: "Běda! Kdo přežije, až to Bůh udělá?</verse>
        <verse osisID='Num.24.24'>Loďstvo od kyperských břehů porobí Ašura, porobí Hebera, i je však čeká věčná záhuba!"</verse>
        <verse osisID='Num.24.25'>Nato Balaám vstal a odešel zpátky domů. Rovněž Balák odešel svou cestou.</verse>
      </chapter>
      <chapter osisID='Num.25'>
        <verse osisID='Num.25.1'>Když Izrael pobýval v Šitimu, začal lid smilnit s místními Moábkami.</verse>
        <verse osisID='Num.25.2'>Ty je pozvaly k obětním hodům svého božstva a lid jedl a klaněl se jejich božstvu.</verse>
        <verse osisID='Num.25.3'>Tak se Izrael spřáhl s božstvem Baal-peor. Hospodin vzplanul proti Izraeli hněvem.</verse>
        <verse osisID='Num.25.4'>Hospodin řekl Mojžíšovi: "Vezmi všechny náčelníky lidu a veřejně je kvůli Hospodinu pověs na kůl, aby se Hospodinův planoucí hněv odvrátil od Izraele."</verse>
        <verse osisID='Num.25.5'>Mojžíš pak řekl izraelským soudcům: "Každý pobijte ze svých mužů ty, kdo se spřáhli s Baal-peorem!"</verse>
        <verse osisID='Num.25.6'>Zatímco ostatní plakali u vchodu do Stanu setkávání, jeden ze synů Izraele přišel a před očima Mojžíše i celé izraelské obce si přivedl domů Midiánku.</verse>
        <verse osisID='Num.25.7'>Když to spatřil Pinchas, syn Eleazara, syna kněze Árona, vzdálil se od ostatních a vzal do ruky kopí.</verse>
        <verse osisID='Num.25.8'>Vešel za tím Izraelcem až do vnitřní části stanu a oba je probodl - onoho Izraelce i tu ženu až k jejímu podbřišku. Tehdy se rána mezi syny Izraele zastavila.</verse>
        <verse osisID='Num.25.9'>Těch, kdo tou ranou zemřeli, bylo 24 000.</verse>
        <verse osisID='Num.25.10'>Hospodin promluvil k Mojžíšovi:</verse>
        <verse osisID='Num.25.11'>"Pinchas, syn Eleazara, syna kněze Árona, odvrátil mou zuřivost od synů Izraele. Rozhorlil se totiž uprostřed nich mou horlivostí, a tak jsem ve svém rozhorlení syny Izraele nezahubil.</verse>
        <verse osisID='Num.25.12'>Proto mu řekni, že já sám mu daruji svou smlouvu pokoje.</verse>
        <verse osisID='Num.25.13'>Ta bude pro něj i pro jeho potomstvo smlouvou věčného kněžství, neboť horlil pro svého Boha, a tak pro syny Izraele dosáhl smíření."</verse>
        <verse osisID='Num.25.14'>Onen izraelský muž, který byl zabit spolu s Midiánkou, se jmenoval Zimri, syn Salův. Byl to vůdce svého otcovského rodu z pokolení Šimeonova.</verse>
        <verse osisID='Num.25.15'>Ona midiánská žena se jmenovala Kozbi, dcera Curova. Ten byl hlavou svého otcovského kmene v Midiánu.</verse>
        <verse osisID='Num.25.16'>Hospodin promluvil k Mojžíšovi:</verse>
        <verse osisID='Num.25.17'>"Napadněte Midiánce a bijte je,</verse>
        <verse osisID='Num.25.18'>neboť oni lstivě napadli vás. Chtěli vás přelstít pomocí Peora a pomocí své sestry Kozbi, dcery midiánského vůdce, zabité v den té zhoubné rány kvůli Peorovi."</verse>
      </chapter>
      <chapter osisID='Num.26'>
        <verse osisID='Num.26.1'>Po této ráně Hospodin řekl Mojžíšovi a Eleazarovi, synu kněze Árona:</verse>
        <verse osisID='Num.26.2'>"Sečtěte celou izraelskou obec. Od dvaceti let výše započtěte podle jejich otcovských domů každého, kdo je v Izraeli schopen vycházet do boje."</verse>
        <verse osisID='Num.26.3'>Mojžíš s knězem Eleazarem k nim tedy na moábských pláních při Jordánu naproti Jerichu promluvili takto:</verse>
        <verse osisID='Num.26.4'>"Sečtěte lid od dvacetiletých výše, jak Hospodin přikázal Mojžíšovi." Toto jsou synové Izraele, kteří vyšli z Egypta:</verse>
        <verse osisID='Num.26.5'>Synové Rubena, Izraelova prvorozeného: Chanoch a z něj rod chanošský, Palu a z něj rod paluský,</verse>
        <verse osisID='Num.26.6'>Checron a z něj rod checronský, Karmi a z něj rod karmijský.</verse>
        <verse osisID='Num.26.7'>To jsou rubenské rody. Čítaly 43 730 mužů.</verse>
        <verse osisID='Num.26.8'>Palu měl syna Eliaba</verse>
        <verse osisID='Num.26.9'>a Eliab měl syny Nemuela, Dátana a Abirama. To byl ten Dátan a Abiram, zástupci obce, kteří s Korachovou tlupou bojovali proti Mojžíšovi a Áronovi při svém odboji proti Hospodinu.</verse>
        <verse osisID='Num.26.10'>Tehdy země otevřela ústa a pohltila je i Koracha. Celá ta tlupa pomřela a oněch 250 mužů pohltil oheň, takže se stali výstražným znamením.</verse>
        <verse osisID='Num.26.11'>Korachovi synové ale nevymřeli.</verse>
        <verse osisID='Num.26.12'>Synové Šimeonovi po svých rodech: Nemuel a z něj rod nemuelský, Jamin a z něj rod jaminský, Jachin a z něj rod jachinský,</verse>
        <verse osisID='Num.26.13'>Cochar a z něj rod cocharský, Šaul a z něj rod šaulský.</verse>
        <verse osisID='Num.26.14'>To jsou šimeonské rody. Čítaly 22 200 mužů.</verse>
        <verse osisID='Num.26.15'>Synové Gádovi po svých rodech: Cefon a z něj rod cefonský, Chagi a z něj rod chagijský, Šuni a z něj rod šunijský,</verse>
        <verse osisID='Num.26.16'>Ozni a z něj kmen oznijský, Eri a z něj kmen erijský,</verse>
        <verse osisID='Num.26.17'>Arodi a z něj kmen arodijský, Areli a z něj kmen arelijský.</verse>
        <verse osisID='Num.26.18'>To jsou rody Gádových synů. Čítaly 40 500 mužů.</verse>
        <verse osisID='Num.26.19'>(Er a Onan, Judovi synové, zemřeli v kanaánské zemi.)</verse>
        <verse osisID='Num.26.20'>Synové Judovi po svých rodech: Šela a z něj rod šelský, Peres a z něj rod pereský, Zerach a z něj rod zerašský.</verse>
        <verse osisID='Num.26.21'>Synové Peresovi: z Checrona rod checronský, z Chamula rod chamulský.</verse>
        <verse osisID='Num.26.22'>To jsou rody Judovy. Čítaly 76 500 mužů.</verse>
        <verse osisID='Num.26.23'>Synové Isacharovi po svých rodech: Tola a z něj rod tolský, Pua a z něj rod pujský,</verse>
        <verse osisID='Num.26.24'>Jašub a z něj rod jašubský, Šimron a z něj rod šimronský.</verse>
        <verse osisID='Num.26.25'>To jsou rody Isacharovy. Čítaly 64 300 mužů.</verse>
        <verse osisID='Num.26.26'>Synové Zabulonovi po svých rodech: Sered a z něj rod seredský, Elon a z něj rod elonský, Jachleel a z něj rod jachleelský.</verse>
        <verse osisID='Num.26.27'>To jsou zabulonské rody. Čítaly 60 500 mužů.</verse>
        <verse osisID='Num.26.28'>Synové Josefovi po svých rodech: Manases a Efraim.</verse>
        <verse osisID='Num.26.29'>Synové Manasesovi: Machir a z něj rod machirský (a Machir zplodil Gileáda), Gileád a z něj rod gileádský.</verse>
        <verse osisID='Num.26.30'>Synové Gileádovi: Iezer a z něj rod iezerský, Chelek a z něj rod chelecký,</verse>
        <verse osisID='Num.26.31'>Asriel a z něj rod asrielský, Šechem a z něj rod šechemský,</verse>
        <verse osisID='Num.26.32'>Šemid a z něj rod šemidský, Chefer a z něj rod cheferský.</verse>
        <verse osisID='Num.26.33'>Celofchad, syn Cheferův, neměl syny, jen samé dcery. Ty se jmenovaly: Machla, Noa, Chogla, Milka a Tirsa.</verse>
        <verse osisID='Num.26.34'>To jsou rody Manasesovy. Čítaly 52 700 mužů.</verse>
        <verse osisID='Num.26.35'>Synové Efraimovi po svých rodech: Šutelach a z něj rod šutelašský, Beker a z něj rod bekerský, Tachan a z něj rod tachanský.</verse>
        <verse osisID='Num.26.36'>Synové Šutelachovi: Eran a z něj rod eranský.</verse>
        <verse osisID='Num.26.37'>To jsou rody synů Efraimových. Čítaly 32 500 mužů. To jsou synové Josefovi po svých rodech.</verse>
        <verse osisID='Num.26.38'>Synové Benjamínovi po svých rodech: Bela a z něj rod belský, Ašbel a z něj rod ašbelský, Achiram a z něj rod achiramský,</verse>
        <verse osisID='Num.26.39'>Šufam a z něj rod šufamský, Chufam a z něj rod chufamský.</verse>
        <verse osisID='Num.26.40'>Synové Belovi: Ard a Naáman: z Arda rod ardský, z Naámana rod naámanský.</verse>
        <verse osisID='Num.26.41'>To jsou synové Benjamínovi po svých rodech. Čítaly 45 600 mužů.</verse>
        <verse osisID='Num.26.42'>Toto jsou synové Danovi po svých rodech: Šucham a z něj rod šuchamský. To jsou čeledi Danovy po svých rodech.</verse>
        <verse osisID='Num.26.43'>Všechny šuchamské rody čítaly 64 400 mužů.</verse>
        <verse osisID='Num.26.44'>Synové Ašerovi po svých rodech: Jimna a z něj rod jimenský, Jišvi a z něj rod jišvijský, Berija a z něj rod berijský.</verse>
        <verse osisID='Num.26.45'>Synové Beriovi: Cheber a z něj rod cheberský, Malkiel a z něj kmen malkielský.</verse>
        <verse osisID='Num.26.46'>Ašerova dcera se jmenovala Serach.</verse>
        <verse osisID='Num.26.47'>To jsou rody synů Ašerových. Čítaly 53 400 mužů.</verse>
        <verse osisID='Num.26.48'>Synové Neftalímovi po svých rodech: Jachceel a z něj rod jachceelský, Guni a z něj rod gunijský,</verse>
        <verse osisID='Num.26.49'>Jecer a z něj rod jecerský, Šilem a z něj rod šilemský.</verse>
        <verse osisID='Num.26.50'>To jsou čeledi Neftalímovy po svých rodech. Čítaly 45 400 mužů.</verse>
        <verse osisID='Num.26.51'>Toto je celkový součet synů Izraele: 601 730 mužů.</verse>
        <verse osisID='Num.26.52'>Hospodin promluvil k Mojžíšovi:</verse>
        <verse osisID='Num.26.53'>Ať je těmto rodům přiděleno dědičné území podle počtu zapsaných osob.</verse>
        <verse osisID='Num.26.54'>Většímu rodu přiděl větší dědictví, menšímu menší - každému podle jeho velikosti.</verse>
        <verse osisID='Num.26.55'>Země bude ovšem rozdělena losem; budou přijímat dědictví podle počtu osob ve svém otcovském pokolení.</verse>
        <verse osisID='Num.26.56'>Dědictví jim bude rozděleno losem, ať už malému či velkému.</verse>
        <verse osisID='Num.26.57'>Toto je výčet levitů po jejich rodech: Geršon a z něj rod geršonský, Kehat a z něj rod kehatský, Merari a z něj rod merarijský.</verse>
        <verse osisID='Num.26.58'>Patří do nich tyto levitské rody: rod libnijský, rod hebronský, rod machlijský, rod mušijský, rod korachovský. Kehat zplodil Amrama.</verse>
        <verse osisID='Num.26.59'>Amramova žena jménem Jochebed byla levitská dcera narozená Levimu v Egyptě. Ta Amramovi porodila Árona, Mojžíše a jejich sestru Miriam.</verse>
        <verse osisID='Num.26.60'>Áronovi se narodil Nádab, Abihu, Eleazar a Itamar.</verse>
        <verse osisID='Num.26.61'>Nádab a Abihu však zemřeli, když před Hospodinem obětovali nepatřičný oheň.</verse>
        <verse osisID='Num.26.62'>Z levitů bylo započteno celkem 23 000 mužů starších jednoho měsíce. Nebyli započteni mezi syny Izraele, neboť jim mezi nimi nepřipadlo žádné dědictví.</verse>
        <verse osisID='Num.26.63'>Toto jsou synové Izraele, které sečetl Mojžíš s knězem Eleazarem na moábských pláních při Jordánu naproti Jerichu.</verse>
        <verse osisID='Num.26.64'>Nebyl mezi nimi nikdo ze synů Izraele, které sečetl Mojžíš s knězem Áronem na poušti Sinaj.</verse>
        <verse osisID='Num.26.65'>O těch totiž Hospodin řekl: "Musejí zemřít na poušti," a nezůstal z nich nikdo než Káleb, syn Jefunův, a Jozue, syn Nunův.</verse>
      </chapter>
      <chapter osisID='Num.27'>
        <verse osisID='Num.27.1'>Tehdy přistoupily dcery Celofchada, syna Cheferova, syna Gileádova, syna Machirova, syna Manasesova z rodu Josefova syna Manasese. Jeho dcery se jmenovaly Machla, Noa, Chogla, Milka a Tirsa.</verse>
        <verse osisID='Num.27.2'>Postavily se před Mojžíše, před kněze Eleazara, před vůdce a před celou obec ke vchodu do Stanu setkávání a řekly:</verse>
        <verse osisID='Num.27.3'>"Náš otec zemřel na poušti, ale nepatřil k té tlupě, která se srotila proti Hospodinu, k tlupě Korachově. Zemřel pro svůj vlastní hřích, aniž měl syny.</verse>
        <verse osisID='Num.27.4'>Má jméno našeho otce vymizet z jeho rodu jen proto, že neměl syna? Přiděl nám dědičné vlastnictví mezi bratry našeho otce."</verse>
        <verse osisID='Num.27.5'>Mojžíš tedy jejich případ přednesl Hospodinu.</verse>
        <verse osisID='Num.27.6'>Hospodin Mojžíšovi řekl:</verse>
        <verse osisID='Num.27.7'>"Celofchadovy dcery mluví správně. Bezodkladně jim přiděl dědičné vlastnictví mezi bratry jejich otce; dědictví jejich otce převeď na ně.</verse>
        <verse osisID='Num.27.8'>K synům Izraele pak promluv takto: Když někdo zemře, aniž měl syna, převedete jeho dědictví na jeho dceru.</verse>
        <verse osisID='Num.27.9'>Kdyby neměl ani dceru, přidělíte jeho dědictví jeho bratrům.</verse>
        <verse osisID='Num.27.10'>Kdyby neměl ani bratry, přidělíte jeho dědictví bratrům jeho otce.</verse>
        <verse osisID='Num.27.11'>Kdyby ani jeho otec neměl bratry, přidělíte jeho dědictví nejbližšímu příbuznému z jeho rodu a ten je obdrží." A to se pro syny Izraele stalo právním ustanovením, jak Hospodin přikázal Mojžíšovi.</verse>
        <verse osisID='Num.27.12'>Hospodin Mojžíšovi řekl: "Vystup na toto pohoří Abarim a pohleď na zem, kterou dávám synům Izraele.</verse>
        <verse osisID='Num.27.13'>Až ji spatříš, budeš i ty připojen ke svému lidu, jako byl k němu připojen tvůj bratr Áron.</verse>
        <verse osisID='Num.27.14'>To proto, že jste se vzepřeli mému příkazu na poušti Cin, kde se obec se mnou pustila do sváru, místo abyste před nimi prokázali mou svatost." To je ta Mej-meriba, Voda sváru, v Kádeši na poušti Cin.</verse>
        <verse osisID='Num.27.15'>Mojžíš Hospodinu odpověděl:</verse>
        <verse osisID='Num.27.16'>"Ó Hospodine, Bože duchů veškerého tvorstva! Opatři této obci někoho,</verse>
        <verse osisID='Num.27.17'>kdo by před nimi vycházel i vcházel, kdo by je vyváděl i uváděl, aby Hospodinova obec nebyla jako ovce bez pastýře."</verse>
        <verse osisID='Num.27.18'>Hospodin Mojžíšovi řekl: "Jozue, syn Nunův, je muž, ve kterém přebývá Duch. Vezmi jej k sobě a vlož na něj ruku.</verse>
        <verse osisID='Num.27.19'>Postav jej před kněze Eleazara a před očima celé obce mu dej pověření.</verse>
        <verse osisID='Num.27.20'>Předej mu svou důstojnost, aby jej celá izraelská obec poslouchala.</verse>
        <verse osisID='Num.27.21'>Ať se postaví před kněze Eleazara. Ten se za něj bude dotazovat na Hospodinova rozhodnutí pomocí urim. Na jeho rozkaz budou vycházet a na jeho rozkaz budou vcházet - on a s ním všichni synové Izraele, totiž celá obec."</verse>
        <verse osisID='Num.27.22'>Mojžíš tedy učinil, jak mu Hospodin přikázal. Vzal Jozuu, postavil ho před kněze Eleazara a před celou obec,</verse>
        <verse osisID='Num.27.23'>vložil na něj ruce a dal mu pověření, jak o tom Hospodin promluvil skrze Mojžíše.</verse>
      </chapter>
      <chapter osisID='Num.28'>
        <verse osisID='Num.28.1'>Hospodin promluvil k Mojžíšovi:</verse>
        <verse osisID='Num.28.2'>"Přikaž synům Izraele: Dbejte na to, ať mi v určený čas přinášíte mé oběti, můj pokrm, mou ohnivou oběť, mou příjemnou vůni.</verse>
        <verse osisID='Num.28.3'>Řekni jim: Toto je ohnivá oběť, kterou budete přinášet Hospodinu každý den: dva roční beránci bez vady ke stálé zápalné oběti.</verse>
        <verse osisID='Num.28.4'>Jednoho beránka obětuj ráno a druhého za soumraku.</verse>
        <verse osisID='Num.28.5'>Jako moučnou oběť k němu přidej desetinu efy jemné mouky zadělané čtvrtkou hinu vytlačeného oleje.</verse>
        <verse osisID='Num.28.6'>To je stálá zápalná oběť, ustanovená na hoře Sinaj jako příjemná vůně, ohnivá oběť Hospodinu.</verse>
        <verse osisID='Num.28.7'>K beránku patří úlitba čtvrtky hinu kvašeného nápoje, kterou pro Hospodina vyliješ ve svatyni.</verse>
        <verse osisID='Num.28.8'>Druhého beránka obětuj za soumraku. Připrav stejnou moučnou oběť i úlitbu jako ráno. Bude to příjemná vůně, ohnivá oběť Hospodinu."</verse>
        <verse osisID='Num.28.9'>"V sobotní den obětuj dva roční beránky bez vady. Jako moučnou oběť k nim přidej dvě desetiny efy jemné mouky zadělané olejem s příslušnou úlitbou.</verse>
        <verse osisID='Num.28.10'>To je sobotní zápalná oběť - tu přinášejte kromě stálé zápalné oběti a úlitby každou sobotu."</verse>
        <verse osisID='Num.28.11'>"Při začátcích vašich měsíců přineste jako zápalnou oběť Hospodinu dva mladé býčky, jednoho berana a sedm ročních beránků bez vady.</verse>
        <verse osisID='Num.28.12'>Jako moučnou oběť pak přidejte tři desetiny efy jemné mouky zadělané olejem ke každému býčku, dvě desetiny k jednomu beranu</verse>
        <verse osisID='Num.28.13'>a po desetině ke každému beránku. To je zápalná oběť, připravená jako příjemná vůně, ohnivá oběť Hospodinu.</verse>
        <verse osisID='Num.28.14'>K nim náleží tyto úlitby: půl hinu vína na býčka, třetina hinu na berana a čtvrtina hinu na beránka. To je zápalná obět při novoluní každého měsíce v roce.</verse>
        <verse osisID='Num.28.15'>Kromě stálé zápalné oběti a příslušné úlitby ať je obětován také jeden kozel jako oběť za hřích."</verse>
        <verse osisID='Num.28.16'>"Čtrnáctého dne prvního měsíce bude Pesach - Hospodinův Hod beránka.</verse>
        <verse osisID='Num.28.17'>Patnáctého dne toho měsíce pak bude slavnost. Po sedm dní jezte nekvašené chleby.</verse>
        <verse osisID='Num.28.18'>Prvního dne mějte svaté shromáždění; nedělejte žádnou běžnou práci.</verse>
        <verse osisID='Num.28.19'>Jako ohnivou oběť přineste Hospodinu k zápalné oběti dva mladé býčky, jednoho berana a sedm ročních beránků; hleďte, ať jsou bez vady.</verse>
        <verse osisID='Num.28.20'>Jako moučnou oběť k nim přidejte jemnou mouku zadělanou olejem: tři desetiny efy na býčka, dvě desetiny na berana</verse>
        <verse osisID='Num.28.21'>a na každého z těch sedmi beránků po desetině.</verse>
        <verse osisID='Num.28.22'>Dále přines jednoho kozla jako oběť za hřích, aby za vás byl vykonán obřad smíření.</verse>
        <verse osisID='Num.28.23'>Toto vše budete obětovat kromě ranní zápalné oběti, která patří ke stálé zápalné oběti.</verse>
        <verse osisID='Num.28.24'>Stejně tak budete po sedm dní každý den obětovat pokrm ohnivé oběti příjemně vonící Hospodinu; ať je obětován kromě stálé zápalné oběti a její úlitby.</verse>
        <verse osisID='Num.28.25'>Sedmého dne pak mějte svaté shromáždění; nedělejte žádnou běžnou práci."</verse>
        <verse osisID='Num.28.26'>"V Den prvotin, až budete o vaší Slavnosti týdnů přinášet Hospodinu novou moučnou oběť, mějte svaté shromáždění; nedělejte žádnou běžnou práci.</verse>
        <verse osisID='Num.28.27'>Jako příjemně vonící zápalnou oběť přineste Hospodinu dva mladé býčky, jednoho berana a sedm ročních beránků.</verse>
        <verse osisID='Num.28.28'>Jako moučnou oběť k nim přidejte jemnou mouku zadělanou olejem: tři desetiny efy na jednoho býčka, dvě desetiny na jednoho berana</verse>
        <verse osisID='Num.28.29'>a na každého z těch sedmi beránků po desetině.</verse>
        <verse osisID='Num.28.30'>Přines také jednoho kozla, aby za vás byl vykonán obřad smíření.</verse>
        <verse osisID='Num.28.31'>To vše připravíte kromě stálé zápalné oběti a moučné oběti, která k ní náleží; hleďte, ať jsou bez vady. Rovněž tak úlitby, které k nim náleží."</verse>
      </chapter>
      <chapter osisID='Num.29'>
        <verse osisID='Num.29.1'>"Prvního dne sedmého měsíce mějte svaté shromáždění; nedělejte žádnou běžnou práci - je to Den troubení.</verse>
        <verse osisID='Num.29.2'>Jako příjemně vonící zápalnou oběť přineste Hospodinu jednoho ročního býčka, jednoho berana a sedm ročních beránků bez vady.</verse>
        <verse osisID='Num.29.3'>Jako moučnou oběť k nim přidejte jemnou mouku zadělanou olejem: tři desetiny efy na býčka, dvě desetiny na berana</verse>
        <verse osisID='Num.29.4'>a jednu desetinu na každého z těch sedmi beránků.</verse>
        <verse osisID='Num.29.5'>Dále jednoho kozla jako oběť za hřích, aby za vás byl vykonán obřad smíření.</verse>
        <verse osisID='Num.29.6'>To vše (kromě novolunní zápalné oběti s její moučnou obětí, kromě stálé zápalné oběti s její moučnou obětí a kromě patřičných úliteb) připravíte podle příslušných pravidel jako příjemnou vůni, jako ohnivou oběť Hospodinu."</verse>
        <verse osisID='Num.29.7'>"Desátého dne téhož sedmého měsíce mějte svaté shromáždění, kdy se budete pokorně postit; nedělejte žádnou práci.</verse>
        <verse osisID='Num.29.8'>Jako příjemně vonící zápalnou oběť přineste Hospodinu jednoho ročního býčka, jednoho berana a sedm ročních beránků; hleďte, ať jsou bez vady.</verse>
        <verse osisID='Num.29.9'>Jako moučnou oběť k nim přidejte jemnou mouku zadělanou olejem: tři desetiny efy na býčka, dvě desetiny na jednoho berana</verse>
        <verse osisID='Num.29.10'>a na každého z těch sedmi beránků po desetině.</verse>
        <verse osisID='Num.29.11'>Dále přineste jednoho kozla jako oběť za hřích (kromě oběti za hřích při obřadu smíření, kromě stálé zápalné oběti s její moučnou obětí a kromě jejich úliteb)."</verse>
        <verse osisID='Num.29.12'>"Patnáctého dne sedmého měsíce mějte svaté shromáždění; nedělejte žádnou běžnou práci. Po sedm dní budete slavit Hospodinovu slavnost:</verse>
        <verse osisID='Num.29.13'>Jako příjemnou vůni, jako ohnivou oběť přineste Hospodinu k zápalné oběti 13 mladých býčků, 2 berany a 14 ročních beránků; ať jsou bez vady.</verse>
        <verse osisID='Num.29.14'>Jako moučnou oběť k nim přidejte jemnou mouku zadělanou olejem: tři desetiny efy na každého z těch třinácti býčků, dvě desetiny na každého z těch dvou beranů</verse>
        <verse osisID='Num.29.15'>a na každého z těch čtrnácti beránků po desetině.</verse>
        <verse osisID='Num.29.16'>Dále jednoho kozla jako oběť za hřích (kromě stálé zápalné oběti, její moučné oběti a její úlitby).</verse>
        <verse osisID='Num.29.17'>Druhý den slavnosti: 12 býčků, 2 berany a 14 ročních beránků bez vady.</verse>
        <verse osisID='Num.29.18'>K těm býčkům, beranům a beránkům přidejte patřičnou moučnou oběť a úlitby podle pravidel, úměrně jejich počtu.</verse>
        <verse osisID='Num.29.19'>Dále jednoho kozla jako oběť za hřích (kromě stálé zápalné oběti, její moučné oběti a jejich úliteb).</verse>
        <verse osisID='Num.29.20'>Třetí den: 11 býčků, 2 berany a 14 ročních beránků bez vady.</verse>
        <verse osisID='Num.29.21'>K těm býčkům, beranům a beránkům přidejte patřičnou moučnou oběť a úlitby podle pravidel, úměrně jejich počtu.</verse>
        <verse osisID='Num.29.22'>Dále jednoho kozla jako oběť za hřích (kromě stálé zápalné oběti, její moučné oběti a její úlitby).</verse>
        <verse osisID='Num.29.23'>Čtvrtý den: 10 býčků, 2 berany a 14 ročních beránků bez vady.</verse>
        <verse osisID='Num.29.24'>K těm býčkům, beranům a beránkům přidejte patřičnou moučnou oběť a úlitby podle pravidel, úměrně jejich počtu.</verse>
        <verse osisID='Num.29.25'>Dále jednoho kozla jako oběť za hřích (kromě stálé zápalné oběti, její moučné oběti a její úlitby).</verse>
        <verse osisID='Num.29.26'>Pátý den: 9 býčků, 2 berany a 14 ročních beránků bez vady.</verse>
        <verse osisID='Num.29.27'>K těm býčkům, beranům a beránkům přidejte patřičnou moučnou oběť a úlitby podle pravidel, úměrně jejich počtu.</verse>
        <verse osisID='Num.29.28'>Dále jednoho kozla jako oběť za hřích (kromě stálé zápalné oběti, její moučné oběti a její úlitby).</verse>
        <verse osisID='Num.29.29'>Šestý den: 8 býčků, 2 berany a 14 ročních beránků bez vady.</verse>
        <verse osisID='Num.29.30'>K těm býčkům, beranům a beránkům přidejte patřičnou moučnou oběť a úlitby podle pravidel, úměrně jejich počtu.</verse>
        <verse osisID='Num.29.31'>Dále jednoho kozla jako oběť za hřích (kromě stálé zápalné oběti, její moučné oběti a jejích úliteb).</verse>
        <verse osisID='Num.29.32'>Sedmý den: 7 býčků, 2 berany a 14 ročních beránků bez vady.</verse>
        <verse osisID='Num.29.33'>K těm býčkům, beranům a beránkům přidejte patřičnou moučnou oběť a úlitby podle příslušných pravidel, úměrně jejich počtu.</verse>
        <verse osisID='Num.29.34'>Dále jednoho kozla jako oběť za hřích (kromě stálé zápalné oběti, její moučné oběti a její úlitby).</verse>
        <verse osisID='Num.29.35'>Osmého dne mějte svátek; nedělejte žádnou běžnou práci.</verse>
        <verse osisID='Num.29.36'>Jako příjemnou vůni, ohnivou oběť přineste Hospodinu k zápalné oběti jednoho býčka, jednoho berana a sedm ročních beránků bez vady.</verse>
        <verse osisID='Num.29.37'>K tomu býčku, beranu a beránkům přidejte patřičnou moučnou oběť a úlitby podle pravidel, úměrně jejich počtu.</verse>
        <verse osisID='Num.29.38'>Dále jednoho kozla jako oběť za hřích (kromě stálé zápalné oběti, její moučné oběti a její úlitby).</verse>
        <verse osisID='Num.29.39'>Tyto zápalné oběti, moučné oběti, úlitby a pokojné oběti budete přinášet Hospodinu při vašich slavnostech, a to kromě svých slibů a dobrovolných darů."</verse>
      </chapter>
      <chapter osisID='Num.30'>
        <verse osisID='Num.30.1'>Mojžíš řekl synům Izraele všechno tak, jak mu Hospodin přikázal.</verse>
        <verse osisID='Num.30.2'>Mojžíš promluvil k náčelníkům izraelských pokolení: "Hospodin přikázal toto:</verse>
        <verse osisID='Num.30.3'>Když se muž zaváže Hospodinu slibem nebo přísahou, nebude moci své slovo zrušit; učiní přesně to, co slíbil.</verse>
        <verse osisID='Num.30.4'>Když se mladá žena, dosud žijící v domě svého otce, zaváže Hospodinu nějakým slibem nebo závazkem</verse>
        <verse osisID='Num.30.5'>a její otec o tom uslyší a nic nenamítne, pak budou všechny sliby a závazky, které na sebe vzala, platit.</verse>
        <verse osisID='Num.30.6'>Pokud jí to však otec v den, kdy o tom uslyší, zakáže, pak žádný slib ani závazek, který na sebe vzala, neplatí. Hospodin jí slib odpustí, neboť jí zabránil její otec.</verse>
        <verse osisID='Num.30.7'>Vdá-li se poté, co na sebe vzala slib nebo nějaký nerozvážný závazek,</verse>
        <verse osisID='Num.30.8'>a její muž proti tomu v den, kdy o tom uslyší, nic nenamítne, pak budou její sliby i závazky platit.</verse>
        <verse osisID='Num.30.9'>Pokud jí to však manžel v den, kdy o tom uslyší, zakáže, pak tím zrušil jakýkoli její slib i nerozvážný závazek. Hospodin jí slib odpustí.</verse>
        <verse osisID='Num.30.10'>(Každý slib, jímž se zavázala vdova či zapuzená žena ovšem platí.)</verse>
        <verse osisID='Num.30.11'>Složí-li žena slib nebo se zaváže přísahou v domě svého muže,</verse>
        <verse osisID='Num.30.12'>pak, pokud její muž nic nenamítne, až o tom uslyší, a nebude jí bránit, budou všechny její sliby i závazky platit.</verse>
        <verse osisID='Num.30.13'>Pokud by je však manžel v den, kdy o tom uslyší, zrušil, pak nic ze slibů a závazků, které vyšly z jejích rtů, neplatí. Její muž je zrušil, Hospodin jí je odpustí.</verse>
        <verse osisID='Num.30.14'>Jakýkoli slib nebo přísežný závazek, jímž by se omezovala, potvrdí, anebo zruší její muž.</verse>
        <verse osisID='Num.30.15'>Pokud by však k tomu až do příštího dne nic nenamítal, pak tím potvrdil všechny její sliby i závazky, jimiž je vázána. Potvrdil je, neboť v den, kdy o nich uslyšel, mlčel.</verse>
        <verse osisID='Num.30.16'>Pokud by je zrušil později, ponese vinu." Toto jsou pravidla, která Hospodin přikázal Mojžíšovi ohledně muže a jeho ženy a ohledně otce a jeho mladé dcery, která ještě žije v jeho domě.</verse>
      </chapter>
      <chapter osisID='Num.31'>
        <verse osisID='Num.31.1'>Hospodin promluvil k Mojžíšovi:</verse>
        <verse osisID='Num.31.2'>"Než budeš připojen ke svému lidu, vykonej pomstu synů Izraele nad Midiánci."</verse>
        <verse osisID='Num.31.3'>Mojžíš proto řekl lidu: "Vyzbrojte mezi sebou muže způsobilé k boji. Ať vytáhnou proti Midiánu a vykonají nad ním Hospodinovu pomstu.</verse>
        <verse osisID='Num.31.4'>Z každého izraelského pokolení vyšlete k boji po tisíci mužů."</verse>
        <verse osisID='Num.31.5'>A tak bylo z izraelských tisíců povoláno po tisíci z každého pokolení, 12 000 mužů vyzbrojených k boji.</verse>
        <verse osisID='Num.31.6'>Mojžíš je vyslal do boje po tisíci z každého pokolení a s nimi Pinchase, syna kněze Eleazara, se svatým náčiním a s trubkami k troubení v ruce.</verse>
        <verse osisID='Num.31.7'>Vytáhli tedy do boje proti Midiánu, jak Hospodin přikázal Mojžíšovi, a pobili je do posledního muže.</verse>
        <verse osisID='Num.31.8'>Zabili také midiánské krále: Eviho, Rekema, Cura, Chura a Rebu - pět midiánských králů. Také Balaáma, syna Beorova, zabili mečem.</verse>
        <verse osisID='Num.31.9'>Midiánské ženy i jejich děti ale Izraelci zajali. Ukořistili také všechen jejich dobytek, stáda a veškeré bohatství.</verse>
        <verse osisID='Num.31.10'>Všechna jejich města, v nichž sídlili, i všechny jejich osady vypálili.</verse>
        <verse osisID='Num.31.11'>Zmocnili se veškeré kořisti včetně lidí a dobytka.</verse>
        <verse osisID='Num.31.12'>Všechnu kořist, jíž se zmocnili, i všechny zajatce pak přivedli k Mojžíšovi, ke knězi Eleazarovi a k izraelské obci do tábora na moábských pláních při Jordánu naproti Jerichu.</verse>
        <verse osisID='Num.31.13'>Mojžíš, kněz Eleazar a všichni vůdcové obce jim vyšli z tábora naproti.</verse>
        <verse osisID='Num.31.14'>Mojžíš se však na velitele vojska, na vůdce tisíců a stovek, kteří se vraceli z válečného tažení, rozhněval:</verse>
        <verse osisID='Num.31.15'>"Vy jste nechali všechny ty ženy naživu?</verse>
        <verse osisID='Num.31.16'>Vždyť právě ony na Balaámovu radu svedly syny Izraele od Hospodina k Peorovi. Kvůli tomu přišla na Hospodinovu obec ta rána!</verse>
        <verse osisID='Num.31.17'>Pobijte tedy všechny chlapce. Pobijte i každou ženu, která už spala s mužem.</verse>
        <verse osisID='Num.31.18'>Všechny dívky, které ještě nepoznaly muže, si nechte živé.</verse>
        <verse osisID='Num.31.19'>Vy sami pak zůstaňte po sedm dní venku za táborem. Všichni, kdo jste někoho zabili, a všichni, kdo jste se dotkli něčeho zabitého, se budete třetího a sedmého dne očišťovat - jak vy, tak vaši zajatci.</verse>
        <verse osisID='Num.31.20'>Očistěte také všechny oděvy, všechny kožené předměty, vše vyrobené z kozí srsti i každý předmět ze dřeva."</verse>
        <verse osisID='Num.31.21'>Kněz Eleazar pak řekl bojovníkům, kteří byli v té bitvě: "Toto je ustanovení Zákona, jejž Hospodin přikázal Mojžíšovi:</verse>
        <verse osisID='Num.31.22'>Zlato, stříbro, bronz, železo, cín a olovo,</verse>
        <verse osisID='Num.31.23'>vše, co snese oheň, přepálíte ohněm, a bude to čisté. Musí se to ale ještě očistit očistnou vodou. Vše, co oheň nesnese, propláchněte vodou.</verse>
        <verse osisID='Num.31.24'>Sedmého dne si vyperte roucha, a budete čistí. Teprve potom se vrátíte do tábora."</verse>
        <verse osisID='Num.31.25'>Hospodin Mojžíšovi řekl:</verse>
        <verse osisID='Num.31.26'>"Spolu s knězem Eleazarem a s rodovými náčelníky obce pořiď soupis zajaté kořisti, jak z lidí, tak z dobytka.</verse>
        <verse osisID='Num.31.27'>Rozděl kořist rovným dílem mezi bojovníky, kteří šli do bitvy, a mezi zbytek obce.</verse>
        <verse osisID='Num.31.28'>Od bojovníků, kteří šli do bitvy, vyber příspěvek pro Hospodina. Bude to jeden život z každých pěti set, a to jak z lidí, tak ze skotu, oslů i bravu.</verse>
        <verse osisID='Num.31.29'>Tento podíl z jejich poloviny odevzdej knězi Eleazarovi jako příspěvek Hospodinu.</verse>
        <verse osisID='Num.31.30'>Z poloviny patřící ostatním synům Izraele vyber po jednom ukořistěném z padesáti, a to jak z lidí, tak ze všeho dobytka (ze skotu, oslů i bravu). Ty odevzdej levitům pečujícím o Hospodinův Příbytek."</verse>
        <verse osisID='Num.31.31'>Mojžíš a kněz Eleazar tedy učinili, jak Hospodin Mojžíšovi přikázal.</verse>
        <verse osisID='Num.31.32'>Zbytek kořisti uchvácené vojskem činil: 675 000 kusů bravu,</verse>
        <verse osisID='Num.31.33'>72 000 kusů skotu,</verse>
        <verse osisID='Num.31.34'>61 000 oslů,</verse>
        <verse osisID='Num.31.35'>32 000 žen, které ještě nepoznaly muže.</verse>
        <verse osisID='Num.31.36'>Polovina podílu těch, kteří vyšli do boje, činila: 337 500 kusů bravu;</verse>
        <verse osisID='Num.31.37'>z nich bylo Hospodinu odvedeno 675.</verse>
        <verse osisID='Num.31.38'>36 000 kusů skotu; z nich bylo Hospodinu odvedeno 72.</verse>
        <verse osisID='Num.31.39'>30 500 oslů; z nich bylo Hospodinu odvedeno 61.</verse>
        <verse osisID='Num.31.40'>16 000 osob; z nich bylo Hospodinu odvedeno 32.</verse>
        <verse osisID='Num.31.41'>Tento příspěvek Hospodinu předal Mojžíš knězi Eleazarovi, jak mu Hospodin přikázal.</verse>
        <verse osisID='Num.31.42'>Druhá polovina, patřící zbytku izraelské obce (polovina, kterou Mojžíš oddělil od té patřící bojovníkům),</verse>
        <verse osisID='Num.31.43'>činila: 337 500 kusů bravu,</verse>
        <verse osisID='Num.31.44'>36 000 kusů skotu,</verse>
        <verse osisID='Num.31.45'>30 500 oslů,</verse>
        <verse osisID='Num.31.46'>16 000 osob.</verse>
        <verse osisID='Num.31.47'>Z této poloviny patřící synům Izraele vybral Mojžíš po jednom z každých padesáti ukořistěných, a to jak z lidí, tak z dobytka. Ty odevzdal levitům pečujícím o Hospodinův Příbytek, jak mu Hospodin přikázal.</verse>
        <verse osisID='Num.31.48'>Poté k Mojžíšovi přistoupili velitelé vojenských oddílů, vůdcové tisíců a stovek,</verse>
        <verse osisID='Num.31.49'>a řekli Mojžíšovi: "Tvoji služebníci sečetli bojovníky, jimž jsme veleli, a ani jeden nám nechybí.</verse>
        <verse osisID='Num.31.50'>Proto každý z nás přinášíme Hospodinu dar ze získaných zlatých šperků - spony, náramky, prsteny, náušnice a přívěsky - k vykoupení našich životů před Hospodinem."</verse>
        <verse osisID='Num.31.51'>Mojžíš a kněz Eleazar tedy od nich přijali všechny ty mistrovské zlaté šperky.</verse>
        <verse osisID='Num.31.52'>Všechno zlato odevzdané Hospodinu vážilo 16 750 šekelů.</verse>
        <verse osisID='Num.31.53'>(Bojovníci ovšem kořistili každý pro sebe.)</verse>
        <verse osisID='Num.31.54'>Mojžíš a kněz Eleazar od vůdců tisíců a stovek to zlato přijali a odnesli je do Stanu setkávání jako připomínku synů Izraele před Hospodinem.</verse>
      </chapter>
      <chapter osisID='Num.32'>
        <verse osisID='Num.32.1'>Synové Rubenovi a synové Gádovi měli obrovské množství dobytka. Uviděli jaezerskou a gileádskou zem a hle, bylo to místo vhodné pro dobytek.</verse>
        <verse osisID='Num.32.2'>Rubenovi a Gádovi synové tedy přišli a řekli Mojžíšovi, knězi Eleazarovi a vůdcům obce:</verse>
        <verse osisID='Num.32.3'>"Atarot, Dibon, Jaezer, Nimra, Chešbon, Eleale, Sebam, Nebó a Beon,</verse>
        <verse osisID='Num.32.4'>země, kterou Hospodin dobyl pro izraelskou obec, je země vhodná pro dobytek - a tvoji služebníci mají spoustu dobytka."</verse>
        <verse osisID='Num.32.5'>Dále řekli: "Prokaž nám prosím laskavost, ať tato země připadne do vlastnictví nám, tvým služebníkům. Nevoď nás přes Jordán."</verse>
        <verse osisID='Num.32.6'>Mojžíš Rubenovým a Gádovým synům odpověděl: "Mají snad vaši bratři jít do boje, zatímco vy zůstanete zde?</verse>
        <verse osisID='Num.32.7'>Proč chcete syny Izraele odradit od vstupu do země, kterou jim Hospodin dal?</verse>
        <verse osisID='Num.32.8'>Totéž udělali vaši otcové, když jsem je vyslal z Kádeš-barné, aby prohlédli zem.</verse>
        <verse osisID='Num.32.9'>Došli až k údolí Eškol, prohlédli zem, ale pak syny Izraele odradili od vstupu do země, kterou jim Hospodin dal.</verse>
        <verse osisID='Num.32.10'>Hospodin toho dne vzplanul hněvem a odpřisáhl:</verse>
        <verse osisID='Num.32.11'>‚Nikdo z těch, kdo vyšli z Egypta, nikdo starší dvaceti let nespatří zem, kterou jsem s přísahou zaslíbil Abrahamovi, Izákovi a Jákobovi, neboť se mi nevydali cele.</verse>
        <verse osisID='Num.32.12'>Jen Káleb, syn Jefunův, a Jozue, syn Nunův, se cele vydali Hospodinu.'</verse>
        <verse osisID='Num.32.13'>Hospodin tehdy vzplanul proti Izraeli hněvem a nechal je čtyřicet let bloudit po poušti, dokud to pokolení, které se znelíbilo Hospodinu, do posledního nevymřelo.</verse>
        <verse osisID='Num.32.14'>Hle, nyní jste nastoupili na místo svých otců, vy plemeno hříšníků, abyste ještě více roznítili Hospodinův planoucí hněv proti Izraeli!</verse>
        <verse osisID='Num.32.15'>Jestliže se od něj odvrátíte, nechá tento lid na poušti ještě déle, a tak je všechny přivedete do záhuby!"</verse>
        <verse osisID='Num.32.16'>Přistoupili tedy k Mojžíšovi blíž a řekli: "Chceme tu postavit ohrady pro svůj dobytek a města pro své děti.</verse>
        <verse osisID='Num.32.17'>Sami pak půjdeme v plné zbroji v čele synů Izraele, dokud je nepřivedeme na jejich místo. Naše děti zatím zůstanou v opevněných městech, chráněny před obyvateli země.</verse>
        <verse osisID='Num.32.18'>My se ale domů nevrátíme, dokud se každý syn Izraele neujme svého dědictví.</verse>
        <verse osisID='Num.32.19'>Nebudeme s nimi zabírat zem za Jordánem ani nikde dále, neboť nám připadlo dědictví na východ od Jordánu."</verse>
        <verse osisID='Num.32.20'>Mojžíš jim odpověděl: "Chcete-li to slovo splnit, připravte se před Hospodinem k boji.</verse>
        <verse osisID='Num.32.21'>Každý z vašich ozbrojenců půjde před Hospodinem za Jordán, dokud on před vámi nevyžene své nepřátele.</verse>
        <verse osisID='Num.32.22'>Až bude země před Hospodinem podmaněna, budete se moci vrátit a budete zproštěni tohoto závazku k Hospodinu a k Izraeli. Tehdy se před Hospodinem tato země stane vaším vlastnictvím.</verse>
        <verse osisID='Num.32.23'>Pokud se tak nezachováte, hle, zhřešíte proti Hospodinu, a vězte, že váš trest si vás najde.</verse>
        <verse osisID='Num.32.24'>Postavte si města pro děti a ohrady pro ovce a kozy; splňte však, co jste slíbili."</verse>
        <verse osisID='Num.32.25'>Rubenovi a Gádovi synové Mojžíšovi odpověděli: "Tvoji služebníci učiní, jak jim náš pán přikazuje.</verse>
        <verse osisID='Num.32.26'>Naše děti, naše ženy, náš dobytek a všechna naše zvířata zůstanou v gileádských městech,</verse>
        <verse osisID='Num.32.27'>zatímco tvoji služebníci, každý v plné zbroji, přejdou Jordán, aby bojovali před Hospodinem, jak praví náš pán."</verse>
        <verse osisID='Num.32.28'>Mojžíš tedy o nich vydal příkaz knězi Eleazarovi, Jozuovi, synu Nunovu, a náčelníkům izraelských pokolení.</verse>
        <verse osisID='Num.32.29'>Mojžíš jim řekl: "Pokud s vámi Gádovi a Rubenovi synové přejdou Jordán, každý vyzbrojen k boji před Hospodinem, pak jim po dobytí země dáte do vlastnictví gileádskou zem.</verse>
        <verse osisID='Num.32.30'>Pokud však s vámi nepůjdou jako ozbrojenci, připadne jim vlastnictví mezi vámi v kanaánské zemi."</verse>
        <verse osisID='Num.32.31'>Gádovi a Rubenovi synové na to řekli: "Uděláme, co Hospodin tvým služebníkům řekl:</verse>
        <verse osisID='Num.32.32'>Přejdeme vyzbrojeni před Hospodinem do země Kanaán a získáme dědičné vlastnictví v Zajordání."</verse>
        <verse osisID='Num.32.33'>Mojžíš tedy Gádovým a Rubenovým synům a polovině pokolení Manasesova, syna Josefova, přidělil království emorejského krále Sichona a bášanského krále Oga - zemi i s jejími městy včetně území pohraničních měst.</verse>
        <verse osisID='Num.32.34'>Synové Gádovi pak vystavěli Dibon, Atarot, Aroer,</verse>
        <verse osisID='Num.32.35'>Atarot-šofan, Jaezer, Jogbehu,</verse>
        <verse osisID='Num.32.36'>opevněná města Bet-nimra a Bet-haran a ohrady pro ovce a kozy.</verse>
        <verse osisID='Num.32.37'>Synové Rubenovi vystavěli Chešbon, Eleale, Kiriatajim,</verse>
        <verse osisID='Num.32.38'>Nebó, Baal-meon (jejichž jména byla změněna) a také Sibmu. Města, která vystavěli, přejmenovali.</verse>
        <verse osisID='Num.32.39'>Synové Machira, syna Manasesova, šli do Gileádu, dobyli jej a vyhnali Emorejce, kteří tam bydleli.</verse>
        <verse osisID='Num.32.40'>Mojžíš tedy Gileád přidělil Machirovi, synu Manasesovu, a ten se v ní usadil.</verse>
        <verse osisID='Num.32.41'>Manasesův syn Jair pak vytáhl, dobyl jejich vesnice a nazval je Chavot-jair, Jairovy vesnice.</verse>
        <verse osisID='Num.32.42'>Také Noba vytáhl, dobyl Kenat i jeho vesnice a nazval je svým jménem: Noba.</verse>
      </chapter>
      <chapter osisID='Num.33'>
        <verse osisID='Num.33.1'>Toto jsou zastávky na cestě synů Izraele, když pod Mojžíšovým a Áronovým vedením táhli po svých oddílech z Egypta.</verse>
        <verse osisID='Num.33.2'>Mojžíš během jejich tažení zapisoval, odkud podle Hospodinova rozkazu vycházeli. Toto jsou zastávky na jejich tažení:</verse>
        <verse osisID='Num.33.3'>Patnáctého dne prvního měsíce, ráno po Hodu beránka, vytáhli synové Izraele z Ramesesu. Před očima celého Egypta směle vyrazili na cestu.</verse>
        <verse osisID='Num.33.4'>Egypťané zatím pohřbívali všechny své prvorozené, které mezi nimi Hospodin pobil, když vykonal soud nad jejich bohy.</verse>
        <verse osisID='Num.33.5'>Synové Izraele vyšli z Ramesesu a utábořili se v Sukotu.</verse>
        <verse osisID='Num.33.6'>Vyšli ze Sukotu a utábořili se v Etamu na kraji pouště.</verse>
        <verse osisID='Num.33.7'>Vyšli z Etamu, obrátili se zpět k Pi-chirotu naproti Baal-cefonu a utábořili se před Migdolem.</verse>
        <verse osisID='Num.33.8'>Vyšli z Pi-chirotu, prošli prostředkem moře na poušť, ušli tři dny cesty etamskou pouští a utábořili se v Maře.</verse>
        <verse osisID='Num.33.9'>Vyšli z Mary a přišli do Elimu. V Elimu bylo dvanáct vodních pramenů a sedmdesát palem; tam se utábořili u vody.</verse>
        <verse osisID='Num.33.10'>Vyšli z Elimu a utábořili se u Rudého moře.</verse>
        <verse osisID='Num.33.11'>Vyšli od Rudého moře a utábořili se v poušti Sin.</verse>
        <verse osisID='Num.33.12'>Vyšli z pouště Sin a utábořili se v Dofce.</verse>
        <verse osisID='Num.33.13'>Vyšli z Dofky a utábořili se v Aluši.</verse>
        <verse osisID='Num.33.14'>Vyšli z Aluše a utábořili se v Refidimu, kde lid neměl vodu k pití.</verse>
        <verse osisID='Num.33.15'>Vyšli z Refidimu a utábořili se na poušti Sinaj.</verse>
        <verse osisID='Num.33.16'>Vyšli z pouště Sinaj a utábořili se v Kibrot-hataavě.</verse>
        <verse osisID='Num.33.17'>Vyšli z Kibrot-hataavy a utábořili se v Chacerotu.</verse>
        <verse osisID='Num.33.18'>Vyšli z Chacerotu a utábořili se v Ritmě.</verse>
        <verse osisID='Num.33.19'>Vyšli z Ritmy a utábořili se v Rimon-perecu.</verse>
        <verse osisID='Num.33.20'>Vyšli z Rimon-perecu a utábořili se v Libně.</verse>
        <verse osisID='Num.33.21'>Vyšli z Libny a utábořili se v Rise.</verse>
        <verse osisID='Num.33.22'>Vyšli z Risy a utábořili se v Kehelatě.</verse>
        <verse osisID='Num.33.23'>Vyšli z Kehelaty a utábořili se na hoře Šefer.</verse>
        <verse osisID='Num.33.24'>Vyšli od hory Šefer a utábořili se v Charadě.</verse>
        <verse osisID='Num.33.25'>Vyšli z Charady a utábořili se v Makhelotu.</verse>
        <verse osisID='Num.33.26'>Vyšli z Makhelotu a utábořili se v Tachatu.</verse>
        <verse osisID='Num.33.27'>Vyšli z Tachatu a utábořili se v Terachu.</verse>
        <verse osisID='Num.33.28'>Vyšli z Terachu a utábořili se v Mitce.</verse>
        <verse osisID='Num.33.29'>Vyšli z Mitky a utábořili se v Chašmoně.</verse>
        <verse osisID='Num.33.30'>Vyšli z Chašmony a utábořili se v Moserotu.</verse>
        <verse osisID='Num.33.31'>Vyšli z Moserotu a utábořili se v Bne-jaakanu.</verse>
        <verse osisID='Num.33.32'>Vyšli z Bne-jaakanu a utábořili se v Chor-gidgadu.</verse>
        <verse osisID='Num.33.33'>Vyšli z Chor-gidgadu a utábořili se v Jotbatě.</verse>
        <verse osisID='Num.33.34'>Vyšli z Jotbaty a utábořili se v Abroně.</verse>
        <verse osisID='Num.33.35'>Vyšli z Abrony a utábořili se v Ecjon-geberu.</verse>
        <verse osisID='Num.33.36'>Vyšli z Ecjon-geberu a utábořili se v Kádeši na poušti Cin.</verse>
        <verse osisID='Num.33.37'>Vyšli z Kádeše a utábořili se u hory Hór na kraji edomské země.</verse>
        <verse osisID='Num.33.38'>Prvního dne pátého měsíce čtyřicátého roku po vyjití synů Izraele z Egypta vystoupil kněz Áron podle Hospodinova rozkazu na horu Hór a tam zemřel.</verse>
        <verse osisID='Num.33.39'>Když Áron zemřel na hoře Hór, bylo mu 123 let.</verse>
        <verse osisID='Num.33.40'>Tenkrát se aradský král, Kanaánec sídlící v Negevu v kanaánské zemi, dozvěděl o příchodu synů Izraele.</verse>
        <verse osisID='Num.33.41'>Vyšli od hory Hór a utábořili se v Calmoně.</verse>
        <verse osisID='Num.33.42'>Vyšli z Calmony a utábořili se v Punonu.</verse>
        <verse osisID='Num.33.43'>Vyšli z Punonu a utábořili se v Obotu.</verse>
        <verse osisID='Num.33.44'>Vyšli z Obotu a utábořili se v Ije-abarimu na moábské hranici.</verse>
        <verse osisID='Num.33.45'>Vyšli z Ijimu a utábořili se v Dibon-gadu.</verse>
        <verse osisID='Num.33.46'>Vyšli z Dibon-gadu a utábořili se v Almon-diblataimu.</verse>
        <verse osisID='Num.33.47'>Vyšli z Almon-diblatajmu a utábořili se v pohoří Abarim proti Nebó.</verse>
        <verse osisID='Num.33.48'>Vyšli z pohoří Abarim a utábořili se na moábských pláních při Jordánu naproti Jerichu.</verse>
        <verse osisID='Num.33.49'>Jejich tábor na moábských pláních u Jordánu sahal od Bet-ješimotu až po Abel-šitim.</verse>
        <verse osisID='Num.33.50'>Na moábských pláních, při Jordánu naproti Jerichu, promluvil Hospodin k Mojžíšovi:</verse>
        <verse osisID='Num.33.51'>"Řekni synům Izraele: Až přejdete Jordán a vstoupíte do kanaánské země,</verse>
        <verse osisID='Num.33.52'>vyžeňte všechny obyvatele země. Zničte všechny jejich tvarované kameny, zničte všechny jejich lité sochy a zrušte jejich obětní výšiny.</verse>
        <verse osisID='Num.33.53'>Podrobte si tu zem a osídlete ji, neboť jsem vám ji dal - obsaďte ji!</verse>
        <verse osisID='Num.33.54'>Rozdělte si tu zemi losem na dědičné podíly podle svých rodů. Většímu rodu přidělte větší dědictví a menšímu menší. Kamkoli padne čí los, to bude jeho. Rozdělte si zem podle otcovských pokolení.</verse>
        <verse osisID='Num.33.55'>Pokud obyvatele té země nevyženete, pak se vám ti, které tam ponecháte, stanou trním v očích a ostny v bocích. Budou vás trýznit v zemi, v níž budete bydlet.</verse>
        <verse osisID='Num.33.56'>To, co jsem zamýšlel učinit jim, pak nakonec učiním vám."</verse>
      </chapter>
      <chapter osisID='Num.34'>
        <verse osisID='Num.34.1'>Hospodin promluvil k Mojžíšovi:</verse>
        <verse osisID='Num.34.2'>"Přikaž synům Izraele: Až vejdete do Kanaánu, toto budou hranice země, která vám připadne za dědictví:</verse>
        <verse osisID='Num.34.3'>Vaše jižní hranice povede od pouště Cin podél Edomu. Začne od konce Mrtvého moře na východě,</verse>
        <verse osisID='Num.34.4'>stočí se jižně od srázu Akrabim, bude pokračovat k Cinu, až dosáhne na jih od Kádeš-barné. Odtud povede k Chacar-adaru a bude pokračovat k Acmonu,</verse>
        <verse osisID='Num.34.5'>kde se stočí, a podél Egyptského potoka dosáhne k moři.</verse>
        <verse osisID='Num.34.6'>Vaši západní hranici bude tvořit Středozemní moře. Jeho pobřeží bude vaše západní hranice.</verse>
        <verse osisID='Num.34.7'>Vaše severní hranice povede takto: od Středozemního moře ji vytyčíte k hoře Hór</verse>
        <verse osisID='Num.34.8'>a odtud dál k Lebo-chamátu, až dosáhne Cedadu.</verse>
        <verse osisID='Num.34.9'>Odtud povede k Zifronu, až dosáhne k Chacar-enanu. To bude vaše severní hranice.</verse>
        <verse osisID='Num.34.10'>Svou východní hranici vytyčíte od Chacar-enanu k Šefamu.</verse>
        <verse osisID='Num.34.11'>Odtud sestoupí k Rible východně od Ajinu; odtud bude sestupovat dál podél svahů východně od Galilejského jezera.</verse>
        <verse osisID='Num.34.12'>Odtud hranice sestoupí k Jordánu a dosáhne až k Mrtvému moři. To budou hranice vaší země ze všech stran."</verse>
        <verse osisID='Num.34.13'>Mojžíš synům Izraele přikázal: "To je ta země - rozdělte si ji losem! Hospodin přikázal, aby byla přidělena devíti a půl pokolením.</verse>
        <verse osisID='Num.34.14'>Rubenovu a Gádovu pokolení s jejich rodinami se totiž už dostalo dědictví, stejně jako polovině pokolení Manasesova.</verse>
        <verse osisID='Num.34.15'>Tato dvě a půl pokolení už získala dědictví na východní straně Jordánu naproti Jerichu."</verse>
        <verse osisID='Num.34.16'>Hospodin promluvil k Mojžíšovi:</verse>
        <verse osisID='Num.34.17'>"Toto jsou jména mužů, kteří vám rozdělí zemi do dědictví: kněz Eleazar a Jozue, syn Nunův.</verse>
        <verse osisID='Num.34.18'>Z každého pokolení určete jednoho vůdce, aby jim pomáhali rozdělovat zem.</verse>
        <verse osisID='Num.34.19'>A toto jsou jména těch mužů: Káleb, syn Jefunův, z pokolení Juda,</verse>
        <verse osisID='Num.34.20'>Šemuel, syn Amihudův, z pokolení Šimeon,</verse>
        <verse osisID='Num.34.21'>Elidad, syn Kislonův, z pokolení Benjamín,</verse>
        <verse osisID='Num.34.22'>Buki, syn Jogliův, vůdce pokolení Dan,</verse>
        <verse osisID='Num.34.23'>Chaniel, syn Efodův, vůdce pokolení Josefova syna Manasese,</verse>
        <verse osisID='Num.34.24'>Kemuel, syn Šiftanův, vůdce pokolení Josefova syna Efraima,</verse>
        <verse osisID='Num.34.25'>Elicafan, syn Parnachův, vůdce pokolení Zabulon,</verse>
        <verse osisID='Num.34.26'>Paltiel, syn Azanův, vůdce pokolení Isachar,</verse>
        <verse osisID='Num.34.27'>Achihud, syn Šelomiův, vůdce pokolení Ašer,</verse>
        <verse osisID='Num.34.28'>Pedahel, syn Amihudův, vůdce pokolení Neftalí."</verse>
        <verse osisID='Num.34.29'>To jsou ti, kterým Hospodin přikázal, aby synům Izraele přidělili dědictví v zemi Kanaán.</verse>
      </chapter>
      <chapter osisID='Num.35'>
        <verse osisID='Num.35.1'>Na moábských pláních, při Jordánu naproti Jerichu, promluvil Hospodin k Mojžíšovi:</verse>
        <verse osisID='Num.35.2'>"Přikaž synům Izraele, ať ze svého dědičného území dají levitům města k bydlení; také pastviny okolo těch měst dejte levitům.</verse>
        <verse osisID='Num.35.3'>Ta města jim budou sloužit k bydlení a přilehlé pastviny budou pro jejich dobytek a pro všechna jejich zvířata.</verse>
        <verse osisID='Num.35.4'>Předměstské pastviny, které dáte levitům, ať obklopují městskou zeď ze všech stran do vzdálenosti tisíce loktů.</verse>
        <verse osisID='Num.35.5'>Proto vyměřte dva tisíce loktů na východní straně města a stejně tolik na jižní, západní a severní straně města, tak aby město bylo uprostřed. Toto budou jejich předměstské pastviny."</verse>
        <verse osisID='Num.35.6'>"Z měst, která dáte levitům, bude šest měst útočištných. Tam se bude moci uchýlit ten, kdo někoho zabil. K nim přidáte levitům další čtyřicet dvě města -</verse>
        <verse osisID='Num.35.7'>celkem čtyřicet osm měst s přilehlými pastvinami.</verse>
        <verse osisID='Num.35.8'>Ta města jim z vlastnictví synů Izraele přidělíte takto: od většího pokolení více, od menšího méně. Každé pokolení dá levitům část měst, odpovídající jeho dědičnému území."</verse>
        <verse osisID='Num.35.9'>Hospodin promluvil k Mojžíšovi:</verse>
        <verse osisID='Num.35.10'>"Řekni synům Izraele: Až přejdete Jordán a vstoupíte do kanaánské země,</verse>
        <verse osisID='Num.35.11'>vyberte si města, která vám budou sloužit jako útočiště. Bude se do nich moci uchýlit ten, kdo někoho neúmyslně zabil.</verse>
        <verse osisID='Num.35.12'>Ta města vám budou sloužit jako útočiště před mstitelem, aby ten, kdo někoho zabil, nezemřel dříve, než se dostaví k soudu před obcí.</verse>
        <verse osisID='Num.35.13'>Určete si šest měst, která vám budou sloužit jako útočiště:</verse>
        <verse osisID='Num.35.14'>tři města v Zajordání a tři města v zemi Kanaán. Ta ať slouží jako útočištná města.</verse>
        <verse osisID='Num.35.15'>Těchto šest měst ať synům Izraele, hostům i přistěhovalcům slouží za útočiště, aby se tam uchýlil každý, kdo někoho neúmyslně zabil.</verse>
        <verse osisID='Num.35.16'>Udeří-li někdo někoho železným předmětem tak, že dotyčný zemře, je to vrah a jako vrah musí zemřít.</verse>
        <verse osisID='Num.35.17'>Vezme-li do ruky kámen, kterým lze zabít, a udeří někoho tak, že dotyčný zemře, je to vrah a jako vrah musí zemřít.</verse>
        <verse osisID='Num.35.18'>Vezme-li do ruky dřevěný předmět, kterým lze zabít, a udeří někoho tak, že dotyčný zemře, je to vrah a jako vrah musí zemřít.</verse>
        <verse osisID='Num.35.19'>Vraha zabije krevní mstitel; jakmile ho dopadne, zabije ho.</verse>
        <verse osisID='Num.35.20'>Strčí-li někdo do někoho z nenávisti nebo po něm něco úmyslně hodí tak, že dotyčný zemře,</verse>
        <verse osisID='Num.35.21'>anebo někoho z nepřátelství udeří pěstí tak, že dotyčný zemře, pak musí ten, kdo ho udeřil, zemřít - je to vrah. Vraha zabije krevní mstitel; jakmile ho dopadne, zabije ho.</verse>
        <verse osisID='Num.35.22'>Strčí-li však někdo do někoho náhodou, a ne z nepřátelství, anebo po něm hodí nějaký předmět, ale neúmyslně,</verse>
        <verse osisID='Num.35.23'>anebo na něj z nepozornosti shodí jakýkoli kámen, který může zabít, a dotyčný zemře, ačkoli viník nebyl jeho nepřítelem a nezamýšlel mu nic zlého,</verse>
        <verse osisID='Num.35.24'>pak mezi tím, kdo udeřil, a krevním mstitelem rozhodne obec podle těchto soudních pravidel.</verse>
        <verse osisID='Num.35.25'>Obec ochrání toho, kdo zabil, před krevním mstitelem a umožní mu návrat do útočištného města, kam se uchýlil. Tam bude bydlet až do smrti nejvyššího kněze pomazaného svatým olejem.</verse>
        <verse osisID='Num.35.26'>Pokud se ale ten, kdo někoho zabil, odváží vyjít za hranice svého útočištného města</verse>
        <verse osisID='Num.35.27'>a krevní mstitel ho najde mimo jeho hranice a zabije ho, nebude mstitel vinen prolitou krví.</verse>
        <verse osisID='Num.35.28'>Ten, kdo někoho zabil, má totiž pobývat ve svém útočištném městě až do smrti nejvyššího kněze. Teprve po jeho smrti se smí vrátit na svůj vlastní pozemek.</verse>
        <verse osisID='Num.35.29'>Toto se vám stane právním ustanovením pro všechna budoucí pokolení, kdekoli se usadíte.</verse>
        <verse osisID='Num.35.30'>Každý vrah, který někoho zabil, bude popraven, ovšem pouze na základě výpovědi svědků. Jediné svědectví k popravě člověka nestačí.</verse>
        <verse osisID='Num.35.31'>Vrah zaslouží smrt. Za jeho život nepřijímejte výkupné; musí zemřít.</verse>
        <verse osisID='Num.35.32'>Ani za toho, kdo se uchýlil do útočištného města, nepřijímejte výkupné, chtěl-li by se vrátit domů dříve, než zemře nejvyšší kněz.</verse>
        <verse osisID='Num.35.33'>Neposkvrňujte zemi, v níž jste; právě krev totiž zemi poskvrňuje. Země nemůže být očištěna od krve, která na ní byla prolita, jinak než krví toho, kdo ji prolil.</verse>
        <verse osisID='Num.35.34'>Nesmíš poskvrnit zem, v níž bydlíte. Vždyť uprostřed ní přebývám já sám - já Hospodin bydlím uprostřed synů Izraele!"</verse>
      </chapter>
      <chapter osisID='Num.36'>
        <verse osisID='Num.36.1'>Tehdy přistoupili rodoví náčelníci z rodu Gileáda, syna Machirova, syna Manasesova z rodů Josefových synů, aby promluvili před Mojžíšem a před izraelskými rodovými náčelníky.</verse>
        <verse osisID='Num.36.2'>Řekli: "Hospodin našemu pánu přikázal, aby synům Izraele rozdělil zemi losem na dědičné podíly. Našemu pánu bylo rovněž od Hospodina přikázáno, aby dědictví našeho bratra Celofchada přidělil jeho dcerám.</verse>
        <verse osisID='Num.36.3'>Vdají-li se však za někoho z jiných izraelských kmenů, pak jejich dědictví ubude z dědictví našich otců a bude přidáno k dědictví kmene, do něhož se vdají. Tak by z našeho dědičného losu ubylo.</verse>
        <verse osisID='Num.36.4'>Dokonce i když synům Izraele nastane milostivé léto, dědictví těchto dcer setrvá v kmeni, do něhož se vdají. Tak by jejich dědictví ubylo z dědictví našeho otcovského kmene."</verse>
        <verse osisID='Num.36.5'>Mojžíš pak na Hospodinův rozkaz synům Izraele oznámil: "Kmen Josefových synů mluví správně.</verse>
        <verse osisID='Num.36.6'>Hospodin ohledně Celofchadových dcer přikazuje toto: Mohou se vdávat, za koho chtějí, ale jen uvnitř svého otcovského rodu a kmene.</verse>
        <verse osisID='Num.36.7'>Tak nebude izraelské dědictví přecházet z kmene na kmen. Synové Izraele budou spjati každý s dědictvím svého otcovského kmene.</verse>
        <verse osisID='Num.36.8'>Každá dcera, která má mezi izraelskými kmeny dostat dědictví, ať se vdá za někoho ve svém otcovském rodu a kmeni, aby si všichni synové Izraele udrželi dědictví svých otců.</verse>
        <verse osisID='Num.36.9'>Tak nebude dědictví přecházet z kmene na kmen. Každý z izraelských kmenů bude spjat se svým dědictvím."</verse>
        <verse osisID='Num.36.10'>Celofchadovy dcery pak učinily přesně tak, jak Hospodin přikázal Mojžíšovi.</verse>
        <verse osisID='Num.36.11'>Celofchadovy dcery Machla, Tirsa, Chogla, Milka a Noa se vdaly za syny svých strýců.</verse>
        <verse osisID='Num.36.12'>Vdaly se do rodin synů Manasese, syna Josefova, a jejich dědictví zůstalo v jejich otcovském kmeni a rodu.</verse>
        <verse osisID='Num.36.13'>To jsou přikázání a zákony, které Hospodin skrze Mojžíše vydal synům Izraele na moábských pláních, při Jordánu naproti Jerichu.</verse>
      </chapter>
    </div></osisText>
</osis>