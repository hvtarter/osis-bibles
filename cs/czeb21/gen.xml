<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Gen'>
      <chapter osisID='Gen.1'>
        <verse osisID='Gen.1.1'>Na počátku Bůh stvořil nebe a zemi.</verse>
        <verse osisID='Gen.1.2'>Země pak byla pustá a prázdná, nad propastí byla tma a nad vodami se vznášel Boží Duch.</verse>
        <verse osisID='Gen.1.3'>Bůh řekl: "Ať je světlo!" - a bylo světlo.</verse>
        <verse osisID='Gen.1.4'>Bůh viděl, že světlo je dobré, a Bůh oddělil světlo od tmy.</verse>
        <verse osisID='Gen.1.5'>Bůh nazval světlo "den" a tmu nazval "noc". Byl večer a bylo ráno, den první.</verse>
        <verse osisID='Gen.1.6'>Bůh řekl: "Ať je uprostřed vod obloha, aby oddělovala vody od vod!"</verse>
        <verse osisID='Gen.1.7'>Bůh učinil oblohu a oddělil vody pod oblohou od vod nad oblohou - a stalo se.</verse>
        <verse osisID='Gen.1.8'>Bůh nazval oblohu "nebe" a byl večer a bylo ráno, den druhý.</verse>
        <verse osisID='Gen.1.9'>Bůh řekl: "Ať se vody pod nebem shromáždí na jedno místo a ať se ukáže souš!" - a stalo se.</verse>
        <verse osisID='Gen.1.10'>Bůh nazval souš "země" a shromáždění vod nazval "moře". A Bůh viděl, že je to dobré.</verse>
        <verse osisID='Gen.1.11'>Tehdy Bůh řekl: "Ať země zplodí zeleň: byliny nesoucí semeno a různé druhy plodných stromů nesoucích ovoce, v němž je jejich semeno na zemi!" - a stalo se.</verse>
        <verse osisID='Gen.1.12'>Země vydala zeleň: různé druhy bylin nesoucích semeno a různé druhy stromů nesoucích ovoce, v němž je jejich semeno. A Bůh viděl, že je to dobré.</verse>
        <verse osisID='Gen.1.13'>Byl večer a bylo ráno, den třetí.</verse>
        <verse osisID='Gen.1.14'>Bůh řekl: "Ať jsou na nebeské obloze svítilny, aby oddělovaly den od noci; budou znameními k určování období, dnů a let;</verse>
        <verse osisID='Gen.1.15'>budou na nebeské obloze svítilnami k osvětlování země!" - a stalo se.</verse>
        <verse osisID='Gen.1.16'>Bůh učinil dvě veliké svítilny: větší, aby vládla dni, a menší, aby vládla noci; učinil rovněž hvězdy.</verse>
        <verse osisID='Gen.1.17'>Bůh je umístil na nebeské obloze, aby osvětlovaly zemi,</verse>
        <verse osisID='Gen.1.18'>aby panovaly nade dnem a nocí a aby oddělovaly světlo od tmy. A Bůh viděl, že je to dobré.</verse>
        <verse osisID='Gen.1.19'>Byl večer a bylo ráno, den čtvrtý.</verse>
        <verse osisID='Gen.1.20'>Bůh řekl: "Ať se vody zahemží množstvím živočichů a nad zemí pod nebeskou oblohou ať létají ptáci!"</verse>
        <verse osisID='Gen.1.21'>Bůh tedy stvořil velké mořské obludy a všemožné druhy čilých živočichů, jimiž se zahemžily vody, i všemožné druhy okřídlených ptáků. A Bůh viděl, že je to dobré.</verse>
        <verse osisID='Gen.1.22'>Bůh jim požehnal a řekl: "Ploďte a množte se a naplňte vody v mořích; také ptáci ať se rozmnožují na zemi."</verse>
        <verse osisID='Gen.1.23'>Byl večer a bylo ráno, den pátý.</verse>
        <verse osisID='Gen.1.24'>Bůh řekl: "Ať země vydá různé druhy živočichů: různé druhy dobytka, drobné havěti i polní zvěře!" - a stalo se.</verse>
        <verse osisID='Gen.1.25'>Bůh učinil různé druhy polní zvěře a dobytka i všemožné druhy zemské havěti. A Bůh viděl, že je to dobré.</verse>
        <verse osisID='Gen.1.26'>Tehdy Bůh řekl: "Učiňme člověka k našemu obrazu, podle naší podoby! Ať panují nad mořskými rybami, nad nebeským ptactvem, nad dobytkem, nade vší zemí i nad veškerou havětí lezoucí po zemi."</verse>
        <verse osisID='Gen.1.27'>Bůh stvořil člověka ke svému obrazu, k obrazu Božímu stvořil jej: jako muže a ženu stvořil je.</verse>
        <verse osisID='Gen.1.28'>A Bůh jim požehnal. Bůh jim řekl: "Ploďte a množte se, naplňte zem, podmaňte si ji a panujte nad mořskými rybami, nad nebeským ptactvem i nad každým živočichem lezoucím po zemi."</verse>
        <verse osisID='Gen.1.29'>Bůh také řekl: "Hle, dal jsem vám všechny byliny vydávající semeno na celém povrchu země i každý strom, na němž je ovoce vydávající semeno. To vám bude za pokrm.</verse>
        <verse osisID='Gen.1.30'>Také veškeré polní zvěři, všem nebeským ptákům i všemu, co leze po zemi, zkrátka všemu, co má v sobě život, jsem dal za pokrm všechny zelené byliny" - a stalo se.</verse>
        <verse osisID='Gen.1.31'>Bůh viděl všechno, co učinil, a hle, bylo to velmi dobré! Byl večer a bylo ráno, den šestý.</verse>
      </chapter>
      <chapter osisID='Gen.2'>
        <verse osisID='Gen.2.1'>Tak bylo dokončeno nebe a země s veškerou jejich rozmanitostí.</verse>
        <verse osisID='Gen.2.2'>Sedmého dne Bůh dokončil dílo, na němž pracoval; sedmého dne odpočinul od veškeré práce, kterou dělal.</verse>
        <verse osisID='Gen.2.3'>Bůh sedmý den požehnal a posvětil jej, neboť v něm Bůh odpočinul od všeho díla, jež vykonal, když tvořil.</verse>
        <verse osisID='Gen.2.4'>To je příběh nebe a země, o jejich stvoření. Tenkrát, když Hospodin Bůh učinil zemi a nebe,</verse>
        <verse osisID='Gen.2.5'>na zemi ještě nebylo žádné polní křoví a nerostly žádné polní byliny. Hospodin Bůh na zem ještě nesesílal déšť a nebyl ani člověk, který by obdělával půdu.</verse>
        <verse osisID='Gen.2.6'>Ze země však vystupovala pára a zavlažovala celý zemský povrch.</verse>
        <verse osisID='Gen.2.7'>Hospodin Bůh pak z prachu země zformoval člověka a do jeho chřípí vdechl dech života. Tak se člověk stal živou bytostí.</verse>
        <verse osisID='Gen.2.8'>Hospodin Bůh vysázel v Edenu na východě zahradu a do ní postavil člověka, jehož zformoval.</verse>
        <verse osisID='Gen.2.9'>Hospodin Bůh nechal ze země vyrůst všelijaké stromy lákavé na pohled a dobré k jídlu, včetně stromu života uprostřed zahrady a stromu poznání dobra i zla.</verse>
        <verse osisID='Gen.2.10'>Z Edenu vycházela řeka, aby zavlažovala zahradu, a odtud se rozdělovala do čtyř hlavních toků.</verse>
        <verse osisID='Gen.2.11'>První se jmenuje Píšon. Obtéká celou zemi Chavílu, kde je zlato,</verse>
        <verse osisID='Gen.2.12'>a zlato té země je výborné. Je tam i vonná pryskyřice bdelium a kámen onyx.</verse>
        <verse osisID='Gen.2.13'>Druhá řeka se jmenuje Gíchon; ta obtéká celou zemi Habeš.</verse>
        <verse osisID='Gen.2.14'>Třetí řeka se jmenuje Tigris a teče na východ od Asýrie. A čtvrtá řeka je Eufrat.</verse>
        <verse osisID='Gen.2.15'>Hospodin Bůh tedy vzal člověka a usadil ho do zahrady Eden, aby ji obdělával a střežil.</verse>
        <verse osisID='Gen.2.16'>Hospodin Bůh člověku přikázal: "Z každého stromu v zahradě můžeš svobodně jíst,</verse>
        <verse osisID='Gen.2.17'>kromě stromu poznání dobra i zla. Z toho nejez, neboť v den, kdy bys z něj jedl, jistě zemřeš."</verse>
        <verse osisID='Gen.2.18'>Hospodin Bůh také řekl: "Není dobré, aby člověk byl sám; opatřím mu rovnocennou oporu."</verse>
        <verse osisID='Gen.2.19'>(Hospodin Bůh totiž zformoval ze země všechnu polní zvěř i všechno nebeské ptactvo a přivedl je k Adamovi, aby viděl, jak je pojmenuje. Jakkoli pak Adam nazval kterého živočicha, tak se jmenoval.</verse>
        <verse osisID='Gen.2.20'>Adam tedy pojmenoval všechen dobytek, nebeské ptactvo i všechnu polní zvěř. Pro Adama se ale nenašla rovnocenná opora.)</verse>
        <verse osisID='Gen.2.21'>Hospodin Bůh tedy na Adama přivedl hluboký spánek. Když usnul, vzal jedno z jeho žeber a zaplnil to místo tělem.</verse>
        <verse osisID='Gen.2.22'>Z onoho žebra, které vzal z Adama, pak Hospodin Bůh vytvořil ženu a přivedl ji k Adamovi.</verse>
        <verse osisID='Gen.2.23'>Adam tenkrát řekl: "To je konečně ona: kost z mých kostí, tělo z mého těla! Bude se nazývat manželkou, neboť je vzata z manžela!"</verse>
        <verse osisID='Gen.2.24'>To proto muž opouští otce i matku - aby přilnul ke své manželce a stali se jedním tělem.</verse>
        <verse osisID='Gen.2.25'>Oba dva, muž i jeho žena, byli nazí a nestyděli se.</verse>
      </chapter>
      <chapter osisID='Gen.3'>
        <verse osisID='Gen.3.1'>Nejchytřejší ze všech polních zvířat, která Hospodin Bůh učinil, byl had. Ten řekl ženě: "Opravdu vám Bůh zakázal jíst ze všech stromů v zahradě?"</verse>
        <verse osisID='Gen.3.2'>"Ovoce stromů v zahradě jíst smíme," odpověděla žena hadovi.</verse>
        <verse osisID='Gen.3.3'>"Ale o ovoci stromu uprostřed zahrady Bůh řekl: ‚Nejezte z něj, ani se ho nedotýkejte, jinak zemřete.'"</verse>
        <verse osisID='Gen.3.4'>Na to had ženě řekl: "Určitě nezemřete!</verse>
        <verse osisID='Gen.3.5'>Bůh ale ví, že jakmile pojíte z toho stromu, otevřou se vám oči a budete jako Bůh: budete znát dobro i zlo."</verse>
        <verse osisID='Gen.3.6'>Když tedy žena viděla, že onen strom je dobrý k jídlu a lákavý na pohled, strom žádoucí k nabytí rozumu, vzala z jeho ovoce a jedla. Dala i svému muži, který byl s ní, a také on jedl.</verse>
        <verse osisID='Gen.3.7'>Tehdy se jim oběma otevřely oči a poznali, že jsou nazí. Svázali tedy fíkové listí a udělali si zástěrky.</verse>
        <verse osisID='Gen.3.8'>Vtom ale uslyšeli hlas Hospodina Boha procházejícího se zahradou za denního vánku. Tehdy se Adam a jeho žena skryli před Hospodinem Bohem uprostřed stromů zahrady.</verse>
        <verse osisID='Gen.3.9'>"Kde jsi?" volal Hospodin Bůh na Adama.</verse>
        <verse osisID='Gen.3.10'>Ten odpověděl: "Slyšel jsem v zahradě tvůj hlas a dostal jsem strach, protože jsem nahý. Proto jsem se skryl."</verse>
        <verse osisID='Gen.3.11'>"Kdo ti řekl, že jsi nahý?" tázal se Bůh. "Nejedl jsi z toho stromu, z něhož jsem ti zakázal jíst?"</verse>
        <verse osisID='Gen.3.12'>Adam odpověděl: "Žena, kterou jsi mi dal, aby byla se mnou, ta mi dala z toho stromu, a tak jsem jedl."</verse>
        <verse osisID='Gen.3.13'>"Cos to udělala?" řekl Hospodin Bůh ženě. "Had mě podvedl, a tak jsem jedla," odpověděla.</verse>
        <verse osisID='Gen.3.14'>Hospodin Bůh tehdy řekl hadovi: "Za to, cos udělal, budeš zlořečený mezi vším dobytkem i divokými zvířaty. Po všechny dny svého života polezeš po břiše a žrát budeš prach.</verse>
        <verse osisID='Gen.3.15'>Rozpoutám také nepřátelství mezi tebou a ženou i mezi tvým a jejím potomkem. On ti rozdrtí hlavu a ty mu rozdrtíš patu."</verse>
        <verse osisID='Gen.3.16'>Ženě řekl: "Rozmnožím útrapy tvého těhotenství, své děti budeš rodit v bolestech. Po muži budeš dychtivě toužit, on ti však bude poroučet."</verse>
        <verse osisID='Gen.3.17'>Adamovi řekl: "Protožes poslechl svou ženu a jedl ze zakázaného stromu, země bude kvůli tobě zlořečená! Po všechny dny svého života z ní budeš jíst v útrapách;</verse>
        <verse osisID='Gen.3.18'>bude ti plodit trní a bodláčí a ty budeš jíst polní byliny.</verse>
        <verse osisID='Gen.3.19'>V potu tváře budeš jíst svůj chléb, dokud se nevrátíš do země, neboť z ní pocházíš: Prach jsi a v prach se obrátíš!"</verse>
        <verse osisID='Gen.3.20'>Adam pak dal své ženě jméno Eva (to jest Živa), neboť ona byla matkou všech živých.</verse>
        <verse osisID='Gen.3.21'>Hospodin Bůh udělal Adamovi a jeho ženě kožený oděv a oblékl je.</verse>
        <verse osisID='Gen.3.22'>Hospodin Bůh si tehdy řekl: "Hle, člověk se stal jakoby jedním z nás, neboť zná dobro i zlo. Nyní se tedy postarám, aby nevztáhl ruku, nevzal také ze stromu života a nežil navěky."</verse>
        <verse osisID='Gen.3.23'>Proto Hospodin Bůh člověka vyhnal ze zahrady Eden, aby obdělával zemi, z níž byl vzat.</verse>
        <verse osisID='Gen.3.24'>Vyhostil člověka a na východní straně zahrady Eden umístil cheruby s míhajícím se plamenným mečem, aby střežili cestu ke stromu života.</verse>
      </chapter>
      <chapter osisID='Gen.4'>
        <verse osisID='Gen.4.1'>Adam se miloval se svou ženou Evou a ta počala a porodila Kaina. Tehdy řekla: "Získala jsem od Hospodina muže!"</verse>
        <verse osisID='Gen.4.2'>Porodila také Ábela, jeho bratra. Ábel se pak stal pastýřem ovcí, ale Kain obdělával půdu.</verse>
        <verse osisID='Gen.4.3'>Po nějaké době se stalo, že Kain přinesl Hospodinu oběť z plodů země,</verse>
        <verse osisID='Gen.4.4'>zatímco Ábel ji přinesl z prvorozených ovcí svého stáda a z jejich tuku. Hospodin našel zalíbení v Ábelovi a v jeho oběti,</verse>
        <verse osisID='Gen.4.5'>ale v Kainovi a jeho oběti zalíbení nenašel. Kaina to rozlítilo, až se mu zkřivila tvář.</verse>
        <verse osisID='Gen.4.6'>Hospodin tedy Kainovi řekl: "Proč se zlobíš? Proč máš zkřivenou tvář?</verse>
        <verse osisID='Gen.4.7'>Copak tě nepřijmu, když budeš jednat dobře? Když ale nebudeš jednat dobře, pak ve dveřích číhá hřích a dychtí po tobě. Ty ale máš nad ním panovat."</verse>
        <verse osisID='Gen.4.8'>Kain svému bratru řekl: "Pojďme na pole!" A když byli na poli, Kain se na svého bratra Ábela vrhl a zabil ho.</verse>
        <verse osisID='Gen.4.9'>"Kde je tvůj bratr Ábel?" zeptal se Kaina Hospodin. "Nevím," odpověděl. "Jsem snad strážcem svého bratra?"</verse>
        <verse osisID='Gen.4.10'>"Cos to udělal?" řekl mu Bůh. "Slyš, krev tvého bratra ke mně volá ze země!</verse>
        <verse osisID='Gen.4.11'>Teď budeš zlořečenější než země, která otevřela ústa, aby vpila krev tvého bratra, kterou jsi prolil!</verse>
        <verse osisID='Gen.4.12'>Když budeš obdělávat zem, už ti nedá svoji sílu. Budeš na zemi tulákem a štvancem."</verse>
        <verse osisID='Gen.4.13'>"Můj trest je větší, než lze unést," odpověděl Kain Hospodinu.</verse>
        <verse osisID='Gen.4.14'>"Pohleď, dnes mě vyháníš ze vší úrodné země a budu se před tebou muset skrývat. Budu na zemi tulákem a štvancem a kdokoli mě najde, ten mě zabije!"</verse>
        <verse osisID='Gen.4.15'>Hospodin mu řekl: "Kdokoli zabije Kaina, ponese sedminásobnou pomstu." Hospodin pak na Kaina vložil znamení, aby ho nikdo, kdo ho najde, nezabil.</verse>
        <verse osisID='Gen.4.16'>Kain tedy odešel od Hospodinovy tváře a usadil se v zemi Nód na východ od Edenu.</verse>
        <verse osisID='Gen.4.17'>Kain se miloval se svou ženou a ta počala a porodila Chanocha. Postavil město a pojmenoval ho po svém synovi Chanoch.</verse>
        <verse osisID='Gen.4.18'>Chanochovi se pak narodil Irad, Irad zplodil Mechujaele, Mechujael zplodil Metušaele a Metušael zplodil Lámecha.</verse>
        <verse osisID='Gen.4.19'>Lámech si vzal dvě ženy: jedna se jmenovala Ada, druhá Cila.</verse>
        <verse osisID='Gen.4.20'>Ada porodila Jábala, jenž se stal otcem těch, kdo žijí ve stanech a pasou stáda.</verse>
        <verse osisID='Gen.4.21'>Jeho bratr jménem Jubal se stal otcem všech, kdo hrají na citery a píšťaly.</verse>
        <verse osisID='Gen.4.22'>Cila také porodila, a to Tubal-kaina, mistra všech kovářů bronzu a železa. A Tubal-kainova sestra byla Naama.</verse>
        <verse osisID='Gen.4.23'>Lámech řekl svým ženám: "Ado a Cilo, poslouchejte mě, ženy Lámechovy, slyšte mou řeč: Zabil jsem muže za ránu, kterou mi zasadil, zabil jsem mladíka za zranění, jež mi způsobil.</verse>
        <verse osisID='Gen.4.24'>Bude-li Kain mstěn sedmkrát, Lámech bude mstěn sedmasedmdesátkrát!"</verse>
        <verse osisID='Gen.4.25'>Adam se znovu miloval se svou ženou a ta porodila syna a dala mu jméno Set (to jest Náhrada). Řekla si totiž: "Bůh mi dal jiného potomka náhradou za Ábela, kterého zabil Kain."</verse>
        <verse osisID='Gen.4.26'>Také Setovi se pak narodil syn a dostal jméno Enoš, Člověk. Tehdy začalo vzývání Hospodinova jména.</verse>
      </chapter>
      <chapter osisID='Gen.5'>
        <verse osisID='Gen.5.1'>Toto je kniha Adamova příběhu. Tenkrát, když Bůh stvořil člověka, učinil jej podle své podoby.</verse>
        <verse osisID='Gen.5.2'>Stvořil je jako muže a ženu, požehnal jim a v den, kdy byli stvořeni, jim dal jméno Adam, Člověk.</verse>
        <verse osisID='Gen.5.3'>Když bylo Adamovi 130 let, zplodil syna podle své podoby, ke svému obrazu, a dal mu jméno Set.</verse>
        <verse osisID='Gen.5.4'>Po zplození Seta žil Adam ještě 800 let a plodil syny a dcery.</verse>
        <verse osisID='Gen.5.5'>Adam žil celkem 930 let a potom zemřel.</verse>
        <verse osisID='Gen.5.6'>Když bylo Setovi 105 let, zplodil Enoše.</verse>
        <verse osisID='Gen.5.7'>Po zplození Enoše žil Set ještě 807 let a plodil syny a dcery.</verse>
        <verse osisID='Gen.5.8'>Set žil celkem 912 let a potom zemřel.</verse>
        <verse osisID='Gen.5.9'>Když bylo Enošovi 90 let, zplodil Kénana.</verse>
        <verse osisID='Gen.5.10'>Po zplození Kénana žil Enoš ještě 815 let a plodil syny a dcery.</verse>
        <verse osisID='Gen.5.11'>Enoš žil celkem 905 let a potom zemřel.</verse>
        <verse osisID='Gen.5.12'>Když bylo Kénanovi 70 let, zplodil Mahalalela.</verse>
        <verse osisID='Gen.5.13'>Po zplození Mahalalela žil Kénan ještě 840 let a plodil syny a dcery.</verse>
        <verse osisID='Gen.5.14'>Kénan žil celkem 910 let a potom zemřel.</verse>
        <verse osisID='Gen.5.15'>Když bylo Mahalalelovi 65 let, zplodil Járeda.</verse>
        <verse osisID='Gen.5.16'>Po zplození Járeda žil Mahalalel ještě 830 let a plodil syny a dcery.</verse>
        <verse osisID='Gen.5.17'>Mahalalel žil celkem 895 let a potom zemřel.</verse>
        <verse osisID='Gen.5.18'>Když bylo Járedovi 162 let, zplodil Enocha.</verse>
        <verse osisID='Gen.5.19'>Po zplození Enocha žil Járed ještě 800 let a plodil syny a dcery.</verse>
        <verse osisID='Gen.5.20'>Járed žil celkem 962 let a potom zemřel.</verse>
        <verse osisID='Gen.5.21'>Když bylo Enochovi 65 let, zplodil Metuzaléma.</verse>
        <verse osisID='Gen.5.22'>Po zplození Metuzaléma žil Enoch s Bohem ještě 300 let a plodil syny a dcery.</verse>
        <verse osisID='Gen.5.23'>Enoch žil celkem 365 let.</verse>
        <verse osisID='Gen.5.24'>Enoch žil s Bohem, až jednou zmizel, neboť ho Bůh vzal.</verse>
        <verse osisID='Gen.5.25'>Když bylo Metuzalémovi 187 let, zplodil Lámecha.</verse>
        <verse osisID='Gen.5.26'>Po zplození Lámecha žil Metuzalém 782 let a plodil syny a dcery.</verse>
        <verse osisID='Gen.5.27'>Metuzalém žil celkem 969 let a potom zemřel.</verse>
        <verse osisID='Gen.5.28'>Když bylo Lámechovi 182 let, zplodil syna</verse>
        <verse osisID='Gen.5.29'>a dal mu jméno Noe, Úleva, neboť řekl: "Ten nám přinese úlevu od těžké dřiny našich rukou, kterou máme se zemí, jíž Hospodin zlořečil."</verse>
        <verse osisID='Gen.5.30'>Po zplození Noema žil Lámech 595 let a plodil syny a dcery.</verse>
        <verse osisID='Gen.5.31'>Lámech žil celkem 777 let a potom zemřel.</verse>
        <verse osisID='Gen.5.32'>A když bylo Noemovi 500 let, zplodil Sema, Chama a Jáfeta.</verse>
      </chapter>
      <chapter osisID='Gen.6'>
        <verse osisID='Gen.6.1'>Když se lidstvo na zemi začalo množit a rodily se jim dcery,</verse>
        <verse osisID='Gen.6.2'>Boží synové viděli, jak jsou lidské dcery krásné, a brali si za ženy všechny, jichž se jim zachtělo.</verse>
        <verse osisID='Gen.6.3'>Tehdy si Hospodin řekl: "Můj Duch nezůstane v člověku navěky - je to koneckonců smrtelník! Ať jeho život trvá jen sto dvacet let."</verse>
        <verse osisID='Gen.6.4'>(V oněch dnech, a také později, se na zemi vyskytovali zrůdní obři. Boží synové totiž přicházeli k lidským dcerám a ty jim je rodily. To jsou ti dávní hrdinové, ti muži slavné pověsti.)</verse>
        <verse osisID='Gen.6.5'>Hospodin viděl, jak se na zemi množí lidské zlo a že všechny myšlenky, jež spřádají v srdcích, jsou den co den jen zlé.</verse>
        <verse osisID='Gen.6.6'>Hospodin litoval, že vůbec učinil člověka, a trápil se v srdci.</verse>
        <verse osisID='Gen.6.7'>Tehdy si řekl: "Člověka, jehož jsem stvořil, smetu z povrchu země a s ním i dobytek, drobnou havěť a nebeské ptactvo! Je mi líto, že jsem je učinil."</verse>
        <verse osisID='Gen.6.8'>Noe však u Hospodina nalezl milost.</verse>
        <verse osisID='Gen.6.9'>Toto je Noemův příběh. Noe byl mezi svými současníky spravedlivý a poctivý člověk. Noe žil s Bohem.</verse>
        <verse osisID='Gen.6.10'>Noe zplodil tři syny: Sema, Chama a Jáfeta.</verse>
        <verse osisID='Gen.6.11'>Země však byla v Božích očích zkažená a plná násilí.</verse>
        <verse osisID='Gen.6.12'>Bůh pohlédl na zemi a hle, byla zkažená! Každý smrtelník na zemi žil zkaženě.</verse>
        <verse osisID='Gen.6.13'>Bůh Noemovi řekl: "Se všemi smrtelníky je konec. Země je plná jejich násilí, a tak je zničím i se zemí.</verse>
        <verse osisID='Gen.6.14'>Postav si archu z cypřišového dřeva. Archu propleteš rákosím a zevnitř i zvenčí ji vymažeš smolou.</verse>
        <verse osisID='Gen.6.15'>Uděláš ji takto: archa bude 300 loktů dlouhá, 50 loktů široká a 30 loktů vysoká.</verse>
        <verse osisID='Gen.6.16'>V arše necháš průzor a o loket výše ji zastřešíš; do boku archy také vsadíš dveře. Uděláš v ní spodní, druhé a třetí patro.</verse>
        <verse osisID='Gen.6.17'>Hle, já sám způsobím na zemi záplavu vody, jež zničí všechny živé tvory pod nebem. Vše, co je na zemi, zahyne.</verse>
        <verse osisID='Gen.6.18'>S tebou však uzavřu smlouvu, a tak vejdeš do archy - ty a s tebou tví synové, tvá žena a ženy tvých synů.</verse>
        <verse osisID='Gen.6.19'>Ze všeho živého, z veškerého tvorstva, přivedeš do archy po páru od každého druhu, aby přežili s tebou. Bude to samec a samice</verse>
        <verse osisID='Gen.6.20'>z různých druhů ptáků, z různých druhů dobytka i z všemožných druhů zemské havěti. Z toho všeho k tobě přijde po páru, abys je zachoval naživu.</verse>
        <verse osisID='Gen.6.21'>Proto si opatři veškerou potravu, která se jí, a připrav zásoby jídla pro sebe i pro ně."</verse>
        <verse osisID='Gen.6.22'>Noe tak učinil; učinil všechno přesně tak, jak mu Bůh přikázal.</verse>
      </chapter>
      <chapter osisID='Gen.7'>
        <verse osisID='Gen.7.1'>Hospodin potom Noemovi řekl: "Vejdi s celou svou domácností do archy. Viděl jsem totiž, že jsi přede mnou v tomto pokolení jediný spravedlivý.</verse>
        <verse osisID='Gen.7.2'>Ze všech čistých zvířat vezmeš k sobě po sedmi párech, vždy samce a samici; ze všech nečistých zvířat však jen po páru, samce a samici.</verse>
        <verse osisID='Gen.7.3'>Také z nebeského ptactva vezmeš po sedmi párech, vždy samce a samici, pro zachování jejich semene na zemi.</verse>
        <verse osisID='Gen.7.4'>Už za sedm dní totiž na zem sešlu déšť, jenž potrvá čtyřicet dní a čtyřicet nocí. Vše, co jsem učinil, smetu z povrchu země."</verse>
        <verse osisID='Gen.7.5'>A Noe učinil všechno tak, jak mu Hospodin přikázal.</verse>
        <verse osisID='Gen.7.6'>Země byla zaplavena vodou, když bylo Noemovi šest set let.</verse>
        <verse osisID='Gen.7.7'>Kvůli té vodní záplavě vešel Noe do archy a s ním jeho synové, jeho žena a ženy jeho synů.</verse>
        <verse osisID='Gen.7.8'>Ze všech čistých i nečistých zvířat, ze všech ptáků i ze všeho, co leze po zemi,</verse>
        <verse osisID='Gen.7.9'>vešli k Noemovi do archy vždy dva a dva, samec a samice, jak to Noemovi přikázal Bůh.</verse>
        <verse osisID='Gen.7.10'>Po sedmi dnech pak byla země zaplavena vodou.</verse>
        <verse osisID='Gen.7.11'>Stalo se to šestistého roku Noemova života, sedmnáctého dne druhého měsíce. Ten den vytryskly všechny prameny veliké propasti a nebeské průduchy se otevřely.</verse>
        <verse osisID='Gen.7.12'>Průtrž vod trvala na zemi čtyřicet dní a čtyřicet nocí.</verse>
        <verse osisID='Gen.7.13'>Noe, jeho synové Sem, Cham a Jáfet, Noemova žena a tři ženy jeho synů vešli onoho dne do archy.</verse>
        <verse osisID='Gen.7.14'>Oni i všemožné druhy zvěře, dobytka, havěti lezoucí po zemi i ptactva, všichni ptáci a okřídlenci</verse>
        <verse osisID='Gen.7.15'>přišli k Noemovi do archy. Ze všeho, v čem je duch života, přišli po jednom páru.</verse>
        <verse osisID='Gen.7.16'>Z veškerého tvorstva přišel samec a samice, jak jim Bůh přikázal. A Hospodin za ním zavřel.</verse>
        <verse osisID='Gen.7.17'>Na zemi pak během čtyřiceti dní nastala potopa. Vody přibývalo, až nadnesla archu, takže se zvedla od země.</verse>
        <verse osisID='Gen.7.18'>Voda se na zemi mohutně vzdouvala, rychle jí přibývalo a archa plula po vodní hladině.</verse>
        <verse osisID='Gen.7.19'>Voda se na zemi vzdouvala stále mohutněji, až přikryla všechny vysoké hory pode vším nebem.</verse>
        <verse osisID='Gen.7.20'>A když byly hory přikryty, vzedmula se voda ještě o patnáct loktů.</verse>
        <verse osisID='Gen.7.21'>Veškeré tvorstvo na zemi, vše, co se hýbe, zahynulo - ptactvo i dobytek, zvěř i veškerá havěť hemžící se po zemi, i všichni lidé.</verse>
        <verse osisID='Gen.7.22'>Vše, co mělo v chřípí dech života, vše, co žilo na souši, pomřelo.</verse>
        <verse osisID='Gen.7.23'>Bůh smetl všechny živé tvory z povrchu země. Vše od člověka až po dobytek, drobnou havěť i nebeské ptactvo bylo smeteno ze země. Zůstal jen Noe a ti, kdo s ním byli v arše.</verse>
        <verse osisID='Gen.7.24'>Voda se na zemi vzdouvala sto padesát dní.</verse>
      </chapter>
      <chapter osisID='Gen.8'>
        <verse osisID='Gen.8.1'>Bůh však pamatoval na Noema i na všechnu zvěř a dobytek, který s ním byl v arše. Nechal nad zemí vát vítr a voda se utišila.</verse>
        <verse osisID='Gen.8.2'>Prameny propasti i nebeské průduchy se zavřely a průtrž z nebe přestala.</verse>
        <verse osisID='Gen.8.3'>Voda začala ze země zvolna ustupovat a po sto padesáti dnech konečně opadla.</verse>
        <verse osisID='Gen.8.4'>Sedmnáctého dne sedmého měsíce archa spočinula na pohoří Ararat.</verse>
        <verse osisID='Gen.8.5'>Voda zvolna opadala až do desátého měsíce. Prvního dne desátého měsíce se ukázaly vrcholky hor.</verse>
        <verse osisID='Gen.8.6'>Po čtyřiceti dnech Noe otevřel okno, jež v arše udělal,</verse>
        <verse osisID='Gen.8.7'>a vypustil havrana. Ten vylétal a zase se vracel, dokud voda na zemi nevyschla.</verse>
        <verse osisID='Gen.8.8'>Potom vypustil holubici, kterou měl s sebou, aby zjistil, zda voda ustoupila z povrchu země.</verse>
        <verse osisID='Gen.8.9'>Holubice však nenašla místo, kde by mohla nohama spočinout, a vrátila se k němu do archy, neboť voda ještě pokrývala celý povrch země. Noe tedy vystrčil ruku, chytil ji a vzal ji k sobě do archy.</verse>
        <verse osisID='Gen.8.10'>Počkal ještě sedm dní a znovu vypustil holubici z archy.</verse>
        <verse osisID='Gen.8.11'>Večer se k němu holubice vrátila a hle, v zobáku měla čerstvý olivový lístek! Tak Noe poznal, že voda ustoupila ze země.</verse>
        <verse osisID='Gen.8.12'>Počkal tedy dalších sedm dní, vypustil holubici znovu a už se k němu nevrátila.</verse>
        <verse osisID='Gen.8.13'>Šestistého prvního roku Noemova života, prvního dne prvního měsíce, začala voda na zemi vysychat. Noe tedy odsunul příklop archy, podíval se ven a hle, zemský povrch osychal.</verse>
        <verse osisID='Gen.8.14'>Dvacátého sedmého dne druhého měsíce byla země suchá.</verse>
        <verse osisID='Gen.8.15'>Tehdy Bůh k Noemovi promluvil:</verse>
        <verse osisID='Gen.8.16'>"Vyjdi z archy - ty a s tebou tví synové, tvá žena a ženy tvých synů.</verse>
        <verse osisID='Gen.8.17'>Vyveď s sebou všechno živé, co máš u sebe - veškeré tvory z ptactva, dobytka i havěti lezoucí po zemi. Ať se hemží na zemi a ať se na zemi plodí a množí."</verse>
        <verse osisID='Gen.8.18'>Noe tedy vyšel ven a s ním i jeho synové, jeho žena a ženy jeho synů.</verse>
        <verse osisID='Gen.8.19'>Všechna zvěř, všechna havěť, každý pták, všechno, co se hýbe po zemi, vyšlo z archy podle svých čeledí.</verse>
        <verse osisID='Gen.8.20'>Noe tehdy postavil Hospodinu oltář a vzal ze všech čistých zvířat a ze všeho čistého ptactva a obětoval na oltáři zápalné oběti.</verse>
        <verse osisID='Gen.8.21'>Když Hospodin ucítil příjemnou vůni, řekl si v srdci: "Už nikdy kvůli člověku neprokleji zem, i když jsou myšlenky lidského srdce už od mládí zlé. Nikdy už nepobiji vše živé, jako jsem to učinil.</verse>
        <verse osisID='Gen.8.22'>Dokud bude trvat země, nikdy nepřestane setba a žeň, chlad a horko, léto, zima ani noc a den."</verse>
      </chapter>
      <chapter osisID='Gen.9'>
        <verse osisID='Gen.9.1'>Bůh tehdy Noemovi i jeho synům požehnal a řekl jim: "Ploďte a množte se, naplňte zem.</verse>
        <verse osisID='Gen.9.2'>Ať z vás má strach a hrůzu všechna polní zvěř, všechno nebeské ptactvo, všechno, co se hýbe po zemi, i všechny mořské ryby: jsou vám vydáni do rukou.</verse>
        <verse osisID='Gen.9.3'>Všechno živé, co se hýbe, vám bude za pokrm; to všechno vám dávám tak jako dříve zelené byliny.</verse>
        <verse osisID='Gen.9.4'>Nesmíte však jíst maso, dokud je v něm život, totiž krev.</verse>
        <verse osisID='Gen.9.5'>Krev vašeho života budu rozhodně mstít. Každé zvíře i člověka za ni budu volat k odpovědnosti. Za lidský život budu volat k odpovědnosti každého jeho bratra.</verse>
        <verse osisID='Gen.9.6'>Kdo prolije krev člověka, toho krev bude člověkem prolita, neboť k obrazu Božímu učinil Bůh člověka.</verse>
        <verse osisID='Gen.9.7'>Ploďte se tedy a množte se, ať se vámi jen hemží zem, takto se na ní rozmnožte!"</verse>
        <verse osisID='Gen.9.8'>Potom Bůh k Noemovi a jeho synům promluvil:</verse>
        <verse osisID='Gen.9.9'>"Hle, já uzavírám smlouvu s vámi, s vaším budoucím semenem</verse>
        <verse osisID='Gen.9.10'>i s každou živou bytostí, jež je s vámi - s ptactvem, dobytkem i se vší polní zvěří - se vším živým, co vyšlo z archy.</verse>
        <verse osisID='Gen.9.11'>Uzavírám s vámi tuto smlouvu: Veškeré tvorstvo už nikdy nebude vyhubeno záplavou vody. Už nikdy nenastane potopa, jež by zničila zemi."</verse>
        <verse osisID='Gen.9.12'>Tehdy Bůh řekl: "Toto je znamení smlouvy, kterou uzavírám s vámi i s každou živou bytostí, jež je s vámi, pro všechna příští pokolení:</verse>
        <verse osisID='Gen.9.13'>Na oblak pokládám duhu, aby byla znamením smlouvy mezi mnou a zemí.</verse>
        <verse osisID='Gen.9.14'>Kdykoli zahalím zemi oblakem a na oblaku se ukáže duha,</verse>
        <verse osisID='Gen.9.15'>připomenu si svou smlouvu s vámi i s každou živou bytostí, a už nikdy nepřijde záplava vody, aby vyhubila veškeré tvorstvo.</verse>
        <verse osisID='Gen.9.16'>Když bude na oblaku duha, pohlédnu na ni, abych si připomněl věčnou smlouvu mezi Bohem a každou živou bytostí na zemi."</verse>
        <verse osisID='Gen.9.17'>Bůh Noemovi řekl: "Toto je znamení smlouvy, kterou jsem učinil s veškerým tvorstvem na zemi."</verse>
        <verse osisID='Gen.9.18'>Noemovi synové, kteří vyšli z archy, byli Sem, Cham a Jáfet (onen Cham byl otcem Kanaána).</verse>
        <verse osisID='Gen.9.19'>Tito tři byli Noemovi synové; z nich se zalidnila celá země.</verse>
        <verse osisID='Gen.9.20'>Zemědělec Noe byl první, kdo vysadil vinici.</verse>
        <verse osisID='Gen.9.21'>Napil se vína, opil se a ležel obnažen ve svém stanu.</verse>
        <verse osisID='Gen.9.22'>Cham, otec Kanaána, spatřil nahotu svého otce a pověděl o tom oběma svým bratrům venku.</verse>
        <verse osisID='Gen.9.23'>Sem a Jáfet tedy vzali plášť a oba si ho dali na ramena. Pak šli pozpátku a přikryli nahotu svého otce. Byli obráceni čelem nazpátek, a tak nahotu svého otce nespatřili.</verse>
        <verse osisID='Gen.9.24'>Když se Noe probral z opilosti a dozvěděl se, co mu jeho nejmladší syn provedl,</verse>
        <verse osisID='Gen.9.25'>řekl: "Zlořečený buď Kanaán; ať je pro své bratry otrokem všech otroků!"</verse>
        <verse osisID='Gen.9.26'>Řekl také: "Požehnán buď Hospodin, Bůh Semův, jemuž bude Kanaán otročit!</verse>
        <verse osisID='Gen.9.27'>Kéž Bůh rozšíří Jáfeta, ať bydlí ve stanech Semových, jemuž bude Kanaán otročit!"</verse>
        <verse osisID='Gen.9.28'>Po potopě žil Noe ještě 350 let.</verse>
        <verse osisID='Gen.9.29'>Noe žil celkem 950 let a potom zemřel.</verse>
      </chapter>
      <chapter osisID='Gen.10'>
        <verse osisID='Gen.10.1'>Toto jsou rody Noemových synů Sema, Chama a Jáfeta. Po potopě se jim narodili synové.</verse>
        <verse osisID='Gen.10.2'>Synové Jáfetovi jsou: Gomer, Magog, Madaj, Javan, Tubal, Mešek a Tiras.</verse>
        <verse osisID='Gen.10.3'>Synové Gomerovi: Aškenáz, Rifat a Togarma.</verse>
        <verse osisID='Gen.10.4'>Synové Javanovi: Eliša a Taršiš, Kitejští a Rodanští.</verse>
        <verse osisID='Gen.10.5'>Z nich se rozdělily přímořské národy podle svých zemí, jazyků, rodů a národností.</verse>
        <verse osisID='Gen.10.6'>Synové Chamovi jsou: Habeš, Egypt, Put a Kanaán.</verse>
        <verse osisID='Gen.10.7'>Synové Habeše: Seba, Chavíla, Sabta, Raema a Sabteka. Synové Raemovi: Šeba a Dedan.</verse>
        <verse osisID='Gen.10.8'>Habeš také zplodil Nimroda, jenž se stal prvním bojovníkem na zemi.</verse>
        <verse osisID='Gen.10.9'>Byl to před Hospodinem udatný lovec, a proto se říká: "Jako Nimrod, udatný lovec před Hospodinem."</verse>
        <verse osisID='Gen.10.10'>Hlavními městy v jeho království byly Bábel, Uruk, Akkad a Kalne v zemi Šineár.</verse>
        <verse osisID='Gen.10.11'>Z té země pak šel do Asýrie, kde vystavěl Ninive, Rechobot-ír, Kelach</verse>
        <verse osisID='Gen.10.12'>a Resen, jež leží mezi Ninive a Kelachem, oním velikým městem.</verse>
        <verse osisID='Gen.10.13'>Egypt zplodil Ludské, Anamské, Lehabské, Naftuchské,</verse>
        <verse osisID='Gen.10.14'>Patruské, Kasluchské (z nichž pocházejí Filištíni) a Kaftorské.</verse>
        <verse osisID='Gen.10.15'>Kanaán zplodil Sidona, svého prvorozeného, dále Cheta,</verse>
        <verse osisID='Gen.10.16'>Jebusejce, Emorejce, Girgašejce,</verse>
        <verse osisID='Gen.10.17'>Hivejce, Arkejce, Sinejce,</verse>
        <verse osisID='Gen.10.18'>Arvadejce, Semarejce a Chamatejce. Kanaánské rody se později rozšířily,</verse>
        <verse osisID='Gen.10.19'>takže hranice Kanaánu vedly od Sidonu směrem přes Gerar až ke Gaze a směrem přes Sodomu, Gomoru, Admu a Cebojim až k Leše.</verse>
        <verse osisID='Gen.10.20'>To jsou synové Chamovi podle svých rodů, jazyků, zemí a národností.</verse>
        <verse osisID='Gen.10.21'>Semovi, otci všech Heberových synů, bratru staršího Jáfeta, se také rodili potomci.</verse>
        <verse osisID='Gen.10.22'>Semovi synové jsou: Elam, Ašur, Arpakšad, Lud a Aram.</verse>
        <verse osisID='Gen.10.23'>Synové Aramovi: Úc, Chul, Geter a Mešek.</verse>
        <verse osisID='Gen.10.24'>Arpakšad zplodil Šelacha a Šelach zplodil Hebera.</verse>
        <verse osisID='Gen.10.25'>Heberovi se narodili dva synové: jeden se jmenoval Peleg, Rozdělení, neboť za jeho dnů byla země rozdělena, a jeho bratr se jmenoval Joktan.</verse>
        <verse osisID='Gen.10.26'>Joktan zplodil Almodada, Šelefa, Chasarmaveta, Jeracha,</verse>
        <verse osisID='Gen.10.27'>Hadorama, Uzala, Diklu,</verse>
        <verse osisID='Gen.10.28'>Obala, Abimaele, Šebu,</verse>
        <verse osisID='Gen.10.29'>Ofira, Chavílu a Jobaba; všichni tito jsou synové Joktanovi.</verse>
        <verse osisID='Gen.10.30'>Jejich bydliště se prostíralo od Mešy směrem k hoře Sefar na východě.</verse>
        <verse osisID='Gen.10.31'>To jsou synové Semovi podle svých rodů, jazyků, zemí a národností.</verse>
        <verse osisID='Gen.10.32'>To jsou rody Noemových synů podle svých pokolení a národností; z nich se po potopě rozdělily národy země.</verse>
      </chapter>
      <chapter osisID='Gen.11'>
        <verse osisID='Gen.11.1'>Celá země mluvila jednou řečí, jedněmi slovy.</verse>
        <verse osisID='Gen.11.2'>Když lidé putovali na východ, našli planinu v zemi Šineár a usadili se na ní.</verse>
        <verse osisID='Gen.11.3'>Tehdy si spolu řekli: "Pojďme, udělejme cihly a vypalme je v ohni." A tak měli cihly místo kamene a asfalt místo malty.</verse>
        <verse osisID='Gen.11.4'>Řekli si totiž: "Pojďme, postavme si město a věž, jejíž vrchol dosáhne až k nebi. Tak si uděláme jméno, abychom nebyli rozptýleni po celé zemi!"</verse>
        <verse osisID='Gen.11.5'>Hospodin však sestoupil, aby spatřil to město a tu věž, kterou lidští synové stavěli.</verse>
        <verse osisID='Gen.11.6'>Hospodin si řekl: "Hle, lid je zajedno a všichni mají jednu řeč. A toto je jen začátek jejich díla. Nic jim už nezabrání vykonat, cokoli si předsevzali.</verse>
        <verse osisID='Gen.11.7'>Nuže, sestoupíme a zmateme tam jejich řeč, aby jeden nerozuměl řeči druhého."</verse>
        <verse osisID='Gen.11.8'>Hospodin je odtud rozptýlil po celé zemi, a tak to město přestali stavět.</verse>
        <verse osisID='Gen.11.9'>Proto se to město jmenuje Bábel, Zmatek, neboť tam Hospodin zmátl řeč všech obyvatel země. Hospodin je odtud rozptýlil po celé zemi.</verse>
        <verse osisID='Gen.11.10'>Toto je Semův rod. Dva roky po potopě zplodil Sem ve věku 100 let Arpakšada.</verse>
        <verse osisID='Gen.11.11'>Sem žil po zplození Arpakšada ještě 500 let a plodil syny a dcery.</verse>
        <verse osisID='Gen.11.12'>Arpakšad ve věku 35 let zplodil Šelacha.</verse>
        <verse osisID='Gen.11.13'>Po zplození Šelacha žil Arpakšad ještě 403 let a plodil syny a dcery.</verse>
        <verse osisID='Gen.11.14'>Šelach ve věku 30 let zplodil Hebera.</verse>
        <verse osisID='Gen.11.15'>Po zplození Hebera žil Šelach ještě 403 let a plodil syny a dcery.</verse>
        <verse osisID='Gen.11.16'>Heber ve věku 34 let zplodil Pelega.</verse>
        <verse osisID='Gen.11.17'>Po zplození Pelega žil Heber ještě 430 let a plodil syny a dcery.</verse>
        <verse osisID='Gen.11.18'>Peleg ve věku 30 let zplodil Reúa.</verse>
        <verse osisID='Gen.11.19'>Po zplození Reúa žil Peleg ještě 209 let a plodil syny a dcery.</verse>
        <verse osisID='Gen.11.20'>Reú ve věku 32 let zplodil Seruga.</verse>
        <verse osisID='Gen.11.21'>Po zplození Seruga žil Reú ještě 207 let a plodil syny a dcery.</verse>
        <verse osisID='Gen.11.22'>Serug ve věku 30 let zplodil Náchora.</verse>
        <verse osisID='Gen.11.23'>Po zplození Náchora žil Serug ještě 200 let a plodil syny a dcery.</verse>
        <verse osisID='Gen.11.24'>Náchor ve věku 29 let zplodil Teracha.</verse>
        <verse osisID='Gen.11.25'>Po zplození Teracha žil Náchor ještě 119 let a plodil syny a dcery.</verse>
        <verse osisID='Gen.11.26'>Terach ve věku 70 let zplodil Abrama, Náchora a Hárana.</verse>
        <verse osisID='Gen.11.27'>Toto je Terachův rod. Terach zplodil Abrama, Náchora a Hárana; Háran pak zplodil Lota.</verse>
        <verse osisID='Gen.11.28'>Háran však zemřel ve své vlasti, v chaldejském Uru, dříve než jeho otec Terach.</verse>
        <verse osisID='Gen.11.29'>Abram a Náchor se oženili. Abramova žena se jmenovala Saraj a Náchorova žena Milka, dcera Hárana, otce Milky a Jisky.</verse>
        <verse osisID='Gen.11.30'>Saraj však byla neplodná, neměla děti.</verse>
        <verse osisID='Gen.11.31'>Terach vzal svého syna Abrama, Háranova syna Lota a svou snachu Saraj, ženu svého syna Abrama, a vydali se spolu na cestu z chaldejského Uru do kanaánské země. Když však přišli do Cháranu, usadili se tam.</verse>
        <verse osisID='Gen.11.32'>Terach žil 205 let a zemřel v Cháranu.</verse>
      </chapter>
      <chapter osisID='Gen.12'>
        <verse osisID='Gen.12.1'>Hospodin Bůh řekl Abramovi: "Odejdi ze své země, ze svého příbuzenstva a ze svého otcovského domu do země, kterou ti ukážu.</verse>
        <verse osisID='Gen.12.2'>Učiním z tebe veliký národ a požehnám ti. Zjednám ti veliké jméno a budeš požehnáním.</verse>
        <verse osisID='Gen.12.3'>Požehnám těm, kdo ti žehnají, a toho, kdo ti zlořečí, prokleji. Všechny rodiny země dojdou požehnání v tobě."</verse>
        <verse osisID='Gen.12.4'>Abram tedy šel, jak mu řekl Hospodin, a šel s ním i Lot. Když odešel z Cháranu, bylo Abramovi sedmdesát pět let.</verse>
        <verse osisID='Gen.12.5'>Abram s sebou vzal svou ženu Saraj, svého synovce Lota a všechen majetek, jehož nabyli, i čeleď, kterou získali v Cháranu. Vydali se na cestu do kanaánské země a přišli do ní.</verse>
        <verse osisID='Gen.12.6'>Abram procházel tou zemí až k místu zvanému Šechem, až k dubu More. (V zemi tenkrát žili Kananejci.)</verse>
        <verse osisID='Gen.12.7'>Tehdy se Abramovi ukázal Hospodin a řekl: "Tuto zem dám tvému semeni." Abram tam proto postavil oltář Hospodinu, jenž se mu ukázal.</verse>
        <verse osisID='Gen.12.8'>Odtud se přesunul k horám na východ od Bet-elu. Vztyčil svůj stan mezi Bet-elem na západě a Ajem na východě, postavil tam oltář Hospodinu a vzýval Hospodinovo jméno.</verse>
        <verse osisID='Gen.12.9'>Potom Abram pokračoval v cestě a putoval na jih, k Negevu.</verse>
        <verse osisID='Gen.12.10'>V zemi pak nastal hlad, a tak se Abram vydal dolů do Egypta. Chtěl tam nějakou dobu pobýt, neboť v zemi panoval krutý hlad.</verse>
        <verse osisID='Gen.12.11'>Cestou, když se blížil k Egyptu, řekl své ženě Saraj: "Pohleď, vím, jak překrásná jsi žena.</verse>
        <verse osisID='Gen.12.12'>Až tě Egypťané uvidí, řeknou: ‚To je jeho žena!' a zabijí mě, ale tebe nechají naživu.</verse>
        <verse osisID='Gen.12.13'>Říkej prosím, že jsi má sestra, aby se mi díky tobě vedlo dobře a abych díky tobě zůstal naživu."</verse>
        <verse osisID='Gen.12.14'>Abram tedy přišel do Egypta a Egypťané viděli, jak je ta žena velmi krásná.</verse>
        <verse osisID='Gen.12.15'>A když ji uviděli faraonovi hodnostáři, vychválili ji před faraonem tak, že byla vzata do faraonova domu.</verse>
        <verse osisID='Gen.12.16'>Abramovi se díky ní vedlo velmi dobře - měl brav, skot i osly, otroky, otrokyně, oslice a velbloudy.</verse>
        <verse osisID='Gen.12.17'>Hospodin však kvůli Abramově manželce Saraj bil faraona a jeho dům velikými ranami.</verse>
        <verse osisID='Gen.12.18'>Farao si proto Abrama zavolal. "Cos mi to udělal?" řekl mu. "Proč jsi mi zatajil, že je to tvá manželka?</verse>
        <verse osisID='Gen.12.19'>Proč jsi říkal: ‚Je to má sestra'? Vždyť jsem si ji vzal za ženu! Zde máš svou manželku, vezmi si ji a jdi!"</verse>
        <verse osisID='Gen.12.20'>Farao pak o něm svým mužům přikázal, aby ho vyhostili i s manželkou a se vším, co měl.</verse>
      </chapter>
      <chapter osisID='Gen.13'>
        <verse osisID='Gen.13.1'>Abram tedy se svou manželkou a se vším, co měl, i s Lotem odešel z Egypta vzhůru do Negevu.</verse>
        <verse osisID='Gen.13.2'>(Abram byl velmi bohatý ve stádech, ve stříbře i ve zlatě.)</verse>
        <verse osisID='Gen.13.3'>A šel po svých starých cestách od Negevu až k Bet-elu, k místu, kde zpočátku stával jeho stan mezi Bet-elem a Ajem,</verse>
        <verse osisID='Gen.13.4'>k místu oltáře, který tam předtím postavil. Tam Abram vzýval Hospodinovo jméno.</verse>
        <verse osisID='Gen.13.5'>Také Lot, který šel s Abramem, měl brav, skot a stany.</verse>
        <verse osisID='Gen.13.6'>Země jim však nemohla stačit, aby bydleli spolu. Jejich jmění bylo totiž tak rozsáhlé, že nemohli bydlet pohromadě.</verse>
        <verse osisID='Gen.13.7'>Proto došlo mezi pastýři Abramova stáda a pastýři Lotova stáda k rozepři. (V zemi tenkrát bydleli Kananejci a Perizejci.)</verse>
        <verse osisID='Gen.13.8'>Abram tehdy Lotovi řekl: "Prosím, ať mezi mnou a tebou a mezi mými a tvými pastýři není rozepře - jsme přece bratři.</verse>
        <verse osisID='Gen.13.9'>Neleží snad před tebou celá země? Odděl se ode mě, prosím. Půjdeš-li vlevo, já půjdu vpravo; půjdeš-li vpravo, půjdu vlevo."</verse>
        <verse osisID='Gen.13.10'>Lot pozvedl oči a viděl, že celá jordánská rovina je až k Coaru bohatě zavlažována jako Hospodinova zahrada, jako egyptská země (- bylo to předtím, než Hospodin zničil Sodomu a Gomoru).</verse>
        <verse osisID='Gen.13.11'>Lot si tedy vybral celou jordánskou rovinu a vydal se na východ. Tak se jeden od druhého oddělili.</verse>
        <verse osisID='Gen.13.12'>Abram bydlel v kanaánské zemi, ale Lot bydlel ve městech jordánské roviny a postavil své stany až k Sodomě.</verse>
        <verse osisID='Gen.13.13'>Sodomští lidé však byli zlí a velmi hřešili proti Hospodinu.</verse>
        <verse osisID='Gen.13.14'>Poté, co se od něho Lot oddělil, řekl Hospodin Abramovi: "Pozvedni oči z místa, na němž jsi, a rozhlédni se na sever, na jih, na východ i na západ.</verse>
        <verse osisID='Gen.13.15'>Všechnu zemi, kterou vidíš, dám tobě a tvému semeni až navěky.</verse>
        <verse osisID='Gen.13.16'>Způsobím, že tvého semene bude jako prachu země: bude-li možné sečíst zemský prach, půjde sečíst i tvé símě.</verse>
        <verse osisID='Gen.13.17'>Vstaň, projdi tu zemi nadél i našíř, neboť tobě ji dám."</verse>
        <verse osisID='Gen.13.18'>Abram tedy přesunul svůj stan a usadil se u háje Mamre, který je v Hebronu, a postavil tam oltář Hospodinu.</verse>
      </chapter>
      <chapter osisID='Gen.14'>
        <verse osisID='Gen.14.1'>V oněch dnech šineárský král Amrafel, elasarský král Arioch, elamský král Kedor-laomer a král národů Tidal</verse>
        <verse osisID='Gen.14.2'>válčili proti Berovi, králi Sodomy, Biršovi, králi Gomory, Šineábovi, králi Admy, Šemeberovi, králi Cebojim, a proti králi Bely (to jest Coaru).</verse>
        <verse osisID='Gen.14.3'>Ti se spolčili v údolí Sidim (což je teď Mrtvé moře).</verse>
        <verse osisID='Gen.14.4'>Dvanáct let sloužili Kedor-laomerovi, ale třináctého roku se vzbouřili.</verse>
        <verse osisID='Gen.14.5'>Čtrnáctého roku tedy Kedor-laomer přitáhl s králi, kteří byli s ním, a pobili Refajce v Ašterot-karnajim, Zuzejce v Hamu, Emejce na pláni Kiriatajim</verse>
        <verse osisID='Gen.14.6'>a Chorejce na jejich pohoří Seír až k El-paranu, který je nad pouští.</verse>
        <verse osisID='Gen.14.7'>Potom obchvatem přitáhli k En-mišpatu (což je Kádeš) a udeřili na celý kraj Amalekovců a také na Emorejce bydlící v Chasason-tamaru.</verse>
        <verse osisID='Gen.14.8'>Králové Sodomy, Gomory, Admy, Cebojim a Bely (to jest Coaru) tedy vytáhli a seřadili se v údolí Sidim k bitvě proti nim:</verse>
        <verse osisID='Gen.14.9'>proti elamskému králi Kedor-laomerovi, králi národů Tidalovi, šineárskému králi Amrafelovi a elasarskému králi Ariochovi - čtyři králové proti pěti.</verse>
        <verse osisID='Gen.14.10'>Údolí Sidim je ovšem plné ložisek asfaltu. Sodomský a gomorský král do nich při útěku zapadli; ostatní utekli do hor.</verse>
        <verse osisID='Gen.14.11'>Vítězové pobrali všechen majetek Sodomy a Gomory i všechny jejich potraviny a odtáhli.</verse>
        <verse osisID='Gen.14.12'>Vzali také Abramova synovce Lota (neboť bydlel v Sodomě) i jeho majetek a odjeli.</verse>
        <verse osisID='Gen.14.13'>Jeden uprchlík přišel a vyprávěl to Hebreji Abramovi. Ten se mezitím usadil u háje Emorejce Mamreho, příbuzného Eškola a Anera, což byli Abramovi spojenci.</verse>
        <verse osisID='Gen.14.14'>Když Abram uslyšel, že jeho příbuzný byl zajat, vypravil 318 vycvičených služebníků, narozených v jeho domě, a sledoval ty krále až k Danu.</verse>
        <verse osisID='Gen.14.15'>Abram a jeho služebníci se rozdělili, v noci je přepadli a pronásledovali je až k Chobě (jež leží na sever od Damašku).</verse>
        <verse osisID='Gen.14.16'>A tak dobyl zpět všechen majetek. Přivedl i svého příbuzného Lota a jeho majetek a také ženy a lid.</verse>
        <verse osisID='Gen.14.17'>Když se pak vracel od porážky Kedor-laomera a králů, kteří byli s ním, vyšel mu král Sodomy naproti do údolí Šave (což je Královské údolí).</verse>
        <verse osisID='Gen.14.18'>Melchisedech, král Sálemu, který byl knězem Nejvyššího Boha, přinesl chléb a víno</verse>
        <verse osisID='Gen.14.19'>a požehnal mu těmito slovy: "Požehnán buď Abram od Nejvyššího Boha, Stvořitele nebe i země!</verse>
        <verse osisID='Gen.14.20'>Požehnán buď Nejvyšší Bůh, jenž ti tvé nepřátele vydal do rukou!" Abram mu tehdy ze všeho dal desátek.</verse>
        <verse osisID='Gen.14.21'>Král Sodomy mu řekl: "Dej mi lidi. Majetek si nech."</verse>
        <verse osisID='Gen.14.22'>Abram mu ale odpověděl: "Přísahám před Hospodinem, Nejvyšším Bohem, Stvořitelem nebe i země,</verse>
        <verse osisID='Gen.14.23'>že ze všeho, co ti patří, si nevezmu nic - ani nitku, ani sandálový řemínek - abys neřekl: ‚Já jsem obohatil Abrama.'</verse>
        <verse osisID='Gen.14.24'>Nechám si jen to, co snědli služebníci, a podíl mužů, kteří šli se mnou. Aner, Eškol a Mamre si vezmou svůj podíl."</verse>
      </chapter>
      <chapter osisID='Gen.15'>
        <verse osisID='Gen.15.1'>Po nějaké době měl Abram vidění, ve kterém dostal Hospodinovo slovo: "Neboj se, Abrame, já jsem tvůj štít, tvá nesmírná odměna."</verse>
        <verse osisID='Gen.15.2'>Abram odpověděl: "Hospodine, Pane můj, co mi chceš dát? Chodím životem bezdětný a svůj dům zanechám Eliezerovi z Damašku.</verse>
        <verse osisID='Gen.15.3'>Pohleď, nedal jsi mi potomka," pokračoval Abram, "a tak mým dědicem bude můj čeledín!"</verse>
        <verse osisID='Gen.15.4'>Vtom dostal Hospodinovo slovo: "Ten tvým dědicem nebude; tvůj dědic vyjde z tvých vlastních beder!"</verse>
        <verse osisID='Gen.15.5'>Vyvedl jej ven a řekl: "Pohlédni k nebi a spočítej hvězdy, budeš-li je moci spočítat." Pak dodal: "Tolik bude tvého semene."</verse>
        <verse osisID='Gen.15.6'>Abram tehdy uvěřil Hospodinu a ten mu to počítal za spravedlnost.</verse>
        <verse osisID='Gen.15.7'>Řekl mu také: "Já jsem Hospodin, jenž tě vyvedl z chaldejského Uru, abych ti dal za dědictví tuto zem."</verse>
        <verse osisID='Gen.15.8'>Abram se zeptal: "Hospodine, Pane můj, podle čeho poznám, že ji zdědím?"</verse>
        <verse osisID='Gen.15.9'>On mu odpověděl: "Přines mi tříletou jalovici, tříletou kozu, tříletého berana, také hrdličku a holoubě."</verse>
        <verse osisID='Gen.15.10'>Abram mu všechna ta zvířata přinesl, rozťal je napůl a položil jednu část proti druhé; ptáky však neroztínal.</verse>
        <verse osisID='Gen.15.11'>K mrtvým tělům se snášeli dravci, ale Abram je odháněl.</verse>
        <verse osisID='Gen.15.12'>Když pak slunce začalo zapadat, přišel na Abrama hluboký spánek. Náhle jej sevřela hluboká, děsivá tma.</verse>
        <verse osisID='Gen.15.13'>Tehdy Hospodin Abramovi řekl: "Buď si jist, že tví potomci budou přistěhovalci v zemi, jež nebude jejich; tam budou zotročeni a utiskováni po čtyři sta let.</verse>
        <verse osisID='Gen.15.14'>Já však také budu soudit národ, jemuž budou otročit, a tak odtud potom vyjdou s velikým jměním.</verse>
        <verse osisID='Gen.15.15'>Ty sám se odebereš ke svým otcům v pokoji a budeš pohřben ve šťastném stáří.</verse>
        <verse osisID='Gen.15.16'>Sem se ale vrátí až čtvrté pokolení, neboť nepravost Emorejců ještě není dovršena."</verse>
        <verse osisID='Gen.15.17'>Když slunce zapadlo a nastala tma, objevila se kouřící pec a mezi těmi díly zvířat prošla ohnivá pochodeň.</verse>
        <verse osisID='Gen.15.18'>V ten den Hospodin vstoupil s Abramem do smlouvy. Řekl: "Tuto zem dávám tvému semeni; od Egyptské řeky až po tu velikou řeku, řeku Eufrat:</verse>
        <verse osisID='Gen.15.19'>Kenijce, Kenizejce a Kadmonce,</verse>
        <verse osisID='Gen.15.20'>Chetejce, Perizejce, Refajce,</verse>
        <verse osisID='Gen.15.21'>Emorejce, Kananejce, Girgašejce a Jebusejce."</verse>
      </chapter>
      <chapter osisID='Gen.16'>
        <verse osisID='Gen.16.1'>Saraj, Abramova manželka, mu nerodila děti; měla však egyptskou otrokyni jménem Hagar.</verse>
        <verse osisID='Gen.16.2'>Proto Saraj Abramovi řekla: "Pohleď, Hospodin mi nedopřál, abych rodila. Spi tedy s mou otrokyní - snad získám syny skrze ni." A Abram ji poslechl.</verse>
        <verse osisID='Gen.16.3'>Deset let poté, co se Abram usadil v kanaánské zemi, vzala Abramova manželka Saraj svou otrokyni, Egypťanku Hagar, a dala ji svému muži Abramovi za ženu.</verse>
        <verse osisID='Gen.16.4'>Spal tedy s Hagar a ona počala. A když uviděla, že je těhotná, začala svou paní pohrdat.</verse>
        <verse osisID='Gen.16.5'>Saraj pak Abramovi řekla: "Za mé příkoří můžeš ty! Sama jsem ti dala svou otrokyni do náručí, ale když uviděla, že je těhotná, začala mnou pohrdat. Ať mě s tebou rozsoudí Hospodin!"</verse>
        <verse osisID='Gen.16.6'>Abram Saraj odpověděl: "Pohleď, je to tvá otrokyně, je ve tvé moci. Udělej s ní, co chceš." Saraj ji tedy pokořovala, až od ní Hagar utekla.</verse>
        <verse osisID='Gen.16.7'>U pramene vody v poušti, u onoho pramene při cestě do Šuru, ji našel Hospodinův anděl.</verse>
        <verse osisID='Gen.16.8'>Řekl: "Hagar, Sarajina otrokyně, odkud jsi přišla? Kam jdeš?" Odpověděla: "Utíkám od své paní Saraj."</verse>
        <verse osisID='Gen.16.9'>Hospodinův anděl jí řekl: "Vrať se ke své paní a pokoř se pod její ruku."</verse>
        <verse osisID='Gen.16.10'>Hospodinův anděl jí řekl: "Nesmírně rozmnožím tvé símě. Bude ho tolik, že nepůjde sečíst."</verse>
        <verse osisID='Gen.16.11'>Hospodinův anděl jí řekl: "Hle, jsi těhotná a porodíš syna. Dáš mu jméno Izmael, Bůh slyší, neboť Hospodin slyšel tvé trápení.</verse>
        <verse osisID='Gen.16.12'>Bude jak divoký hřebec: on proti všem, všichni proti němu; v neshodě se všemi bratry bude žít."</verse>
        <verse osisID='Gen.16.13'>Hospodina, jenž k ní promluvil, pak nazvala "Ty jsi Bůh, který mne vidí!" Řekla totiž: "Právě zde jsem pohlédla k Tomu, který mne vidí."</verse>
        <verse osisID='Gen.16.14'>A tak ta studna dostala jméno "Beer-lachai-roi, Studnice Živého, který mne vidí." Jak známo, leží mezi Kádešem a Beredem.</verse>
        <verse osisID='Gen.16.15'>Hagar pak Abramovi porodila syna. Abram dal svému synovi narozenému z Hagar jméno Izmael, Bůh slyší.</verse>
        <verse osisID='Gen.16.16'>Když mu Hagar porodila Izmaele, bylo Abramovi osmdesát šest let.</verse>
      </chapter>
      <chapter osisID='Gen.17'>
        <verse osisID='Gen.17.1'>Když bylo Abramovi devadesát devět let, ukázal se mu Hospodin a řekl mu: "Já jsem Všemohoucí Bůh. Choď stále přede mnou a buď poctivý.</verse>
        <verse osisID='Gen.17.2'>Splním svou smlouvu s tebou a nesmírně tě rozmnožím."</verse>
        <verse osisID='Gen.17.3'>Abram padl na tvář a Bůh k němu mluvil:</verse>
        <verse osisID='Gen.17.4'>"Hle, já sám s tebou činím smlouvu: budeš otcem mnohých národů.</verse>
        <verse osisID='Gen.17.5'>Nebudeš se už jmenovat Abram, Vznešený otec, ale Abraham, Otec množství, neboť jsem tě učinil otcem mnohých národů.</verse>
        <verse osisID='Gen.17.6'>Způsobím, aby ses nesmírně rozplodil, a učiním z tebe národy - i králové z tebe vzejdou.</verse>
        <verse osisID='Gen.17.7'>Potvrzuji svou smlouvu s tebou i s tvým budoucím semenem ve všech jejich pokoleních: je to věčná smlouva, že budu tvým Bohem i Bohem tvého budoucího semene.</verse>
        <verse osisID='Gen.17.8'>Tobě a tvému budoucímu semeni dám zem tvého putování, celou kanaánskou zem, do věčného vlastnictví a budu jejich Bohem."</verse>
        <verse osisID='Gen.17.9'>Bůh Abrahamovi řekl: "Ty budeš zachovávat mou smlouvu - ty i tvé budoucí símě ve všech jejich pokoleních.</verse>
        <verse osisID='Gen.17.10'>Toto je má smlouva s vámi a s tvým budoucím semenem, toto budete zachovávat: každý, kdo je u vás mužského pohlaví, bude obřezán.</verse>
        <verse osisID='Gen.17.11'>Obřežete předkožku svého údu a to vám bude znamením smlouvy, kterou máte se mnou.</verse>
        <verse osisID='Gen.17.12'>Každý, kdo je u vás mužského pohlaví, jak narozený v domě, tak koupený za peníze od kteréhokoli cizince, jenž není ze tvého semene, bude ve vašich pokoleních obřezán, když mu bude osm dní.</verse>
        <verse osisID='Gen.17.13'>Musí být obřezán, ať je narozen ve tvém domě nebo koupen za tvé peníze. Tak bude má smlouva na tvém těle smlouvou věčnou.</verse>
        <verse osisID='Gen.17.14'>Neobřezanec mužského pohlaví, jenž by si nenechal předkožku obřezat, bude vyobcován ze svého lidu, neboť porušil mou smlouvu."</verse>
        <verse osisID='Gen.17.15'>Bůh Abrahamovi řekl: "Své manželce Saraj už nebudeš říkat Saraj, Bojovnice, ale bude se jmenovat Sára, Kněžna.</verse>
        <verse osisID='Gen.17.16'>Požehnám ji a dám ti z ní syna. Požehnám ji a budou z ní národy, vzejdou z ní králové národů."</verse>
        <verse osisID='Gen.17.17'>Abraham padl na tvář, zasmál se a pomyslel si: "Copak se stoletému narodí syn? Copak Sára v devadesáti letech porodí?"</verse>
        <verse osisID='Gen.17.18'>Odpověděl tedy Bohu: "Kéž je před tebou živ aspoň Izmael!"</verse>
        <verse osisID='Gen.17.19'>Bůh však řekl: "Nikoli! Tvá manželka Sára ti vskutku porodí syna a dáš mu jméno Izák, Smíšek. Jemu potvrdím svou smlouvu, aby byla věčnou smlouvou pro jeho budoucí símě.</verse>
        <verse osisID='Gen.17.20'>Vyslyšel jsem tě i ohledně Izmaele. Hle, požehnám mu a způsobím, aby se nesmírně rozplodil a rozmnožil; zplodí dvanáctero knížat a učiním z něj veliký národ.</verse>
        <verse osisID='Gen.17.21'>Svou smlouvu však potvrdím Izákovi, jehož ti Sára porodí příští rok touto dobou."</verse>
        <verse osisID='Gen.17.22'>A když s ním domluvil, vznesl se Bůh od Abrahama.</verse>
        <verse osisID='Gen.17.23'>Abraham potom vzal svého syna Izmaele a všechny narozené ve svém domě i všechny koupené za peníze, všechny, kdo byli v Abrahamově domácnosti mužského pohlaví, a ještě téhož dne jim obřezal předkožky, jak mu to řekl Bůh.</verse>
        <verse osisID='Gen.17.24'>Abrahamovo neobřezané tělo bylo obřezáno, když mu bylo devadesát devět let.</verse>
        <verse osisID='Gen.17.25'>Neobřezané tělo jeho syna Izmaele bylo obřezáno, když mu bylo třináct let.</verse>
        <verse osisID='Gen.17.26'>Abraham a jeho syn Izmael byli obřezáni ještě téhož dne</verse>
        <verse osisID='Gen.17.27'>a všichni jeho domácí, jak narození v domě, tak koupení od cizince za peníze, byli obřezáni s ním.</verse>
      </chapter>
      <chapter osisID='Gen.18'>
        <verse osisID='Gen.18.1'>Hospodin se pak Abrahamovi ukázal u háje Mamre, když seděl v poledním horku u vchodu do stanu.</verse>
        <verse osisID='Gen.18.2'>Abraham pozvedl oči a hle, stáli před ním tři muži. Jakmile je spatřil, vyběhl jim ze stanového vchodu naproti. Poklonil se až k zemi</verse>
        <verse osisID='Gen.18.3'>a řekl: "Pane můj, prokaž mi prosím laskavost a zastav se u svého služebníka!</verse>
        <verse osisID='Gen.18.4'>Když dovolíš, nechám přinést trochu vody. Umyjete si nohy a odpočinete si pod stromem.</verse>
        <verse osisID='Gen.18.5'>Přinesu kousek chleba a posilníte se, než půjdete dál. Přišli jste přece ke svému služebníkovi." "Udělej, jak jsi řekl," odpověděli.</verse>
        <verse osisID='Gen.18.6'>Abraham odspěchal do stanu za Sárou a řekl: "Rychle vezmi tři míry jemné mouky, zadělej těsto a upeč chleba!"</verse>
        <verse osisID='Gen.18.7'>Odběhl ke stádu, vzal pěkné útlé tele a dal je služebníkovi, který je odspěchal připravit.</verse>
        <verse osisID='Gen.18.8'>Potom vzal máslo, mléko a dobytče, které připravil, a položil to před ně. Sám pak stál u nich pod stromem, zatímco jedli.</verse>
        <verse osisID='Gen.18.9'>"Kde je tvá manželka Sára?" zeptali se ho. "Zde ve stanu," odpověděl.</verse>
        <verse osisID='Gen.18.10'>Na to host řekl: "Za rok touto dobou se k tobě jistě vrátím a hle, tvá manželka Sára bude mít syna!"Sára však poslouchala vzadu u vchodu do stanu.</verse>
        <verse osisID='Gen.18.11'>(Abraham i Sára už byli velmi staří a Sára už nebyla v plodném věku.)</verse>
        <verse osisID='Gen.18.12'>Sára se v duchu zasmála: "Teď, když jsem sešlá stářím, mám zakusit rozkoš? Navíc, můj pán je stařec!"</verse>
        <verse osisID='Gen.18.13'>Hospodin se Abrahama zeptal: "Proč se Sára smála a říkala: ‚Copak ještě opravdu mohu rodit, když jsem tak stará?'</verse>
        <verse osisID='Gen.18.14'>Je snad pro Hospodina něco nemožné? V daný čas, za rok touto dobou, se k tobě vrátím a Sára bude mít syna."</verse>
        <verse osisID='Gen.18.15'>Sára to ze strachu zapírala: "Nesmála jsem se." On ale řekl: "Ba ne, smála ses!"</verse>
        <verse osisID='Gen.18.16'>Potom ti muži vstali a zamířili odtud k Sodomě. Abraham šel s nimi, aby je vyprovodil.</verse>
        <verse osisID='Gen.18.17'>Tehdy si Hospodin řekl: "Zatajím snad před Abrahamem, co se chystám udělat?</verse>
        <verse osisID='Gen.18.18'>Vždyť z Abrahama jistě bude věhlasný a mocný národ a v něm dojdou požehnání všechny národy země.</verse>
        <verse osisID='Gen.18.19'>Vyvolil jsem jej, aby přikázal svým synům a své budoucí rodině, ať zachovávají Hospodinovu cestu konáním spravedlnosti a práva, aby Hospodin Abrahamovi splnil, co mu zaslíbil."</verse>
        <verse osisID='Gen.18.20'>Hospodin řekl: "Křik Sodomy a Gomory je velký a jejich hřích velmi těžký.</verse>
        <verse osisID='Gen.18.21'>Proto sestoupím a uvidím: pokud jednali tak, jak nasvědčuje křik, jenž se mi donesl, je s nimi konec; a pokud ne, poznám to."</verse>
        <verse osisID='Gen.18.22'>Ti muži odtud pokračovali k Sodomě, ale Abraham ještě zůstal před Hospodinem.</verse>
        <verse osisID='Gen.18.23'>Přistoupil blíž a řekl: "Cožpak smeteš s ničemným také spravedlivého?</verse>
        <verse osisID='Gen.18.24'>Možná, že je v tom městě padesát spravedlivých. Smeteš je také? Neušetříš to místo kvůli padesáti spravedlivým, kteří tam jsou?</verse>
        <verse osisID='Gen.18.25'>Takovou věc bys nikdy neudělal - usmrtit s ničemným také spravedlivého! Tak by byl spravedlivý jako ničemný - to bys neudělal! Cožpak Soudce vší země nebude jednat podle práva?"</verse>
        <verse osisID='Gen.18.26'>Na to Hospodin řekl: "Najdu-li v tom městě, v Sodomě, padesát spravedlivých, ušetřím kvůli nim celé to místo."</verse>
        <verse osisID='Gen.18.27'>Abraham odpověděl: "Pohleď prosím - odvažuji se mluvit ke svému Pánu, ačkoli jsem prach a popel -</verse>
        <verse osisID='Gen.18.28'>možná, že bude do těch padesáti spravedlivých pět chybět. Zničíš kvůli těm pěti celé město?" "Nezničím, najdu-li jich tam čtyřicet pět," odpověděl.</verse>
        <verse osisID='Gen.18.29'>Abraham k němu promluvil znovu: "Co když se jich tam najde jen čtyřicet?" "Neudělám to kvůli těm čtyřiceti," odpověděl.</verse>
        <verse osisID='Gen.18.30'>"Ať se můj Pán prosím nehněvá, když promluvím," řekl Abraham. "Co když se jich tam najde jen třicet?" "Neudělám to, najdu-li jich tam třicet," odpověděl.</verse>
        <verse osisID='Gen.18.31'>"Pohleď prosím, dovolím si znovu promluvit ke svému Pánu," řekl Abraham. "Co když se jich tam najde jen dvacet?" "Nezničím je kvůli těm dvaceti," odpověděl.</verse>
        <verse osisID='Gen.18.32'>"Ať se prosím můj Pán nehněvá, když promluvím ještě jednou," řekl Abraham. "Co když se jich tam najde jen deset?" "Nezničím je kvůli těm deseti," odpověděl Hospodin.</verse>
        <verse osisID='Gen.18.33'>Tak dokončil rozmluvu s Abrahamem a odešel. Také Abraham se vrátil domů.</verse>
      </chapter>
      <chapter osisID='Gen.19'>
        <verse osisID='Gen.19.1'>Večer dorazili ti dva andělé do Sodomy. Lot seděl v sodomské bráně, a jakmile je spatřil, vstal a šel jim naproti. Poklonil se tváří k zemi</verse>
        <verse osisID='Gen.19.2'>a řekl: "Snažně prosím, páni moji, uchylte se do domu svého služebníka! Umyjete si nohy, přenocujete, a až ráno vstanete, vydáte se znovu na cestu." "To ne," odpověděli. "Přenocujeme na tomto prostranství."</verse>
        <verse osisID='Gen.19.3'>Když však na ně velmi naléhal, uchýlili se k němu a vešli do jeho domu. Vystrojil jim tedy hostinu a napekl nekvašené chleby a oni jedli.</verse>
        <verse osisID='Gen.19.4'>Ale než ulehli, obklíčili dům obyvatelé města, sodomští muži od mladíků až po starce, všechen lid ze všech stran.</verse>
        <verse osisID='Gen.19.5'>"Kde jsou ti muži, co k tobě přišli na noc?" volali na Lota. "Vyveď je k nám, ať si jich užijeme!"</verse>
        <verse osisID='Gen.19.6'>Lot k nim tedy vyšel do vchodu, zavřel za sebou dveře</verse>
        <verse osisID='Gen.19.7'>a řekl: "Bratři moji, nedělejte prosím nic zlého!</verse>
        <verse osisID='Gen.19.8'>Hle, mám dvě dcery, které ještě nepoznaly muže; vyvedu je k vám. Udělejte s nimi, co se vám zlíbí, jen nic nedělejte těm mužům - vešli přece pod ochranu mé střechy."</verse>
        <verse osisID='Gen.19.9'>Oni však zvolali: "Uhni stranou! Tenhle přistěhovalec nám tu bude dělat soudce? Naložíme s tebou hůř než s nimi!" Tehdy se na Lota prudce vrhli a chystali se vylomit dveře.</verse>
        <verse osisID='Gen.19.10'>Ti dva však vystrčili ruce, vtáhli Lota k sobě do domu a dveře zase zavřeli.</verse>
        <verse osisID='Gen.19.11'>A ty muže u vchodu do domu, od nejmenších po největší, ranili slepotou, takže marně hledali vchod.</verse>
        <verse osisID='Gen.19.12'>Potom ti dva Lotovi řekli: "Koho tu ještě máš - zetě, syny, dcery? Kohokoli máš ve městě, odveď je odsud,</verse>
        <verse osisID='Gen.19.13'>neboť toto místo zničíme. Jejich křik se před Hospodinem tak rozmohl, že nás Hospodin poslal, abychom je zničili."</verse>
        <verse osisID='Gen.19.14'>Lot tedy šel promluvit se svými zeti, kteří si měli brát jeho dcery: "Vstaňte a pojďte odsud pryč, neboť Hospodin toto město zničí!" Jeho zeťové si však mysleli, že žertuje.</verse>
        <verse osisID='Gen.19.15'>Když začalo svítat, andělé na Lota naléhali: "Vstaň, vezmi svou ženu a své dvě dcery, které tu jsou, aby tě nesmetl trest tohoto města."</verse>
        <verse osisID='Gen.19.16'>Když však otálel, vzali ho ti muži za ruku a také jeho ženu i obě dcery, neboť se nad ním Hospodin smiloval. Odvedli ho ven a teprve za městem ho propustili.</verse>
        <verse osisID='Gen.19.17'>Když ho vedli ven, jeden z nich řekl: "Utíkej o život! Neohlížej se a nikde na této rovině se nezastavuj. Uteč do hor, abys nebyl smeten."</verse>
        <verse osisID='Gen.19.18'>Lot jim ale řekl: "Prosím ne, Pane můj!</verse>
        <verse osisID='Gen.19.19'>Jsi ke svému služebníku nesmírně laskav. Prokázal jsi mi veliké milosrdenství, když jsi mi zachránil život. Já však nebudu moci utéct do hor, a tak mne to neštěstí postihne a zemřu.</verse>
        <verse osisID='Gen.19.20'>Pohleď prosím, tamto město je dost blízko, abych tam utekl, a je maličké. Nech mě prosím utéct do něj - vždyť je tak malé - a zůstanu naživu."</verse>
        <verse osisID='Gen.19.21'>On odvětil: "Hle, i v této věci jsem tě vyslyšel; město, o němž jsi mluvil, nevydám zkáze.</verse>
        <verse osisID='Gen.19.22'>Pospěš si! Uteč tam, neboť nebudu moci nic udělat, dokud tam nepřijdeš." (A proto se to město jmenuje Coar, Maličké.)</verse>
        <verse osisID='Gen.19.23'>Když Lot vešel do Coaru, vycházelo nad zemí slunce.</verse>
        <verse osisID='Gen.19.24'>A Hospodin dštil na Sodomu a Gomoru síru a oheň; bylo to od Hospodina z nebe.</verse>
        <verse osisID='Gen.19.25'>Ona města s celou okolní rovinou, se všemi obyvateli i se vším, co roste ze země, propadla zkáze.</verse>
        <verse osisID='Gen.19.26'>Lotova žena se však ohlédla zpět a proměnila se v solný sloup.</verse>
        <verse osisID='Gen.19.27'>Druhého dne časně zrána Abraham odešel k místu, kde předtím stál před Hospodinem.</verse>
        <verse osisID='Gen.19.28'>Když se podíval k Sodomě a Gomoře a na celou tu rovinu, viděl, jak ze země stoupá kouř jako z pece.</verse>
        <verse osisID='Gen.19.29'>Tenkrát, když Bůh ničil města oné roviny, pamatoval na Abrahama a propustil Lota zprostřed zkázy, jež zachvátila města, v nichž Lot bydlel.</verse>
        <verse osisID='Gen.19.30'>Lot potom z Coaru odešel a bydlel se svými dvěma dcerami v horách, neboť se bál bydlet v Coaru. Bydlel tedy se svými dvěma dcerami v jeskyni.</verse>
        <verse osisID='Gen.19.31'>Prvorozená jednou řekla té mladší: "Náš otec je starý a v celém kraji není nikdo, s kým bychom mohly otěhotnět běžným způsobem.</verse>
        <verse osisID='Gen.19.32'>Pojďme, opijme svého otce vínem a spěme s ním, abychom zachovaly símě našeho otce."</verse>
        <verse osisID='Gen.19.33'>A tak té noci opily svého otce vínem. Prvorozená šla spát se svým otcem, který nic nevěděl, ani když ulehla, ani když vstala.</verse>
        <verse osisID='Gen.19.34'>Druhého dne pak prvorozená řekla té mladší: "Hle, včera v noci jsem spala se svým otcem. Opijme ho vínem také dnešní noc. Potom jdi a spi s ním, abychom zachovaly símě svého otce."</verse>
        <verse osisID='Gen.19.35'>I té noci tedy opily svého otce vínem. Ta mladší s ním šla spát, on však nic nevěděl, ani když ulehla, ani když vstala.</verse>
        <verse osisID='Gen.19.36'>Tak obě Lotovy dcery otěhotněly ze svého otce.</verse>
        <verse osisID='Gen.19.37'>Prvorozená pak porodila syna a dala mu jméno Moáb, Z otce vzešlý. Ten je otcem Moábských až do dnešního dne.</verse>
        <verse osisID='Gen.19.38'>I ta mladší porodila syna a dala mu jméno Ben-amí, Syn mého příbuzného. Ten je otcem Amonců až do dnešního dne.</verse>
      </chapter>
      <chapter osisID='Gen.20'>
        <verse osisID='Gen.20.1'>Abraham se pak odtud vydal na cestu do negevského kraje, aby se usadil mezi Kádešem a Šurem. A když pobýval v Geraru,</verse>
        <verse osisID='Gen.20.2'>říkal Abraham o své manželce Sáře: "Je to má sestra." Gerarský král Abimelech tedy pro Sáru poslal a vzal si ji.</verse>
        <verse osisID='Gen.20.3'>V noci ale k Abimelechovi ve snu přišel Bůh a řekl mu: "Kvůli ženě, kterou sis vzal, teď zemřeš. Vždyť je vdaná za jiného muže!"</verse>
        <verse osisID='Gen.20.4'>Abimelech s ní ale ještě nic neměl, a tak řekl: "Pane, cožpak zabíjíš i spravedlivé lidi?</verse>
        <verse osisID='Gen.20.5'>Cožpak mi sám neřekl: ‚Je to má sestra'? I ona sama přece říkala: ‚Je to můj bratr.' Udělal jsem to s poctivým úmyslem. Mám čisté ruce!"</verse>
        <verse osisID='Gen.20.6'>Bůh mu ve snu odpověděl: "Jistě, vím, že jsi to udělal s poctivým úmyslem. Proto jsem tě také zadržel, abys proti mně nezhřešil, a nedovolil jsem ti dotknout se jí.</verse>
        <verse osisID='Gen.20.7'>Nyní tu ženu vrať jejímu muži, neboť je to prorok. Bude se za tebe modlit a zůstaneš naživu. Jestliže ji však nevrátíš, věz, že jistě zemřeš - ty i všichni, kdo k tobě patří."</verse>
        <verse osisID='Gen.20.8'>Abimelech tedy časně ráno vstal a svolal všechny své služebníky. Když jim celou věc vylíčil, dostali ti muži veliký strach.</verse>
        <verse osisID='Gen.20.9'>Abimelech si potom zavolal Abrahama a řekl mu: "Cos nám to udělal? Čím jsem se proti tobě provinil, že jsi na mě a na mé království přivedl tak veliký hřích? To, cos mi udělal, se nedělá!"</verse>
        <verse osisID='Gen.20.10'>Abimelech se Abrahama zeptal: "Co tě to napadlo, udělat takovou věc?"</verse>
        <verse osisID='Gen.20.11'>Abraham odpověděl: "Pomyslel jsem si: ‚Na tomto místě určitě chybí Boží bázeň; třeba mě kvůli mé ženě zabijí!'</verse>
        <verse osisID='Gen.20.12'>Kromě toho, je to opravdu má sestra. Je dcerou mého otce, ale ne mé matky, a tak se stala mou ženou.</verse>
        <verse osisID='Gen.20.13'>A když mne Bůh poslal, abych putoval daleko od domu mého otce, řekl jsem jí: Prokaž mi tuto laskavost. Všude, kam přijdeme, o mně říkej ‚To je můj bratr.'"</verse>
        <verse osisID='Gen.20.14'>Abimelech tedy vzal brav, skot, otroky a otrokyně, dal je Abrahamovi a vrátil mu jeho manželku Sáru.</verse>
        <verse osisID='Gen.20.15'>Řekl: "Hle, má země je před tebou; bydli, kde se ti zlíbí."</verse>
        <verse osisID='Gen.20.16'>Sáře pak řekl: "Hle, dal jsem tvému bratru tisíc šekelů stříbra; to ti bude zadostiučiněním přede všemi, kdo jsou s tebou. Tím vším budeš ospravedlněna."</verse>
        <verse osisID='Gen.20.17'>Abraham se pak modlil k Bohu a Bůh uzdravil Abimelecha i jeho ženu a jeho děvečky, aby mohly rodit děti.</verse>
        <verse osisID='Gen.20.18'>Hospodin totiž kvůli Abrahamově manželce Sáře pevně zavřel každé lůno v Abimelechově domě.</verse>
      </chapter>
      <chapter osisID='Gen.21'>
        <verse osisID='Gen.21.1'>Hospodin navštívil Sáru, jak řekl, a Hospodin pro Sáru udělal, co slíbil.</verse>
        <verse osisID='Gen.21.2'>Sára i přes Abrahamovo stáří počala a v době, kterou mu Bůh předpověděl, porodila syna.</verse>
        <verse osisID='Gen.21.3'>Abraham dal svému synovi narozenému ze Sáry jméno Izák, Smíšek.</verse>
        <verse osisID='Gen.21.4'>Když bylo Izákovi osm dní, Abraham svého syna obřezal, jak mu Bůh přikázal.</verse>
        <verse osisID='Gen.21.5'>Když se mu narodil syn Izák, bylo Abrahamovi sto let.</verse>
        <verse osisID='Gen.21.6'>Sára řekla: "Bůh mi daroval smích! Všichni, kdo o tom uslyší, se budou smát se mnou."</verse>
        <verse osisID='Gen.21.7'>Řekla také: "Kdo by byl Abrahamovi řekl, že Sára bude kojit děti? Ale porodila jsem mu syna - i přes jeho stáří!"</verse>
        <verse osisID='Gen.21.8'>Když dítě povyrostlo, přestalo se kojit. V den, kdy se Izák přestal kojit, vystrojil Abraham velikou hostinu.</verse>
        <verse osisID='Gen.21.9'>Sára pak viděla, že syn, kterého Abrahamovi porodila Egypťanka Hagar, je posměvač.</verse>
        <verse osisID='Gen.21.10'>Řekla tedy Abrahamovi: "Vyžeň tu děvečku i jejího syna. Syn té děvečky přece nebude dědit spolu s mým synem, s Izákem!"</verse>
        <verse osisID='Gen.21.11'>Abrahama ta slova velmi trápila. Šlo přece o jeho syna.</verse>
        <verse osisID='Gen.21.12'>Bůh ale Abrahamovi řekl: "Netrap se kvůli chlapci ani kvůli své děvečce. Poslechni Sáru ve všem, co ti řekla, protože tvé símě bude povoláno v Izákovi.</verse>
        <verse osisID='Gen.21.13'>I ze syna děvečky však učiním národ, neboť je tvým potomkem."</verse>
        <verse osisID='Gen.21.14'>Abraham vstal časně ráno, vzal chléb a měch s vodou, naložil to Hagar na záda a poslal ji i s dítětem pryč. Odešla tedy a bloudila Beeršebskou pouští.</verse>
        <verse osisID='Gen.21.15'>Když jí voda v měchu došla, složila dítě pod jedním keřem</verse>
        <verse osisID='Gen.21.16'>a šla si sednout naproti, co by lukem dostřelil, neboť si řekla: "Nemohu se dívat, jak dítě umírá." Usedla naproti a dala se do pláče.</verse>
        <verse osisID='Gen.21.17'>Bůh uslyšel chlapcův hlas a Boží anděl zavolal na Hagar z nebe: "Co je ti, Hagar? Neboj se, neboť Bůh uslyšel chlapcův hlas tam, kde je.</verse>
        <verse osisID='Gen.21.18'>Vstaň, vezmi chlapce a postarej se o něj, protože z něj učiním veliký národ."</verse>
        <verse osisID='Gen.21.19'>Tehdy jí Bůh otevřel oči a uviděla pramen vody. Šla tedy, naplnila měch vodou a dala chlapci napít.</verse>
        <verse osisID='Gen.21.20'>Bůh pak byl s chlapcem a ten rostl. Bydlel na poušti a stal se z něj velký lučištník.</verse>
        <verse osisID='Gen.21.21'>Bydlel v Paranské poušti a jeho matka mu vybrala ženu z Egypta.</verse>
        <verse osisID='Gen.21.22'>Někdy v té době Abimelech s velitelem svého vojska Píkolem řekl Abrahamovi: "Bůh je s tebou ve všem, co děláš.</verse>
        <verse osisID='Gen.21.23'>Proto mi teď při Bohu odpřisáhni, že neoklameš mne ani mého nástupce a potomka a že se ke mně a k zemi, v níž jsi pobýval, budeš chovat tak přátelsky, jako jsem se zachoval já k tobě."</verse>
        <verse osisID='Gen.21.24'>Abraham řekl: "To odpřisáhnu."</verse>
        <verse osisID='Gen.21.25'>Abraham si tehdy Abimelechovi stěžoval kvůli studni s vodou, kterou mu Abimelechovi služebníci násilím vzali.</verse>
        <verse osisID='Gen.21.26'>Abimelech však řekl: "Nevím, kdo by udělal něco takového. Sám jsi mi to neřekl a já jsem o tom až do dneška neslyšel."</verse>
        <verse osisID='Gen.21.27'>Abraham pak vzal ovce a voly, dal je Abimelechovi a vstoupili spolu do smlouvy.</verse>
        <verse osisID='Gen.21.28'>Když Abraham postavil sedm jehňat ze stáda zvlášť,</verse>
        <verse osisID='Gen.21.29'>zeptal se ho Abimelech: "Co znamená těch sedm jehňat, která jsi postavil zvlášť?"</verse>
        <verse osisID='Gen.21.30'>"Těch sedm jehňat ode mě dostaneš na svědectví, že jsem tu studnu vykopal já," odpověděl mu Abraham.</verse>
        <verse osisID='Gen.21.31'>(A tak to místo dostalo jméno Beer-šeba, Studna přísahy, neboť si tam oba přísahali.)</verse>
        <verse osisID='Gen.21.32'>Poté, co vstoupili v Beer-šebě do smlouvy, Abimelech vstal a vrátil se s velitelem svého vojska Píkolem do filištínské země.</verse>
        <verse osisID='Gen.21.33'>Abraham zasadil v Beer-šebě tamaryšek a vzýval tam jméno Hospodina, Věčného Boha.</verse>
        <verse osisID='Gen.21.34'>Abraham potom ještě dlouho bydlel ve filištínské zemi.</verse>
      </chapter>
      <chapter osisID='Gen.22'>
        <verse osisID='Gen.22.1'>Po nějaké době se Bůh rozhodl Abrahama vyzkoušet. Zavolal: "Abrahame!" "Zde jsem," odpověděl.</verse>
        <verse osisID='Gen.22.2'>Bůh řekl: "Vezmi svého syna, svého jediného, svého milovaného Izáka, a jdi do země Moria. Tam ho obětuj jako zápalnou oběť na hoře, kterou ti určím."</verse>
        <verse osisID='Gen.22.3'>Druhý den brzy ráno Abraham vstal, osedlal svého osla, vzal s sebou dva služebníky a svého syna Izáka. Nasekal dříví pro zápalnou oběť a vypravil se k místu, jež mu Bůh určil.</verse>
        <verse osisID='Gen.22.4'>Třetího dne Abraham pozvedl oči a spatřil to místo v dálce.</verse>
        <verse osisID='Gen.22.5'>Tehdy řekl svým služebníkům: "Zůstaňte tu s oslem. Já a chlapec půjdeme až tam, pokloníme se Bohu a vrátíme se k vám."</verse>
        <verse osisID='Gen.22.6'>Abraham vzal dříví pro zápalnou oběť a naložil je na svého syna Izáka. Sám nesl v ruce oheň a nůž. A tak šli oba spolu.</verse>
        <verse osisID='Gen.22.7'>"Otče," oslovil Izák svého otce Abrahama. "Ano, můj synu?" odpověděl mu. "Vidím oheň a dřevo," řekl Izák. "Kde je ale beránek k zápalné oběti?"</verse>
        <verse osisID='Gen.22.8'>"Bůh si opatří beránka k zápalné oběti, můj synu," odpověděl Abraham. A tak šli oba spolu.</verse>
        <verse osisID='Gen.22.9'>Když přišli na místo, jež mu Bůh určil, Abraham tam postavil oltář a narovnal dřevo. Pak svázal svého syna Izáka a položil ho na dřevo na oltáři.</verse>
        <verse osisID='Gen.22.10'>Abraham vztáhl ruku a vzal nůž, aby svého syna podřízl.</verse>
        <verse osisID='Gen.22.11'>Vtom na něj z nebe zavolal Hospodinův anděl: "Abrahame! Abrahame!" "Zde jsem," odpověděl.</verse>
        <verse osisID='Gen.22.12'>"Nevztahuj ruku na chlapce!" řekl on. "Nic mu nedělej! Už jsem poznal, že jsi bohabojný - vždyť jsi kvůli mně neušetřil svého syna, svého jediného."</verse>
        <verse osisID='Gen.22.13'>Abraham tedy vzhlédl a hle, uviděl za sebou berana uvízlého za rohy v křoví. Abraham tedy šel, vzal toho berana a obětoval ho jako zápalnou oběť místo svého syna.</verse>
        <verse osisID='Gen.22.14'>To místo pak Abraham nazval "Hospodin opatří," takže se dodnes říká: "Na Hospodinově hoře se opatří."</verse>
        <verse osisID='Gen.22.15'>Hospodinův anděl pak na Abrahama zavolal z nebe podruhé:</verse>
        <verse osisID='Gen.22.16'>"Přísahám při sobě samém, praví Hospodin, protože jsi učinil tuto věc a neušetřil jsi svého syna, svého jediného:</verse>
        <verse osisID='Gen.22.17'>Nesmírně ti požehnám a nesmírně rozmnožím tvé símě - jako hvězdy na nebi a jako písek na břehu moře. Tvé símě ovládne brány svých nepřátel</verse>
        <verse osisID='Gen.22.18'>a ve tvém semeni dojdou požehnání všechny národy země, protože jsi uposlechl můj hlas."</verse>
        <verse osisID='Gen.22.19'>Nato se Abraham vrátil ke svým služebníkům a odešli spolu do Beer-šeby. Abraham potom bydlel v Beer-šebě.</verse>
        <verse osisID='Gen.22.20'>Po nějaké době bylo Abrahamovi oznámeno: "Hle, také Milka porodila syny tvému bratru Náchorovi:</verse>
        <verse osisID='Gen.22.21'>svého prvorozeného Úce, jeho bratra Búze a Kemuele (otce Aramova),</verse>
        <verse osisID='Gen.22.22'>Keseda, Chazoa, Pildaše, Jidlafa a Betuela."</verse>
        <verse osisID='Gen.22.23'>(A Betuel zplodil Rebeku.) Těchto osm synů porodila Abrahamovu bratru Náchorovi Milka.</verse>
        <verse osisID='Gen.22.24'>Také jeho družka jménem Reuma rodila děti: Tebacha, Gachama, Tachaše a Maaku.</verse>
      </chapter>
      <chapter osisID='Gen.23'>
        <verse osisID='Gen.23.1'>Sára žila 127 let; tak dlouhý byl Sářin život.</verse>
        <verse osisID='Gen.23.2'>Sára zemřela v Kiriat-arbě (což je Hebron) v kanaánské zemi a Abraham přišel, aby nad ní truchlil a oplakával ji.</verse>
        <verse osisID='Gen.23.3'>Když vstal od své mrtvé, promluvil k místním Chetejcům:</verse>
        <verse osisID='Gen.23.4'>"Jsem mezi vámi hostem a přistěhovalcem; dovolte mi u vás vlastnit pozemek pro hrob, abych tam pochoval svou mrtvou."</verse>
        <verse osisID='Gen.23.5'>Chetejci Abrahamovi odpověděli:</verse>
        <verse osisID='Gen.23.6'>"Poslyš nás, pane: Jsi mezi námi Božím knížetem; pochovej svou mrtvou v nejlepší z našich hrobek. Nikdo z nás ti neodepře svou hrobku, abys mohl pochovat svou mrtvou."</verse>
        <verse osisID='Gen.23.7'>Abraham tedy vstal, poklonil se lidu té země, totiž Chetejcům,</verse>
        <verse osisID='Gen.23.8'>a promluvil k nim takto: "Souhlasíte-li, abych tu pochoval svou mrtvou, poslyšte mne a přimluvte se za mne u Efrona, syna Cocharova,</verse>
        <verse osisID='Gen.23.9'>aby mi dal svou jeskyni Makpela, která je na konci jeho pole. Ať mi ji uprostřed vás poskytne za plnou cenu ve stříbře jako pohřebiště."</verse>
        <verse osisID='Gen.23.10'>Efron Chetejský ovšem seděl mezi ostatními Chetejci. Odpověděl Abrahamovi přede všemi Chetejci vcházejícími do brány jeho města:</verse>
        <verse osisID='Gen.23.11'>"Nikoli, můj pane. Poslyš mne: To pole ti dávám, dávám ti i jeskyni, která je na něm. Dávám ti je v přítomnosti synů svého lidu; pochovej svou mrtvou."</verse>
        <verse osisID='Gen.23.12'>Abraham se před lidem té země poklonil a v přítomnosti lidu té země</verse>
        <verse osisID='Gen.23.13'>promluvil k Efronovi: "Kéž bys mne, prosím, raději vyslyšel. Dám ti za to pole peníze. Přijmi je ode mne, ať tam pochovám svou mrtvou."</verse>
        <verse osisID='Gen.23.14'>Efron Abrahamovi odpověděl:</verse>
        <verse osisID='Gen.23.15'>"Poslyš mne, můj pane. Ta země stojí 400 šekelů stříbra. Co je to pro tebe a pro mě? Pochovej svou mrtvou!"</verse>
        <verse osisID='Gen.23.16'>Abraham Efrona vyslechl a odvážil mu množství stříbra, které zmínil před ostatními Chetejci: 400 šekelů stříbra běžných mezi obchodníky.</verse>
        <verse osisID='Gen.23.17'>Efronovo pole v Makpele naproti Mamre - pole i s jeskyní stojící na něm, i se všemi stromy rostoucími po obvodu pole - to vše tenkrát přešlo</verse>
        <verse osisID='Gen.23.18'>do Abrahamova vlastnictví před očima Chetejců, přede všemi, kdo vcházejí do brány jeho města.</verse>
        <verse osisID='Gen.23.19'>Poté Abraham pochoval svou manželku Sáru v jeskyni pole Makpela naproti Mamre (což je Hebron) v kanaánské zemi.</verse>
        <verse osisID='Gen.23.20'>Tak tedy to pole i s jeskyní, která je na něm, přešlo od Chetejců do Abrahamova vlastnictví jako pohřebiště.</verse>
      </chapter>
      <chapter osisID='Gen.24'>
        <verse osisID='Gen.24.1'>Abraham byl už stařec pokročilého věku a Hospodin mu ve všem požehnal.</verse>
        <verse osisID='Gen.24.2'>Abraham tehdy řekl nejstaršímu služebníkovi ve svém domě, který spravoval všechen jeho majetek: "Vlož ruku do mého klína,</verse>
        <verse osisID='Gen.24.3'>abych tě zavázal přísahou při Hospodinu, Bohu nebe a Bohu země, že nevybereš mému synovi manželku z dcer Kananejců, mezi nimiž bydlím,</verse>
        <verse osisID='Gen.24.4'>ale půjdeš do mé země, k mým příbuzným, a tam vybereš manželku pro mého syna Izáka."</verse>
        <verse osisID='Gen.24.5'>Služebník mu na to řekl: "Kdyby mě snad ta žena nechtěla následovat do této země, mám tvého syna odvést zpět do země, z níž jsi vyšel?"</verse>
        <verse osisID='Gen.24.6'>"Chraň se tam mého syna odvést!" odpověděl mu Abraham.</verse>
        <verse osisID='Gen.24.7'>"Hospodin, Bůh nebes, který mě vzal z domu mého otce a z mé vlasti, který ke mně mluvil a který mi přísahal: ‚Tuto zem dám tvému semeni,' ten před tebou pošle svého anděla, abys odtamtud mému synovi vybral manželku.</verse>
        <verse osisID='Gen.24.8'>Kdyby tě ta žena nechtěla následovat, budeš této přísahy zproštěn; jen tam mého syna neodváděj zpátky."</verse>
        <verse osisID='Gen.24.9'>Služebník tedy vložil ruku do klína svého pána Abrahama a odpřisáhl to.</verse>
        <verse osisID='Gen.24.10'>Potom vzal ze stáda svého pána deset velbloudů (neboť ho jeho pán na cestu vypravil všelijakými cennostmi) a vyrazil do mezopotamského Aramu k Náchorovu městu.</verse>
        <verse osisID='Gen.24.11'>Před městem zastavil velbloudy u studny s vodou (bylo to navečer, v době, kdy ženy chodívají pro vodu)</verse>
        <verse osisID='Gen.24.12'>a řekl: "Hospodine, Bože mého pána Abrahama, prosím, dopřej mi dnes to setkání a prokaž mému pánu Abrahamovi své milosrdenství.</verse>
        <verse osisID='Gen.24.13'>Hle, stojím u vodního pramene a dcery zdejších měšťanů vycházejí pro vodu.</verse>
        <verse osisID='Gen.24.14'>Když jedné z těch dívek řeknu: ‚Nahni prosím svůj džbán, abych se napil,' a ona odpoví: ‚Jen se napij; já zatím napojím tvé velbloudy,' pak ať je to ta, kterou jsi určil pro svého služebníka Izáka. Takto poznám, že jsi mému pánovi prokázal milosrdenství."</verse>
        <verse osisID='Gen.24.15'>Vtom, ještě než to dořekl, vyšla z města Rebeka se džbánem na rameni. Ta dívka se narodila Betuelovi, synu Milky a Abrahamova bratra Náchora.</verse>
        <verse osisID='Gen.24.16'>Byla to překrásná mladá dívka, která ještě nepoznala muže. Sestoupila k prameni, naplnila si džbán a vydala se zpět.</verse>
        <verse osisID='Gen.24.17'>Služebník jí přispěchal naproti a řekl: "Dej mi prosím trochu napít ze svého džbánu."</verse>
        <verse osisID='Gen.24.18'>"Jen se napij, pane," odpověděla, rychle spustila džbán na ruku a dala mu napít.</verse>
        <verse osisID='Gen.24.19'>Potom mu řekla: "Načerpám vodu také pro tvé velbloudy, ať se pořádně napijí."</verse>
        <verse osisID='Gen.24.20'>Rychle vylila svůj džbán do žlabu, znovu odběhla ke studni pro vodu a čerpala pro všechny jeho velbloudy.</verse>
        <verse osisID='Gen.24.21'>Ten muž ji zatím mlčky pozoroval, aby poznal, zda Hospodin dává jeho cestě zdar, nebo ne.</verse>
        <verse osisID='Gen.24.22'>Když velbloudi dopili, vzal ten muž zlatý nosní kroužek vážící půl šekelu a dva zlaté náramky pro její ruce, každý o váze deseti šekelů,</verse>
        <verse osisID='Gen.24.23'>a řekl: "Pověz mi prosím, čí jsi dcera. Bylo by pro nás v domě tvého otce místo k přenocování?"</verse>
        <verse osisID='Gen.24.24'>"Jsem dcera Betuele, syna Milky a Náchora," odpověděla mu.</verse>
        <verse osisID='Gen.24.25'>Potom dodala: "Slámy a obroku máme dost, i místo k přenocování."</verse>
        <verse osisID='Gen.24.26'>Tehdy padl na kolena a klaněl se Hospodinu</verse>
        <verse osisID='Gen.24.27'>se slovy: "Požehnán buď Hospodin, Bůh mého pána Abrahama, že od mého pána neodňal své milosrdenství a věrnost a že mě vedl po této cestě až k domu příbuzných mého pána!"</verse>
        <verse osisID='Gen.24.28'>Dívka pak odběhla a vyprávěla to rodině své matky.</verse>
        <verse osisID='Gen.24.29'>Rebeka měla bratra jménem Lában a ten se rozběhl ven k onomu muži u pramene.</verse>
        <verse osisID='Gen.24.30'>Uviděl totiž ten nosní kroužek i náramky na rukou své sestry Rebeky a slyšel její slova, když říkala: "Takto se mnou ten muž mluvil." Přišel tedy k onomu muži a hle, ten dosud stál s velbloudy poblíž pramene.</verse>
        <verse osisID='Gen.24.31'>Lában mu řekl: "Pojď, Hospodinův požehnaný! Proč bys stál venku? Už jsem připravil dům i místo pro velbloudy."</verse>
        <verse osisID='Gen.24.32'>Ten muž tedy vešel do domu a odsedlal velbloudy. Lában dal velbloudům slámu a obrok a přinesl vodu, aby si on i muži, kteří ho doprovázeli, umyli nohy.</verse>
        <verse osisID='Gen.24.33'>Když mu ale nabídli jídlo, řekl: "Nebudu jíst, dokud nevypovím svou věc." "Mluv," vybídl ho Lában.</verse>
        <verse osisID='Gen.24.34'>"Jsem Abrahamův služebník," řekl.</verse>
        <verse osisID='Gen.24.35'>"Hospodin mému pánu velice požehnal, takže se rozmohl - dal mu brav a skot, stříbro a zlato, otroky a otrokyně i velbloudy a osly.</verse>
        <verse osisID='Gen.24.36'>Sára, manželka mého pána, pak ve svém stáří porodila mému pánu syna, jemuž dal všechno, co má.</verse>
        <verse osisID='Gen.24.37'>Můj pán mě pak zavázal přísahou: ‚Nevybereš mému synovi manželku z dcer Kananejců, v jejichž zemi bydlím,</verse>
        <verse osisID='Gen.24.38'>ale půjdeš do domu mého otce, k mým příbuzným, a tam vybereš manželku pro mého syna.'</verse>
        <verse osisID='Gen.24.39'>Když jsem svému pánu řekl: ‚Co kdyby mě ta žena nechtěla následovat?'</verse>
        <verse osisID='Gen.24.40'>odpověděl mi: ‚Hospodin, před jehož tváří chodím, pošle s tebou svého anděla, aby dal tvé cestě zdar, abys mému synovi vybral manželku z mého příbuzenstva, z domu mého otce.</verse>
        <verse osisID='Gen.24.41'>Budeš zproštěn mé přísahy, přijdeš-li k mým příbuzným a nedají ti ji; tehdy budeš mé přísahy zproštěn.'</verse>
        <verse osisID='Gen.24.42'>Dnes jsem tedy přišel k prameni a řekl jsem: Hospodine, Bože mého pána Abrahama, kéž bys teď dal mé cestě zdar.</verse>
        <verse osisID='Gen.24.43'>Hle, stojím u vodního pramene. Když řeknu dívce, která vyjde pro vodu: ‚Dej mi prosím trochu napít ze svého džbánu,'</verse>
        <verse osisID='Gen.24.44'>a ona mi odpoví: ‚Jen se napij, já zatím načerpám vodu pro tvé velbloudy,' pak ať je to ta, kterou Hospodin určil pro syna mého pána.</verse>
        <verse osisID='Gen.24.45'>A vtom, ještě než jsem to v duchu dořekl, vyšla z města Rebeka se džbánem na rameni, sestoupila k prameni a čerpala vodu. Když jsem jí pak řekl: ‚Dej mi prosím napít,'</verse>
        <verse osisID='Gen.24.46'>spustila rychle džbán z ramene a řekla: ‚Jen se napij; já zatím napojím tvé velbloudy.' A tak jsem pil a ona napájela velbloudy.</verse>
        <verse osisID='Gen.24.47'>Zeptal jsem se jí: ‚Čí jsi dcera?' a ona řekla: ‚Jsem dcera Betuele, syna Milky a Náchora.' Tehdy jsem jí navlékl na nos kroužek a na ruce náramky,</verse>
        <verse osisID='Gen.24.48'>padl jsem na kolena a klaněl se Hospodinu. Dobrořečil jsem Hospodinu, Bohu svého pána Abrahama, který mě vedl pravou cestou, abych pro syna svého pána vybral dceru jeho příbuzného.</verse>
        <verse osisID='Gen.24.49'>Nyní tedy, chcete-li se k mému pánu zachovat laskavě a věrně, sdělte mi to; a pokud ne, sdělte mi to také, ať se mohu rozhodnout, kam se vydat dál."</verse>
        <verse osisID='Gen.24.50'>Lában a Betuel mu odpověděli: "Tato věc vyšla od Hospodina; nemáme k tomu co dodat.</verse>
        <verse osisID='Gen.24.51'>Hle, zde máš Rebeku, vezmi si ji a jdi. Ať se stane manželkou syna tvého pána, jak řekl Hospodin."</verse>
        <verse osisID='Gen.24.52'>Když Abrahamův služebník uslyšel jejich slova, poklonil se Hospodinu až k zemi.</verse>
        <verse osisID='Gen.24.53'>Potom ten služebník vytáhl stříbrné a zlaté šperky a šaty a dal je Rebece. Také jejímu bratrovi a její matce dal vzácné dary.</verse>
        <verse osisID='Gen.24.54'>A tak jedli a pili, on i muži, kteří ho doprovázeli, a zůstali tam celou noc. Když pak ráno vstali, řekl: "Propusťte mě k mému pánu."</verse>
        <verse osisID='Gen.24.55'>Její bratr a matka však odpověděli: "Ať s námi dívka zůstane ještě pár dní, třeba deset; potom může jít."</verse>
        <verse osisID='Gen.24.56'>On jim ale řekl: "Nezdržujte mě tu. Hospodin přece dal mé cestě zdar. Propusťte mě, ať mohu jít za svým pánem."</verse>
        <verse osisID='Gen.24.57'>Řekli mu tedy: "Zavoláme ji a zeptáme se, co na to ona."</verse>
        <verse osisID='Gen.24.58'>Zavolali tedy Rebeku. "Odejdeš s tím mužem?" zeptali se jí. "Odejdu," řekla.</verse>
        <verse osisID='Gen.24.59'>A tak svou sestru Rebeku i její chůvu propustili s Abrahamovým služebníkem a s jeho muži</verse>
        <verse osisID='Gen.24.60'>a takto Rebece požehnali: "Sestro naše, staň se matkou nesčíslných tisíců! Také tvé símě ať vládne branami svých nepřátel."</verse>
        <verse osisID='Gen.24.61'>Rebeka a její děvečky pak vstaly, vsedly na velbloudy a následovaly onoho muže. Služebník vzal Rebeku a odjel.</verse>
        <verse osisID='Gen.24.62'>Izák právě přicházel od Studnice Živého, který mne vidí (bydlel totiž v negevském kraji).</verse>
        <verse osisID='Gen.24.63'>K večeru Izák vyšel na pole, aby přemýšlel. Pozvedl oči a hle, uviděl přicházet velbloudy.</verse>
        <verse osisID='Gen.24.64'>Rebeka také pozvedla oči, a když uviděla Izáka, sesedla z velblouda.</verse>
        <verse osisID='Gen.24.65'>Zeptala se totiž služebníka: "Kdo je ten muž, který nám jde po poli naproti?" "To je můj pán," odpověděl jí služebník. Vzala si tedy závoj a zahalila se.</verse>
        <verse osisID='Gen.24.66'>Služebník pak Izákovi popsal všechno, co vyřídil,</verse>
        <verse osisID='Gen.24.67'>a Izák ji přivedl do stanu své matky Sáry. Vzal si Rebeku a ta se stala jeho ženou a on ji miloval. Tak Izák našel útěchu po smrti své matky.</verse>
      </chapter>
      <chapter osisID='Gen.25'>
        <verse osisID='Gen.25.1'>Abraham si vzal ještě další ženu jménem Ketura.</verse>
        <verse osisID='Gen.25.2'>Ta mu porodila Zimrana, Jokšana, Medána, Midiána, Jišbaka a Šuacha.</verse>
        <verse osisID='Gen.25.3'>Jokšan pak zplodil Šebu a Dedana a Dedanovi synové byli Ašurejci, Letušejci a Leumejci.</verse>
        <verse osisID='Gen.25.4'>Midiánovi synové pak byli Efa, Efer, Chanoch, Abida a Eldaáh. Ti všichni byli synové Ketury.</verse>
        <verse osisID='Gen.25.5'>Abraham však dal všechno, co měl, Izákovi.</verse>
        <verse osisID='Gen.25.6'>Synům svých družek dal Abraham dary a poslal je ještě za svého života na východ, pryč od svého syna Izáka, do východní země.</verse>
        <verse osisID='Gen.25.7'>Abraham žil 175 let.</verse>
        <verse osisID='Gen.25.8'>V utěšeném věku, stár a spokojen pak Abraham vydechl naposled a byl připojen ke svému lidu.</verse>
        <verse osisID='Gen.25.9'>Izák a Izmael, jeho synové, ho pochovali v jeskyni Makpela, která leží naproti Mamre na poli Efrona Chetejského, syna Cocharova,</verse>
        <verse osisID='Gen.25.10'>na poli, jež Abraham koupil od Chetejců. Tam je pochován Abraham i jeho žena Sára.</verse>
        <verse osisID='Gen.25.11'>Po Abrahamově smrti Bůh požehnal jeho synu Izákovi a Izák bydlel u Studnice Živého, který mne vidí.</verse>
        <verse osisID='Gen.25.12'>Toto je rod Abrahamova syna Izmaele, kterého Abrahamovi porodila Sářina otrokyně, Egypťanka Hagar.</verse>
        <verse osisID='Gen.25.13'>Toto jsou jména Izmaelových synů podle pořadí jejich narození: Izmaelův prvorozený Nebajot, potom Kedar, Adbeel, Mibsam,</verse>
        <verse osisID='Gen.25.14'>Mišma, Duma, Massa,</verse>
        <verse osisID='Gen.25.15'>Chadad, Tema, Jetur, Nafiš a Kedma.</verse>
        <verse osisID='Gen.25.16'>Toto jsou Izmaelovi synové a tato jsou jejich jména v jejich sídlištích a osadách - dvanáctero knížat jednotlivých kmenů.</verse>
        <verse osisID='Gen.25.17'>Izmael se dožil 137 let. Potom vydechl naposled a byl připojen ke svému lidu.</verse>
        <verse osisID='Gen.25.18'>Jeho synové se usadili od Chavíly až k Šuru (který leží před Egyptem směrem k Asýrii). A Izmael zemřel v neshodě se všemi příbuznými.</verse>
        <verse osisID='Gen.25.19'>Toto je příběh Abrahamova syna Izáka. Abraham zplodil Izáka.</verse>
        <verse osisID='Gen.25.20'>Když bylo Izákovi čtyřicet let, oženil se s Rebekou, dcerou Aramejce Betuela z Padan-aramu, sestrou Aramejce Lábana.</verse>
        <verse osisID='Gen.25.21'>Izák se za svou ženu modlil k Hospodinu, protože byla neplodná. Hospodin ho vyslyšel a Rebeka, jeho žena, počala.</verse>
        <verse osisID='Gen.25.22'>Když se však děti v jejím lůně mačkaly, řekla: "Proč se mi tohle děje?" A tak se šla ptát Hospodina</verse>
        <verse osisID='Gen.25.23'>a Hospodin jí řekl: "Ve tvém lůnu jsou dva národy; dvojí lid se z tvých útrob rozdělí. Jeden lid bude silnější než druhý a starší mladšímu bude služebník."</verse>
        <verse osisID='Gen.25.24'>Když se naplnil čas a měla porodit, hle, v jejím lůnu byla dvojčata.</verse>
        <verse osisID='Gen.25.25'>Ten, který vyšel první, byl celý zrzavý jako plášť z kožešiny, a tak mu dali jméno Ezau, Chlupáč.</verse>
        <verse osisID='Gen.25.26'>Za ním pak vyšel jeho bratr a rukou držel Ezaua za patu. Dostal tedy jméno Jákob, to jest Bude v patách. Když je Rebeka porodila, bylo Izákovi šedesát let.</verse>
        <verse osisID='Gen.25.27'>Chlapci vyrostli a Ezau se stal mužem znalým lovu, mužem divočiny, zatímco Jákob byl spořádaný muž a zdržoval se doma.</verse>
        <verse osisID='Gen.25.28'>Izák si oblíbil Ezaua, neboť mu chutnala zvěřina, ale Rebeka si oblíbila Jákoba.</verse>
        <verse osisID='Gen.25.29'>Jednou, když Jákob uvařil kaši, přišel Ezau z pole celý vyčerpaný.</verse>
        <verse osisID='Gen.25.30'>Ezau tehdy Jákobovi řekl: "Dej mi přece hlt toho červeného, tady toho červeného jídla, vždyť jsem vyčerpaný!" (A proto se mu říká Edom, Červený.)</verse>
        <verse osisID='Gen.25.31'>Jákob navrhl: "Prodej mi teď hned své prvorozenství."</verse>
        <verse osisID='Gen.25.32'>"Vidíš, že skoro umírám!" odpověděl Ezau. "K čemu je mi prvorozenství?"</verse>
        <verse osisID='Gen.25.33'>"Hned teď mi to tu odpřisáhni!" řekl mu Jákob. Ezau mu to odpřisáhl a prodal své prvorozenství Jákobovi.</verse>
        <verse osisID='Gen.25.34'>Jákob pak dal Ezauovi chléb a čočkovou kaši, ten se najedl a napil a pak vstal a odešel. Tak Ezau pohrdl prvorozenstvím.</verse>
      </chapter>
      <chapter osisID='Gen.26'>
        <verse osisID='Gen.26.1'>V zemi pak nastal hlad (podobný hlad jako ten dřívější, který byl za dnů Abrahamových), a tak se Izák vydal do Geraru k filištínskému králi Abimelechovi.</verse>
        <verse osisID='Gen.26.2'>Ukázal se mu totiž Hospodin a řekl: "Nesestupuj do Egypta! Usaď se v zemi, kterou ti určím.</verse>
        <verse osisID='Gen.26.3'>Pobývej v této zemi a já budu s tebou a požehnám ti, neboť tobě a tvému semeni dám všechny tyto země. Tak splním přísahu, kterou jsem složil tvému otci Abrahamovi:</verse>
        <verse osisID='Gen.26.4'>‚Tvé símě rozmnožím jako hvězdy na nebi. Tvému semeni dám všechny tyto země a ve tvém semeni dojdou požehnání všechny národy na zemi.'</verse>
        <verse osisID='Gen.26.5'>To proto, že Abraham uposlechl můj hlas a zachoval, co jsem mu svěřil - má přikázání, má ustanovení a má ponaučení."</verse>
        <verse osisID='Gen.26.6'>A tak se Izák usadil v Geraru.</verse>
        <verse osisID='Gen.26.7'>Když se ho tamější muži vyptávali na jeho ženu, odpověděl: "Je to má sestra." Bál se totiž říci: "Je to má žena," neboť si pomyslel: "Aby mě snad zdejší muži kvůli Rebece nezabili." Byla totiž velmi krásná.</verse>
        <verse osisID='Gen.26.8'>Jednou, když už tam byli dlouho, vyhlížel filištínský král Abimelech z okna a uviděl, jak se Izák mazlí se svou ženou Rebekou.</verse>
        <verse osisID='Gen.26.9'>Abimelech si tedy Izáka zavolal a řekl: "Vida, přece je to tvá žena! Proč jsi tedy říkal: ‚Je to má sestra'?" "Myslel jsem si, že bych kvůli ní mohl zemřít," odpověděl mu Izák.</verse>
        <verse osisID='Gen.26.10'>Abimelech zvolal: "Cos nám to udělal? Někdo z lidu mohl snadno s tvou ženou spát, a tak bys na nás uvedl vinu!"</verse>
        <verse osisID='Gen.26.11'>Potom Abimelech přikázal všemu lidu: "Kdokoli se dotkne tohoto muže nebo jeho manželky, musí zemřít!"</verse>
        <verse osisID='Gen.26.12'>Izák pak v té zemi sel a téhož roku sklidil stonásobek, neboť mu Hospodin požehnal.</verse>
        <verse osisID='Gen.26.13'>A tak se ten muž vzmohl a rozmáhal se stále víc, až se stal velmi zámožným.</verse>
        <verse osisID='Gen.26.14'>Měl stáda bravu, stáda skotu a početné služebnictvo. Proto mu Filištíni začali závidět.</verse>
        <verse osisID='Gen.26.15'>Všechny studny, které služebníci jeho otce vykopali za dnů jeho otce Abrahama, Filištíni zasypali a naplnili hlínou.</verse>
        <verse osisID='Gen.26.16'>Abimelech tehdy Izákovi řekl: "Odejdi od nás! Jsi mnohem mocnější než my."</verse>
        <verse osisID='Gen.26.17'>Izák proto odtud odešel, utábořil se v gerarském údolí a tam bydlel.</verse>
        <verse osisID='Gen.26.18'>Izák pak znovu kopal studnice vody vykopané za dnů jeho otce Abrahama, které po Abrahamově smrti Filištíni zasypali, a dal jim stejná jména, jako jim kdysi dal jeho otec.</verse>
        <verse osisID='Gen.26.19'>Izákovi služebníci v tom údolí kopali a našli studnici pramenité vody.</verse>
        <verse osisID='Gen.26.20'>Gerarští pastýři se však začali s Izákovými pastýři o studnu hádat: "Ta voda je naše!" A tak Izák tu studnu nazval Esek, Rozepře, protože se s ním přeli.</verse>
        <verse osisID='Gen.26.21'>Potom vykopali další studnu. I o tu se hádali, a tak ji nazval Sitna, Nepřátelství.</verse>
        <verse osisID='Gen.26.22'>Přesunul se tedy odtud dál a vykopal další studnu. O tu se už nehádali, a tak ji nazval Rechobot, Prostranství. Řekl totiž: "Teď nám Hospodin daroval prostor, abychom se rozplodili na zemi."</verse>
        <verse osisID='Gen.26.23'>Když pak odtud vystoupil do Beer-šeby,</verse>
        <verse osisID='Gen.26.24'>ukázal se mu téže noci Hospodin a řekl: "Já jsem Bůh tvého otce Abrahama. Neboj se, neboť jsem s tebou. Požehnám ti a rozmnožím tvé símě kvůli Abrahamovi, svému služebníku."</verse>
        <verse osisID='Gen.26.25'>Postavil tam tedy oltář a vzýval Hospodinovo jméno. Vztyčil tam svůj stan a Izákovi služebníci tam vykopali studnu.</verse>
        <verse osisID='Gen.26.26'>Tehdy k němu přišel z Geraru Abimelech se svým pobočníkem Achuzatem a s velitelem svého vojska Píkolem.</verse>
        <verse osisID='Gen.26.27'>Izák se jich zeptal: "Proč ke mně přicházíte? Vždyť mě nenávidíte a vyhnali jste mě od vás."</verse>
        <verse osisID='Gen.26.28'>Odpověděli: "Jasně jsme poznali, že Hospodin je s tebou, a tak jsme si řekli: Ať je teď mezi námi a tebou přísaha. Chceme s tebou vstoupit do smlouvy,</verse>
        <verse osisID='Gen.26.29'>že nám neuděláš nic zlého, tak jako jsme se my nedotkli tebe a prokazovali ti pouze dobrodiní a propustili tě v pokoji. Jsi přece Hospodinův požehnaný!"</verse>
        <verse osisID='Gen.26.30'>Vystrojil jim tedy hostinu a jedli a pili.</verse>
        <verse osisID='Gen.26.31'>Časně ráno pak vstali a vzájemně si přísahali. Potom je Izák propustil, a tak od něj odešli v pokoji.</verse>
        <verse osisID='Gen.26.32'>A téhož dne se stalo, že přišli Izákovi služebníci a pověděli mu o studni, kterou kopali: "Našli jsme vodu!"</verse>
        <verse osisID='Gen.26.33'>Nazval ji tedy Šibea, Přísaha, a proto se to město až dodnes jmenuje Beer-šeba, Studna přísahy.</verse>
        <verse osisID='Gen.26.34'>Když bylo Ezauovi čtyřicet let, vzal si za ženu Juditu, dceru Chetejce Beerího, a Basematu, dceru Chetejce Elona.</verse>
        <verse osisID='Gen.26.35'>Ty působily Izákovi a Rebece hořké trápení.</verse>
      </chapter>
      <chapter osisID='Gen.27'>
        <verse osisID='Gen.27.1'>Když potom Izák zestárl a oči mu zeslábly tak, že neviděl, zavolal si svého staršího syna Ezaua a řekl mu: "Synu můj?" "Zde jsem," odpověděl Ezau.</verse>
        <verse osisID='Gen.27.2'>Tehdy mu řekl: "Pohleď, jsem starý a nevím, kdy umřu.</verse>
        <verse osisID='Gen.27.3'>Vezmi prosím své zbraně, svůj toulec a luk, vyjdi do polí a ulov mi zvěřinu.</verse>
        <verse osisID='Gen.27.4'>Pak mi připrav mou oblíbenou pochoutku a přines mi ji, abych pojedl a s chutí ti požehnal, než umřu."</verse>
        <verse osisID='Gen.27.5'>Rebeka ale poslouchala, když Izák mluvil se svým synem Ezauem. Jakmile Ezau odešel do polí lovit zvěř, aby ji přinesl Izákovi,</verse>
        <verse osisID='Gen.27.6'>Rebeka řekla svému synu Jákobovi: "Pohleď, vyslechla jsem tvého otce, jak říká tvému bratru Ezauovi:</verse>
        <verse osisID='Gen.27.7'>‚Přines mi zvěřinu a připrav mi pochoutku, abych pojedl a požehnal ti před Hospodinem, než umřu.'</verse>
        <verse osisID='Gen.27.8'>Poslechni mě tedy, synu můj, a udělej, co ti řeknu:</verse>
        <verse osisID='Gen.27.9'>Jdi ke stádu, vyber mi z něj dvě pěkná kůzlata a já z nich pro tvého otce připravím jeho oblíbenou pochoutku.</verse>
        <verse osisID='Gen.27.10'>Tu přineseš svému otci, aby pojedl, a aby ti proto požehnal, než umře."</verse>
        <verse osisID='Gen.27.11'>Jákob ale své matce Rebece řekl: "Pohleď, můj bratr Ezau je chlupatý, kdežto já jsem holý.</verse>
        <verse osisID='Gen.27.12'>Co když na mě můj otec sáhne? Pak před ním budu vypadat jako podvodník a přivedu na sebe prokletí, a ne požehnání!"</verse>
        <verse osisID='Gen.27.13'>"Tvé prokletí beru na sebe, synu můj," odpověděla mu matka. "Jen mě poslechni a jdi mi přinést ta kůzlata."</verse>
        <verse osisID='Gen.27.14'>A tak šel, vzal je a přinesl své matce, která z nich připravila otcovu oblíbenou pochoutku.</verse>
        <verse osisID='Gen.27.15'>Potom Rebeka vzala nejlepší šaty svého staršího syna Ezaua, které měla doma, oblékla je svému mladšímu synu Jákobovi</verse>
        <verse osisID='Gen.27.16'>a ovinula mu ruce i hladkou část krku kůzlečími kožkami.</verse>
        <verse osisID='Gen.27.17'>Onu pochoutku i chléb, který připravila, pak dala do rukou svému synu Jákobovi.</verse>
        <verse osisID='Gen.27.18'>Přišel ke svému otci a řekl: "Otče!" A ten řekl: "Ano? Který jsi, můj synu?"</verse>
        <verse osisID='Gen.27.19'>"Já jsem Ezau, tvůj prvorozený," odpověděl Jákob svému otci. "Udělal jsem, co jsi mi přikázal. Vstaň, prosím, posaď se a jez z mého úlovku, abys mi proto s chutí požehnal."</verse>
        <verse osisID='Gen.27.20'>Izák ale svému synovi řekl: "Jak to, že jsi tak rychle našel zvěř, můj synu?" Odpověděl: "Protože ji ke mně přivedl Hospodin, tvůj Bůh."</verse>
        <verse osisID='Gen.27.21'>Izák ale Jákobovi řekl: "Pojď blíž, ať na tebe sáhnu, můj synu, zda jsi opravdu můj syn Ezau, nebo ne."</verse>
        <verse osisID='Gen.27.22'>Jákob tedy přistoupil ke svému otci Izákovi. Ten na něj sáhl a řekl: "Hlas je Jákobův, ale ruce Ezauovy."</verse>
        <verse osisID='Gen.27.23'>Nepoznal ho, protože měl ruce chlupaté jako jeho bratr Ezau, a tak mu požehnal.</verse>
        <verse osisID='Gen.27.24'>Potom se zeptal: "Jsi opravdu můj syn Ezau?" "Ano," odpověděl Jákob.</verse>
        <verse osisID='Gen.27.25'>Tehdy mu řekl: "Podej mi, ať se najím z úlovku svého syna, abych ti s chutí požehnal." A tak mu podal pokrm a on jedl; přinesl mu také víno a on pil.</verse>
        <verse osisID='Gen.27.26'>Potom ho jeho otec Izák vyzval: "Pojď blíž, synu můj, a polib mě."</verse>
        <verse osisID='Gen.27.27'>Přistoupil tedy a políbil ho. A když Izák ucítil vůni jeho šatů, takto mu požehnal: "Hle, vůně mého syna - jak vůně pole, jemuž Hospodin žehná!</verse>
        <verse osisID='Gen.27.28'>Ať Hospodin dá ti nebeskou rosu, úrodnou zem, obilí i víno v hojnosti.</verse>
        <verse osisID='Gen.27.29'>Ať lidé slouží ti, ať se ti klaní národy. Pánem svých bratří buď, ať se ti klaní synové matky tvé. Ať jsou zlořečeni, kdo ti zlořečí, a požehnáni, kdo ti žehnají!"</verse>
        <verse osisID='Gen.27.30'>A vtom, jakmile Izák Jákobovi požehnal, právě když Jákob vyšel od svého otce Izáka, vrátil se jeho bratr Ezau z lovu.</verse>
        <verse osisID='Gen.27.31'>Také on připravil pochoutku a přinesl ji svému otci se slovy: "Vstaň, otče, a jez z úlovku svého syna, abys mi proto s chutí požehnal."</verse>
        <verse osisID='Gen.27.32'>Izák, jeho otec, mu však řekl: "Kdo jsi?" "Já jsem tvůj syn," odpověděl. "Tvůj prvorozený, Ezau!"</verse>
        <verse osisID='Gen.27.33'>Izák se zhrozil a v nesmírné hrůze zvolal: "A kdo je potom ten, který ulovil zvěřinu a přinesl mi ji? Ještě než jsi přišel, jsem z toho všeho jedl. Požehnal jsem mu, a tak bude požehnán!"</verse>
        <verse osisID='Gen.27.34'>Když Ezau uslyšel slova svého otce, dal se do hrozného křiku a s nesmírnou hořkostí žádal otce: "Požehnej mně! Mně také, otče můj!"</verse>
        <verse osisID='Gen.27.35'>Ten však odpověděl: "Tvůj bratr přišel se lstí a vzal ti požehnání."</verse>
        <verse osisID='Gen.27.36'>Tu zvolal: "Tak proto dostal jméno Jákob, Podrazák! Vždyť mě už dvakrát podrazil: vzal mi prvorozenství a hle, teď mi vzal i požehnání!" Potom se zeptal: "Copak ti nezbylo žádné požehnání pro mě?"</verse>
        <verse osisID='Gen.27.37'>Izák Ezauovi odpověděl: "Hle, učinil jsem ho tvým pánem a všechny jeho bratry jsem mu dal za služebníky. Opatřil jsem ho obilím i vínem. Co bych mohl udělat pro tebe, můj synu?!"</verse>
        <verse osisID='Gen.27.38'>Ezau svému otci řekl: "Copak máš jen jedno požehnání, otče? Požehnej mně! Mně také, otče!" A Ezau se hlasitě rozplakal.</verse>
        <verse osisID='Gen.27.39'>Jeho otec Izák mu odpověděl: "Hle, tvůj příbytek - daleko od úrodné země, od nebeské rosy shůry.</verse>
        <verse osisID='Gen.27.40'>Budeš se živit svým mečem a svému bratru budeš sloužit. Jen když se staneš tulákem, tehdy se zbavíš jeho jha."</verse>
        <verse osisID='Gen.27.41'>Kvůli tomu požehnání, jež mu jeho otec udělil, pak Ezau Jákoba začal nenávidět. Tehdy si Ezau v srdci řekl: "Blíží se dny truchlení nad mým otcem. Potom svého bratra Jákoba zabiji!"</verse>
        <verse osisID='Gen.27.42'>A když byla Rebece oznámena slova jejího staršího syna Ezaua, nechala si zavolat svého mladšího syna Jákoba a řekla mu: "Pohleď, tvůj bratr Ezau se těší, že tě zabije!</verse>
        <verse osisID='Gen.27.43'>Nyní mě tedy, synu můj, poslechni: vstaň a uteč k mému bratru Lábanovi do Cháranu.</verse>
        <verse osisID='Gen.27.44'>Pobuď nějakou chvíli u něj, než pomine zuřivost tvého bratra,</verse>
        <verse osisID='Gen.27.45'>než se od tebe odvrátí jeho hněv a než zapomene, cos mu provedl. Potom pro tebe pošlu a vyzvednu tě odtamtud. Proč bych měla v jeden den ztratit vás oba?"</verse>
        <verse osisID='Gen.27.46'>Rebeka tenkrát řekla Izákovi: "Kvůli těm Chetejkám se mi zprotivil život. Vezme-li si Jákob za ženu nějakou domorodou Chetejku, jako jsou tyto, proč bych měla žít?"</verse>
      </chapter>
      <chapter osisID='Gen.28'>
        <verse osisID='Gen.28.1'>Izák si tedy zavolal Jákoba, požehnal mu a přikázal mu: "Neber si manželku z kanaánských dcer.</verse>
        <verse osisID='Gen.28.2'>Vstaň a jdi do Padan-aramu, do domu Betuela, otce tvé matky, a tam si vyber manželku z dcer svého strýce Lábana.</verse>
        <verse osisID='Gen.28.3'>Kéž ti Všemohoucí Bůh požehná, kéž tě rozplodí a rozmnoží, aby ses stal otcem svazku národů.</verse>
        <verse osisID='Gen.28.4'>Kéž ti dá požehnání Abrahamovo, tobě a s tebou tvému semeni, abys přijal za dědictví zem svého putování, kterou Bůh daroval Abrahamovi."</verse>
        <verse osisID='Gen.28.5'>Tak Izák odeslal Jákoba pryč a ten se vydal do Padan-aramu k Lábanovi, synu Aramejce Betuela, bratru Rebeky, matky Jákoba a Ezaua.</verse>
        <verse osisID='Gen.28.6'>Ezau uviděl, že Izák Jákobovi požehnal, když ho posílal do Padan-aramu, aby si odtud vzal manželku, a že když mu žehnal, přikázal mu: "Neber si manželku z kanaánských dcer,"</verse>
        <verse osisID='Gen.28.7'>a že Jákob poslechl svého otce a matku a odešel do Padan-aramu.</verse>
        <verse osisID='Gen.28.8'>Ezau také viděl, že jeho otec nelibě snáší kanaánské dcery,</verse>
        <verse osisID='Gen.28.9'>a tak šel k Izmaelovi a kromě žen, které už měl, si vzal za manželku Machalat, dceru Abrahamova syna Izmaele, sestru Nebajotovu.</verse>
        <verse osisID='Gen.28.10'>Jákob odešel z Beer-šeby a vydal se k Cháranu.</verse>
        <verse osisID='Gen.28.11'>Dorazil na jedno místo a zůstal tam přes noc, neboť slunce už zapadlo. Vzal na tom místě jeden z kamenů, položil si ho pod hlavu a ulehl tam ke spánku.</verse>
        <verse osisID='Gen.28.12'>Ve snu pak spatřil žebřík sahající od země až k nebi a hle, vystupovali a sestupovali po něm Boží andělé.</verse>
        <verse osisID='Gen.28.13'>Vtom nad ním stanul Hospodin a řekl: "Já jsem Hospodin, Bůh tvého otce Abrahama a Bůh Izákův. Zemi, na níž ležíš, dám tobě a tvému semeni.</verse>
        <verse osisID='Gen.28.14'>Tvého semene bude jako prachu země a rozmůžeš se na západ i na východ, na sever i na jih. Nadto v tobě a ve tvém semeni dojdou požehnání všechny rodiny země.</verse>
        <verse osisID='Gen.28.15'>Hle, já jsem s tebou! Budu tě chránit, kamkoli půjdeš, a znovu tě přivedu do této země. Neopustím tě, dokud nevykonám, co jsem ti řekl."</verse>
        <verse osisID='Gen.28.16'>Jákob se probudil a zvolal: "Na tomto místě je opravdu Hospodin - a já jsem to nevěděl!"</verse>
        <verse osisID='Gen.28.17'>V posvátné hrůze pokračoval: "Jak hrozné je toto místo! Není to nic jiného než Boží dům a toto musí být nebeská brána!"</verse>
        <verse osisID='Gen.28.18'>Časně ráno pak Jákob vstal, vzal kámen, který měl pod hlavou, vztyčil jej jako památník a polil jeho vrchol olejem.</verse>
        <verse osisID='Gen.28.19'>To místo nazval Bet-el, Boží dům, ačkoli se tomu městu předtím říkalo Luz.</verse>
        <verse osisID='Gen.28.20'>Jákob tehdy složil tento slib: "Bude-li Bůh se mnou, ochrání-li mne na mé cestě a dá mi chléb k jídlu a šaty k oblékání,</verse>
        <verse osisID='Gen.28.21'>takže se v pokoji vrátím do svého otcovského domu, bude Hospodin mým Bohem.</verse>
        <verse osisID='Gen.28.22'>Tento kámen, který jsem vztyčil jako památník, se stane Božím domem a ze všeho, co mi dáš, ti věrně oddělím desátek."</verse>
      </chapter>
      <chapter osisID='Gen.29'>
        <verse osisID='Gen.29.1'>Jákob tedy směle vykročil na cestu a přišel do země východních národů.</verse>
        <verse osisID='Gen.29.2'>Když se rozhlédl, spatřil v poli studnu. Poblíž ležela tři stáda ovcí, neboť ta studna sloužila k napájení stád. V jejím ústí však ležel veliký kámen.</verse>
        <verse osisID='Gen.29.3'>Pastýři ten kámen z ústí studny odvalovali, teprve když se tam shromáždila všechna stáda, a tehdy napájeli dobytek. Potom kámen vraceli zpět na jeho místo v ústí studny.</verse>
        <verse osisID='Gen.29.4'>Jákob se jich zeptal: "Odkud jste, bratři?" "Z Cháranu," odpověděli.</verse>
        <verse osisID='Gen.29.5'>"A znáte Lábana, syna Náchorova?" zeptal se jich. "Známe," odpověděli.</verse>
        <verse osisID='Gen.29.6'>Zeptal se jich: "Daří se mu dobře?" "Ano," odpověděli. "Podívej, jeho dcera Ráchel právě přichází s ovcemi."</verse>
        <verse osisID='Gen.29.7'>Na to jim řekl: "Do večera je ještě daleko; teď přece není čas shánět dobytek. Napojte ovce a jděte ještě pást."</verse>
        <verse osisID='Gen.29.8'>"To nejde," odpověděli. "Budeme moci napojit ovce, teprve až se shromáždí všechna stáda a odvalí se kámen z ústí studny."</verse>
        <verse osisID='Gen.29.9'>A zatímco s nimi mluvil, přišla Ráchel se stádem svého otce. Byla totiž pastýřka.</verse>
        <verse osisID='Gen.29.10'>Když Jákob spatřil Ráchel, dceru svého strýce Lábana, a jeho stádo, přistoupil, odvalil kámen z otvoru studny a dal stádu svého strýce Lábana napít.</verse>
        <verse osisID='Gen.29.11'>Nato Ráchel políbil a hlasitě se rozplakal.</verse>
        <verse osisID='Gen.29.12'>A když jí řekl, že je příbuzný jejího otce, že je Rebečin syn, běžela to povědět svému otci.</verse>
        <verse osisID='Gen.29.13'>Jakmile Lában uslyšel zprávu o svém synovci Jákobovi, rozběhl se mu naproti. Objal ho, políbil a přivedl ho do svého domu. Když pak Jákob Lábanovi vyprávěl o všem, co se stalo,</verse>
        <verse osisID='Gen.29.14'>Lában mu řekl: "Opravdu jsi má krev a tělo!" Když pak u něj Jákob zůstal už celý měsíc,</verse>
        <verse osisID='Gen.29.15'>Lában mu řekl: "I když jsi můj příbuzný, nebudeš přece u mě sloužit zadarmo. Řekni mi, co chceš za odměnu."</verse>
        <verse osisID='Gen.29.16'>(Onen Lában měl dvě dcery: starší se jmenovala Léa a mladší Ráchel.</verse>
        <verse osisID='Gen.29.17'>Léa měla měkké oči, ale Ráchel byla nápadně krásná, překrásná dívka.)</verse>
        <verse osisID='Gen.29.18'>Jákob si zamiloval Ráchel, a tak řekl: "Budu ti sloužit sedm let za tvou mladší dceru Ráchel."</verse>
        <verse osisID='Gen.29.19'>Lában odpověděl: "Dám ti ji raději než komukoli jinému. Zůstaň u mě."</verse>
        <verse osisID='Gen.29.20'>A tak Jákob sloužil za Ráchel sedm let a zdálo se mu to jako pouhá chvíle, protože ji miloval.</verse>
        <verse osisID='Gen.29.21'>Potom Jákob Lábanovi řekl: "Můj čas se naplnil. Dej mi mou ženu, chci být s ní."</verse>
        <verse osisID='Gen.29.22'>Lában tedy shromáždil všechny místní muže a vystrojil hostinu.</verse>
        <verse osisID='Gen.29.23'>Večer pak vzal svou dceru Léu, přivedl ji k Jákobovi a ten s ní spal.</verse>
        <verse osisID='Gen.29.24'>(A Lában tenkrát své dceři Lée daroval svou otrokyni Zilpu jako děvečku.)</verse>
        <verse osisID='Gen.29.25'>Přišlo ráno a hle - byla to Léa! "Cos mi to udělal?" ptal se Jákob Lábana. "Copak jsem ti nesloužil za Ráchel? Proč jsi mě obelstil?"</verse>
        <verse osisID='Gen.29.26'>"V našem kraji není zvykem vdávat mladší dříve než prvorozenou," odpověděl mu Lában.</verse>
        <verse osisID='Gen.29.27'>"Až s ní strávíš svatební týden, dáme ti i tu druhou - za to, že mi budeš sloužit dalších sedm let."</verse>
        <verse osisID='Gen.29.28'>Jákob tedy souhlasil. Strávil svatební týden s Leou a Lában mu pak dal za ženu svoji dceru Ráchel.</verse>
        <verse osisID='Gen.29.29'>(Také jí Lában daroval děvečku - svou otrokyni Bilhu.)</verse>
        <verse osisID='Gen.29.30'>Jákob tedy spal i s Ráchel. Miloval ji ovšem více než Léu. Sloužil pak u Lábana ještě dalších sedm let.</verse>
        <verse osisID='Gen.29.31'>Když Hospodin viděl, že Léa je nemilovaná, otevřel její lůno. Ráchel však byla neplodná.</verse>
        <verse osisID='Gen.29.32'>Léa počala a porodila syna. Dala mu jméno Ruben (Hleďte, syn!), neboť řekla: "Hospodin pohlédl na mé trápení. Teď už mě můj manžel bude milovat."</verse>
        <verse osisID='Gen.29.33'>Potom počala znovu, a když porodila syna, řekla: "Hospodin slyšel, že jsem nemilovaná, a tak mi dal i tohoto." Dala mu tedy jméno Šimeon, Vyslyšení.</verse>
        <verse osisID='Gen.29.34'>Potom počala znovu, a když porodila syna, řekla: "Tentokrát se ke mně můj muž připojí - vždyť jsem mu porodila tři syny!" A proto dostal jméno Levi, Spojení.</verse>
        <verse osisID='Gen.29.35'>Potom počala znovu, a když porodila syna, řekla: "Teď budu chválit Hospodina!" Proto mu dala jméno Juda, Chvála. Tehdy přestala rodit.</verse>
      </chapter>
      <chapter osisID='Gen.30'>
        <verse osisID='Gen.30.1'>Když Ráchel viděla, že Jákobovi nerodí děti, záviděla své sestře a řekla Jákobovi: "Dej mi syny, nebo umřu!"</verse>
        <verse osisID='Gen.30.2'>Jákob se však na Ráchel rozhněval: "Máš mě snad za Boha, který ti nedopřál plod života?"</verse>
        <verse osisID='Gen.30.3'>"Zde je má děvečka Bilha," řekla mu. "Spi s ní, ať rodí na můj klín. Tak získám syny skrze ni."</verse>
        <verse osisID='Gen.30.4'>A tak mu dala svou otrokyni Bilhu za ženu. Jákob s ní spal</verse>
        <verse osisID='Gen.30.5'>a Bilha počala a porodila mu syna.</verse>
        <verse osisID='Gen.30.6'>Tehdy Ráchel řekla: "Bůh mne rozsoudil - vyslyšel můj hlas a dal mi syna!" Proto mu dala jméno Dan, Soudce.</verse>
        <verse osisID='Gen.30.7'>Ráchelina otrokyně Bilha pak počala znovu a porodila Jákobovi druhého syna.</verse>
        <verse osisID='Gen.30.8'>Tehdy Ráchel řekla: "Vedla jsem se sestrou Boží boje a zvítězila jsem!" A tak mu dala jméno Neftalí, Můj boj.</verse>
        <verse osisID='Gen.30.9'>Když Léa viděla, že přestala rodit, vzala svou otrokyni Zilpu a dala ji Jákobovi za ženu.</verse>
        <verse osisID='Gen.30.10'>Její otrokyně Zilpa potom Jákobovi porodila syna.</verse>
        <verse osisID='Gen.30.11'>Léa řekla: "Přišlo mé štěstí!" a dala mu jméno Gád, Štěstí.</verse>
        <verse osisID='Gen.30.12'>A když Léina otrokyně Zilpa porodila Jákobovi druhého syna,</verse>
        <verse osisID='Gen.30.13'>Léa řekla: "To je pro mé blaho! Ženy mi budou blahopřát!" Dala mu tedy jméno Ašer, Blažený.</verse>
        <verse osisID='Gen.30.14'>Jednou, v době pšeničné sklizně, vyšel Ruben na pole, nalezl milostná jablíčka mandragory a přinesl je své matce Lée. Ráchel tehdy Lée řekla: "Dej mi prosím trochu těch milostných jablíček, co našel tvůj syn."</verse>
        <verse osisID='Gen.30.15'>Ta jí však odpověděla: "Nestačí, žes mi vzala manžela? Teď mi chceš vzít ještě milostná jablíčka, která mám od syna?" "Tak dobře," odvětila Ráchel. "Nechám ho dnes v noci spát s tebou výměnou za milostná jablíčka od tvého syna."</verse>
        <verse osisID='Gen.30.16'>Když se pak Jákob večer vracel z pole, vyšla mu Léa naproti se slovy: "Musíš spát se mnou! Dostala jsem tě odměnou za mandragoru od svého syna." A tak té noci spal s ní.</verse>
        <verse osisID='Gen.30.17'>A Bůh Léu vyslyšel: počala a porodila Jákobovi pátého syna.</verse>
        <verse osisID='Gen.30.18'>Tehdy řekla: "Bůh mě odměnil za to, že jsem svému muži dala svou otrokyni!" A tak mu dala jméno Isachar, Odměna.</verse>
        <verse osisID='Gen.30.19'>Potom Léa počala znovu a porodila Jákobovi šestého syna.</verse>
        <verse osisID='Gen.30.20'>Tehdy řekla: "Bůh mne obdařil vzácným darem! Konečně mě můj manžel bude mít v úctě, vždyť jsem mu porodila šest synů!" Dala mu tedy jméno Zabulon, Úcta.</verse>
        <verse osisID='Gen.30.21'>Potom porodila dceru a dala jí jméno Dína, Spravedlnost.</verse>
        <verse osisID='Gen.30.22'>Bůh však pamatoval i na Ráchel; vyslyšel ji a otevřel její lůno.</verse>
        <verse osisID='Gen.30.23'>Počala tedy, a když porodila syna, řekla: "Bůh mě zbavil mé hanby!"</verse>
        <verse osisID='Gen.30.24'>A tak mu dala jméno Josef, Přídavek, neboť řekla: "Kéž mi Hospodin přidá dalšího syna!"</verse>
        <verse osisID='Gen.30.25'>Když Ráchel Jákobovi porodila Josefa, řekl Jákob Lábanovi: "Propusť mě, ať se vrátím domů do své země.</verse>
        <verse osisID='Gen.30.26'>Dej mi mé ženy a mé děti, za něž jsem ti sloužil, a nech mě odejít. Víš přece, jakou službu jsem ti odvedl."</verse>
        <verse osisID='Gen.30.27'>Lában mu odpověděl: "Laskavě prosím, zůstaň se mnou. Zjistil jsem, že mi Hospodin kvůli tobě požehnal."</verse>
        <verse osisID='Gen.30.28'>A dodal: "Dám ti odměnu, o jakou si řekneš."</verse>
        <verse osisID='Gen.30.29'>Jákob mu na to odpověděl: "Sám víš, jak jsem ti sloužil a jak se tvému dobytku se mnou dařilo.</verse>
        <verse osisID='Gen.30.30'>To málo, co jsi měl, než jsem přišel, se nesmírně rozrostlo, protože ti po mém příchodu Hospodin požehnal. Kdy se už budu moci starat také o svůj vlastní dům?"</verse>
        <verse osisID='Gen.30.31'>Lában řekl: "Co ti mám dát?" "Nedávej mi nic," odpověděl Jákob. "Budu znovu pást a střežit tvá stáda, uděláš-li pro mě toto:</verse>
        <verse osisID='Gen.30.32'>Projdu dnes všechen tvůj dobytek a vyřadím z něj každé skvrnité a strakaté mládě, každé načernalé jehně a každé strakaté a skvrnité kůzle. To bude má odměna.</verse>
        <verse osisID='Gen.30.33'>Má poctivost se v budoucnu prokáže takto: Až přijdeš přehlédnout mou odměnu, ať se mi každé kůzle, jež nebude skvrnité nebo strakaté, a každé jehně, jež nebude načernalé, počítá za krádež."</verse>
        <verse osisID='Gen.30.34'>Lában tedy řekl: "Dobrá, ať je po tvém."</verse>
        <verse osisID='Gen.30.35'>Ještě téhož dne však vyřadil pruhované a strakaté kozly, všechny skvrnité a strakaté kozy, všechno, co mělo bílé skvrny, i všechna načernalá jehňata, svěřil je do rukou svých synů</verse>
        <verse osisID='Gen.30.36'>a vzdálil se od Jákoba na tři dny cesty daleko. A tak Jákob pásl zbytek Lábanova dobytka.</verse>
        <verse osisID='Gen.30.37'>Jákob si tenkrát vzal čerstvé topolové, mandloňové a platanové pruty, oloupal z nich proužky kůry, a tak odkryl bílé jádro prutů.</verse>
        <verse osisID='Gen.30.38'>Potom ty oloupané pruty kladl před dobytek do žlabů, totiž do koryt na vodu, k nimž zvířata přicházela pít a kde se pářila.</verse>
        <verse osisID='Gen.30.39'>Zvířata, jež se pářila před těmi pruty pak vrhala pruhovaná, skvrnitá a strakatá mláďata.</verse>
        <verse osisID='Gen.30.40'>Jákob ta jehňata odděloval a v Lábanově stádě obracel dobytek směrem k pruhovaným i všem načernalým kusům. Tak si Jákob pořídil svá vlastní stáda a ta nestavěl k Lábanovým zvířatům.</verse>
        <verse osisID='Gen.30.41'>A kdykoli se pářily statné kusy, Jákob jim před oči do žlabů kladl ty pruty, aby se pářily před pruty.</verse>
        <verse osisID='Gen.30.42'>Když však byla zvířata neduživá, pruty nekladl. A tak byl Lábanův dobytek neduživý, ale Jákobův statný.</verse>
        <verse osisID='Gen.30.43'>Takto se ten muž nesmírně rozmohl, takže měl množství stád, otrokyň, otroků, velbloudů i oslů.</verse>
      </chapter>
      <chapter osisID='Gen.31'>
        <verse osisID='Gen.31.1'>Jednou Jákob zaslechl, jak Lábanovi synové říkají: "Jákob obral našeho otce o všechno! Všechno to bohatství si pořídil na úkor našeho otce!"</verse>
        <verse osisID='Gen.31.2'>A když se Jákob podíval na Lábana, viděl, že už mu není nakloněn jako dříve.</verse>
        <verse osisID='Gen.31.3'>Tehdy Hospodin Jákobovi řekl: "Vrať se do země svých otců a ke svému příbuzenstvu, a já budu s tebou."</verse>
        <verse osisID='Gen.31.4'>Jákob si tedy nechal zavolat Ráchel a Léu na pole ke svému stádu</verse>
        <verse osisID='Gen.31.5'>a řekl jim: "Vidím na vašem otci, že už mi není nakloněn jako dříve. Bůh mého otce však je se mnou.</verse>
        <verse osisID='Gen.31.6'>Samy víte, že jsem vašemu otci sloužil ze všech sil,</verse>
        <verse osisID='Gen.31.7'>ale váš otec mě šidil. Desetkrát změnil mou odměnu, ale Bůh mu nedovolil, aby mi ublížil.</verse>
        <verse osisID='Gen.31.8'>Když řekl: ‚Dostaneš za odměnu, co bude skvrnité,' všechen dobytek vrhal skvrnitá mláďata. Když řekl: ‚Dostaneš za odměnu, co bude pruhované,' vrhal všechen dobytek pruhovaná mláďata.</verse>
        <verse osisID='Gen.31.9'>Tak Bůh odebral stádo vašemu otci a dal je mně.</verse>
        <verse osisID='Gen.31.10'>Jednou, v době páření dobytka, jsem ve snu pozvedl oči a uviděl berany připouštěné ke stádu. Byli pruhovaní, skvrnití a strakatí.</verse>
        <verse osisID='Gen.31.11'>Tehdy mě v tom snu oslovil Boží anděl: ‚Jákobe!' A když jsem odpověděl: ‚Zde jsem,'</verse>
        <verse osisID='Gen.31.12'>řekl: ‚Pozvedni oči a pohleď: Všichni berani připouštění ke stádu jsou pruhovaní, skvrnití a strakatí, neboť jsem viděl vše, co ti Lában dělá.</verse>
        <verse osisID='Gen.31.13'>Já jsem Bůh Bet-elu, kde jsi pomazal památný kámen a kde jsi mi složil slib. Nyní vstaň, odejdi z této země a vrať se do své vlasti.'"</verse>
        <verse osisID='Gen.31.14'>Ráchel a Léa mu odpověděly: "Copak máme v domě našeho otce ještě nějaký podíl nebo dědictví?</verse>
        <verse osisID='Gen.31.15'>Copak nás nemá za cizí? Vždyť nás prodal a všechny peníze shrábl!</verse>
        <verse osisID='Gen.31.16'>Všechno bohatství, které Bůh vytrhl z rukou našeho otce, je proto naše a našich dětí! Udělej, cokoli ti Bůh řekl."</verse>
        <verse osisID='Gen.31.17'>A tak Jákob vstal, naložil své děti a ženy na velbloudy</verse>
        <verse osisID='Gen.31.18'>a shromáždil všechna svá stáda. Se vším majetkem, jehož nabyl, s dobytkem vlastního chovu, který získal v Padan-aramu, se vydal ke svému otci Izákovi do kanaánské země.</verse>
        <verse osisID='Gen.31.19'>(Když předtím Lában odešel stříhat své stádo, Ráchel svému otci ukradla jeho domácí bůžky.)</verse>
        <verse osisID='Gen.31.20'>Jákob opustil Aramejce Lábana pokradmu, vůbec mu neoznámil, že odchází.</verse>
        <verse osisID='Gen.31.21'>Utekl se vším, co měl; vstal, překročil řeku Eufrat a vydal se směrem ke gileádským horám.</verse>
        <verse osisID='Gen.31.22'>Lában se o Jákobově útěku dozvěděl až třetího dne.</verse>
        <verse osisID='Gen.31.23'>Vzal tedy s sebou své druhy a hnal se za ním sedm dní, než ho dostihl v gileádských horách.</verse>
        <verse osisID='Gen.31.24'>Té noci však Aramejce Lábana navštívil ve snu Bůh a řekl mu: "Neodvažuj se Jákobovi něco vytýkat!"</verse>
        <verse osisID='Gen.31.25'>Lában tedy Jákoba dostihl. (Jákob si v tom pohoří postavil stan a i Lában se svými druhy se utábořili v gileádských horách.)</verse>
        <verse osisID='Gen.31.26'>Lában Jákobovi řekl: "Cos to udělal? Odkradl ses ode mě a odvedl mé dcery, jako bys je zajal mečem!</verse>
        <verse osisID='Gen.31.27'>Proč jsi tajně utekl? Zmizels pokradmu a nic jsi mi neřekl! Vyprovodil bych tě s veselím a písněmi, s tamburínou a citerou.</verse>
        <verse osisID='Gen.31.28'>Nenechal jsi mě ani políbit mé syny a dcery - zachoval ses jako hlupák!</verse>
        <verse osisID='Gen.31.29'>Mohl jsem vám býval ublížit, ale Bůh vašeho otce ke mně minulé noci promluvil a řekl: ‚Neodvažuj se Jákobovi něco vytýkat!'</verse>
        <verse osisID='Gen.31.30'>Takže ty jsi musel odejít, protože ses roztoužil po otcovském domě. Proč jsi ale ukradl mé bohy?!"</verse>
        <verse osisID='Gen.31.31'>Jákob Lábanovi odpověděl: "Utekl jsem, protože jsem se bál; myslel jsem si, že bys mi chtěl své dcery vzít násilím.</verse>
        <verse osisID='Gen.31.32'>Jestli ale u někoho najdeš své bohy, ať zemře! Prohledej mé věci před našimi druhy a vezmi si, co ti patří." (Jákob totiž nevěděl, že je Ráchel ukradla.)</verse>
        <verse osisID='Gen.31.33'>Lában tedy šel do Jákobova stanu, do stanu Léy i do stanů obou děveček, ale nic nenašel. Vyšel tedy z Léina stanu a šel do stanu Ráchel.</verse>
        <verse osisID='Gen.31.34'>Ráchel mezitím ty bůžky strčila pod velbloudí sedlo a posadila se na ně. Lában prohledal celý stan, ale nic nenašel.</verse>
        <verse osisID='Gen.31.35'>Ráchel svému otci řekla: "Nehněvej se, můj pane, že před tebou nemohu vstát. Mám měsíčky." A tak hledal, ale bůžky nenašel.</verse>
        <verse osisID='Gen.31.36'>Tehdy se Jákob rozhněval a začal Lábana hubovat. Řekl mu: "Čím jsem se provinil? Co jsem spáchal, že mě tak zuřivě stíháš?</verse>
        <verse osisID='Gen.31.37'>Prošťáral jsi všechny mé věci, a cos našel z celého svého domu? Polož to zde před mé i své druhy, ať nás dva rozsoudí!</verse>
        <verse osisID='Gen.31.38'>Byl jsem u tebe celých dvacet let. Tvé ovce ani kozy nikdy nepotratily. Berany z tvého stáda jsem nejedl.</verse>
        <verse osisID='Gen.31.39'>Co roztrhaly šelmy, jsem ti nepřinášel, ale sám jsem nahrazoval škodu. Vymáhal jsi ode mne, co bylo ukradeno ve dne i co bylo ukradeno v noci.</verse>
        <verse osisID='Gen.31.40'>Ve dne mě stravoval žár a v noci mráz, až mi i spánek zmizel z očí.</verse>
        <verse osisID='Gen.31.41'>Tak mi bylo ve tvém domě oněch dvacet let. Čtrnáct let jsem ti sloužil za tvé dvě dcery a šest let za tvůj dobytek, ale ty jsi mou odměnu desetkrát změnil.</verse>
        <verse osisID='Gen.31.42'>Kdyby Bůh mého otce, Bůh Abrahamův a Strach Izákův, nebyl se mnou, určitě bys mě teď propustil s prázdnou! Bůh ale viděl mé trápení a dřinu mých rukou a minulou noc vyřkl svůj soud."</verse>
        <verse osisID='Gen.31.43'>Lában na to Jákobovi odpověděl: "Tyto dcery jsou mé dcery, tyto děti jsou mé děti a tento dobytek je můj dobytek. Všechno, co vidíš, je moje. Co bych ale dnes neudělal pro své dcery a pro děti, jež se jim narodily?</verse>
        <verse osisID='Gen.31.44'>Proto nyní pojď, vstupme do smlouvy - já a ty - ať je to pro mne a pro tebe svědectvím."</verse>
        <verse osisID='Gen.31.45'>Jákob tedy vzal kámen a vztyčil jej jako památník.</verse>
        <verse osisID='Gen.31.46'>Potom řekl svým druhům: "Nasbírejte kamení!" A tak nanosili kamení, vytvořili mohylu a na té mohyle pojedli.</verse>
        <verse osisID='Gen.31.47'>Lában ji pojmenoval aramejsky Jegar-sahaduta, Mohyla svědectví, a Jákob jí dal stejné jméno hebrejsky, totiž Gal-ed.</verse>
        <verse osisID='Gen.31.48'>Lában řekl: "Tato mohyla ať je ode dneška mým i tvým svědkem." A proto dostala jméno Gal-ed, Mohyla svědectví,</verse>
        <verse osisID='Gen.31.49'>a také Micpa, Stráž, neboť řekl: "Až se rozejdeme, ať Hospodin nade mnou i tebou drží stráž.</verse>
        <verse osisID='Gen.31.50'>Budeš-li mým dcerám ubližovat nebo vezmeš-li si kromě mých dcer další ženy - ačkoli s námi není žádný člověk, hle, Bůh je mým i tvým svědkem!"</verse>
        <verse osisID='Gen.31.51'>Lában Jákobovi ještě řekl: "Pohleď na tuto mohylu a pohleď na ten památný kámen, který jsem mezi sebou a tebou umístil.</verse>
        <verse osisID='Gen.31.52'>Tato mohyla i ten památník jsou svědky, že se k tobě nepřiblížím za tuto mohylu a že ani ty se ke mně za tuto mohylu a za tento památník nepřiblížíš se zlým úmyslem.</verse>
        <verse osisID='Gen.31.53'>Bůh Abrahamův a Bůh Náchorův, Bůh jejich otce nechť je naším soudcem!" Jákob tedy přísahal při Strachu svého otce Izáka.</verse>
        <verse osisID='Gen.31.54'>Potom na oné hoře obětoval dobytče a svolal své druhy, aby hodovali. A tak hodovali a zůstali na té hoře celou noc.</verse>
      </chapter>
      <chapter osisID='Gen.32'>
        <verse osisID='Gen.32.1'>Časně ráno Lában vstal, políbil své vnuky i dcery a požehnal jim. Potom odešel a vrátil se domů.</verse>
        <verse osisID='Gen.32.2'>Také Jákob odešel svou cestou a vtom se s ním setkali Boží andělé.</verse>
        <verse osisID='Gen.32.3'>Jakmile je Jákob uviděl, zvolal: "To je Boží tábor!" A tak to místo nazval Machanajim, Dvojí tábor.</verse>
        <verse osisID='Gen.32.4'>Jákob pak před sebou vypravil posly do země Seír, na edomskou planinu, ke svému bratru Ezauovi</verse>
        <verse osisID='Gen.32.5'>a přikázal jim: "Povězte mému pánu Ezauovi: ‚Toto praví tvůj služebník Jákob: Pobýval jsem u Lábana; tam jsem se až dosud zdržoval.</verse>
        <verse osisID='Gen.32.6'>Mám voly, osly, brav, otroky i otrokyně a vypravil jsem posly, abych se ohlásil svému pánu, doufaje ve tvou laskavost.'"</verse>
        <verse osisID='Gen.32.7'>Poslové se pak vrátili k Jákobovi se slovy: "Šli jsme k tvému bratru Ezauovi, ale už ti jde naproti a je s ním čtyři sta mužů!"</verse>
        <verse osisID='Gen.32.8'>Na Jákoba padl veliký strach a úzkost. Rozdělil své lidi, brav, skot i velbloudy do dvou táborů,</verse>
        <verse osisID='Gen.32.9'>neboť si pomyslel: "Přijde-li Ezau k jednomu táboru a pobije ho, bude se ten druhý tábor moci zachránit."</verse>
        <verse osisID='Gen.32.10'>Jákob zvolal: "Bože mého otce Abrahama, Bože mého otce Izáka, Hospodine, který jsi mi řekl: ‚Vrať se do své země a ke svému příbuzenstvu, a já způsobím, aby se ti vedlo dobře,'</verse>
        <verse osisID='Gen.32.11'>nejsem hoden všeho milosrdenství a věrnosti, kterou jsi svému služebníku prokázal - vždyť jsem tento Jordán překročil pouze s holí, a teď jsou ze mne dva tábory!</verse>
        <verse osisID='Gen.32.12'>Vytrhni mě prosím z ruky mého bratra, z ruky Ezaua, neboť se bojím, že přijde a pobije mě i matky s dětmi.</verse>
        <verse osisID='Gen.32.13'>Řekl jsi přece: ‚Jistě způsobím, aby se ti vedlo dobře, a učiním, že tvého semene bude jako mořského písku, nespočetného pro své množství.'"</verse>
        <verse osisID='Gen.32.14'>A když na tom místě strávil noc, vybral z toho, co získal, dar pro svého bratra Ezaua:</verse>
        <verse osisID='Gen.32.15'>200 koz a 20 kozlů, 200 ovcí a 20 beranů,</verse>
        <verse osisID='Gen.32.16'>30 kojících velbloudic s mláďaty, 40 krav a 10 býků, 20 oslic a 10 oslů.</verse>
        <verse osisID='Gen.32.17'>Svěřil je svým služebníkům, každé stádo zvlášť, a řekl jim: "Jděte přede mnou a mezi jednotlivými stády nechte odstup."</verse>
        <verse osisID='Gen.32.18'>Tomu vepředu poručil: "Když se s tebou setká můj bratr Ezau a zeptá se tě: ‚Komu patříš a kam jdeš? A čí je to stádo před tebou?'</verse>
        <verse osisID='Gen.32.19'>odpovíš: ‚Tvého služebníka Jákoba. Posílá to jako dar mému pánu Ezauovi a hle, sám jde za námi.'"</verse>
        <verse osisID='Gen.32.20'>Také druhému, třetímu i všem ostatním, kteří hnali ta stáda, přikázal: "Takovým způsobem mluvte k Ezauovi, až ho najdete:</verse>
        <verse osisID='Gen.32.21'>‚Hle, tvůj služebník Jákob jde za námi.'" (Pomyslel si totiž: "Usmířím ho darem, který mě předchází. Když se s ním potom setkám, snad mě přijme.")</verse>
        <verse osisID='Gen.32.22'>A tak šel dar před ním a on zůstal na noc v táboře.</verse>
        <verse osisID='Gen.32.23'>V noci pak vstal a vzal své dvě ženy, své dvě otrokyně a svých jedenáct synů a přebrodil potok Jabok.</verse>
        <verse osisID='Gen.32.24'>Vzal je a převedl je přes potok; převedl všechno, co měl.</verse>
        <verse osisID='Gen.32.25'>Tehdy Jákob zůstal sám. Někdo s ním ale zápasil, až dokud nezačalo svítat.</verse>
        <verse osisID='Gen.32.26'>Když viděl, že ho nepřemůže, udeřil ho do kyčelního kloubu, takže se Jákobovi při tom zápasu vymkl kyčel.</verse>
        <verse osisID='Gen.32.27'>Tehdy řekl: "Pusť mě, začíná svítat!" "Nepustím tě, dokud mi nepožehnáš!" odpověděl Jákob.</verse>
        <verse osisID='Gen.32.28'>"Jak se jmenuješ?" zeptal se ho. "Jákob," odpověděl.</verse>
        <verse osisID='Gen.32.29'>Na to mu řekl: "Tvé jméno už nebude znít Jákob, ale Izrael, Boží bojovník, neboť jsi zápasil s Bohem i s lidmi a zvítězil jsi!"</verse>
        <verse osisID='Gen.32.30'>Jákob ho žádal: "Pověz mi prosím své jméno." On však odpověděl: "Proč se mě ptáš na jméno?" A požehnal mu tam.</verse>
        <verse osisID='Gen.32.31'>Jákob pak to místo nazval Penuel, Boží tvář, neboť řekl: "Viděl jsem Boha tváří v tvář a byl jsem zachráněn!"</verse>
        <verse osisID='Gen.32.32'>A když minul Penuel, zazářilo mu slunce; a kulhal kvůli té kyčli. (Proto synové Izraele až do dnešního dne nejedí sedací šlachu u kyčelního kloubu, protože Jákoba udeřil do kyčelního kloubu u sedací šlachy.)</verse>
      </chapter>
      <chapter osisID='Gen.33'>
        <verse osisID='Gen.33.1'>Když potom Jákob pozvedl oči, hle, spatřil přicházet Ezaua a s ním čtyři sta mužů. Rozdělil tedy děti mezi Léu, Ráchel a ty dvě otrokyně</verse>
        <verse osisID='Gen.33.2'>a postavil otrokyně s jejich dětmi dopředu, Léu s jejími dětmi za ně a Ráchel s Josefem dozadu.</verse>
        <verse osisID='Gen.33.3'>Sám pak šel před nimi a sedmkrát se poklonil až k zemi, než došel ke svému bratru.</verse>
        <verse osisID='Gen.33.4'>Ezau mu vyběhl naproti, objal ho, padl mu kolem krku a líbal ho. Oba plakali.</verse>
        <verse osisID='Gen.33.5'>Když potom pozvedl oči, spatřil ženy s dětmi a řekl: "Kdo je to s tebou?" Jákob odpověděl: "To jsou děti, kterými Bůh obdaroval tvého služebníka."</verse>
        <verse osisID='Gen.33.6'>Mezitím se přiblížily otrokyně se svými dětmi a poklonily se.</verse>
        <verse osisID='Gen.33.7'>Potom se přiblížila také Léa se svými dětmi a poklonily se. Nakonec se přiblížili Josef a Ráchel a i oni se poklonili.</verse>
        <verse osisID='Gen.33.8'>Ezau se zeptal: "K čemu je celý ten průvod, který jsem potkal?" On odpověděl: "Chtěl jsem si tě příznivě naklonit, můj pane."</verse>
        <verse osisID='Gen.33.9'>Ezau řekl: "Mám dostatek, bratře, nech si, co ti patří."</verse>
        <verse osisID='Gen.33.10'>Jákob však odpověděl: "Prosím, nikoli! Přijmi laskavě ode mě tento dar. Když vidím tvou tvář, je přívětivá jako tvář Boží.</verse>
        <verse osisID='Gen.33.11'>Přijmi prosím z mého požehnání, co jsem ti přinesl, neboť Bůh ke mně byl milostivý a mám všeho dostatek." A naléhal na něj, až Ezau přijal.</verse>
        <verse osisID='Gen.33.12'>Ten potom řekl: "Vydejme se na cestu, půjdu s tebou."</verse>
        <verse osisID='Gen.33.13'>Jákob mu však odpověděl: "Můj pán ví, že tu jsou malé děti. Navíc mám s sebou březí ovce a krávy; budou-li hnány po celý den, všechen dobytek pomře.</verse>
        <verse osisID='Gen.33.14'>Nechť prosím můj pán jde před svým služebníkem napřed. Já pak budu pokračovat zvolna, jak bude moci stačit stádo, které mám před sebou, a jak budou moci stačit děti, dokud nedojdu ke svému pánu do Seíru."</verse>
        <verse osisID='Gen.33.15'>Ezau řekl: "Nechám tedy s tebou některé ze svých lidí." Jákob však odpověděl: "K čemu to, můj pane? Kéž mi jen zachováš svou přízeň."</verse>
        <verse osisID='Gen.33.16'>A tak se Ezau téhož dne vrátil svou cestou do Seíru,</verse>
        <verse osisID='Gen.33.17'>zatímco Jákob se vydal k Sukotu. Tam si postavil dům a pro svůj dobytek zhotovil přístřešky. Proto se to místo jmenuje Sukot, Přístřešky.</verse>
        <verse osisID='Gen.33.18'>Jákob pak na cestě z Padan-aramu pokojně dorazil do města Šechem v kanaánské zemi a utábořil se před městem.</verse>
        <verse osisID='Gen.33.19'>Díl pole, na němž vztyčil svůj stan, koupil od synů Šechemova otce Chamora za sto mincí.</verse>
        <verse osisID='Gen.33.20'>Postavil tam oltář a nazval ho "Bůh je Bohem Izraele."</verse>
      </chapter>
      <chapter osisID='Gen.34'>
        <verse osisID='Gen.34.1'>Dína, dcera, kterou Jákobovi porodila Léa, si jednou vyšla navštívit domorodé dívky.</verse>
        <verse osisID='Gen.34.2'>Když ji uviděl kníže té země, Šechem, syn Hivejce Chamora, zmocnil se jí a spal s ní - znásilnil ji.</verse>
        <verse osisID='Gen.34.3'>Přilnul ale k Jákobově dceři Díně celou duší, zamiloval si ji a mluvil s ní laskavě.</verse>
        <verse osisID='Gen.34.4'>Potom Šechem přemlouval svého otce Chamora: "Vezmi mi tu dívenku za ženu!"</verse>
        <verse osisID='Gen.34.5'>Když Jákob uslyšel, že Šechem poskvrnil jeho dceru Dínu, jeho synové byli právě se stádem na poli. Až do jejich příchodu tedy mlčel.</verse>
        <verse osisID='Gen.34.6'>Šechemův otec Chamor se mezitím vypravil k Jákobovi, aby s ním promluvil.</verse>
        <verse osisID='Gen.34.7'>Vtom přišli Jákobovi synové z pole, a když to uslyšeli, zasáhlo je to tak, že se velmi rozlítili. Spáchal přece v Izraeli hanebnost, když spal s Jákobovou dcerou - to se přece nesmí!</verse>
        <verse osisID='Gen.34.8'>Chamor s nimi začal vyjednávat: "Můj syn Šechem prahne po vaší dceři celou duší; dejte mu ji, prosím, za ženu.</verse>
        <verse osisID='Gen.34.9'>Spřízněte se s námi - dávejte nám své dcery a berte si naše.</verse>
        <verse osisID='Gen.34.10'>Když budete bydlet u nás, bude celá země před vámi. Bydlete v ní, obchodujte a mějte ji za svou!"</verse>
        <verse osisID='Gen.34.11'>Šechem pak jejímu otci a jejím bratrům řekl: "Moc vás prosím; dám vám, cokoli si řeknete!</verse>
        <verse osisID='Gen.34.12'>Uložte mi vysoké věno a mnoho darů a já dám, kolik mi řeknete, jen mi tu dívku dejte za ženu!"</verse>
        <verse osisID='Gen.34.13'>Jákobovi synové odpověděli Šechemovi a Chamorovi lstivě, neboť poskvrnil jejich sestru Dínu.</verse>
        <verse osisID='Gen.34.14'>Řekli jim: "Nic takového nemůžeme udělat. Dát svou sestru neobřezanému muži - to by pro nás byla hanba!</verse>
        <verse osisID='Gen.34.15'>Vyhovíme vám, jen když budete jako my. Ať se každý z vás, kdo je mužského pohlaví, dá obřezat.</verse>
        <verse osisID='Gen.34.16'>Pak vám budeme dávat své dcery a brát si vaše, budeme bydlet s vámi a budeme jeden lid.</verse>
        <verse osisID='Gen.34.17'>Pokud nás však neposlechnete a neobřežete se, vezmeme si svou dceru a odejdeme."</verse>
        <verse osisID='Gen.34.18'>Jejich slova se Chamorovi i jeho synu Šechemovi zalíbila</verse>
        <verse osisID='Gen.34.19'>a ten mládenec neváhal tu věc vykonat, neboť po Jákobově dceři velmi toužil. (Šechem byl z celé rodiny svého otce ten nejváženější.)</verse>
        <verse osisID='Gen.34.20'>Chamor a jeho syn Šechem tedy přišli k bráně svého města a promluvili k tamním měšťanům:</verse>
        <verse osisID='Gen.34.21'>"Tito muži se k nám chovají pokojně. Ať tedy bydlí v této zemi a obchodují v ní. Hle, země je přece dost prostorná i pro ně; berme si tedy jejich dcery za ženy a své dcery dávejme jim.</verse>
        <verse osisID='Gen.34.22'>Vyhoví nám ovšem a budou s námi bydlet jako jeden lid jen s touto podmínkou: každý z nás, kdo je mužského pohlaví, se musí dát obřezat, jako jsou obřezaní oni.</verse>
        <verse osisID='Gen.34.23'>Nebudou snad potom jejich stáda, jejich majetek a všechna jejich zvířata naše? Vyhovme jim tedy, ať bydlí u nás!"</verse>
        <verse osisID='Gen.34.24'>A tak všichni, kdo vycházeli z brány jeho města, poslechli Chamora i jeho syna Šechema a dali se obřezat: každý, kdo byl mužského pohlaví, každý, kdo vycházel z brány toho města.</verse>
        <verse osisID='Gen.34.25'>Třetího dne, když měli největší bolesti, se dva Jákobovi synové, Dínini bratři Šimeon a Levi, chopili každý svého meče, v bezpečí vešli do města a pobili všechny, kdo byli mužského pohlaví.</verse>
        <verse osisID='Gen.34.26'>Také Chamora a jeho syna Šechema zabili ostřím meče. Vzali Dínu z Šechemova domu a odešli.</verse>
        <verse osisID='Gen.34.27'>Jákobovi synové pak přišli k pobitým a vyplenili město, kde byla poskvrněna jejich sestra.</verse>
        <verse osisID='Gen.34.28'>Vzali jejich brav, skot i osly, cokoli bylo ve městě i na poli -</verse>
        <verse osisID='Gen.34.29'>všechno jejich bohatství. Všechny jejich děti a ženy zajali a vše, co bylo v domech, vyplenili.</verse>
        <verse osisID='Gen.34.30'>Jákob pak Šimeonovi a Levimu vyčetl: "Přivedli jste mě do neštěstí! Zošklivili jste mě obyvatelům země, Kananejcům i Perizejcům. Mám jen hrstku mužů; spojí-li se proti mně, zabijí mě a budu vyhlazen - já i můj dům!"</verse>
        <verse osisID='Gen.34.31'>Oni však řekli: "To měl s naší sestrou zacházet jako s nevěstkou?"</verse>
      </chapter>
      <chapter osisID='Gen.35'>
        <verse osisID='Gen.35.1'>Potom Bůh Jákobovi řekl: "Vstaň a vydej se vzhůru do Bet-elu. Bydli tam a postav tam oltář Bohu, jenž se ti ukázal, když jsi utíkal před svým bratrem Ezauem."</verse>
        <verse osisID='Gen.35.2'>Jákob tedy řekl své rodině a všem, kdo byli s ním: "Zbavte se cizích bohů, jež máte u sebe, očistěte se a převlečte si šaty!</verse>
        <verse osisID='Gen.35.3'>Potom vstaňme a pojďme vzhůru do Bet-elu. Tam postavím oltář Bohu, jenž mě vyslyšel v den mé úzkosti a byl se mnou na cestě, kterou jsem šel."</verse>
        <verse osisID='Gen.35.4'>Odevzdali tedy Jákobovi všechny cizí bohy, které měli při sobě, i náušnice, jež nosili v uších, a Jákob je zakopal pod tím dubem, který stál u Šechemu.</verse>
        <verse osisID='Gen.35.5'>Potom táhli dál. Boží hrůza padla na města kolem nich, a tak Jákobovi synové nebyli pronásledováni.</verse>
        <verse osisID='Gen.35.6'>Jákob tenkrát přišel do Luzu (to jest do Bet-elu) v kanaánské zemi - on i všichni, kdo byli s ním -</verse>
        <verse osisID='Gen.35.7'>a postavil tam oltář. Nazval to místo El-betel, Bůh Bet-elu, neboť tam se mu ukázal Bůh, když utíkal před svým bratrem.</verse>
        <verse osisID='Gen.35.8'>Tehdy zemřela Rebečina chůva Debora a byla pochována pod oním dubem u Bet-elu. Izák jej proto nazval Alon-bachut, Dub nářků.</verse>
        <verse osisID='Gen.35.9'>Jákobovi se na jeho cestě z Padan-aramu znovu ukázal Bůh a požehnal mu.</verse>
        <verse osisID='Gen.35.10'>Bůh mu řekl: "Jmenuješ se Jákob; tvé jméno však už nebude znít Jákob, ale budeš se jmenovat Izrael." A tak se mu říká Izrael.</verse>
        <verse osisID='Gen.35.11'>Bůh mu řekl: "Já jsem Všemohoucí Bůh. Ploď se a množ se, a bude z tebe národ, dokonce svazek národů; i králové vyjdou z tvých beder.</verse>
        <verse osisID='Gen.35.12'>Zem, kterou jsem dal Abrahamovi a Izákovi, dám tobě; i tvému budoucímu semeni dám tuto zem."</verse>
        <verse osisID='Gen.35.13'>Na místě, kde k němu mluvil, se pak od něj Bůh vznesl.</verse>
        <verse osisID='Gen.35.14'>Jákob tedy na místě, kde k němu mluvil, postavil památník, totiž kamenný sloup, vykonal na něm úlitbu a polil jej olejem.</verse>
        <verse osisID='Gen.35.15'>Jákob to místo, kde k němu Bůh mluvil, nazval Bet-el, Boží dům.</verse>
        <verse osisID='Gen.35.16'>Potom z Bet-elu táhli dál. Když už byli nedaleko Efraty, začala Ráchel rodit a měla těžký porod.</verse>
        <verse osisID='Gen.35.17'>V nejtěžší chvíli jí porodní bába řekla: "Neboj se, i tentokrát budeš mít syna!"</verse>
        <verse osisID='Gen.35.18'>A když ji opouštěl život (neboť umírala), dala dítěti jméno Ben-oní, Syn mé bolesti. Jeho otec ho však pojmenoval Benjamín, Syn pravice.</verse>
        <verse osisID='Gen.35.19'>Ráchel zemřela a byla pohřbena na cestě k Efratě (což je Betlém).</verse>
        <verse osisID='Gen.35.20'>Jákob pak nad jejím hrobem postavil památný kámen (a ten sloup je na hrobě Ráchel až dodnes).</verse>
        <verse osisID='Gen.35.21'>Izrael táhl dál a vztyčil svůj stan za Migdal-ederem.</verse>
        <verse osisID='Gen.35.22'>A když se Izrael zdržoval v tom kraji, stalo se, že Ruben šel a spal s Bilhou, družkou svého otce, a Izrael se o tom doslechl. Jákob měl dvanáct synů.</verse>
        <verse osisID='Gen.35.23'>Synové Léy: Ruben, Jákobův prvorozený, Šimeon, Levi, Juda, Isachar a Zabulon.</verse>
        <verse osisID='Gen.35.24'>Synové Ráchel: Josef a Benjamín.</verse>
        <verse osisID='Gen.35.25'>Synové Bilhy, Rácheliny otrokyně: Dan a Neftalí.</verse>
        <verse osisID='Gen.35.26'>Synové Zilpy, Léiny otrokyně: Gád a Ašer. To jsou Jákobovi synové, kteří se mu narodili v Padan-aramu.</verse>
        <verse osisID='Gen.35.27'>Tak přišel Jákob ke svému otci Izákovi do Mamre v Kiriat-arbě (což je Hebron), kde pobýval Abraham i Izák.</verse>
        <verse osisID='Gen.35.28'>Izák se dožil 180 let.</verse>
        <verse osisID='Gen.35.29'>Stár a spokojen se životem pak Izák vydechl naposled a byl připojen ke svému lidu. Pochovali ho jeho synové Ezau a Jákob.</verse>
      </chapter>
      <chapter osisID='Gen.36'>
        <verse osisID='Gen.36.1'>Toto je Ezauův (totiž Edomův) rod.</verse>
        <verse osisID='Gen.36.2'>Ezau si vzal manželky z kanaánských dcer: Adu, dceru Chetejce Elona, Oholíbamu, dceru Anovu, vnučku Hivejce Cibeona,</verse>
        <verse osisID='Gen.36.3'>a Izmaelovu dceru Basematu, sestru Nebajotovu.</verse>
        <verse osisID='Gen.36.4'>Ada Ezauovi porodila Elifaze. Basemat porodila Reuele.</verse>
        <verse osisID='Gen.36.5'>Oholíbama porodila Jeuše, Jalama a Koracha. Toto jsou Ezauovi synové, kteří se mu narodili v kanaánské zemi.</verse>
        <verse osisID='Gen.36.6'>Ezau pak vzal své ženy, své syny a dcery a všechny, kdo žili v jeho domě, svůj dobytek a všechna svá zvířata - všechen svůj majetek, jehož nabyl v kanaánské zemi, a odešel do země Seír, daleko od svého bratra Jákoba.</verse>
        <verse osisID='Gen.36.7'>Jejich majetek byl totiž větší, než aby mohli bydlet spolu, a zem jejich putování jim nemohla kvůli jejich stádům stačit.</verse>
        <verse osisID='Gen.36.8'>Ezau se tedy usadil v pohoří Seír (a ten Ezau je Edom).</verse>
        <verse osisID='Gen.36.9'>Toto je rod Ezaua, otce Edomců v pohoří Seír.</verse>
        <verse osisID='Gen.36.10'>Toto jsou jména Ezauových synů: Elifaz, syn Ezauovy manželky Ady, a Reuel, syn Ezauovy manželky Basematy.</verse>
        <verse osisID='Gen.36.11'>Synové Elifazovi: Teman, Omar, Sefo, Gatam a Kenaz.</verse>
        <verse osisID='Gen.36.12'>(Ezauův syn Elifaz měl také družku Timnu, která Elifazovi porodila Amaleka.) To jsou potomci Ezauovy manželky Ady.</verse>
        <verse osisID='Gen.36.13'>Synové Reuelovi: Nachat, Zerach, Šama a Miza. To jsou potomci Ezauovy manželky Basematy.</verse>
        <verse osisID='Gen.36.14'>Synové, jež Ezauovi porodila jeho manželka Oholíbama, dcera Anova, vnučka Cibeonova: Jeuš, Jalam a Korach.</verse>
        <verse osisID='Gen.36.15'>Toto jsou kmeny Ezauových synů. Synové Elifaze, Ezauova prvorozeného: kmen Teman, kmen Omar, kmen Sefo, kmen Kenaz,</verse>
        <verse osisID='Gen.36.16'>kmen Korach, kmen Gatam a kmen Amalek. To jsou kmeny vzešlé z Elifaze v edomské zemi. Jsou to potomci Ady.</verse>
        <verse osisID='Gen.36.17'>Synové Ezauova syna Reuele: kmen Nachat, kmen Zerach, kmen Šama a kmen Miza. To jsou kmeny vzešlé z Reuele v edomské zemi. Jsou to potomci Ezauovy manželky Basematy.</verse>
        <verse osisID='Gen.36.18'>Synové Ezauovy manželky Oholíbamy: kmen Jeuš, kmen Jalam a kmen Korach. To jsou kmeny vzešlé z Ezauovy manželky Oholíbamy, dcery Anovy.</verse>
        <verse osisID='Gen.36.19'>To jsou synové Ezaua (jenž je Edom) a jejich kmeny.</verse>
        <verse osisID='Gen.36.20'>Toto jsou synové Chorejce Seíra, domorodců v té zemi: Lotan, Šobal, Cibeon, Ana,</verse>
        <verse osisID='Gen.36.21'>Dišon, Ecer a Dišan. To jsou kmeny Chorejců, Seírovi synové v edomské zemi.</verse>
        <verse osisID='Gen.36.22'>Synové Lotanovi: Chori a Hemam. Lotanova sestra byla Timna.</verse>
        <verse osisID='Gen.36.23'>Synové Šobalovi: Alvan, Manachat, Ebal, Šefo a Onam.</verse>
        <verse osisID='Gen.36.24'>Synové Cibeonovi: Aja a Ana (to je ten Ana, který našel na poušti horké prameny, když pásl osly svého otce Cibeona).</verse>
        <verse osisID='Gen.36.25'>Děti Anovy: Dišon a Oholíbama, Anova dcera.</verse>
        <verse osisID='Gen.36.26'>Synové Dišonovi: Chemdan, Ešban, Jitran a Keran.</verse>
        <verse osisID='Gen.36.27'>Synové Ecerovi: Bilhan, Zavan a Akan.</verse>
        <verse osisID='Gen.36.28'>Synové Dišanovi: Úc a Aran.</verse>
        <verse osisID='Gen.36.29'>Toto jsou kmeny Chorejců: kmen Lotan, kmen Šobal, kmen Cibeon, kmen Ana,</verse>
        <verse osisID='Gen.36.30'>kmen Dišon, kmen Ecer a kmen Dišan. To je výčet chorejských kmenů v zemi Seír.</verse>
        <verse osisID='Gen.36.31'>Toto jsou králové, kteří vládli v edomské zemi předtím, než synům Izraele vládl král:</verse>
        <verse osisID='Gen.36.32'>Králem Edomu byl Bela, syn Beorův, a jeho město se jmenovalo Dinhaba.</verse>
        <verse osisID='Gen.36.33'>Když zemřel Bela, kraloval na jeho místě Jobab, syn Zerachův z Bosry.</verse>
        <verse osisID='Gen.36.34'>Když zemřel Jobab, kraloval na jeho místě Chušam z temanské země.</verse>
        <verse osisID='Gen.36.35'>Když zemřel Chušam, kraloval na jeho místě Hadad, syn Bedadův, který pobil Midiánce v moábském kraji. Jeho město se jmenovalo Avit.</verse>
        <verse osisID='Gen.36.36'>Když zemřel Hadad, kraloval na jeho místě Samla z Masreky.</verse>
        <verse osisID='Gen.36.37'>Když zemřel Samla, kraloval na jeho místě Šaul z Rechobot-naharu.</verse>
        <verse osisID='Gen.36.38'>Když zemřel Šaul, kraloval na jeho místě Baal-chanan, syn Akborův.</verse>
        <verse osisID='Gen.36.39'>Když zemřel Baal-chanan, syn Akborův, kraloval na jeho místě Hadad. Jeho město se jmenovalo Pau a jeho žena byla Mehetabel, dcera Matredova, vnučka Me-zahabova.</verse>
        <verse osisID='Gen.36.40'>Toto jsou jména Ezauových kmenů podle jejich rodin a jejich míst, jmenovitě: kmen Timna, kmen Alva, kmen Jetet,</verse>
        <verse osisID='Gen.36.41'>kmen Oholíbama, kmen Ela, kmen Pínon,</verse>
        <verse osisID='Gen.36.42'>kmen Kenaz, kmen Teman, kmen Mibcar,</verse>
        <verse osisID='Gen.36.43'>kmen Magdiel a kmen Iram. To jsou edomské kmeny podle svých sídlišť v jejich vlastní zemi. Tak tomu bylo s Ezauem, otcem Edomců.</verse>
      </chapter>
      <chapter osisID='Gen.37'>
        <verse osisID='Gen.37.1'>Jákob však bydlel v zemi putování svého otce, v zemi Kanaán.</verse>
        <verse osisID='Gen.37.2'>To je Jákobův příběh. Josef byl sedmnáctiletý mladík. Pásal ovce se svými bratry, syny manželek svého otce, Bilhy a Zilpy. A Josef na ně svému otci chodil žalovat.</verse>
        <verse osisID='Gen.37.3'>Izrael miloval Josefa víc než všechny své ostatní syny, neboť ho zplodil ve svém stáří. Dokonce mu udělal zdobenou suknici.</verse>
        <verse osisID='Gen.37.4'>Když ale jeho bratři zjistili, že ho jejich otec miluje víc než je, začali ho nenávidět. Nebyli s ním schopni ani klidně promluvit.</verse>
        <verse osisID='Gen.37.5'>Josef měl sen, ale když ho vyprávěl svým bratrům, nenáviděli ho tím více.</verse>
        <verse osisID='Gen.37.6'>Řekl jim: "Poslechněte si prosím můj sen:</verse>
        <verse osisID='Gen.37.7'>Vázali jsme na poli snopy. Můj snop náhle vstal a zůstal stát a hle, vaše snopy obklopily ten můj a klaněly se mu!"</verse>
        <verse osisID='Gen.37.8'>Jeho bratři mu řekli: "Tak ty bys nad námi chtěl kralovat? Ty bys nám chtěl vládnout?!" A tak ho nenáviděli ještě víc, kvůli jeho snům a jeho slovům.</verse>
        <verse osisID='Gen.37.9'>Josef pak měl ještě další sen a vyprávěl ho svým bratrům: "Měl jsem další sen. Hle, klanělo se mi slunce, měsíc a jedenáct hvězd!"</verse>
        <verse osisID='Gen.37.10'>A když to vyprávěl otci a bratrům, otec ho okřikl: "Cos to měl za sen? To se ti já s tvojí matkou a bratry máme klanět k zemi?"</verse>
        <verse osisID='Gen.37.11'>Bratři pak na něj žárlili, ale jeho otec o tom všem přemýšlel.</verse>
        <verse osisID='Gen.37.12'>Když pak jeho bratři odešli pást ovce svého otce do Šechemu,</verse>
        <verse osisID='Gen.37.13'>řekl Izrael Josefovi: "Nešli tvoji bratři pást do Šechemu? Pojď, pošlu tě za nimi." Odpověděl mu: "Jsem připraven."</verse>
        <verse osisID='Gen.37.14'>Izrael mu řekl: "Jdi se prosím podívat, zda jsou tví bratři i ovce v pořádku, a přijď mi to povědět." A tak ho vyslal z hebronského údolí. Když dorazil k Šechemu,</verse>
        <verse osisID='Gen.37.15'>potkal ho nějaký muž. Viděl, že bloudí krajinou, a zeptal se ho: "Co hledáš?"</verse>
        <verse osisID='Gen.37.16'>"Hledám své bratry," odpověděl Josef. "Řekni mi prosím, kde pasou."</verse>
        <verse osisID='Gen.37.17'>Muž odvětil: "Odešli odsud. Slyšel jsem je říkat: ‚Pojďme k Dotanu.'" Josef se tedy vydal za svými bratry a poblíž Dotanu je našel.</verse>
        <verse osisID='Gen.37.18'>Spatřili ho už zdálky, a ještě než k nim dorazil, domluvili se, že ho zabijí.</verse>
        <verse osisID='Gen.37.19'>Řekli si spolu: "Podívejme, přichází mistr snů!</verse>
        <verse osisID='Gen.37.20'>Pojďme ho zabít. Hodíme ho do nějaké jámy a řekneme: Sežrala ho divoká zvěř! Uvidíme, co pak bude z jeho snů!"</verse>
        <verse osisID='Gen.37.21'>Když to však uslyšel Ruben, chtěl ho před nimi zachránit, a tak řekl: "Neberme mu život!"</verse>
        <verse osisID='Gen.37.22'>Ruben pokračoval: "Neprolévejme krev; hoďme ho do téhle jámy zde v pustině, ale nevztahujme na něj ruku!" (To řekl, aby ho před nimi zachránil a vrátil ho jeho otci.)</verse>
        <verse osisID='Gen.37.23'>A tak se stalo, že když Josef přišel ke svým bratrům, strhli mu suknici, tu zdobenou suknici, co nosil,</verse>
        <verse osisID='Gen.37.24'>popadli ho a hodili do jámy. A ta jáma byla prázdná, bez vody.</verse>
        <verse osisID='Gen.37.25'>Potom se posadili k jídlu. Pozvedli oči a hle, spatřili od Gileádu přicházet karavanu Izmaelitů. Jejich velbloudi nesli vonnou pryskyřici, balzám a myrhu, aby to dopravili do Egypta.</verse>
        <verse osisID='Gen.37.26'>Juda svým bratrům navrhl: "Co z toho budeme mít, když svého bratra zabijeme? Jak utajíme jeho vraždu?</verse>
        <verse osisID='Gen.37.27'>Pojďme ho prodat Izmaelitům a nevztahujme na něj ruce - vždyť je to náš bratr, naše tělo!" A bratři ho poslechli.</verse>
        <verse osisID='Gen.37.28'>Když je ti midiánští obchodníci míjeli, vytáhli Josefa z jámy a prodali ho Izmaelitům za dvacet šekelů stříbra. Ti tedy Josefa odvedli do Egypta.</verse>
        <verse osisID='Gen.37.29'>Ruben se potom vrátil k jámě a hle, Josef nikde! Roztrhl tedy v zoufalství své šaty</verse>
        <verse osisID='Gen.37.30'>a vrátil se k bratrům se slovy: "Hoch je pryč! Co teď, co si počnu?"</verse>
        <verse osisID='Gen.37.31'>A tak vzali Josefovu suknici, zabili kozla a namočili ji do krve.</verse>
        <verse osisID='Gen.37.32'>Potom tu zdobenou suknici poslali svému otci. Nechali mu ji donést se slovy: "Tohle jsme našli. Poznáváš v tom suknici svého syna?"</verse>
        <verse osisID='Gen.37.33'>Poznal ji hned: "To je suknice mého syna! Sežrala ho divá zvěř! Rozsápán, Josef je rozsápán!"</verse>
        <verse osisID='Gen.37.34'>Jákob v zoufalství roztrhl svůj plášť, přepásal se pytlovinou a truchlil nad svým synem po mnoho dní.</verse>
        <verse osisID='Gen.37.35'>Všichni jeho synové i dcery vstali a šli ho utěšit, ale on se nedal utěšit a říkal: "Nikoli! Půjdu za svým synem do hrobu v zármutku!" A tak ho jeho otec oplakával.</verse>
        <verse osisID='Gen.37.36'>Midiánci zatím Josefa v Egyptě prodali faraonovu dvořanu Putifarovi, veliteli stráže.</verse>
      </chapter>
      <chapter osisID='Gen.38'>
        <verse osisID='Gen.38.1'>Někdy v té době se Juda oddělil od svých bratrů a uchýlil se k adulamskému muži jménem Chíra.</verse>
        <verse osisID='Gen.38.2'>Tam Juda uviděl dceru jistého Kananejce jménem Šua; vzal si ji tedy a spal s ní.</verse>
        <verse osisID='Gen.38.3'>Ona počala, porodila syna a dala mu jméno Er.</verse>
        <verse osisID='Gen.38.4'>Počala znovu, porodila syna a dala mu jméno Onan.</verse>
        <verse osisID='Gen.38.5'>Potom porodila ještě dalšího syna a dala mu jméno Šela. A když ho porodila, byl Juda v Kezíbu.</verse>
        <verse osisID='Gen.38.6'>Juda pak svému prvorozenému Erovi vybral manželku jménem Támar.</verse>
        <verse osisID='Gen.38.7'>Er, Judův prvorozený, však byl Hospodinu odporný a Hospodin ho nechal zemřít.</verse>
        <verse osisID='Gen.38.8'>Juda tedy řekl Onanovi: "Spi s manželkou svého bratra. Splň švagrovskou povinnost a vzbuď svému bratru potomka."</verse>
        <verse osisID='Gen.38.9'>Onan však věděl, že by ten potomek nebyl jeho. Kdykoli proto spal s manželkou svého bratra, vypouštěl semeno na zem, aby svému bratrovi nedal potomka.</verse>
        <verse osisID='Gen.38.10'>To, co dělal, však bylo Hospodinu odporné, a tak nechal zemřít i jeho.</verse>
        <verse osisID='Gen.38.11'>Tehdy Juda řekl své snaše Támar: "Zůstaň jako vdova v domě svého otce, dokud nedospěje můj syn Šela." (Řekl si totiž: "Aby snad nezemřel jako jeho bratři.") Támar tedy odešla a zůstala v domě svého otce.</verse>
        <verse osisID='Gen.38.12'>Po dlouhé době Judova manželka, dcera Šuova, zemřela. Když se Juda po její smrti utěšil, odešel se svým adulamským přítelem Chírou na slavnost stříhání svých ovcí do Timny.</verse>
        <verse osisID='Gen.38.13'>Támar bylo oznámeno: "Hle, tvůj tchán jde vzhůru do Timny stříhat své ovce."</verse>
        <verse osisID='Gen.38.14'>Odložila tedy své vdovské šaty, vzala si závoj a zahalila se. Potom si sedla u vstupu do Enajim, což je po cestě do Timny. (Viděla totiž, že Šela je dospělý a že za něj nebyla provdána.)</verse>
        <verse osisID='Gen.38.15'>A když ji Juda uviděl, považoval ji za nevěstku, neboť měla zahalenou tvář.</verse>
        <verse osisID='Gen.38.16'>Uchýlil se tedy cestou k ní a řekl: "Chci se s tebou vyspat." (Nevěděl totiž, že je to jeho snacha.) Zeptala se: "Co mi za to dáš?"</verse>
        <verse osisID='Gen.38.17'>Odpověděl: "Pošlu ti kůzle ze svého stáda." Ona na to: "Než je pošleš, musíš dát něco do zástavy."</verse>
        <verse osisID='Gen.38.18'>Zeptal se: "Co ti mám dát do zástavy?" Odpověděla: "Své pečetidlo, šňůru a hůl, co máš v ruce." Dal jí to, vyspal se s ní a ona otěhotněla.</verse>
        <verse osisID='Gen.38.19'>Potom vstala a odešla, odložila závoj a oblékla si své vdovské šaty.</verse>
        <verse osisID='Gen.38.20'>Juda poslal to kůzle po svém adulamském příteli. Měl od té ženy vyzvednout zástavu, ale nemohl ji najít.</verse>
        <verse osisID='Gen.38.21'>Vyptával se místních mužů: "Kde je ta prostitutka, co seděla v Enajim u cesty?" Řekli mu ale: "Tady žádná prostitutka nikdy nebyla."</verse>
        <verse osisID='Gen.38.22'>A tak se vrátil k Judovi se slovy: "Nemohl jsem ji najít. Místní muži mi navíc řekli, že tam žádná prostitutka nikdy nebyla."</verse>
        <verse osisID='Gen.38.23'>Juda odpověděl: "Ať si to tedy nechá, abychom neměli ostudu. To kůzle jsem jí přece poslal, ale tys ji nemohl najít."</verse>
        <verse osisID='Gen.38.24'>Asi za tři měsíce bylo Judovi oznámeno: "Tvoje snacha Támar se zachovala jako nevěstka! Dokonce už je z toho smilstva těhotná!" Juda řekl: "Vyveďte ji ven, ať je upálena!"</verse>
        <verse osisID='Gen.38.25'>Už ji vedli, když vtom poslala svému tchánovi vzkaz: "Jsem těhotná s mužem, jemuž patří tyto věci!" Dodala: "Poznej prosím, čí je toto pečetidlo, šňůra a hůl."</verse>
        <verse osisID='Gen.38.26'>Když Juda ty věci poznal, zvolal: "Ona je spravedlivější než já - vždyť jsem ji nechtěl provdat za svého syna Šelu!" A víckrát s ní už nespal.</verse>
        <verse osisID='Gen.38.27'>Když pak přišel čas jejího porodu, hle, v jejím lůnu byla dvojčata.</verse>
        <verse osisID='Gen.38.28'>Během porodu jeden syn vystrčil ruku. Porodní bába ho za ni chytila a uvázala na ni červenou nit se slovy: "Tento vyšel první."</verse>
        <verse osisID='Gen.38.29'>On ji však zase vtáhl zpět a hle, ven vyšel jeho bratr. Řekla tedy: "Jakou trhlinou ses prodral?" A tak dostal jméno Peres, Průlom.</verse>
        <verse osisID='Gen.38.30'>Když potom vyšel jeho bratr s onou červenou nití na ruce, dostal jméno Zerach, Červánek.</verse>
      </chapter>
      <chapter osisID='Gen.39'>
        <verse osisID='Gen.39.1'>Josefa mezitím Izmaelité odvedli dolů do Egypta. Tam ho od nich koupil jeden Egypťan, faraonův dvořan Putifar, velitel stráže.</verse>
        <verse osisID='Gen.39.2'>Hospodin však byl s Josefem, a tak se mu všechno dařilo a zůstal v domě svého egyptského pána.</verse>
        <verse osisID='Gen.39.3'>Když jeho pán viděl, že Hospodin je s ním a že Hospodin působí, aby se vše, k čemu přiloží ruku, dařilo,</verse>
        <verse osisID='Gen.39.4'>oblíbil si Josefa a ten se stal jeho pomocníkem. Nakonec ho Putifar ustanovil správcem svého domu a svěřil mu do rukou všechno, co měl.</verse>
        <verse osisID='Gen.39.5'>Od té chvíle Hospodin domu toho Egypťana požehnal. Díky Josefovi bylo Hospodinovo požehnání na všem, co měl v domě i na poli,</verse>
        <verse osisID='Gen.39.6'>a tak nechal všechen svůj majetek v Josefově správě. Když měl doma jeho, nestaral se o nic než o své jídlo.Josef byl nápadně krásný, překrásný muž.</verse>
        <verse osisID='Gen.39.7'>Po nějaké době mohla manželka jeho pána na Josefovi oči nechat. Nakonec řekla: "Spi se mnou!"</verse>
        <verse osisID='Gen.39.8'>On však odmítl. Řekl manželce svého pána: "Když mě můj pán má doma, o nic se nestará. Vše, co mu patří, mi svěřil do rukou.</verse>
        <verse osisID='Gen.39.9'>Nikdo nemá v domě větší pravomoc než já; neodepřel mi nic kromě tebe, poněvadž jsi jeho žena! Jak bych mohl spáchat takovou hanebnost a zhřešit proti Bohu?"</verse>
        <verse osisID='Gen.39.10'>A i když Josefa přemlouvala den za dnem, aby si k ní lehl a pobyl s ní, neposlechl ji.</verse>
        <verse osisID='Gen.39.11'>Jednoho dne, když přišel dělat svou práci v domě, nebyl nikdo ze služebnictva doma.</verse>
        <verse osisID='Gen.39.12'>Tehdy ho chytila za šaty a řekla: "Spi se mnou!" On však nechal šaty v její ruce, utekl a běžel ven.</verse>
        <verse osisID='Gen.39.13'>Když uviděla, že jí nechal své šaty v ruce a utekl ven,</verse>
        <verse osisID='Gen.39.14'>svolala služebnictvo a řekla jim: "Podívejte se! Přivedl k nám můj muž toho Hebreje, aby si s námi zahrával?! Přišel a chtěl se se mnou vyspat, ale já jsem začala hlasitě křičet.</verse>
        <verse osisID='Gen.39.15'>Když uslyšel, jak křičím, nechal své šaty u mě, utekl a běžel ven."</verse>
        <verse osisID='Gen.39.16'>Ty jeho šaty nechala ležet vedle sebe, dokud nepřišel domů jeho pán.</verse>
        <verse osisID='Gen.39.17'>Tehdy mu vyprávěla: "Ten hebrejský otrok, jehož jsi k nám přivedl, ke mně přišel a chtěl si se mnou zahrávat!</verse>
        <verse osisID='Gen.39.18'>Když jsem se ale dala do křiku, nechal své šaty u mě a utekl ven."</verse>
        <verse osisID='Gen.39.19'>Josefův pán naslouchal slovům své ženy, a když řekla: "Takto se ke mně zachoval tvůj otrok," vzplanul hněvem.</verse>
        <verse osisID='Gen.39.20'>A tak ho jeho pán vzal a vsadil do žaláře, na místo, kde bývají drženi královští vězni. Tak se Josef ocitl v žaláři.</verse>
        <verse osisID='Gen.39.21'>Hospodin však byl s ním. Zahrnul jej svým milosrdenstvím a zjednal mu přízeň u vrchního žalářníka.</verse>
        <verse osisID='Gen.39.22'>Vrchní žalářník nakonec svěřil všechny vězně v žaláři do Josefových rukou. Cokoli tam dělali, měl na starosti on.</verse>
        <verse osisID='Gen.39.23'>Vrchní žalářník ani nemusel na nic, co mu svěřil, dohlížet. Hospodin byl totiž s ním a působil, aby se mu všechno dařilo.</verse>
      </chapter>
      <chapter osisID='Gen.40'>
        <verse osisID='Gen.40.1'>Po nějaké době se číšník a pekař egyptského krále prohřešili proti svému pánu, králi Egypta.</verse>
        <verse osisID='Gen.40.2'>Farao se rozhněval na oba své dvořany - na vrchního číšníka i na vrchního pekaře -</verse>
        <verse osisID='Gen.40.3'>a dal je do vězení v domě velitele stráže, na stejné místo v žaláři, kde byl vězněn Josef.</verse>
        <verse osisID='Gen.40.4'>Velitel stráže je svěřil do Josefovy péče. Když už byli ve vězení dlouho,</verse>
        <verse osisID='Gen.40.5'>oba dva - číšník i pekař egyptského krále, kteří byli uvězněni v žaláři - měli sen. Každý měl téže noci svůj sen, každý s vlastním významem.</verse>
        <verse osisID='Gen.40.6'>Když k nim Josef ráno přišel, pohlédl na ně a hle, byli smutní.</verse>
        <verse osisID='Gen.40.7'>Zeptal se tedy faraonových dvořanů uvězněných spolu s ním v domě jeho pána: "Proč se dnes tváříte tak nešťastně?"</verse>
        <verse osisID='Gen.40.8'>Odpověděli mu: "Měli jsme sen a není tu, kdo by ho vyložil." Josef jim řekl: "Nepatří snad výklady Bohu? Prosím, vyprávějte mi je."</verse>
        <verse osisID='Gen.40.9'>Vrchní číšník tedy Josefovi vyprávěl svůj sen: "Hle, ve snu jsem před sebou viděl vinný keř</verse>
        <verse osisID='Gen.40.10'>a na něm tři výhonky. Na keři vyrazily pupeny, potom květy a nakonec zralé hrozny.</verse>
        <verse osisID='Gen.40.11'>Měl jsem v ruce faraonův pohár, a tak jsem ty hrozny trhal a vymačkával je do faraonova poháru. Pak jsem ten pohár podal faraonovi."</verse>
        <verse osisID='Gen.40.12'>Josef mu řekl: "Toto je výklad toho snu: Ty tři výhonky jsou tři dny.</verse>
        <verse osisID='Gen.40.13'>Už za tři dny tě farao předvolá a vrátí ti tvůj úřad. Budeš faraonovi podávat pohár, jako jsi to dělával, když jsi býval jeho číšníkem.</verse>
        <verse osisID='Gen.40.14'>Až se ti však povede dobře, pamatuj na mě. Prokaž mi prosím laskavost, aby ses o mně zmínil faraonovi a dostal mě odsud ven.</verse>
        <verse osisID='Gen.40.15'>Byl jsem sprostě unesen ze země Hebrejů a ani zde jsem neudělal nic, za co bych měl být vsazen do jámy!"</verse>
        <verse osisID='Gen.40.16'>Když vrchní pekař viděl, jak dobrý to byl výklad, řekl Josefovi: "I já jsem měl sen. Hle, měl jsem na hlavě tři proutěné košíky.</verse>
        <verse osisID='Gen.40.17'>V tom, který byl navrchu, bylo nejrůznější pečivo připravené pro faraona, ale ptáci mi je z košíku na hlavě klovali."</verse>
        <verse osisID='Gen.40.18'>Josef odpověděl: "Toto je výklad toho snu: Ty tři koše jsou tři dny.</verse>
        <verse osisID='Gen.40.19'>Už za tři dny tě farao připraví o hlavu - pověsí tě na kůl a ptáci z tebe budou klovat maso!"</verse>
        <verse osisID='Gen.40.20'>Třetího dne pak měl farao narozeniny a vystrojil všem svým služebníkům hostinu. Tehdy před očima svých služebníků předvolal vrchního číšníka i vrchního pekaře.</verse>
        <verse osisID='Gen.40.21'>Vrchnímu číšníkovi vrátil jeho úřad, takže znovu podával pohár faraonovi,</verse>
        <verse osisID='Gen.40.22'>ale vrchního pekaře dal pověsit na kůl, jak jim to Josef vyložil.</verse>
        <verse osisID='Gen.40.23'>Vrchní číšník ale na Josefa nepamatoval. Úplně na něj zapomněl.</verse>
      </chapter>
      <chapter osisID='Gen.41'>
        <verse osisID='Gen.41.1'>Po dvou dlouhých letech měl farao sen: Stál u Nilu</verse>
        <verse osisID='Gen.41.2'>a hle, z Nilu vystoupilo sedm nápadně krásných a tučných krav a pásly se v mokřině.</verse>
        <verse osisID='Gen.41.3'>Náhle za nimi z Nilu vystoupilo sedm jiných krav, nápadně ošklivých a hubených; postavily se k těm prvním kravám na břehu Nilu</verse>
        <verse osisID='Gen.41.4'>a tyto ošklivé a hubené krávy sežraly těch sedm krásných a tučných. Vtom se Farao probudil.</verse>
        <verse osisID='Gen.41.5'>Když znovu usnul, měl další sen: Na jednom stéble vyrostlo sedm bohatých a pěkných klasů.</verse>
        <verse osisID='Gen.41.6'>Náhle za nimi vyrazilo sedm klasů hubených a sežehlých východním větrem</verse>
        <verse osisID='Gen.41.7'>a ty hubené klasy pohltily těch sedm bohatých a pěkných. Vtom se farao probudil a hle, byl to sen.</verse>
        <verse osisID='Gen.41.8'>Ráno pak byl farao velmi rozrušen, a tak si dal zavolat všechny věštce a mudrce Egypta a vyprávěl jim své sny. Nikdo je však faraonovi neuměl vyložit.</verse>
        <verse osisID='Gen.41.9'>Tehdy k faraonovi promluvil vrchní číšník: "Musím dnes připomenout své prohřešky:</verse>
        <verse osisID='Gen.41.10'>Farao se kdysi rozhněval na své služebníky a dal mě do vězení v domě velitele stráže - mě a vrchního pekaře.</verse>
        <verse osisID='Gen.41.11'>Já i on jsme tam měli ve stejnou noc sen, každý jsme měli sen s vlastním významem.</verse>
        <verse osisID='Gen.41.12'>A byl tam s námi jeden hebrejský mladík, otrok velitele stráže. Vyprávěli jsme mu své sny a on nám je vyložil; každému dal výklad jeho snu.</verse>
        <verse osisID='Gen.41.13'>A jak nám vyložil, tak se stalo: mně byl vrácen můj úřad a pekař byl oběšen."</verse>
        <verse osisID='Gen.41.14'>Farao si tedy dal Josefa zavolat. Spěšně ho vytáhli z jámy, a když se oholil a převlékl si šaty, přišel k faraonovi.</verse>
        <verse osisID='Gen.41.15'>Ten Josefovi řekl: "Měl jsem sen a nikdo ho neumí vyložit. Slyšel jsem však o tobě, že jakmile uslyšíš sen, vyložíš ho."</verse>
        <verse osisID='Gen.41.16'>Josef faraonovi odpověděl: "Ne já, ale Bůh dá faraonovi příznivou odpověď!"</verse>
        <verse osisID='Gen.41.17'>Farao tedy Josefovi řekl: "Měl jsem sen: Stál jsem na břehu Nilu</verse>
        <verse osisID='Gen.41.18'>a hle, z Nilu vystoupilo sedm tučných a nápadně krásných krav a pásly se v mokřině.</verse>
        <verse osisID='Gen.41.19'>Náhle za nimi vystoupilo sedm jiných krav, churavých, nápadně ošklivých a tak vyhublých, že jsem takovou ošklivost v celé egyptské zemi ještě neviděl.</verse>
        <verse osisID='Gen.41.20'>Ty vyhublé a ošklivé krávy pak sežraly těch sedm prvních, tučných krav.</verse>
        <verse osisID='Gen.41.21'>A ačkoli je sežraly, nebylo to na nich vůbec znát, neboť byly stejně ošklivé jako předtím. A vtom jsem se probudil.</verse>
        <verse osisID='Gen.41.22'>V dalším snu jsem viděl, jak na jednom stéble vyrostlo sedm klasů, bohatých a pěkných.</verse>
        <verse osisID='Gen.41.23'>Náhle za nimi vyrazilo sedm klasů planých, hubených a sežehlých východním větrem</verse>
        <verse osisID='Gen.41.24'>a ty hubené klasy pohltily těch sedm pěkných. Vyprávěl jsem to věštcům, ale nikdo mi to neuměl vysvětlit."</verse>
        <verse osisID='Gen.41.25'>Josef tedy faraonovi řekl: "Faraonův sen je jeden a tentýž. Bůh faraonovi oznámil, co se chystá učinit:</verse>
        <verse osisID='Gen.41.26'>Sedm pěkných krav je sedm let, sedm pěkných klasů je rovněž sedm let - je to jeden a tentýž sen.</verse>
        <verse osisID='Gen.41.27'>Sedm vyhublých a ošklivých krav vystupujících za nimi je sedm let, stejně jako těch sedm prázdných klasů sežehlých východním větrem. Je to sedm let hladu.</verse>
        <verse osisID='Gen.41.28'>Jak jsem už řekl, Bůh faraonovi ukázal, co se chystá učinit.</verse>
        <verse osisID='Gen.41.29'>Hle, na celou egyptskou zem přichází sedm let veliké hojnosti.</verse>
        <verse osisID='Gen.41.30'>Po nich však nastane sedm let hladu, kdy se v egyptské zemi na všechnu tu hojnost zapomene. Hlad stráví celou zem.</verse>
        <verse osisID='Gen.41.31'>Tento hlad bude tak krutý, že předcházející hojnost nebude v zemi vůbec znát.</verse>
        <verse osisID='Gen.41.32'>A že byl ten sen faraonovi dvakrát zopakován, znamená, že ta věc je u Boha jistá a Bůh ji brzy vykoná.</verse>
        <verse osisID='Gen.41.33'>Nechť tedy farao vybere rozvážného a moudrého muže a ustanoví ho nad egyptskou zemí.</verse>
        <verse osisID='Gen.41.34'>Nechť farao začne jednat. Ať ustaví nad zemí úředníky a během těch sedmi let hojnosti vybírá pětinu úrody egyptské země.</verse>
        <verse osisID='Gen.41.35'>Úředníci ať během těch nadcházejících dobrých let shromažďují všechny potraviny, ať uskladní obilí pod faraonovu pravomoc, uloží potraviny do měst a hlídají je.</verse>
        <verse osisID='Gen.41.36'>Tak vznikne pro celou zem zásoba jídla na těch sedm let hladu, který v Egyptě nastane, a země se nezhroutí hladem."</verse>
        <verse osisID='Gen.41.37'>Faraonovi i všem jeho služebníkům se ten návrh líbil.</verse>
        <verse osisID='Gen.41.38'>Farao to probíral se svými služebníky: "Cožpak najdeme někoho, v kom by byl Boží Duch jako v něm?"</verse>
        <verse osisID='Gen.41.39'>Farao tedy oslovil Josefa: "Jelikož ti Bůh dal poznat toto vše, nikdo nebude tak rozvážný a moudrý jako ty!</verse>
        <verse osisID='Gen.41.40'>Ty budeš správcem mého domu a všechen můj lid se podrobí tvým rozkazům. Sám tě budu převyšovat jen trůnem."</verse>
        <verse osisID='Gen.41.41'>Potom farao Josefovi řekl: "Hle, ustanovuji tě správcem nad celou egyptskou zemí!"</verse>
        <verse osisID='Gen.41.42'>Farao sňal z ruky svůj pečetní prsten a navlékl ho na ruku Josefovi; oblékl mu kmentové roucho a na krk mu pověsil zlatý řetěz.</verse>
        <verse osisID='Gen.41.43'>Potom ho nechal vozit ve voze jako svého zástupce a provolávat před ním: "Na kolena!" Tak ho ustanovil správcem nad celou egyptskou zemí.</verse>
        <verse osisID='Gen.41.44'>Farao Josefovi řekl: "Já jsem farao, ale bez tvého svolení nikdo v celém Egyptě nepohne rukou ani nohou!"</verse>
        <verse osisID='Gen.41.45'>Tehdy dal farao Josefovi jméno Cafnat-paneach a oženil ho s Asenat, dcerou Putifery, kněze z Heliopole. Tak se Josef dostal do čela egyptské země.</verse>
        <verse osisID='Gen.41.46'>Když stanul před faraonem, králem Egypta, bylo Josefovi třicet let. Josef pak vyšel od faraona a procházel celou egyptskou zem.</verse>
        <verse osisID='Gen.41.47'>V sedmi letech hojnosti země vydávala úrodu plnými hrstmi.</verse>
        <verse osisID='Gen.41.48'>Josef tedy po sedm let v egyptské zemi shromažďoval všechny potraviny a ukládal je ve městech. V každém městě ukládal potraviny z okolních polí.</verse>
        <verse osisID='Gen.41.49'>Tak Josef nashromáždil nesmírné množství obilí, jako je mořského písku. Nakonec ho přestal i počítat, neboť ho bylo bezpočtu.</verse>
        <verse osisID='Gen.41.50'>Ještě než přišla léta hladu, se Josefovi narodili dva synové. Porodila mu je Asenat, dcera Putifery, kněze z Heliopole.</verse>
        <verse osisID='Gen.41.51'>Josef dal prvorozenému jméno Manases, Zapomnění, neboť řekl: "Bůh mi dal zapomenout na všechno mé strádání, na celý můj otcovský dům."</verse>
        <verse osisID='Gen.41.52'>Druhému pak dal jméno Efraim, Plodnost, neboť řekl: "Bůh mě v zemi mého trápení učinil plodným."</verse>
        <verse osisID='Gen.41.53'>Když pak v Egyptě uplynulo sedm let hojnosti,</verse>
        <verse osisID='Gen.41.54'>přišlo na řadu sedm let hladu, jak Josef předpověděl. Ve všech zemích byl hlad, ale v celém Egyptě byl chléb.</verse>
        <verse osisID='Gen.41.55'>A když začala hladovět i celá egyptská zem a lid volal k faraonovi o chléb, farao řekl všem Egypťanům: "Jděte za Josefem! Udělejte, cokoli vám řekne."</verse>
        <verse osisID='Gen.41.56'>Hlad zachvátil celý svět. Josef tehdy otevřel všechny obilnice a prodával Egypťanům zrní, neboť hlad se rozmáhal i v egyptské zemi.</verse>
        <verse osisID='Gen.41.57'>Celý svět přicházel k Josefovi do Egypta nakupovat zrní, protože se po celém světě rozmohl hlad.</verse>
      </chapter>
      <chapter osisID='Gen.42'>
        <verse osisID='Gen.42.1'>Když Jákob uviděl, že v Egyptě je zrní, řekl svým synům: "Co se na sebe jen tak díváte?</verse>
        <verse osisID='Gen.42.2'>Slyšel jsem, že v Egyptě je zrní. Jděte a nějaké tam pro nás nakupte, ať zůstaneme naživu a nezemřeme!"</verse>
        <verse osisID='Gen.42.3'>A tak šlo deset Josefových bratrů dolů do Egypta nakoupit obilí.</verse>
        <verse osisID='Gen.42.4'>Ale Benjamína, Josefova vlastního bratra, Jákob s bratry neposlal. Řekl si totiž: "Aby se mu snad nepřihodilo něco zlého."</verse>
        <verse osisID='Gen.42.5'>Izraelovi synové přišli nakoupit zrní spolu s jinými příchozími, neboť v kanaánské zemi byl hlad.</verse>
        <verse osisID='Gen.42.6'>Protože nejvyšším zemským správcem byl Josef a byl to on, kdo prodával zrní všemu lidu, Josefovi bratři přišli k němu a klaněli se tváří k zemi.</verse>
        <verse osisID='Gen.42.7'>Josef své bratry poznal na první pohled. Choval se k nim však jako cizí a mluvil s nimi tvrdě. "Odkud jste přišli?" zeptal se jich. "Z kanaánské země," odpověděli, "abychom nakoupili jídlo."</verse>
        <verse osisID='Gen.42.8'>Josef své bratry poznal, ale oni ho nepoznali.</verse>
        <verse osisID='Gen.42.9'>Josef si pamatoval sny, které o nich měl, a tak jim řekl: "Jste špehové! Přišli jste prozkoumat slabiny země!"</verse>
        <verse osisID='Gen.42.10'>Odpověděli mu: "Nikoli, pane, tvoji služebníci přišli nakoupit jídlo!</verse>
        <verse osisID='Gen.42.11'>Všichni jsme synové jednoho muže, jsme slušní lidé. Tvoji služebníci nikdy nebyli špehové!"</verse>
        <verse osisID='Gen.42.12'>On však řekl: "Ne! Přišli jste si prohlédnout slabiny země!"</verse>
        <verse osisID='Gen.42.13'>Odpověděli: "Tvoji služebníci jsou bratři. Bývalo nás dvanáct synů jednoho muže v kanaánské zemi; nejmladší je právě doma s naším otcem a jeden - ten už není."</verse>
        <verse osisID='Gen.42.14'>Josef pokračoval: "Jak jsem řekl: Jste špehové!</verse>
        <verse osisID='Gen.42.15'>Proto si vás prověřím. Jakože je farao živ, nevyjdete odsud, dokud sem nepřijde váš nejmladší bratr!</verse>
        <verse osisID='Gen.42.16'>Pošlete jednoho z vás, aby vašeho bratra vyzvedl. Vy zatím budete uvězněni, aby se ověřila vaše slova a ukázalo se, zda jste říkali pravdu. A pokud ne, jakože je farao živ, jste špehové!"</verse>
        <verse osisID='Gen.42.17'>A tak je nechal na tři dny zavřít do vězení.</verse>
        <verse osisID='Gen.42.18'>Třetího dne jim Josef řekl: "Jsem bohabojný člověk. Když uděláte, co říkám, budete žít.</verse>
        <verse osisID='Gen.42.19'>Když jste tak slušní, zůstane v tomto vězení jen jeden z vás. Vy ostatní jděte a přineste svým rodinám zrní k zahnání hladu.</verse>
        <verse osisID='Gen.42.20'>Přiveďte však ke mně svého nejmladšího bratra! Tak se vaše slova ověří a nezemřete." S tím souhlasili.</verse>
        <verse osisID='Gen.42.21'>Jeden druhému tehdy začali říkat: "Běda! Provinili jsme se na svém bratru! Viděli jsme ho ve smrtelné úzkosti, když nás prosil o milost, ale nechtěli jsme slyšet. To proto jsme teď v úzkých!"</verse>
        <verse osisID='Gen.42.22'>Ruben se ozval: "Copak jsem vám neříkal: Neubližujte tomu dítěti? Jenže jste nechtěli slyšet, a tak teď pykáme za jeho krev!"</verse>
        <verse osisID='Gen.42.23'>Josef s nimi mluvil skrze tlumočníka, a tak nevěděli, že jim rozumí.</verse>
        <verse osisID='Gen.42.24'>V tu chvíli se od nich odvrátil a rozplakal se. Potom se k nim vrátil, promluvil s nimi, vybral z nich Šimeona a před jejich očima ho spoutal.</verse>
        <verse osisID='Gen.42.25'>Potom přikázal, ať jim naplní měchy obilím, každému z nich ať do pytle vrátí jeho stříbro a dají jim také jídlo na cestu. Tak se k nim zachoval.</verse>
        <verse osisID='Gen.42.26'>Naložili tedy zrní na osly a odešli.</verse>
        <verse osisID='Gen.42.27'>Když měli cestou nocovat, jeden z nich otevřel svůj pytel, aby dal svému oslu obrok, a vtom uviděl své stříbro: leželo navrchu v jeho vaku!</verse>
        <verse osisID='Gen.42.28'>"Mé stříbro je zpátky!" zvolal ke svým bratrům. "Je přímo v mém vaku!" Hrůzou se v nich zastavilo srdce. Jeden druhého se rozechvěle ptali: "Co nám to Bůh dělá?"</verse>
        <verse osisID='Gen.42.29'>Když pak přišli ke svému otci Jákobovi do kanaánské země, vyprávěli mu všechno, co je potkalo:</verse>
        <verse osisID='Gen.42.30'>"Ten muž, pán té země, s námi mluvil tvrdě. Považoval nás za špehy,</verse>
        <verse osisID='Gen.42.31'>ale my jsme mu řekli: ‚Jsme slušní lidé, nikdy jsme nebyli špehové!</verse>
        <verse osisID='Gen.42.32'>Bývalo nás dvanáct bratrů, synů našeho otce. Jeden už není a nejmladší je právě s naším otcem doma v kanaánské zemi.'</verse>
        <verse osisID='Gen.42.33'>Ten muž, pán té země, nám však řekl: ‚Uvidíme, zda jste slušní lidé! Nechte jednoho z vás u mne, vezměte svým rodinám jídlo k zahnání hladu a jděte.</verse>
        <verse osisID='Gen.42.34'>Přiveďte však ke mně svého nejmladšího bratra! Tak se přesvědčím, že nejste špehové, ale slušní lidé. Tehdy vám vrátím vašeho bratra a budete sem moci chodit nakupovat.'"</verse>
        <verse osisID='Gen.42.35'>Začali vyprazdňovat své pytle a hle, každý ve svém pytli našel svůj váček s penězi! Když viděli ty váčky s penězi, dostali strach - oni i jejich otec.</verse>
        <verse osisID='Gen.42.36'>Jejich otec Jákob zvolal: "Připravili jste mě o syny! Josef není, Šimeon není, a teď mi vezmete Benjamína?! To je pro mě příliš!"</verse>
        <verse osisID='Gen.42.37'>Ruben svému otci odpověděl: "Jestliže ti ho nepřivedu, zabij mé dva syny! Svěř ho do mých rukou a přivedu ti ho zpět."</verse>
        <verse osisID='Gen.42.38'>On však řekl: "Můj syn s vámi nepůjde! Jeho bratr je mrtev a zůstal jen on sám. Kdyby se mu na vaší cestě přihodilo něco zlého, přivedete mé šediny zármutkem do hrobu!"</verse>
      </chapter>
      <chapter osisID='Gen.43'>
        <verse osisID='Gen.43.1'>V zemi panoval krutý hlad.</verse>
        <verse osisID='Gen.43.2'>Když spotřebovali zrní, které přivezli z Egypta, řekl jim jejich otec: "Jděte nám tam znovu koupit něco k jídlu."</verse>
        <verse osisID='Gen.43.3'>Juda mu odpověděl: "Ten muž nás přísně varoval: ‚Nechoďte mi na oči bez svého bratra!'</verse>
        <verse osisID='Gen.43.4'>Pošleš-li s námi našeho bratra, půjdeme ti koupit jídlo.</verse>
        <verse osisID='Gen.43.5'>Nepošleš-li ho, nepůjdeme. Ten muž nám přece řekl: ‚Nechoďte mi na oči bez svého bratra!'"</verse>
        <verse osisID='Gen.43.6'>Izrael zvolal: "Proč jste mi tolik ublížili? Proč jste tomu muži řekli, že máte dalšího bratra?"</verse>
        <verse osisID='Gen.43.7'>Odpověděli: "Ten muž se podrobně vyptával na nás i na naši rodinu: ‚Žije ještě váš otec? Máte ještě dalšího bratra?' Podle toho jsme mu odpovídali. Jak jsme mohli vědět, že řekne: ‚Přiveďte svého bratra sem'?"</verse>
        <verse osisID='Gen.43.8'>Juda tehdy svému otci Izraelovi navrhl: "Pošli toho chlapce se mnou. Nech nás vstát a jít, ať zůstaneme naživu a nezemřeme my ani ty ani naše děti!</verse>
        <verse osisID='Gen.43.9'>Já se za něj zaručím, ode mě ho vyžaduj! Nepřivedu-li ho k tobě a nepostavím ho před tebou, ať za to před tebou nesu věčnou vinu.</verse>
        <verse osisID='Gen.43.10'>Kdybychom neotáleli, určitě bychom se už dvakrát vrátili!"</verse>
        <verse osisID='Gen.43.11'>Jejich otec Izrael jim nakonec řekl: "Ať se stane, co se musí stát. Udělejte tohle: Naberte do svých měchů nejvybranější plody země a odneste je tomu muži jako dar: něco balzámu, něco medu, vonné pryskyřice a myrhy, také pistácie a mandle.</verse>
        <verse osisID='Gen.43.12'>Vezměte s sebou dvojnásob stříbra, i to vrácené navrch vašich vaků, a odneste to s sebou zpět - snad šlo o omyl.</verse>
        <verse osisID='Gen.43.13'>Vezměte si i svého bratra. Vstaňte a vraťte se k tomu muži.</verse>
        <verse osisID='Gen.43.14'>Kéž vám u něj Všemohoucí Bůh dopřeje slitování, aby s vámi propustil vašeho dalšího bratra i Benjamína. A já, mám-li přijít o syny, ať o ně přijdu!"</verse>
        <verse osisID='Gen.43.15'>Vzali tedy s sebou kromě daru také dvojnásob stříbra a Benjamína. Vstali, odešli do Egypta a stanuli před Josefem.</verse>
        <verse osisID='Gen.43.16'>Když s nimi Josef uviděl Benjamína, řekl správci svého domu: "Odveď ty muže do paláce, poraz dobytče a připrav je. Ti muži dnes budou obědvat se mnou."</verse>
        <verse osisID='Gen.43.17'>Ten učinil, jak Josef řekl, a odvedl je do Josefova paláce.</verse>
        <verse osisID='Gen.43.18'>Když ale uviděli, kam je vedou, polekali se a říkali si: "Určitě nás sem dal odvést kvůli tomu stříbru, vrácenému prve do našich vaků. Teď se na nás vrhne, napadne nás a vezme nás do otroctví i s našimi osly!"</verse>
        <verse osisID='Gen.43.19'>Ještě na nádvoří tedy přistoupili ke správci Josefova domu a promluvili k němu:</verse>
        <verse osisID='Gen.43.20'>"Odpusť, pane, opravdu jsme sem prve přišli nakoupit jídlo.</verse>
        <verse osisID='Gen.43.21'>Když jsme cestou zpět měli nocovat, otevřeli jsme své vaky a hle, stříbro každého z nás leželo navrchu v jeho vaku - naše stříbro v plné váze! Proto jsme je teď přinesli s sebou.</verse>
        <verse osisID='Gen.43.22'>Přinesli jsme ještě další stříbro na nákup jídla. Nevíme, kdo nám to stříbro dal do vaků!"</verse>
        <verse osisID='Gen.43.23'>On však řekl: "Buďte klidní, nebojte se. Ten poklad vám dal do vaků váš Bůh, Bůh vašeho otce. Vaše stříbro jsem dostal v pořádku." Načež k nim přivedl Šimeona.</verse>
        <verse osisID='Gen.43.24'>Poté je uvedl do Josefova paláce, dal jim vodu na umytí nohou a jejich oslům dal obrok.</verse>
        <verse osisID='Gen.43.25'>Slyšeli, že tam mají obědvat, a tak připravili svůj dar, než Josef v poledne přijde.</verse>
        <verse osisID='Gen.43.26'>A když Josef přišel domů, předložili mu ten dar, který měli s sebou, a klaněli se mu až k zemi.</verse>
        <verse osisID='Gen.43.27'>Zeptal se jich, jak se jim daří, a řekl: "Jak se daří vašemu starému otci, o němž jste vyprávěli? Žije ještě?"</verse>
        <verse osisID='Gen.43.28'>Odpověděli: "Našemu otci, tvému služebníku, se daří dobře, ještě žije." Tehdy padli na kolena a klaněli se mu.</verse>
        <verse osisID='Gen.43.29'>On pozvedl oči a spatřil svého bratra Benjamína, syna své matky. Zeptal se: "Je tohle váš nejmladší bratr, o němž jste mi vyprávěli?" Potom řekl: "Kéž je ti Bůh milostiv, synu!"</verse>
        <verse osisID='Gen.43.30'>Nato Josef odspěchal, neboť byl náklonností ke svému bratrovi pohnut až k slzám. Šel do svého pokoje a tam plakal.</verse>
        <verse osisID='Gen.43.31'>Pak si umyl tvář, vyšel ven a s přemáháním řekl: "Podávejte jídlo!"</verse>
        <verse osisID='Gen.43.32'>Podávali tedy zvlášť pro něj, zvlášť pro ně a zvlášť pro Egypťany, kteří jedli s ním. (Egypťané totiž nemohou jíst s Hebreji - je to pro ně ohavnost.)</verse>
        <verse osisID='Gen.43.33'>Bratři před ním seděli v přesném pořadí, od prvorozeného až po nejmladšího, a s úžasem hleděli jeden na druhého.</verse>
        <verse osisID='Gen.43.34'>Nechal jim podávat čestné porce ze svého stolu a Benjamínova porce byla pětkrát větší než porce všech ostatních. A tak hodovali a hojně se s ním napili.</verse>
      </chapter>
      <chapter osisID='Gen.44'>
        <verse osisID='Gen.44.1'>Josef potom přikázal správci svého domu: "Naplň vaky těch mužů jídlem, kolik jen unesou, a vlož stříbro každého z nich navrch jejich vaků.</verse>
        <verse osisID='Gen.44.2'>A můj pohár, ten stříbrný pohár, vlož navrch vaku toho nejmladšího spolu se stříbrem zaplaceným za zrní." Učinil tedy, jak mu Josef řekl.</verse>
        <verse osisID='Gen.44.3'>Ráno za úsvitu byli muži i se svými osly propuštěni.</verse>
        <verse osisID='Gen.44.4'>Sotva vyšli kousek za město, Josef řekl správci svého domu: "Vstaň, pronásleduj ty muže, a až je dostihneš, řekni jim: ‚Proč oplácíte dobro zlem?</verse>
        <verse osisID='Gen.44.5'>Z toho poháru přece pije můj pán a používá ho k věštění! Co jste to provedli za špatnost?!'"</verse>
        <verse osisID='Gen.44.6'>Dostihl je tedy a opakoval jim ta slova.</verse>
        <verse osisID='Gen.44.7'>Odpověděli: "O čem to můj pán mluví? Tvoji služebníci by takovou věc nikdy neudělali!</verse>
        <verse osisID='Gen.44.8'>Vždyť jsme ti z kanaánské země přišli vrátit stříbro, které jsme našli navrchu svých vaků. Proč bychom v domě tvého pána kradli stříbro nebo zlato?</verse>
        <verse osisID='Gen.44.9'>U koho z tvých služebníků se to najde, ať zemře a z nás ať jsou pánovi otroci!"</verse>
        <verse osisID='Gen.44.10'>On řekl: "Dobrá. Mým otrokem ale bude jen ten, u koho se to najde. Vy ostatní budete volní."</verse>
        <verse osisID='Gen.44.11'>Všichni tedy rychle složili své vaky na zem a rozvázali je.</verse>
        <verse osisID='Gen.44.12'>Začal je prohledávat, počínaje od nejstaršího a konče u nejmladšího. A ten pohár se našel v Benjamínově vaku!</verse>
        <verse osisID='Gen.44.13'>V zoufalství roztrhli své pláště, každý naložil svého osla a vrátili se do města.</verse>
        <verse osisID='Gen.44.14'>Josef byl dosud v paláci, když tam Juda se svými bratry dorazil. Padli před ním na zem</verse>
        <verse osisID='Gen.44.15'>a Josef jim řekl: "Co jste se to pokoušeli provést? Nevíte snad, že muž jako já dokáže věštit?"</verse>
        <verse osisID='Gen.44.16'>Juda řekl: "Co máme říci, pane můj? Není se jak omluvit ani ospravedlnit. Sám Bůh odhalil vinu tvých služebníků. Hle, jsme otroci svého pána - my i ten, u něhož se našel ten pohár!"</verse>
        <verse osisID='Gen.44.17'>On však řekl: "To bych nikdy nepřipustil. Mým otrokem bude muž, u kterého se našel ten pohár. Vy ostatní se v pokoji vraťte ke svému otci!"</verse>
        <verse osisID='Gen.44.18'>Nato k němu Juda přistoupil se slovy: "Odpusť, pane můj, dovol prosím svému služebníku promluvit slovo k pánovým uším. Nehněvej se prosím na svého služebníka - jsi přece jako sám farao!</verse>
        <verse osisID='Gen.44.19'>Když se můj pán zeptal svých služebníků: ‚Máte otce nebo bratra?'</verse>
        <verse osisID='Gen.44.20'>řekli jsme: ‚Pane, máme starého otce a malého bratra, dítě, jež zplodil ve svém stáří. Jeho bratr je mrtev. Zůstal z dětí své matky sám a otec ho velmi miluje.'</verse>
        <verse osisID='Gen.44.21'>Tehdy jsi svým služebníkům řekl: ‚Přiveďte ho ke mně, ať ho vidím na vlastní oči.'</verse>
        <verse osisID='Gen.44.22'>Odpověděli jsme: ‚Pane, ten chlapec nemůže opustit svého otce. Když ho opustí, otec zemře!'</verse>
        <verse osisID='Gen.44.23'>Ty jsi však svým služebníkům řekl: ‚Nepřijde-li s vámi váš nejmladší bratr, nechoďte mi už nikdy na oči!'</verse>
        <verse osisID='Gen.44.24'>A tak jsme se vrátili ke tvému služebníku, našemu otci, a vyprávěli mu slova mého pána.</verse>
        <verse osisID='Gen.44.25'>Když potom náš otec řekl: ‚Jděte nám znovu koupit něco k jídlu,'</verse>
        <verse osisID='Gen.44.26'>odpověděli jsme: ‚Nemůžeme jít! Půjdeme, jen když s námi bude náš nejmladší bratr. Když s námi náš nejmladší bratr nebude, nesmíme tomu muži na oči.'</verse>
        <verse osisID='Gen.44.27'>Tvůj služebník, náš otec, nám na to řekl: ‚Sami víte, že mi má manželka porodila dva syny.</verse>
        <verse osisID='Gen.44.28'>Jeden mi odešel. Rozsápán, ach, je rozsápán! naříkal jsem a víckrát jsem ho nespatřil.</verse>
        <verse osisID='Gen.44.29'>Vezmete-li mi také tohoto a přihodí-li se mu něco zlého, přivedete mé šediny tím neštěstím do hrobu!'</verse>
        <verse osisID='Gen.44.30'>Což teď mohu přijít ke tvému služebníku, svému otci, bez chlapce, na němž on lpí celou duší?</verse>
        <verse osisID='Gen.44.31'>Až uvidí, že s námi chlapec není, zemře. Tak přivedeme šediny tvého služebníka, našeho otce, zármutkem do hrobu.</verse>
        <verse osisID='Gen.44.32'>Pane můj, osobně jsem se za toho chlapce svému otci zaručil. Řekl jsem: ‚Nepřivedu-li ho k tobě, ať za to před tebou nesu věčnou vinu!'</verse>
        <verse osisID='Gen.44.33'>Prosím, pane můj, ať tu mohu zůstat jako tvůj otrok místo toho chlapce, a chlapec ať prosím odejde se svými bratry!</verse>
        <verse osisID='Gen.44.34'>Jak bych se mohl ke svému otci vrátit bez chlapce? Což bych se mohl dívat na neštěstí, jež by mého otce postihlo?!"</verse>
      </chapter>
      <chapter osisID='Gen.45'>
        <verse osisID='Gen.45.1'>Tu se už Josef nemohl déle přemáhat. "Všichni ven!" křikl na svůj doprovod. (A tak s Josefem nikdo nezůstal, když se dával poznat svým bratrům.</verse>
        <verse osisID='Gen.45.2'>Plakal ale tak hlasitě, že to Egypťané uslyšeli, a doneslo se to až do faraonova paláce.)</verse>
        <verse osisID='Gen.45.3'>"Já jsem Josef!" řekl Josef svým bratrům. "Žije ještě můj otec?" Bratři oněměli hrůzou, jak se ho lekli.</verse>
        <verse osisID='Gen.45.4'>"Pojďte ke mně blíž," řekl Josef svým bratrům. A když přišli blíž, řekl: "Já jsem Josef, váš bratr, kterého jste prodali do Egypta.</verse>
        <verse osisID='Gen.45.5'>Netrapte se ale a nehněvejte se na sebe, že jste mě sem prodali. Sám Bůh mě sem poslal před vámi, aby vám zachránil život.</verse>
        <verse osisID='Gen.45.6'>Už dva roky je přece na zemi hlad a přichází ještě pět let, kdy se nebude orat ani sklízet.</verse>
        <verse osisID='Gen.45.7'>Bůh mě poslal před vámi, aby zajistil vaše přežití na zemi a zachránil vám život velikým vysvobozením.</verse>
        <verse osisID='Gen.45.8'>Nebyli jste to tedy vy, kdo mě sem poslal, ale Bůh! To on mě učinil faraonovým otcem, pánem celého jeho domu a vládcem nad celou egyptskou zemí.</verse>
        <verse osisID='Gen.45.9'>Pospěšte si tedy, vraťte se k mému otci a řekněte mu: ‚Toto praví tvůj syn Josef: Bůh mě učinil pánem celého Egypta. Neotálej a přijď ke mně!</verse>
        <verse osisID='Gen.45.10'>Budeš bydlet v kraji Gošen, kde mi budeš nablízku - ty, tví synové i synové tvých synů, tvůj brav, tvůj skot a všechno, co máš.</verse>
        <verse osisID='Gen.45.11'>Tam se o tebe postarám (neboť přijde ještě pět hladových let), abys netrpěl nouzí ty ani tvůj dům ani nic, co ti patří.'</verse>
        <verse osisID='Gen.45.12'>Vidíte na vlastní oči - i můj bratr Benjamín to vidí - že s vámi mluvím já sám.</verse>
        <verse osisID='Gen.45.13'>Povězte mému otci o vší mé slávě v Egyptě a o všem, co jste viděli. Pospěšte si a přiveďte mého otce sem!"</verse>
        <verse osisID='Gen.45.14'>Tehdy padl svému bratru Benjamínovi kolem krku a plakal a Benjamín plakal v jeho objetí.</verse>
        <verse osisID='Gen.45.15'>Potom líbal všechny své bratry a plakal nad nimi. Teprve pak na něj jeho bratři byli schopni promluvit.</verse>
        <verse osisID='Gen.45.16'>Mezitím se do faraonova paláce donesla zpráva: "Přišli Josefovi bratři!" Farao i jeho služebníci byli rádi,</verse>
        <verse osisID='Gen.45.17'>a tak farao Josefovi řekl: "Vzkaž svým bratrům: Učiňte toto - naložte svá zvířata a vydejte se na cestu. Až dorazíte do kanaánské země,</verse>
        <verse osisID='Gen.45.18'>vezměte svého otce i své rodiny a přijďte ke mně. Dám vám to nejlepší z Egypta, abyste sáli tuk země.</verse>
        <verse osisID='Gen.45.19'>Dostal jsi příkaz, splňte jej: Vezměte si z Egypta povozy pro své děti a ženy, přijďte a přivezte i svého otce.</verse>
        <verse osisID='Gen.45.20'>A neohlížejte se s lítostí za svým majetkem - vždyť vám bude patřit to nejlepší z Egypta!"</verse>
        <verse osisID='Gen.45.21'>A Izraelovi synové souhlasili. Josef jim podle faraonova pokynu dal povozy a jídlo na cestu.</verse>
        <verse osisID='Gen.45.22'>Všem jim dal také sváteční pláště, ale Benjamínovi dal tři sta šekelů stříbra a pět svátečních plášťů.</verse>
        <verse osisID='Gen.45.23'>Svému otci pak poslal tyto věci: deset oslů nesoucích nejlepší věci Egypta a deset oslic nesoucích zrní, chléb a potraviny pro jeho otce na cestu.</verse>
        <verse osisID='Gen.45.24'>A když se loučil s odcházejícími bratry, řekl jim: "Cestou se nehádejte!"</verse>
        <verse osisID='Gen.45.25'>A tak odešli z Egypta a přišli ke svému otci Jákobovi do Kanaánu.</verse>
        <verse osisID='Gen.45.26'>Oznámili mu: "Josef žije! Dokonce se stal vládcem celého Egypta!" Jeho srdce zůstalo zprvu netečné, neboť jim nevěřil.</verse>
        <verse osisID='Gen.45.27'>Když mu ale vyřídili všechna slova, která po nich Josef vzkázal, a když spatřil povozy, které Josef poslal, aby ho přivezli, tehdy duch jejich otce Jákoba okřál</verse>
        <verse osisID='Gen.45.28'>a Izrael řekl: "To stačí! Můj syn Josef žije! Půjdu, abych ho spatřil, než umřu!"</verse>
      </chapter>
      <chapter osisID='Gen.46'>
        <verse osisID='Gen.46.1'>A tak se Izrael se vším, co měl, vydal na cestu. Když přišel do Beer-šeby, přinesl oběti Bohu svého otce Izáka.</verse>
        <verse osisID='Gen.46.2'>Tu noc Bůh Izraelovi dal vidění. Zavolal: "Jákobe! Jákobe!" "Zde jsem," odpověděl.</verse>
        <verse osisID='Gen.46.3'>"Já jsem Bůh, Bůh tvého otce," řekl on. "Neboj se odejít do Egypta, neboť tam z tebe učiním veliký národ.</verse>
        <verse osisID='Gen.46.4'>Já půjdu do Egypta s tebou a já tě odtud znovu přivedu; tvé oči zatlačí svou vlastní rukou Josef."</verse>
        <verse osisID='Gen.46.5'>Tehdy se Jákob odvážil opustit Beer-šebu. Izraelovi synové posadili svého otce Jákoba i své děti a ženy na povozy, které farao poslal, aby je přivezli,</verse>
        <verse osisID='Gen.46.6'>vzali svá stáda i svůj majetek, jehož nabyli v Kanaánu, a přišli do Egypta - Jákob a veškeré jeho potomstvo.</verse>
        <verse osisID='Gen.46.7'>Jeho synové i vnukové přišli s ním, také jeho dcery a vnučky. Přivedl s sebou do Egypta veškeré své potomstvo.</verse>
        <verse osisID='Gen.46.8'>Toto jsou jména Izraelových synů, kteří přišli do Egypta - Jákob a jeho synové: Ruben, Jákobův prvorozený.</verse>
        <verse osisID='Gen.46.9'>Rubenovi synové: Chanoch, Palu, Checron a Karmi.</verse>
        <verse osisID='Gen.46.10'>Šimeonovi synové: Jemuel, Jamin, Ohad, Jachin, Cochar a Šaul, syn kanaánské ženy.</verse>
        <verse osisID='Gen.46.11'>Synové Leviho: Geršon, Kehat a Merari.</verse>
        <verse osisID='Gen.46.12'>Synové Judy: Er, Onan, Šela, Peres a Zerach (Er a Onan však v kanaánské zemi zemřeli). Peres měl syny Checrona a Chamula.</verse>
        <verse osisID='Gen.46.13'>Synové Isacharovi: Tola, Pua, Jašub a Šimron.</verse>
        <verse osisID='Gen.46.14'>Synové Zabulonovi: Sered, Elon a Jachleel.</verse>
        <verse osisID='Gen.46.15'>To jsou potomci Léy, které Jákobovi porodila v Padan-aramu stejně jako dceru Dínu - celkem 33 synů a dcer.</verse>
        <verse osisID='Gen.46.16'>Synové Gádovi: Cefon, Chagi, Šuni, Esbon, Eri, Arodi a Areli.</verse>
        <verse osisID='Gen.46.17'>Synové Ašerovi: Jimna, Jišva, Jišvi, Beria. Měli také sestru Serach a Beria měl syny Chebera a Malkiela.</verse>
        <verse osisID='Gen.46.18'>To jsou potomci Zilpy, kterou Lában daroval své dceři Lée, a ty zplodila Jákobovi - celkem 16 osob.</verse>
        <verse osisID='Gen.46.19'>Synové Ráchel, Jákobovy manželky: Josef a Benjamín.</verse>
        <verse osisID='Gen.46.20'>Josefovi se v Egyptě narodili synové Manases a Efraim, které mu porodila Asenat, dcera Putifery, kněze z Heliopole.</verse>
        <verse osisID='Gen.46.21'>Synové Benjamínovi: Bela, Beker, Ašbel, Gera, Naaman, Echi, Roš, Mupim, Chupim a Ard.</verse>
        <verse osisID='Gen.46.22'>To jsou potomci, kteří se Jákobovi narodili z Ráchel - celkem 14 osob.</verse>
        <verse osisID='Gen.46.23'>Syn Danův: Chušim.</verse>
        <verse osisID='Gen.46.24'>Synové Neftalímovi: Jachceel, Guni, Jecer a Šilem.</verse>
        <verse osisID='Gen.46.25'>To jsou potomci Bilhy, kterou Lában daroval své dceři Ráchel. Ty zplodila Jákobovi - celkem 7 osob.</verse>
        <verse osisID='Gen.46.26'>Celkový počet těch, kdo vyšli z Jákobových beder a přišli s ním do Egypta (kromě manželek Jákobových synů) - 66 osob.</verse>
        <verse osisID='Gen.46.27'>Dále pak synové Josefovi, kteří se mu narodili v Egyptě - 2 osoby. Celkem tedy přišlo z Jákobova domu do Egypta 70 osob.</verse>
        <verse osisID='Gen.46.28'>Juda byl vyslán napřed, aby od Josefa získal pokyny k cestě do Gošenu. A když tam dorazili,</verse>
        <verse osisID='Gen.46.29'>Josef zapřáhl do svého vozu a vyrazil do Gošenu vstříc svému otci Izraelovi. Jakmile se před ním objevil, padl mu kolem krku a dlouho plakal v jeho objetí.</verse>
        <verse osisID='Gen.46.30'>Izrael tehdy Josefovi řekl: "Teď mohu zemřít. Vždyť vidím tvou tvář - ty opravdu žiješ!"</verse>
        <verse osisID='Gen.46.31'>Josef pak řekl svým bratrům a celé rodině svého otce: "Půjdu dát faraonovi zprávu, že za mnou z Kanaánu přišli moji bratři a otec s rodinou. Řeknu mu:</verse>
        <verse osisID='Gen.46.32'>‚Ti lidé jsou pastevci. Chovají dobytek, a tak s sebou vzali svůj brav, skot a vše, co mají.'</verse>
        <verse osisID='Gen.46.33'>Až si vás potom farao zavolá a zeptá se, jaké máte zaměstnání,</verse>
        <verse osisID='Gen.46.34'>odpovíte: ‚Tvoji služebníci byli odjakživa chovateli dobytka - jak my, tak naši otcové.' To proto, aby vás nechal bydlet v kraji Gošen." (Egypťané totiž chovají ke všem pastevcům odpor.)</verse>
      </chapter>
      <chapter osisID='Gen.47'>
        <verse osisID='Gen.47.1'>Josef tedy přišel a oznámil faraonovi: "Můj otec a bratři přišli z Kanaánu se svým bravem, skotem a se vším, co mají. Hle, jsou v kraji Gošen."</verse>
        <verse osisID='Gen.47.2'>Vzal pět ze svých bratrů a představil je faraonovi.</verse>
        <verse osisID='Gen.47.3'>"Jaké máte zaměstnání?" zeptal se jich farao. "Tvoji služebníci jsou pastevci," odpověděli mu. "Jak my, tak naši otcové."</verse>
        <verse osisID='Gen.47.4'>Načež faraonovi řekli: "Přišli jsme do této země jako přistěhovalci, neboť v Kanaánu panuje krutý hlad a pro stáda tvých služebníků tam není pastva. Prosíme, nech své služebníky bydlet v gošenském kraji."</verse>
        <verse osisID='Gen.47.5'>Farao pak promluvil s Josefem: "Přišli k tobě tvůj otec a tví bratři.</verse>
        <verse osisID='Gen.47.6'>Nuže, egyptská země leží před tebou! Usaď svého otce a bratry na nejlepším kusu země; ať bydlí v kraji Gošen. A znáš-li mezi nimi zvlášť schopné muže, ustanov je správci mých vlastních stád."</verse>
        <verse osisID='Gen.47.7'>Potom Josef přivedl svého otce Jákoba. Když ho postavil před faraona, Jákob faraonovi požehnal.</verse>
        <verse osisID='Gen.47.8'>Farao se ho zeptal: "Kolik je ti let?"</verse>
        <verse osisID='Gen.47.9'>"Mé putování trvá sto třicet let," odpověděl mu Jákob. "Byl to krátký a těžký život. Zdaleka se nevyrovnal putování mých otců."</verse>
        <verse osisID='Gen.47.10'>Nato Jákob faraonovi požehnal a odešel od něj.</verse>
        <verse osisID='Gen.47.11'>Josef podle faraonova rozkazu usadil svého otce a bratry na pozemcích, které jim věnoval v nejlepší části egyptské země, v kraji Rameses.</verse>
        <verse osisID='Gen.47.12'>Tam Josef opatřoval svého otce i bratry chlebem; staral se o celou otcovu rodinu až po ty nejmenší.</verse>
        <verse osisID='Gen.47.13'>V celé zemi panoval tak krutý hlad, že nikde nebyl chléb. Egyptská i kanaánská země byla vyčerpána hladem.</verse>
        <verse osisID='Gen.47.14'>Josef tenkrát shromáždil všechny peníze, které se jen v Egyptě a Kanaánu našly, neboť za ně kupovali zrní. Ty peníze Josef odváděl do faraonova domu.</verse>
        <verse osisID='Gen.47.15'>A když v Egyptě a Kanaánu došly peníze, přišli všichni Egypťané k Josefovi a řekli: "Dej nám chléb! To máme před tebou umírat, když došly peníze?"</verse>
        <verse osisID='Gen.47.16'>Josef odpověděl: "Dejte mi svůj dobytek, a dám vám za něj chléb, když peníze došly."</verse>
        <verse osisID='Gen.47.17'>Přiváděli tedy k Josefovi svůj dobytek a Josef jim dával chléb za koně, brav, skot i za osly. Za všechen jejich dobytek je krmil chlebem po celý rok.</verse>
        <verse osisID='Gen.47.18'>A když ten rok uplynul, přišli k němu v dalším roce a řekli: "Nebudeme před svým pánem skrývat, že peníze došly. Také stáda dobytka už patří našemu pánu. Jak pán vidí, nezbylo nám nic než naše tělo a naše půda.</verse>
        <verse osisID='Gen.47.19'>To ti máme i s naší půdou umírat před očima? Kup nás i s naší půdou za chléb, a budeme faraonovými otroky! Dej nám osivo, ať zůstaneme naživu a nezemřeme a naše půda ať nezpustne!"</verse>
        <verse osisID='Gen.47.20'>Tak Josef pro faraona skoupil všechnu půdu v Egyptě. Všichni Egypťané totiž prodávali svá pole, neboť na ně doléhal hlad. Všechnu zem tedy získal pro faraona</verse>
        <verse osisID='Gen.47.21'>a lid od jednoho konce Egypta ke druhému podrobil nevolnictví.</verse>
        <verse osisID='Gen.47.22'>Pouze kněžskou půdu neskoupil, neboť kněží od faraona pobírali stanovené dávky a z těch dávek od faraona žili. Proto své pozemky neprodávali.</verse>
        <verse osisID='Gen.47.23'>Josef tenkrát lidu řekl: "K dnešnímu dni jsem vás i s vaší půdou koupil pro faraona. Zde máte osivo a osejte půdu!</verse>
        <verse osisID='Gen.47.24'>Až bude úroda, odevzdáte pětinu faraonovi. Čtyři díly si necháte na osivo pro pole a na jídlo pro sebe, své rodiny a své děti."</verse>
        <verse osisID='Gen.47.25'>Tehdy zvolali: "Zachránil jsi nám život, pane! Prokazuješ nám laskavost, že smíme být faraonovými otroky!"</verse>
        <verse osisID='Gen.47.26'>Josef tedy vydal o egyptské půdě ustanovení platné až dodnes: pětina patří faraonovi. Pouze kněžská půda faraonovi nepřipadla.</verse>
        <verse osisID='Gen.47.27'>Tak se tedy Izrael usadil v egyptské zemi, v kraji Gošen. Nabývali tam majetku a velice se rozplodili a rozmnožili.</verse>
        <verse osisID='Gen.47.28'>Jákob žil v egyptské zemi sedmnáct let a dožil se věku 147 let.</verse>
        <verse osisID='Gen.47.29'>Když se přiblížil čas Izraelovy smrti, přivolal svého syna Josefa a řekl mu: "Prokaž mi prosím laskavost a vlož ruku do mého klína na znamení lásky a věrnosti. Prosím, nepohřbívej mě v Egyptě!</verse>
        <verse osisID='Gen.47.30'>Až ulehnu ke svým otcům, vynes mě z Egypta a pochovej mě v jejich hrobě." "Udělám, co říkáš," odpověděl Josef.</verse>
        <verse osisID='Gen.47.31'>On však řekl: "Přísahej!" A tak mu to odpřisáhl a Izrael se v hlavách svého lůžka poklonil Bohu.</verse>
      </chapter>
      <chapter osisID='Gen.48'>
        <verse osisID='Gen.48.1'>Po nějaké době Josefovi bylo řečeno: "Hle, tvůj otec je nemocný!" Vzal tedy s sebou své dva syny, Manasese a Efraima.</verse>
        <verse osisID='Gen.48.2'>A když bylo Jákobovi řečeno: "Hle, přichází k tobě tvůj syn Josef!" Izrael se vzchopil a posadil se na lůžku.</verse>
        <verse osisID='Gen.48.3'>Jákob pak Josefovi řekl: "Všemohoucí Bůh se mi ukázal v Luzu v kanaánské zemi, požehnal mi</verse>
        <verse osisID='Gen.48.4'>a řekl mi: ‚Hle, způsobím, aby ses rozplodil a rozmnožil. Učiním z tebe svazek národů a tuto zem dám tvému budoucímu semeni do věčného vlastnictví.'</verse>
        <verse osisID='Gen.48.5'>Nyní tedy přijímám za své oba tvé syny, kteří se ti zde narodili před mým příchodem do Egypta: Efraim a Manases mi budou jako Ruben a Šimeon.</verse>
        <verse osisID='Gen.48.6'>Potomci, které zplodíš po nich, budou tví. Pokud jde o jejich dědictví, budou uvedeni pod jménem svých bratrů.</verse>
        <verse osisID='Gen.48.7'>Chci to tak proto, že mi Ráchel na cestě z Padanu zemřela. Byli jsme už v kanaánské zemi, zbýval jen kousek cesty do Efraty, a tam jsem ji pohřbil, na cestě k Efratě" (což je Betlém).</verse>
        <verse osisID='Gen.48.8'>Tehdy si Izrael všiml Josefových synů a zeptal se: "Kdo to je?"</verse>
        <verse osisID='Gen.48.9'>Josef svému otci odpověděl: "To jsou moji synové, které mi zde dal Bůh." Řekl tedy: "Přiveď je prosím ke mně, ať jim požehnám."</verse>
        <verse osisID='Gen.48.10'>(Izraelovy oči už byly zesláblé stářím, takže sotva viděl.) Josef je k němu přivedl a on je líbal a objímal.</verse>
        <verse osisID='Gen.48.11'>Tehdy Izrael Josefovi řekl: "Ani jsem nedoufal, že ještě uvidím tvou tvář, a hle, Bůh dal, že vidím i tvé potomky!"</verse>
        <verse osisID='Gen.48.12'>Josef pak oba syny odvedl z jeho klína a poklonil se tváří k zemi.</verse>
        <verse osisID='Gen.48.13'>Pravou rukou postavil Efraima k Izraelově levici a levou postavil Manasese k Izraelově pravici.</verse>
        <verse osisID='Gen.48.14'>Izrael však zkřížil ruce a položil svou pravici na hlavu Efraima, který byl mladší, a svou levici na hlavu Manasese, ačkoli ten byl prvorozený.</verse>
        <verse osisID='Gen.48.15'>A takto Josefovi požehnal: "Bůh, před jehož tváří chodili mí otcové Abraham a Izák, Bůh, jenž byl mým pastýřem po celý můj život až po dnešní den,</verse>
        <verse osisID='Gen.48.16'>Anděl, jenž mě ze všeho zlého vykoupil, nechť požehná těmto chlapcům. Nechť mé jméno díky nim dál zní, tak jako jméno mých otců Abrahama a Izáka, a nechť se na zemi jak potěr rozmnoží!"</verse>
        <verse osisID='Gen.48.17'>Když ale Josef spatřil, že jeho otec položil pravici na Efraimovu hlavu, nelíbilo se mu to. Vzal tedy otcovu ruku, aby ji přenesl z Efraimovy hlavy na Manasesovu,</verse>
        <verse osisID='Gen.48.18'>a řekl svému otci: "Tak ne, otče. Tenhle je prvorozený - jemu polož na hlavu svou pravici!"</verse>
        <verse osisID='Gen.48.19'>Jeho otec to však odmítl: "Vím, synu, vím. I z něho vzejde lid, i on se rozroste. Jeho mladší bratr se však rozroste víc než on a z jeho semene vzejde celé množství národů."</verse>
        <verse osisID='Gen.48.20'>Toho dne jim požehnal slovy: "Tvým jménem bude žehnat Izrael: ‚Dej Bůh, abys byl jako Efraim a Manases!'" A tak dal Izrael přednost Efraimovi před Manasesem.</verse>
        <verse osisID='Gen.48.21'>Potom řekl Josefovi: "Hle, já už umírám, ale Bůh bude s vámi a přivede vás zpět do země vašich otců.</verse>
        <verse osisID='Gen.48.22'>Tobě pak odkazuji o jeden díl země víc než tvým bratrům - Šechem, který jsem získal z rukou Emorejců svým mečem a lukem."</verse>
      </chapter>
      <chapter osisID='Gen.49'>
        <verse osisID='Gen.49.1'>Jákob tenkrát svolal své syny: "Sejděte se, ať vám oznámím, co vás potká ve dnech budoucích.</verse>
        <verse osisID='Gen.49.2'>Shromážděte se a slyšte, synové Jákobovi, naslouchejte svému otci Izraelovi:</verse>
        <verse osisID='Gen.49.3'>Rubene, tys můj prvorozený, mé síly a mého mužství první plod: přední co do vznešenosti, přední co do moci.</verse>
        <verse osisID='Gen.49.4'>Jak voda vzkypěl jsi - ztratil jsi prvenství! Do ložnice svého otce vstoupil jsi, mé lože odvážil ses poskvrnit.</verse>
        <verse osisID='Gen.49.5'>Šimeon a Levi, to jsou bratři; jejich meče jsou kruté nářadí.</verse>
        <verse osisID='Gen.49.6'>Do jejich rady nevstupuj, duše má, k jejich spolku se nepřidávej, slávo má! Vždyť pobili muže ve svém hněvu, zmrzačili býky ve svém rozmaru.</verse>
        <verse osisID='Gen.49.7'>Zlořečený jejich hněv, že je tak prudký, a jejich prchlivost, že je tak krutá! Rozdělím je v Jákobovi, v Izraeli je rozptýlím.</verse>
        <verse osisID='Gen.49.8'>Judo, tebe tví bratři budou chválit, tvá ruka na šíji tvých nepřátel! Synové tvého otce ať před tebou se sklánějí.</verse>
        <verse osisID='Gen.49.9'>Mladý lev je Juda; svou kořistí jsi vzrostl, synu můj! Schoulil se, jako lev ulehl, jako lvice - kdo přiměje ho vstát?</verse>
        <verse osisID='Gen.49.10'>Vůdcovská hůl nevzdálí se od Judy, žezlo v jeho klíně zůstane, než přijde Ten, jemuž náleží a jehož budou poslouchat národy.</verse>
        <verse osisID='Gen.49.11'>K vinnému keři přiváže oslíka, k ušlechtilé révě oslátko své. Ve víně své roucho vypere, v krvi hroznů svůj šat.</verse>
        <verse osisID='Gen.49.12'>Jeho oči se nad víno třpytí, zuby jeho nad mléko bílé jsou.</verse>
        <verse osisID='Gen.49.13'>Zabulon u mořského břehu bydlí, pro lodi bude přístavem, až k dalekému Sidonu se přivine.</verse>
        <verse osisID='Gen.49.14'>Isachar je osel houževnatý, mezi ohradami ležící.</verse>
        <verse osisID='Gen.49.15'>Až uvidí odpočinek, jak dobrý je, a zemi, jak je líbezná, hřbet sehne, aby břímě nosil, stane se nevolníkem, otrokem!</verse>
        <verse osisID='Gen.49.16'>Dan soudit bude lid svůj jako jeden z kmenů Izraele.</verse>
        <verse osisID='Gen.49.17'>Hadem na cestě bude Dan, růžkatou zmijí na stezce, jež koně uštkne do paty a jezdec se skácí zpět.</verse>
        <verse osisID='Gen.49.18'>Ó Hospodine, čekám na tvé spasení!</verse>
        <verse osisID='Gen.49.19'>Gád - horda se na něj nahrne, on se však v patách vrhne za ní.</verse>
        <verse osisID='Gen.49.20'>Ašer bude mít tučný pokrm, královské lahůdky obstará.</verse>
        <verse osisID='Gen.49.21'>Neftalí je laň vypuštěná, jež vrhá krásné kolouchy.</verse>
        <verse osisID='Gen.49.22'>Josef je ratolest plodná, plodná ratolest nad pramenem, jejíž výhonky se po zdi pnou.</verse>
        <verse osisID='Gen.49.23'>Zraňovali ho, stříleli, lukostřelci jej stíhali.</verse>
        <verse osisID='Gen.49.24'>Pevný však zůstal jeho luk, přijaly sílu paže rukou jeho z rukou Mocného Jákobova. Odtud je Pastýř, Kámen Izraelův -</verse>
        <verse osisID='Gen.49.25'>od Boha tvého otce, jenž ti pomůže. Všemohoucí kéž požehná tě požehnáním nebes nahoře, požehnáním propasti ležící dole, požehnáním prsou jakož i lůna!</verse>
        <verse osisID='Gen.49.26'>Požehnání tvého otce překonala požehnání mých rodičů až k vrcholům věčných návrší. Na hlavu Josefovu nechť přijdou, na temeno vyvoleného z bratří!</verse>
        <verse osisID='Gen.49.27'>Benjamín jako dravý vlk ráno úlovek bude žrát a večer svou kořist rozdělí."</verse>
        <verse osisID='Gen.49.28'>Toto je všech dvanáct izraelských kmenů a takto k nim jejich otec promluvil, když jim žehnal. Každému z nich udělil požehnání, jaké mu patřilo.</verse>
        <verse osisID='Gen.49.29'>Potom jim přikázal: "Až budu připojen ke svému lidu, pochovejte mě k mým otcům do jeskyně na poli Efrona Chetejského,</verse>
        <verse osisID='Gen.49.30'>do jeskyně na poli Makpela, která leží v kanaánské zemi naproti Mamre, na poli, jež Abraham koupil od Efrona Chetejského jako své vlastní pohřebiště.</verse>
        <verse osisID='Gen.49.31'>Tam pochovali Abrahama i jeho ženu Sáru, tam pochovali Izáka i jeho ženu Rebeku a tam jsem pochoval Léu.</verse>
        <verse osisID='Gen.49.32'>To pole i s jeskyní, která je na něm, je koupeno od Chetových synů!"</verse>
        <verse osisID='Gen.49.33'>A když Jákob dokončil tyto příkazy svým synům, stáhl nohy zpět na lůžko, vydechl naposled a byl připojen ke svému lidu.</verse>
      </chapter>
      <chapter osisID='Gen.50'>
        <verse osisID='Gen.50.1'>Josef se vrhl na otcovu tvář, skrápěl ji slzami a líbal ho.</verse>
        <verse osisID='Gen.50.2'>Potom Josef přikázal lékařům, kteří mu sloužili, aby jeho otce nabalzamovali. Lékaři balzamovali Izraele</verse>
        <verse osisID='Gen.50.3'>plných čtyřicet dní (tak dlouho totiž trvá balzamování) a Egypťané za něj drželi smutek po sedmdesát dní.</verse>
        <verse osisID='Gen.50.4'>Když uplynula doba jeho oplakávání, promluvil Josef k faraonovu dvoru: "Prokažte mi prosím laskavost a předneste faraonovým uším mou prosbu.</verse>
        <verse osisID='Gen.50.5'>Můj otec mě zavázal přísahou a řekl: ‚Hle, už umírám. Pochovej mě v mé hrobce, kterou jsem si vytesal v kanaánské zemi!' Proto mi prosím dovol odejít. Jakmile svého otce pohřbím, vrátím se zpět."</verse>
        <verse osisID='Gen.50.6'>Farao odpověděl: "Jdi a pohřbi svého otce podle přísahy, jíž tě zavázal."</verse>
        <verse osisID='Gen.50.7'>Josef se tedy vydal pohřbít svého otce a doprovázelo jej celé faraonovo služebnictvo, jeho přední dvořané i všichni egyptští hodnostáři.</verse>
        <verse osisID='Gen.50.8'>Šla také celá Josefova rodina, jeho bratři a rodina jeho otce - jen své děti, svůj brav a skot zanechali v gošenském kraji.</verse>
        <verse osisID='Gen.50.9'>Jely s nimi i vozy s jezdci; byl to velkolepý průvod.</verse>
        <verse osisID='Gen.50.10'>Když pak dorazili ke Goren-atadu poblíž Jordánu, dali se do hlubokého a bolestného truchlení. Po sedm dní tam Josef pořádal smuteční slavnost za svého otce.</verse>
        <verse osisID='Gen.50.11'>Když kananejští obyvatelé země viděli tu smuteční slavnost v Goren-atadu, řekli: "To mají Egypťané hluboký smutek!" A tak to místo poblíž Jordánu dostalo jméno Abel-micrajim, Smutek Egypta.</verse>
        <verse osisID='Gen.50.12'>Jákobovi synové s otcem naložili, jak jim přikázal.</verse>
        <verse osisID='Gen.50.13'>Přinesli ho do kanaánské země a pochovali ho v jeskyni na poli Makpela naproti Mamre, na poli, jež Abraham koupil od Efrona Chetejského jako své vlastní pohřebiště.</verse>
        <verse osisID='Gen.50.14'>Po otcově pohřbu se Josef vrátil do Egypta a s ním i jeho bratři a všichni, kdo s ním šli pochovat jeho otce.</verse>
        <verse osisID='Gen.50.15'>Když si pak Josefovi bratři uvědomili, že jejich otec je mrtev, řekli si: "Co když nás Josef stále nenávidí? Určitě se nám pomstí za všechno zlé, co jsme mu provedli!"</verse>
        <verse osisID='Gen.50.16'>Vzkázali tedy Josefovi: "Tvůj otec nám před smrtí přikázal:</verse>
        <verse osisID='Gen.50.17'>‚Toto řekněte Josefovi: Prosím tě, odpusť svým bratrům jejich provinění, jejich hřích a všechno zlé, co ti provedli.' Prosíme tě tedy, odpusť nám, služebníkům Boha tvého otce, naše provinění." Josef se při těch slovech rozplakal.</verse>
        <verse osisID='Gen.50.18'>Tehdy jeho bratři šli a padli před ním se slovy: "Hle, jsme tvoji služebníci!"</verse>
        <verse osisID='Gen.50.19'>Josef jim však řekl: "Nebojte se, copak mne máte za Boha?</verse>
        <verse osisID='Gen.50.20'>Zamýšleli jste proti mně zlé věci; Bůh to však zamýšlel k dobrému, aby se stalo, co dnes vidíte - aby byl zachráněn život mnoha lidí.</verse>
        <verse osisID='Gen.50.21'>Už se tedy nebojte, postarám se o vás i o vaše děti!" Tak je utěšoval a mluvil s nimi laskavě.</verse>
        <verse osisID='Gen.50.22'>Josef tedy bydlel v Egyptě spolu s rodinou svého otce a dožil se věku 110 let.</verse>
        <verse osisID='Gen.50.23'>Viděl Efraimovy syny až do třetího pokolení a syny Manasesova syna Machíra přijal na svůj klín.</verse>
        <verse osisID='Gen.50.24'>Nakonec Josef řekl svým bratrům: "Já umírám, ale Bůh k vám obrátí zřetel a vyvede vás odsud do země, kterou s přísahou zaslíbil Abrahamovi, Izákovi a Jákobovi!"</verse>
        <verse osisID='Gen.50.25'>Tehdy Josef zavázal syny Izraele přísahou: "Až k vám Bůh obrátí zřetel, vyneste mé kosti odsud!"</verse>
        <verse osisID='Gen.50.26'>Josef zemřel ve věku 110 let. Nabalzamovali ho a uložili v Egyptě do rakve.</verse>
      </chapter>
    </div></osisText>
</osis>