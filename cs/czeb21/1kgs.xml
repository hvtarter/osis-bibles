<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Kgs'>
      <chapter osisID='1Kgs.1'>
        <verse osisID='1Kgs.1.1'>Král David byl už stařec v pokročilém věku. Nemohl se zahřát, ani když ho přikrývali plášti.</verse>
        <verse osisID='1Kgs.1.2'>Jeho dvořané mu navrhli: "Když dovolíš, necháme pro pana krále vyhledat nějakou mladou pannu, aby byla králi k službám a pečovala o něj. Bude léhat ve tvé náruči, aby se pan král zahřál."</verse>
        <verse osisID='1Kgs.1.3'>A tak po všech izraelských končinách hledali nejkrásnější dívku, až nalezli Šunemitku Abišag, a přivedli ji ke králi.</verse>
        <verse osisID='1Kgs.1.4'>Byla to překrásná dívka. Obsluhovala krále, pečovala o něj, ale král s ní nic neměl.</verse>
        <verse osisID='1Kgs.1.5'>Tehdy se začal pozvedat Chagitin syn Adoniáš. "Kralovat budu já," prohlašoval. Opatřil si vozy a jízdu a běhalo před ním padesát mužů.</verse>
        <verse osisID='1Kgs.1.6'>Jeho otec ho ale nikdy nepokáral, neptal se: "Co to provádíš?" Adoniáš se narodil hned po Abšalomovi a byl velmi krásný, podobně jako on.</verse>
        <verse osisID='1Kgs.1.7'>Domlouval se s Joábem, synem Ceruji, a s knězem Abiatarem. Ti Adoniáše podporovali.</verse>
        <verse osisID='1Kgs.1.8'>Kněz Sádok, Jojadův syn Benajáš, prorok Nátan a Šimei, Rei ani Davidovi přední bojovníci ale za Adoniášem nestáli.</verse>
        <verse osisID='1Kgs.1.9'>Adoniáš odešel obětovat ovce, býky a vykrmená telata ke kameni Zochelet nedaleko pramene En-rogel a sezval tam všechny své bratry, královské syny, i všechny královské dvořany z kmene Juda.</verse>
        <verse osisID='1Kgs.1.10'>Proroka Nátana, Benajáše, přední bojovníky, ba ani svého bratra Šalomouna ale nepozval.</verse>
        <verse osisID='1Kgs.1.11'>Nátan tehdy promluvil s Šalomounovou matkou Batšebou: "Už jsi to slyšela? Chagitin syn Adoniáš kraluje, a náš pán David o tom ani neví!</verse>
        <verse osisID='1Kgs.1.12'>Pojď tedy, poradím ti, jak zachráníš život sobě i svému synu Šalomounovi.</verse>
        <verse osisID='1Kgs.1.13'>Jdi hned ke králi Davidovi a řekni: ‚Můj pane a králi, nepřísahal jsi své služebnici: "Po mně bude kralovat tvůj syn Šalomoun; na můj trůn usedne on"? Jak to, že tedy kraluje Adoniáš?'</verse>
        <verse osisID='1Kgs.1.14'>Zatímco budeš mluvit s králem, přijdu tam za tebou a tvá slova potvrdím."</verse>
        <verse osisID='1Kgs.1.15'>Batšeba tedy vešla ke králi do ložnice. Král už byl velmi starý a pečovala o něj Šunemitka Abišag.</verse>
        <verse osisID='1Kgs.1.16'>Batšeba padla na kolena a poklonila se králi. "Co si přeješ?" zeptal se.</verse>
        <verse osisID='1Kgs.1.17'>"Pane můj," odpověděla mu, "ty jsi své služebnici přísahal při Hospodinu, svém Bohu: ‚Po mně bude králem tvůj syn Šalomoun. Na můj trůn usedne on.'</verse>
        <verse osisID='1Kgs.1.18'>A hle, teď kraluje Adoniáš, a ty, můj královský pane, o tom ani nevíš.</verse>
        <verse osisID='1Kgs.1.19'>Obětoval ovce, vykrmená telata a množství skotu a sezval tam všechny královské syny i kněze Abiatara a velitele vojska Joába, ale tvého služebníka Šalomouna nepozval.</verse>
        <verse osisID='1Kgs.1.20'>Oči celého Izraele teď vzhlíží k tobě, můj pane a králi, abys jim oznámil, kdo usedne na královský trůn po mém pánovi.</verse>
        <verse osisID='1Kgs.1.21'>Jinak, až můj královský pán ulehne ke svým otcům, já i můj syn Šalomoun dopadneme jako zločinci."</verse>
        <verse osisID='1Kgs.1.22'>Ještě hovořila s králem, když vtom přišel prorok Nátan.</verse>
        <verse osisID='1Kgs.1.23'>"Je zde prorok Nátan," ohlásili králi. Když Nátan předstoupil před krále, poklonil se mu tváří k zemi</verse>
        <verse osisID='1Kgs.1.24'>a řekl: "Můj pane a králi, prohlásil jsi snad: ‚Po mně bude kralovat Adoniáš; na můj trůn usedne on'?</verse>
        <verse osisID='1Kgs.1.25'>Dnes totiž odešel obětovat skot, vykrmená telata a množství ovcí a sezval všechny královské syny i vojenské velitele a také kněze Abiatara. Ti s ním hodují, pijí a volají: ‚Ať žije král Adoniáš!'</verse>
        <verse osisID='1Kgs.1.26'>Mě, tvého služebníka, ani kněze Sádoka, ani Benajáše, syna Jojadova, ba ani tvého služebníka Šalomouna ale nepozval.</verse>
        <verse osisID='1Kgs.1.27'>Je to snad nařízení od mého královského pána? Můj pán a král nesdělil svému služebníkovi, kdo usedne na trůn po něm."</verse>
        <verse osisID='1Kgs.1.28'>"Zavolejte mi Batšebu," odpověděl král David. Když přišla ke králi a postavila se před ním,</verse>
        <verse osisID='1Kgs.1.29'>král jí přísahal: "Jakože je živ Hospodin, který vykoupil můj život z každého soužení,</verse>
        <verse osisID='1Kgs.1.30'>dnes ti splním, co jsem přísahal při Hospodinu, Bohu Izraele: Po mně bude králem tvůj syn Šalomoun; po mně na můj trůn usedne on."</verse>
        <verse osisID='1Kgs.1.31'>Batšeba padla na kolena a poklonila se králi tváří k zemi se slovy: "David, můj pán a král, ať žije navěky!"</verse>
        <verse osisID='1Kgs.1.32'>Král David potom řekl: "Zavolejte mi kněze Sádoka, proroka Nátana a Benajáše, syna Jojadova." Když přišli ke králi,</verse>
        <verse osisID='1Kgs.1.33'>řekl jim: "Vezměte s sebou služebníky svého pána, posaďte mého syna Šalomouna na moji mulu a dovezte ho k prameni Gíchon.</verse>
        <verse osisID='1Kgs.1.34'>Tam ať ho kněz Sádok a prorok Nátan prohlásí za krále nad Izraelem. Potom trubte na beraní roh a volejte: ‚Ať žije král Šalomoun!'</verse>
        <verse osisID='1Kgs.1.35'>Pak ho doprovodíte zpět. Až přijde, usedne na můj trůn a bude kralovat místo mě. Jeho určuji za vůdce nad Izraelem i Judou."</verse>
        <verse osisID='1Kgs.1.36'>"Amen," odpověděl králi Benajáš, syn Jojadův. "Tak promluvil Hospodin, Bůh mého pána a krále.</verse>
        <verse osisID='1Kgs.1.37'>Jako býval Hospodin s mým královským pánem, tak ať je i s Šalomounem. Ať jeho trůn zvelebí ještě více než trůn mého pána, krále Davida!"</verse>
        <verse osisID='1Kgs.1.38'>Kněz Sádok, prorok Nátan a Benajáš, syn Jojadův, se tedy vydali s gardou Kréťanů a Pléťanů na cestu. Šalomouna posadili na mulu krále Davida a odvedli ho ke Gíchonu.</verse>
        <verse osisID='1Kgs.1.39'>Kněz Sádok vzal z Hospodinova stánku roh s olejem a pomazal Šalomouna. Pak zatroubili na beraní roh a všichni přítomní zvolali: "Ať žije král Šalomoun!"</verse>
        <verse osisID='1Kgs.1.40'>Celý ten zástup ho pak doprovázel zpět, pískali na píšťaly a radovali se tak nadšeně, až se tím hlukem otřásala zem.</verse>
        <verse osisID='1Kgs.1.41'>Zaslechl to Adoniáš i všichni jeho hosté. Právě když končili hostinu, Joáb uslyšel zvuk beraního rohu. "Co je to ve městě za hluk?" ptal se.</verse>
        <verse osisID='1Kgs.1.42'>Ještě to ani nedořekl, když vtom přišel Jonatan, syn kněze Abiatara. Adoniáš ho vyzval: "Pojď blíž. Jsi ctihodný muž, jistě neseš dobré zprávy."</verse>
        <verse osisID='1Kgs.1.43'>"Nenesu," odpověděl mu Jonatan. "Náš pán, král David, ustanovil za krále Šalomouna.</verse>
        <verse osisID='1Kgs.1.44'>Poslal s ním kněze Sádoka, proroka Nátana a Benajáše, syna Jojadova, s gardou Kréťanů a Pléťanů. Posadili ho na královu mulu</verse>
        <verse osisID='1Kgs.1.45'>a kněz Sádok s prorokem Nátanem ho u Gíchonu pomazali za krále. Vraceli se odtamtud s veselím a celé město teď oslavuje. To byl ten hluk, který jste slyšeli.</verse>
        <verse osisID='1Kgs.1.46'>Šalomoun usedl na královský trůn.</verse>
        <verse osisID='1Kgs.1.47'>Královi dvořané přišli našemu pánu a králi Davidovi blahopřát. Říkali: ‚Kéž tvůj Bůh zvelebí Šalomounovo jméno ještě více než tvé a kéž jeho trůn pozvedne ještě více než tvůj.' Nato se král na loži poklonil</verse>
        <verse osisID='1Kgs.1.48'>a řekl: ‚Požehnán buď Hospodin, Bůh Izraele, který dnes před mýma očima dosadil následníka na můj trůn.'"</verse>
        <verse osisID='1Kgs.1.49'>Mezi Adoniášovými hosty zavládlo zděšení. Všichni přítomní se zvedli a rozprchli se každý svou cestou.</verse>
        <verse osisID='1Kgs.1.50'>Adoniáš vstal a ze strachu před Šalomounem se běžel chytit rohů oltáře.</verse>
        <verse osisID='1Kgs.1.51'>Šalomounovi bylo oznámeno: "Hle, Adoniáš má z krále Šalomouna strach. Drží se rohů oltáře a říká: ‚Ať mi dnes král Šalomoun odpřisáhne, že svého služebníka nenechá popravit!'"</verse>
        <verse osisID='1Kgs.1.52'>"Ukáže-li se jako čestný muž," prohlásil Šalomoun, "nespadne mu z hlavy ani vlásek. Zjistí-li se však na něm něco zlého, zemře."</verse>
        <verse osisID='1Kgs.1.53'>S tím ho Šalomoun nechal odvést od oltáře. Adoniáš pak přišel a poklonil se Šalomounovi jakožto králi. "Jdi domů," řekl mu na to Šalomoun.</verse>
      </chapter>
      <chapter osisID='1Kgs.2'>
        <verse osisID='1Kgs.2.1'>Když se přiblížil čas Davidovy smrti, dal svému synu Šalomounovi tyto pokyny:</verse>
        <verse osisID='1Kgs.2.2'>"Já odcházím jako všechno pozemské, ty ale jednej statečně a mužně</verse>
        <verse osisID='1Kgs.2.3'>a zachovávej, co ti svěřil Hospodin, tvůj Bůh. Choď po jeho cestách, dodržuj jeho ustanovení, přikázání, pravidla i svědectví zapsaná v Mojžíšově zákoně, aby se ti dařilo vše, co podnikneš, všude, kam se obrátíš.</verse>
        <verse osisID='1Kgs.2.4'>Potom Hospodin splní slovo, které mi dal: ‚Budou-li tví synové dbát na svou cestu a budou-li věrně, z celého srdce a ze vší duše žít přede mnou, pak na izraelském trůnu nikdy nebude chybět tvůj potomek.'</verse>
        <verse osisID='1Kgs.2.5'>Víš také, co mi provedl Joáb, syn Ceruji - co provedl dvěma izraelským vojevůdcům - Abnerovi, synu Nerovu, a Amasovi, synu Jeterovu. Zavraždil je, prolil jejich krev jako ve válečné řeži, ačkoli byl mír. Prolitou krví potřísnil pás na svých bedrech i obuv na svých nohou.</verse>
        <verse osisID='1Kgs.2.6'>Zachovej se tedy podle své moudrosti, ale nenech ho v šedinách pokojně ulehnout do hrobu.</verse>
        <verse osisID='1Kgs.2.7'>Synům Barzilaje Gileádského ale prokaž přízeň - přijmi je mezi své spolustolovníky, neboť se ke mně zachovali jako přátelé, když jsem prchal před tvým bratrem Abšalomem.</verse>
        <verse osisID='1Kgs.2.8'>Hle, máš u sebe také Šimeiho, syna Gerova, Benjamínce z Bachurim. Tenkrát, když jsem šel do Machanajim, zlořečil mi hroznými kletbami. Potom mi vyšel vstříc k Jordánu a já jsem mu přísahal při Hospodinu, že ho nezabiji.</verse>
        <verse osisID='1Kgs.2.9'>Ty ho ale nenech bez trestu. Však jsi moudrý a budeš vědět, jak s ním máš naložit, abys jeho šediny poslal do hrobu v krvi."</verse>
        <verse osisID='1Kgs.2.10'>Poté David ulehl ke svým předkům a byl pohřben ve Městě Davidově.</verse>
        <verse osisID='1Kgs.2.11'>David kraloval nad Izraelem celkem čtyřicet let. Sedm let kraloval v Hebronu a třiatřicet let kraloval v Jeruzalémě.</verse>
        <verse osisID='1Kgs.2.12'>Na trůn svého otce Davida usedl Šalomoun a vzal královskou vládu pevně do rukou.</verse>
        <verse osisID='1Kgs.2.13'>Za Šalomounovou matkou Batšebou přišel Adoniáš, syn Chagity. "Přicházíš v pokoji?" otázala se ho. "Ano," odvětil.</verse>
        <verse osisID='1Kgs.2.14'>"Rád bych s tebou promluvil." "Mluv," vybídla ho.</verse>
        <verse osisID='1Kgs.2.15'>"Ty víš, že následnictví bylo na mně a celý Izrael očekával, že budu kralovat. To se ale změnilo a království z Hospodinovy vůle připadlo mému bratrovi.</verse>
        <verse osisID='1Kgs.2.16'>Teď tedy mám k tobě jedinou prosbu, neodmítni mě." "Mluv," odpověděla.</verse>
        <verse osisID='1Kgs.2.17'>"Požádej prosím krále Šalomouna - tebe přece neodmítne - ať mi dá za ženu Šunemitku Abišag."</verse>
        <verse osisID='1Kgs.2.18'>"Dobrá," odpověděla Batšeba, "promluvím o tobě s králem."</verse>
        <verse osisID='1Kgs.2.19'>Potom šla za králem Šalomounem, aby mu řekla o Adoniášovi. Král vstal a vykročil jí vstříc, poklonil se jí a posadil se na trůn. Také své matce dal král přistavit trůn a ona zasedla po jeho pravici.</verse>
        <verse osisID='1Kgs.2.20'>"Chci tě požádat o jednu maličkost," řekla. "snad mě neodmítneš." "Žádej, matko, tebe neodmítnu," odpověděl král.</verse>
        <verse osisID='1Kgs.2.21'>Tehdy řekla: "Mohl by tvůj bratr Adoniáš dostat za ženu Šunemitku Abišag?"</verse>
        <verse osisID='1Kgs.2.22'>"Proč žádáš pro Adoniáše Šunemitku Abišag?" odpověděl jí král Šalomoun. "To už pro něj rovnou žádej království! Vždyť je to můj starší bratr a navíc má na své straně kněze Abiatara i Joába, syna Ceruji."</verse>
        <verse osisID='1Kgs.2.23'>A král Šalomoun tehdy přísahal při Hospodinu: "Ať mě Bůh potrestá a ještě mi přidá, jestli Adoniáš za ta slova nezaplatí životem!</verse>
        <verse osisID='1Kgs.2.24'>Jakože je živ Hospodin, který mě pevně usadil na trůnu mého otce Davida a který mi podle svého slova vybudoval dům - Adoniáš zemře ještě dnes!"</verse>
        <verse osisID='1Kgs.2.25'>Král Šalomoun pak poslal Benajáše, syna Jojadova, a ten ho popravil.</verse>
        <verse osisID='1Kgs.2.26'>Kněze Abiatara král vykázal do Anatotu. "Odejdi ke svým polím. Zasloužíš si smrt, ale dnes tě nenechám zemřít, protože jsi před mým otcem Davidem nosil Truhlu Panovníka Hospodina a snášel jsi všechna strádání mého otce."</verse>
        <verse osisID='1Kgs.2.27'>Tak Šalomoun Abiatarovi odebral Hospodinovo kněžství, aby se naplnilo slovo, které Hospodin v Šílu promluvil o domu Elího.</verse>
        <verse osisID='1Kgs.2.28'>Zpráva o tom se donesla i k Joábovi, který se také přiklonil k Adoniášovi (ačkoli k Abšalomovi se předtím nepřidal). Joáb proto utekl k Hospodinovu stánku a chytil se rohů oltáře.</verse>
        <verse osisID='1Kgs.2.29'>Králi Šalomounovi bylo oznámeno, že Joáb utekl k Hospodinovu stánku a že je u oltáře. Šalomoun poslal Benajáše, syna Jojadova, se slovy: "Jdi ho zabít."</verse>
        <verse osisID='1Kgs.2.30'>Benajáš přišel k Hospodinovu stánku a řekl Joábovi: "Král nařizuje: Vyjdi ven!" On ale odpověděl: "Ne. Raději umřu tady." Benajáš tedy vyřídil králi: "Joáb mi odpověděl tak a tak."</verse>
        <verse osisID='1Kgs.2.31'>Král na to prohlásil: "Udělej, jak řekl - zabij ho. Pak ho pohřbíš a sejmeš tak ze mě i z domu mého otce krev, kterou Joáb bezdůvodně prolil.</verse>
        <verse osisID='1Kgs.2.32'>Hospodin obrátí jeho krev na jeho hlavu, protože napadl dva muže spravedlivější a lepší, než je sám, a zavraždil je mečem. Můj otec David přece o vraždě izraelského vojevůdce Abnera, syna Nerova, ani o vraždě judského vojevůdce Amasy, syna Jeterova, nevěděl.</verse>
        <verse osisID='1Kgs.2.33'>To krveprolití provždy padne na hlavu Joába a jeho potomků. Na Davida a jeho símě, na jeho dům i jeho trůn ať ale přijde Hospodinův pokoj až navěky."</verse>
        <verse osisID='1Kgs.2.34'>Benajáš, syn Jojadův, tedy šel a popravil ho. Potom ho pohřbili u něj doma na venkově.</verse>
        <verse osisID='1Kgs.2.35'>Král místo něj ustanovil vrchním velitelem Benajáše, syna Jojadova, a knězem namísto Abiatara ustanovil Sádoka.</verse>
        <verse osisID='1Kgs.2.36'>Potom král poslal pro Šimeiho a řekl mu: "Postav si dům v Jeruzalémě a bydli v něm. Nebudeš ale odtud nikam odcházet.</verse>
        <verse osisID='1Kgs.2.37'>Buď si jist, že v den, kdy bys přece jen odešel a překročil potok Kidron, jistě zemřeš. Tvá krev pak padne na tvou hlavu."</verse>
        <verse osisID='1Kgs.2.38'>Šimei králi odpověděl: "Můj pán a král rozhodl dobře. Tvůj služebník udělá, jak jsi řekl." Šimei pak dlouho bydlel v Jeruzalémě.</verse>
        <verse osisID='1Kgs.2.39'>Po třech letech utekli dva Šimeiho otroci ke gatskému králi Achišovi, synu Maaky. Šimei dostal zprávu: "Víš, že tví otroci jsou v Gatu?"</verse>
        <verse osisID='1Kgs.2.40'>A tak vstal, osedlal osla a vydal se do Gatu k Achišovi hledat své otroky. Když odcházel z Gatu, vedl si otroky s sebou.</verse>
        <verse osisID='1Kgs.2.41'>Když se Šalomoun dozvěděl, že Šimei odešel z Jeruzaléma do Gatu a zase se vrátil,</verse>
        <verse osisID='1Kgs.2.42'>dal si ho zavolat a řekl mu: "Nezapřísahal jsem tě při Hospodinu? Nevaroval jsem tě: ‚Buď si jist, že v den, kdy odejdeš a někam se vydáš, jistě zemřeš'? Ještě jsi mi na to řekl: ‚Rozhodl jsi dobře. Poslechnu.'</verse>
        <verse osisID='1Kgs.2.43'>Proč jsi tedy nedodržel Hospodinovu přísahu ani můj příkaz?"</verse>
        <verse osisID='1Kgs.2.44'>Král tehdy Šimeimu řekl: "Sám v srdci dobře víš, jak zle jsi mému otci Davidovi ublížil. Hospodin tvé zlo obrátil na tvou hlavu!</verse>
        <verse osisID='1Kgs.2.45'>Král Šalomoun ale bude požehnaný a trůn Davidův bude před Hospodinem pevný navěky."</verse>
        <verse osisID='1Kgs.2.46'>Potom král přikázal Benajášovi, synu Jojadovu, a ten šel a popravil ho. A tak vzal Šalomoun královskou vládu pevně do rukou.</verse>
      </chapter>
      <chapter osisID='1Kgs.3'>
        <verse osisID='1Kgs.3.1'>Šalomoun se spříznil s faraonem, vládcem Egypta. Vzal si totiž faraonovu dceru a přivedl si ji do Města Davidova. Tam bydlela, než dostavěl svůj palác, Hospodinův chrám a hradby okolo Jeruzaléma.</verse>
        <verse osisID='1Kgs.3.2'>Lid ovšem v té době obětoval na různých výšinách, neboť ještě nebyl postaven chrám jménu Hospodinovu.</verse>
        <verse osisID='1Kgs.3.3'>Šalomoun miloval Hospodina a řídil se vším, co mu přikázal jeho otec David, až na to, že obětoval a pálil kadidlo na výšinách.</verse>
        <verse osisID='1Kgs.3.4'>Král chodil obětovat na výšinu v Gibeonu, která z nich byla nejvýznamnější. Na tamním oltáři Šalomoun obětoval na tisíc zápalných obětí.</verse>
        <verse osisID='1Kgs.3.5'>Jednou v noci se Šalomounovi v Gibeonu zjevil Hospodin. "Žádej mě o cokoli a dám ti to," řekl mu Bůh ve snu.</verse>
        <verse osisID='1Kgs.3.6'>Šalomoun odpověděl: "Prokázal jsi mému otci Davidovi velikou přízeň, neboť žil před tebou věrně a spravedlivě a s upřímným srdcem stál při tobě. Tuto velikou přízeň jsi mu zachoval, když jsi dal, aby jeho syn seděl na jeho trůnu, jak tomu dnes je.</verse>
        <verse osisID='1Kgs.3.7'>Hospodine, Bože můj, ty jsi učinil svého služebníka králem po mém otci Davidovi. Já jsem ale velmi mladý a nezkušený ve vedení.</verse>
        <verse osisID='1Kgs.3.8'>Tvůj služebník je přitom obklopen tvým vyvoleným lidem, lidem tak velikým, že ho nelze sepsat ani spočítat.</verse>
        <verse osisID='1Kgs.3.9'>Dej tedy svému služebníku chápavé srdce, aby dokázal soudit tvůj lid a rozlišovat dobro od zla. Kdo by jinak mohl soudit tento tvůj nesmírný lid?"</verse>
        <verse osisID='1Kgs.3.10'>Hospodinu se líbilo, že Šalomoun žádal právě o to.</verse>
        <verse osisID='1Kgs.3.11'>Bůh mu řekl: "Protože jsi žádal právě o to - nežádal jsi dlouhý život, nežádal jsi bohatství, nežádal jsi ani smrt svých nepřátel, ale žádal jsi rozum schopný soudu -</verse>
        <verse osisID='1Kgs.3.12'>proto udělám, co jsi řekl. Dám ti moudré a rozumné srdce, takže ti nebude rovného v minulosti ani v budoucnu.</verse>
        <verse osisID='1Kgs.3.13'>K tomu ti přidám i to, oč jsi nežádal: bohatství a slávu, takže ti po všechny tvé dny nebude mezi králi rovného.</verse>
        <verse osisID='1Kgs.3.14'>A budeš-li chodit po mých cestách a dbát na mé zákony a nařízení, jako to dělal tvůj otec David, dám ti dlouhý život."</verse>
        <verse osisID='1Kgs.3.15'>Šalomoun se pak probudil a hle - byl to sen. Přišel tedy do Jeruzaléma a postavil se před Truhlu Panovníkovy smlouvy. Obětoval zápalné a pokojné oběti a všem svým dvořanům vystrojil hostinu.</verse>
        <verse osisID='1Kgs.3.16'>Jednou přišly ke králi dvě nevěstky a postavily se před ním.</verse>
        <verse osisID='1Kgs.3.17'>"Prosím, pane můj!" promluvila jedna z nich. "Já a tahle žena bydlíme v jednom domě. A když jsme byly spolu doma, porodila jsem.</verse>
        <verse osisID='1Kgs.3.18'>Tři dny po mně pak porodila i ona. Byly jsme doma jen my dvě, kromě nás tam nebyl nikdo cizí.</verse>
        <verse osisID='1Kgs.3.19'>V noci ale syn téhle ženy umřel, protože ho zalehla.</verse>
        <verse osisID='1Kgs.3.20'>A tak ještě tu noc vstala a vzala mi mého syna, když tvá služebnice spala. Vzala si ho do náručí a toho svého mrtvého syna dala do náručí mně.</verse>
        <verse osisID='1Kgs.3.21'>Nad ránem vstanu, že svého syna nakojím - a on je mrtvý! Pak jsem se ale na něj podívala v ranním světle a vidím - to není můj syn; tohohle jsem neporodila!"</verse>
        <verse osisID='1Kgs.3.22'>Ta druhá žena ale tvrdila: "Ne, ne! Ten živý syn je můj a ten mrtvý tvůj!" "Ne, ne," bránila se ta první. "Ten mrtvý je tvůj a ten živý můj!" Tak se před králem hádaly.</verse>
        <verse osisID='1Kgs.3.23'>Král je přerušil: "Takže jedna tvrdí: ‚Ten živý syn je můj a ten mrtvý tvůj,' a druhá tvrdí: ‚Ne, ne, ten mrtvý je tvůj a ten živý můj.'"</verse>
        <verse osisID='1Kgs.3.24'>Tehdy král rozkázal: "Přineste mi meč." Přinesli mu tedy meč.</verse>
        <verse osisID='1Kgs.3.25'>"Rozsekněte to živé dítě vedví," řekl král. "Polovinu dejte jedné a polovinu druhé."</verse>
        <verse osisID='1Kgs.3.26'>Vtom ale žena, které patřil ten živý syn, zvolala ke králi: "Prosím, pane můj! Dejte jí to živé dítě! Jen ho nezabíjejte!" Srdce se jí totiž sevřelo soucitem nad jejím synem. Ta druhá ale řekla: "Nebude moje ani tvoje. Sekejte!"</verse>
        <verse osisID='1Kgs.3.27'>Král tehdy rozhodl: "Nezabíjejte ho! Dejte to živé dítě té první ženě - to je jeho matka."</verse>
        <verse osisID='1Kgs.3.28'>Když se v celém Izraeli doslechli o rozsudku, který král vynesl, pojala je před králem bázeň. Viděli totiž, že má v sobě Boží moudrost, aby vynášel soud.</verse>
      </chapter>
      <chapter osisID='1Kgs.4'>
        <verse osisID='1Kgs.4.1'>Tak tedy král Šalomoun kraloval nad celým Izraelem.</verse>
        <verse osisID='1Kgs.4.2'>Toto jsou jeho hodnostáři: Azariáš, syn Sádokův, byl knězem;</verse>
        <verse osisID='1Kgs.4.3'>Elichoref a Achiáš, synové Šišovi, byli písaři; Jošafat, syn Achiludův, byl kancléřem;</verse>
        <verse osisID='1Kgs.4.4'>Benajáš, syn Jojadův, byl velitelem vojska; Sádok a Abiatar byli kněžími;</verse>
        <verse osisID='1Kgs.4.5'>Azariáš, syn Nátanův, byl vrchním správcem; kněz Zábud, syn Nátanův, byl královým důvěrníkem;</verse>
        <verse osisID='1Kgs.4.6'>Achišar byl správcem paláce; Adoniram, syn Abdův, velel nuceným pracím.</verse>
        <verse osisID='1Kgs.4.7'>Šalomoun měl nad celým Izraelem dvanáct správců, kteří zásobovali krále a jeho palác. Každý měsíc v roce se o zásobování staral jeden z nich.</verse>
        <verse osisID='1Kgs.4.8'>Toto jsou jejich jména: Ben-hur spravoval pohoří Efraim;</verse>
        <verse osisID='1Kgs.4.9'>Ben-deker spravoval Makac, Šaalbim, Bet-šemeš, Elon a Bet-cha-nan;</verse>
        <verse osisID='1Kgs.4.10'>Ben-chesed spravoval Arubot, což zahrnovalo Socho a kraj Chefer;</verse>
        <verse osisID='1Kgs.4.11'>Ben-abinadab (který měl za ženu Šalomounovu dceru Táfat) spravoval celý Náfot-dor;</verse>
        <verse osisID='1Kgs.4.12'>Baana, syn Achiludův, spravoval Taanach, Megido a celý Bet-šean u Caretánu pod Jizreelem a od Bet-šeanu po Abel-mecholu a až za Jokmeam;</verse>
        <verse osisID='1Kgs.4.13'>Ben-geber spravoval Rámot-gileád, což zahrnovalo vesnice Manasesova syna Jaira v Gileádu a argobský kraj v Bášanu - šedesát velkých hrazených měst s bronzovými závorami;</verse>
        <verse osisID='1Kgs.4.14'>Achinadab, syn Idův, spravoval Machanajim;</verse>
        <verse osisID='1Kgs.4.15'>Achimaac (který měl za ženu Šalomounovu dceru Basemat) spravoval kraj Neftalí;</verse>
        <verse osisID='1Kgs.4.16'>Baana, syn Chušaje, spravoval kraj Ašer a Alot;</verse>
        <verse osisID='1Kgs.4.17'>Jošafat, syn Paruachův, spravoval kraj Isachar;</verse>
        <verse osisID='1Kgs.4.18'>Šimei, syn Elův, spravoval kraj Benjamín;</verse>
        <verse osisID='1Kgs.4.19'>Geber, syn Uriho, spravoval zemi Gileád, zemi emorejského krále Sichona a bášanského krále Oga; celou zemi pak spravoval jeden místodržící.</verse>
        <verse osisID='1Kgs.4.20'>Judy a Izraele bylo takové množství, jako je písku v moři, a tak jedli, pili a veselili se.</verse>
      </chapter>
      <chapter osisID='1Kgs.5'>
        <verse osisID='1Kgs.5.1'>Šalomoun vládl nade všemi královstvími od řeky Eufrat po filištínskou zem až k hranici s Egyptem. Ti všichni Šalomounovi přinášeli dary a sloužili mu po celý jeho život.</verse>
        <verse osisID='1Kgs.5.2'>Denní dávka potravin pro Šalomounův dvůr představovala: 30 korů jemné mouky, 60 korů hrubé mouky,</verse>
        <verse osisID='1Kgs.5.3'>10 kusů krmného dobytka, 20 kusů dobytka z pastvin, 100 kusů bravu a mimo to jelení, gazelí a srnčí maso a tu nejlepší drůbež.</verse>
        <verse osisID='1Kgs.5.4'>Panoval totiž nad celým územím a nad všemi králi na západ od Eufratu od Tifsachu po Gazu a se všemi okolními zeměmi žil v míru.</verse>
        <verse osisID='1Kgs.5.5'>Po celý Šalomounův život žil Juda a Izrael od Danu až po Beer-šebu v bezpečí, každý ve stínu své révy a svého fíkoví.</verse>
        <verse osisID='1Kgs.5.6'>Šalomoun měl také 4 000 stájí pro koně ke svým vozům a 12 000 jezdců.</verse>
        <verse osisID='1Kgs.5.7'>Správcové se střídali po měsíci v zásobování krále Šalomouna i všech, kdo byli pozváni k jeho stolu, a starali se o to, aby nic nechybělo.</verse>
        <verse osisID='1Kgs.5.8'>Každý ve svém pořadí také dodávali ječmen a slámu pro tažné a jezdecké koně, kdekoli byli rozmístěni.</verse>
        <verse osisID='1Kgs.5.9'>Bůh obdařil Šalomouna nesmírnou moudrostí a důvtipem a dal mu tolik rozumu, jako je písku na břehu moře.</verse>
        <verse osisID='1Kgs.5.10'>Šalomounova moudrost převyšovala moudrost všech východních národů i veškerou moudrost Egypta.</verse>
        <verse osisID='1Kgs.5.11'>Moudrostí předčil všechny lidi, dokonce i Etana Ezrachejského a Macholovy syny Hemana, Kalkola a Dardu. Jeho jméno proslulo po všech okolních národech.</verse>
        <verse osisID='1Kgs.5.12'>Složil tři tisíce přísloví a jeho písní bylo tisíc a pět.</verse>
        <verse osisID='1Kgs.5.13'>Hovořil o rostlinách od cedru v libanonském pohoří po yzop u zdi nádvoří. Hovořil o zvěři a ptácích, o rybách a také o broucích.</verse>
        <verse osisID='1Kgs.5.14'>Králové všech zemí slyšeli o jeho moudrosti, a tak přicházeli vyslanci ze všech národů, aby si poslechli Šalomounovu moudrost.</verse>
        <verse osisID='1Kgs.5.15'>Také týrský král Chíram poslal své služebníky k Šalomounovi, jakmile uslyšel, že byl pomazán za krále po svém otci. Chíram byl totiž vždy Davidovým přítelem.</verse>
        <verse osisID='1Kgs.5.16'>Šalomoun pak Chíramovi poslal zprávu:</verse>
        <verse osisID='1Kgs.5.17'>"Jak sám víš, můj otec David nemohl postavit chrám jménu Hospodina, svého Boha. Musel bojovat s nepřáteli na všech stranách, dokud mu je Hospodin nepoložil pod nohy.</verse>
        <verse osisID='1Kgs.5.18'>Mně ale Hospodin, můj Bůh, dal odpočinutí ze všech stran. Nezbyl žádný protivník, žádná hrozba. Proto mám teď v úmyslu postavit chrám jménu Hospodina, svého Boha, jak to Hospodin pověděl mému otci Davidovi: ‚Tvůj syn, jehož dosadím na tvůj trůn po tobě, ten postaví chrám mému jménu.' Prosím, nech tedy pro mě v Libanonu kácet cedry. Moji služebníci budou pomáhat tvým a mzdu tvých služebníků ti uhradím, jak si řekneš. Jak sám víš, nikdo u nás neumí kácet stromy tak jako Sidonci." Když Chíram uslyšel Šalomounova slova, byl velmi potěšen a prohlásil: "Ať je dnes požehnán Hospodin, který dal Davidovi moudrého syna, aby vládl tomuto velikému lidu." Potom poslal Šalomounovi tuto odpověď: "Tvou zprávu jsem dostal. Postarám se o všechno cedrové i cypřišové dříví podle tvého přání. Mí služebníci je z Libanonu svezou ke Středozemnímu moři, kde z něj nadělám vory a přepravím je, kam mi určíš. Tam je dám rozebrat a ty si je vyzvedneš. Jistě také vyhovíš mému přání a postaráš se o stravu pro můj dvůr." Tak tedy Chíram dodal Šalomounovi veškeré cedrové a cypřišové dřevo podle jeho přání. Šalomoun dal Chíramovi na oplátku 20 000 korů pšenice jako stravu pro jeho dvůr a 20 000 batů panenského oleje. To pak Šalomoun dával Chíramovi rok co rok. Hospodin dal Šalomounovi moudrost, jak mu slíbil. Mezi Chíramem a Šalomounem vládl mír a stali se spojenci. Král Šalomoun zavedl v celém Izraeli nucené práce. Nasazených bylo celkem 30 000 a do Libanonu jich posílal 10 000 v měsíčních směnách; měsíc bývali v Libanonu, dva měsíce doma. Nuceným pracím velel Adoniram. Šalomoun měl v horách 70 000 nosičů a 80 000 lamačů kamene. Kromě toho Šalomoun ustanovil 3 300 dozorců, kteří veleli pracím a dohlíželi na dělníky. Král nechal navézt veliké ušlechtilé kameny, neboť chtěl, aby chrám měl základy z otesaných kvádrů. Šalomounovi kameníci je otesávali spolu s kameníky od Chírama a z Gebalu. Tak tedy bylo připraveno dřevo i kameny ke stavbě chrámu.</verse>
      </chapter>
      <chapter osisID='1Kgs.6'>
        <verse osisID='1Kgs.6.1'>Čtyřstého osmdesátého roku po vyjití synů Izraele z Egypta, v měsíci ziv (což je druhý měsíc), totiž čtvrtého roku své vlády nad Izraelem, Šalomoun zahájil stavbu Hospodinova chrámu.</verse>
        <verse osisID='1Kgs.6.2'>Chrám, který král Šalomoun postavil Hospodinu, byl 60 loktů dlouhý, 20 loktů široký a 30 loktů vysoký.</verse>
        <verse osisID='1Kgs.6.3'>Před chrámovou lodí stála přes celou šířku chrámu předsíň. Byla 20 loktů široká a vystupovala před chrám na 10 loktů.</verse>
        <verse osisID='1Kgs.6.4'>Šalomoun nechal v chrámu udělat také zužující se okénka s mřížovím.</verse>
        <verse osisID='1Kgs.6.5'>Po celém obvodu vnější chrámové stěny, která obepínala chrámovou loď a vnitřní svatyni, vybudoval přístavbu, která měla po celé délce postranní komory.</verse>
        <verse osisID='1Kgs.6.6'>Její spodní patro bylo široké 5 loktů, prostřední 6 loktů a horní 7 loktů. Podél obvodu vnější chrámové stěny totiž udělal stupňovité římsy, aby nosníky ochozů nezasahovaly do samotných stěn chrámu.</verse>
        <verse osisID='1Kgs.6.7'>(Chrám se stavěl z kamenů již opracovaných v lomu, takže se v chrámu během stavby neozývalo kladivo, dláto ani jiné železné nářadí.)</verse>
        <verse osisID='1Kgs.6.8'>Vstup do spodního patra byl z jižní strany chrámu; po točitých schodech se stoupalo do prostředního para a z něj pak do horního.</verse>
        <verse osisID='1Kgs.6.9'>Když Šalomoun dokončil stavbu chrámu, zastřešil ho kazetovým stropem připevněným na cedrových trámech.</verse>
        <verse osisID='1Kgs.6.10'>Přístavbu vybudoval okolo celého chrámu; každé její patro bylo 5 loktů vysoké a k chrámu byla připojena cedrovými trámy.</verse>
        <verse osisID='1Kgs.6.11'>Tehdy Šalomoun dostal slovo Hospodinovo:</verse>
        <verse osisID='1Kgs.6.12'>"Pokud jde o chrám, který stavíš: Budeš-li dodržovat mé zákony, vykonávat mé úsudky a věrně plnit mé příkazy, potvrdím ti slovo, které jsem dal tvému otci Davidovi.</verse>
        <verse osisID='1Kgs.6.13'>Budu přebývat uprostřed synů Izraele a svůj lid Izrael nikdy neopustím."</verse>
        <verse osisID='1Kgs.6.14'>Když Šalomoun dokončil stavbu chrámu,</verse>
        <verse osisID='1Kgs.6.15'>obložil zdi chrámu zevnitř cedrovými deskami - od podlahy až ke stropu obložil vnitřek chrámu dřevem. Podlahu chrámu pak vyložil cypřišovými deskami.</verse>
        <verse osisID='1Kgs.6.16'>Ve vzdálenosti 20 loktů od zadní strany chrámu postavil od podlahy ke stěnám přepážku z cedrových desek a postavil uvnitř chrámu svatostánek pro nejsvětější svatyni.</verse>
        <verse osisID='1Kgs.6.17'>Přední část chrámu, totiž chrámová loď, tedy měřila 40 loktů.</verse>
        <verse osisID='1Kgs.6.18'>Na vnitřním cedrovém obložení chrámu byla vyřezávaná poupata a rozvité květy - vše bylo z cedru; kámen nebylo vidět.</verse>
        <verse osisID='1Kgs.6.19'>V nejvnitřnější části chrámu Šalomoun zřídil svatostánek pro umístění Truhly Hospodinovy smlouvy.</verse>
        <verse osisID='1Kgs.6.20'>Tento 20 loktů dlouhý, 20 loktů široký a 20 loktů vysoký svatostánek pokryl ryzím zlatem, kterým pokryl také cedrový oltář před ním.</verse>
        <verse osisID='1Kgs.6.21'>Šalomoun pokryl celý vnitřek chrámu ryzím zlatem. Také svatostánek pokryl zlatem a natáhl před ním zlaté řetězy.</verse>
        <verse osisID='1Kgs.6.22'>Celý chrám byl tedy úplně pokryt zlatem a stejně tak byl zlatem pokryt i celý oltář před svatostánkem.</verse>
        <verse osisID='1Kgs.6.23'>Pro svatostánek zhotovil dva cheruby z olivového dřeva. Každý byl 10 loktů vysoký.</verse>
        <verse osisID='1Kgs.6.24'>Jedno i druhé cherubovo křídlo měřilo 5 loktů, a tak bylo rozpětí jeho křídel celkem 10 loktů.</verse>
        <verse osisID='1Kgs.6.25'>Také druhý cherub měl rozpětí křídel 10 loktů. Oba cherubové měli stejný rozměr a stejný tvar.</verse>
        <verse osisID='1Kgs.6.26'>Jeden i druhý cherub byl 10 loktů vysoký.</verse>
        <verse osisID='1Kgs.6.27'>Tyto cheruby umístil do nejvnitřnější části chrámu. Měli rozprostřená křídla, a tak se křídlo jednoho dotýkalo jedné stěny a křídlo druhého se dotýkalo druhé stěny, zatímco uprostřed chrámu se jejich křídla dotýkala navzájem.</verse>
        <verse osisID='1Kgs.6.28'>I tyto cheruby pokryl zlatem.</verse>
        <verse osisID='1Kgs.6.29'>Ve vnitřní i vnější části chrámu nechal na všech stěnách kolem dokola vyřezat rytiny cherubů, palem a rozvitých květů.</verse>
        <verse osisID='1Kgs.6.30'>Podlahu obou částí chrámu pokryl zlatem.</verse>
        <verse osisID='1Kgs.6.31'>Do vchodu svatostánku zavěsil dveře z olivového dřeva na pětihranných zárubních.</verse>
        <verse osisID='1Kgs.6.32'>Na tyto dvojité dveře z olivového dřeva vyřezal rytiny cherubů, palem a rozvitých květů a pokryl je zlatem. Zlato nanesl i na cheruby a palmy.</verse>
        <verse osisID='1Kgs.6.33'>Podobně zhotovil čtverhranné zárubně z olivového dřeva pro vchod do chrámové lodi</verse>
        <verse osisID='1Kgs.6.34'>a k nim dvojité dveře z cypřišového dřeva. Každé dveře měly dvě křídla, která se otáčela v závěsech.</verse>
        <verse osisID='1Kgs.6.35'>Vyřezal na nich cheruby, palmy a rozvité květy a řezbu pokryl po celé ploše zlatem.</verse>
        <verse osisID='1Kgs.6.36'>Kolem vnitřního nádvoří pak postavil zeď - po třech vrstvách tesaných kvádrů následovala vrstva cedrových trámů.</verse>
        <verse osisID='1Kgs.6.37'>Základy Hospodinova chrámu byly položeny čtvrtého roku v měsíci ziv.</verse>
        <verse osisID='1Kgs.6.38'>Jedenáctého roku v měsíci bul (což je osmý měsíc) byl chrám dokončen se všemi podrobnostmi a podle všech plánů. Šalomoun ho stavěl sedm let.</verse>
      </chapter>
      <chapter osisID='1Kgs.7'>
        <verse osisID='1Kgs.7.1'>Svůj vlastní palác ovšem stavěl třináct let - tak dlouho mu trvalo dokončit celý palác.</verse>
        <verse osisID='1Kgs.7.2'>Vystavěl si palác zvaný Libanonský les. Ten byl 100 loktů dlouhý, 50 loktů široký a 30 loktů vysoký, s cedrovými trámy na čtyřech řadách cedrových sloupů.</verse>
        <verse osisID='1Kgs.7.3'>Zastřešen byl cedrovým kazetovým stropem připevněným na trámech spočívajících na sloupech - pětačtyřicet trámů, patnáct v každé řadě.</verse>
        <verse osisID='1Kgs.7.4'>Palác měl tři řady okenic, takže leželo okno proti oknu, třikrát nad sebou.</verse>
        <verse osisID='1Kgs.7.5'>Všechny vchody i zárubně byly tvořeny čtverhrannými rámy; i zepředu bylo okno proti oknu, třikrát nad sebou.</verse>
        <verse osisID='1Kgs.7.6'>Postavil také Sloupovou síň, 50 loktů dlouhou a 30 loktů širokou. Před ní byla předsíň a před ní sloupy s římsou.</verse>
        <verse osisID='1Kgs.7.7'>Dále postavil Trůnní sál, neboli Soudní síň, kde soudil; ta byla od podlahy ke stropu obložená cedrovým dřevem.</verse>
        <verse osisID='1Kgs.7.8'>Podobně byl postaven i palác, v němž bydlel; ten stál na zvláštním nádvoří za Síní. Podobně jako Síň postavil Šalomoun také palác pro faraonovu dceru, kterou si vzal za ženu.</verse>
        <verse osisID='1Kgs.7.9'>To vše bylo ze samých ušlechtilých kamenů, na míru otesaných, pilami přiřezaných zepředu i zezadu, od základů po střechu, zvenku až po Velké nádvoří.</verse>
        <verse osisID='1Kgs.7.10'>Základy byly z velikých kvádrů ušlechtilého kamene měřících 8 i 10 loktů.</verse>
        <verse osisID='1Kgs.7.11'>Nad nimi byly na míru přitesané kusy ušlechtilého kamene a cedrové dřevo.</verse>
        <verse osisID='1Kgs.7.12'>Velké nádvoří bylo kolem dokola obklopeno zdí ze třech řad tesaných kvádrů a jedné vrstvy cedrových trámů tak jako vnitřní nádvoří Hospodinova chrámu s jeho předsíní.</verse>
        <verse osisID='1Kgs.7.13'>Král Šalomoun poslal pro Churama z Týru.</verse>
        <verse osisID='1Kgs.7.14'>Byl to syn jedné vdovy z pokolení Neftalí a jeho otec byl týrský měditepec. Byl nadán moudrostí, znalostí i dovedností k veškeré práci s mědí. Ten tedy přišel ke králi Šalomounovi a dal se do všeho svěřeného díla.</verse>
        <verse osisID='1Kgs.7.15'>Vytvořil dvojici bronzových sloupů. Jeden sloup měřil 18 loktů na výšku a 12 loktů po obvodu; stejně tak i ten druhý.</verse>
        <verse osisID='1Kgs.7.16'>Na vrch těch sloupů odlil z bronzu dvě hlavice; každá z nich byla vysoká 5 loktů.</verse>
        <verse osisID='1Kgs.7.17'>Hlavice na vrchu sloupů byly ozdobeny proplétaným mřížováním a věnci z řetězů. Na jedné i druhé hlavici jich bylo po sedmi.</verse>
        <verse osisID='1Kgs.7.18'>Udělal sloupy tak, že okolo mřížování pokrývajícího hlavici na vrchu sloupu byly dvě řady granátových jablek. Totéž udělal i s druhou hlavicí.</verse>
        <verse osisID='1Kgs.7.19'>Hlavice na vrcholu sloupů stojících v předsíni měly tvar lilií o rozměru čtyř loktů.</verse>
        <verse osisID='1Kgs.7.20'>Na hlavicích obou sloupů byly nahoře pod vydutím k mřížování připevněny řady granátových jablek. Těch bylo kolem obou hlavic dohromady dvě stě.</verse>
        <verse osisID='1Kgs.7.21'>Sloupy postavil v chrámové předsíni. Jeden sloup vztyčil vpravo a druhý vlevo a pojmenoval je Jachin, Opora, a Boáz, Posila.</verse>
        <verse osisID='1Kgs.7.22'>Vrchol sloupů měl tvar lilie. Tak byla dokončena práce na sloupech.</verse>
        <verse osisID='1Kgs.7.23'>Poté odlil kulatou nádrž zvanou Moře. Napříč od okraje k okraji měřila 10 loktů, na výšku 5 loktů a po obvodu 30 loktů.</verse>
        <verse osisID='1Kgs.7.24'>Pod okrajem lemovaly nádrž po celém obvodu dvě řady ozdobných poupat odlitých zároveň s ní.</verse>
        <verse osisID='1Kgs.7.25'>Moře spočívalo na dvanácti býcích: tři byli obráceni k severu, tři k západu, tři k jihu a tři k východu. Leželo na nich tak, že je všechny zezadu přikrývalo.</verse>
        <verse osisID='1Kgs.7.26'>Bylo na dlaň silné a jeho okraje byly vytvarovány do liliového květu jako okraj poháru. Mohlo pojmout 2 000 batů.</verse>
        <verse osisID='1Kgs.7.27'>Dále vyrobil deset bronzových stojanů na umyvadla. Každý stojan byl 4 lokte dlouhý, 4 lokte široký a 3 lokte vysoký.</verse>
        <verse osisID='1Kgs.7.28'>Byl proveden takto: Sestával z postranic, které spojovaly rámy.</verse>
        <verse osisID='1Kgs.7.29'>Na postranicích mezi rámy byly rytiny lvů, býků a cherubů a na rámech nad lvy a býky i pod nimi byly zavěšeny věnce.</verse>
        <verse osisID='1Kgs.7.30'>Každý stojan měl čtyři bronzová kola na bronzových nápravách. Z jeho čtyř rohových sloupků vybíhala ramena pod umyvadlo. Každé odlité rameno mělo po stranách věnce.</verse>
        <verse osisID='1Kgs.7.31'>Ze stojanu vyčnívalo na loket vysoké prstencové ústí. Toto ústí bylo kruhové, o průměru jeden a půl lokte. Podobně jako na stojanu, i na ústí byly rytiny. Postranice ovšem nebyly do kruhu, ale do čtverce.</verse>
        <verse osisID='1Kgs.7.32'>Pod postranicemi byla čtyři kola s ojnicemi zapuštěnými do stojanu. Každé kolo bylo jeden a půl lokte vysoké.</verse>
        <verse osisID='1Kgs.7.33'>Kola byla provedením stejná jako kola od vozu: jejich osy, loukotě, paprsky i náboje, vše bylo odlité.</verse>
        <verse osisID='1Kgs.7.34'>Ke čtyřem rohům každého stojanu vedla čtyři ramena jednolitá se stojanem.</verse>
        <verse osisID='1Kgs.7.35'>Na vrcholu měl stojan kolem dokola půl lokte hlubokou obrubu. K vrcholu stojanu byla připevněna držadla a postranice.</verse>
        <verse osisID='1Kgs.7.36'>Plochy držadel i postranic pokryl na každém volném místě rytinami cherubů, lvů a palem a kolem dokola je vroubily věnce.</verse>
        <verse osisID='1Kgs.7.37'>Takto vyrobil deset stojanů. Všechny byly stejně odlité, stejných rozměrů a stejného tvaru.</verse>
        <verse osisID='1Kgs.7.38'>Vyrobil také deset bronzových umyvadel, každé o objemu 40 batů. Každé umyvadlo měřilo 4 lokte a spočívalo na jednom z deseti stojanů.</verse>
        <verse osisID='1Kgs.7.39'>Pět stojanů postavil po pravé straně chrámu a pět po levé. Moře postavil po pravé straně v jihovýchodním rohu.</verse>
        <verse osisID='1Kgs.7.40'>Dále Churam vyrobil kotlíky, lopatky a mísy. Tak Churam završil veškeré dílo, které pro krále Šalomouna konal na Hospodinově chrámu:</verse>
        <verse osisID='1Kgs.7.41'>dva sloupy, dvě kulovité hlavice na vrcholech sloupů, dvoje mřížování pokrývající obě kulovité hlavice na vrcholech sloupů,</verse>
        <verse osisID='1Kgs.7.42'>čtyři sta granátových jablek ke dvěma mřížováním (dvě řady granátových jablek ke každému mřížování pokrývajícímu obě kulovité hlavice sloupů),</verse>
        <verse osisID='1Kgs.7.43'>deset podstavců, deset umyvadel na podstavce,</verse>
        <verse osisID='1Kgs.7.44'>jedno Moře, dvanáct býků nesoucích Moře,</verse>
        <verse osisID='1Kgs.7.45'>kotlíky, lopatky a mísy. Všechny předměty, které Churam zhotovil králi Šalomounovi pro Hospodinův schrám, byly z leštěného bronzu.</verse>
        <verse osisID='1Kgs.7.46'>Král je nechal odlévat na jordánské rovině v jílovité půdě mezi Sukotem a Caretánem.</verse>
        <verse osisID='1Kgs.7.47'>Bylo jich dohromady tolik, že je Šalomoun kvůli tomu množství ani nevážil. Váha bronzu nebyla nikdy zjištěna.</verse>
        <verse osisID='1Kgs.7.48'>Šalomoun také nechal zhotovit veškeré vybavení pro Hospodinův chrám: zlatý oltář, zlatý stůl pro chleby předložení,</verse>
        <verse osisID='1Kgs.7.49'>pět svícnů z ryzího zlata napravo a pět nalevo před svatostánek, k nim květy, kahany a kleště ze zlata,</verse>
        <verse osisID='1Kgs.7.50'>misky, kratiknoty, nádobky, pohárky a pánvice z ryzího zlata a zlaté panty ke dveřím do nejsvětější svatyně v nejvnitřnější části chrámu i ke dveřím do chrámové lodi.</verse>
        <verse osisID='1Kgs.7.51'>Tak bylo završeno veškeré dílo, které král Šalomoun konal na Hospodinově chrámu. Šalomoun pak přinesl zasvěcenou kořist svého otce Davida, totiž stříbro, zlato a další předměty, a uložil je do pokladnice Hospodinova chrámu.</verse>
      </chapter>
      <chapter osisID='1Kgs.8'>
        <verse osisID='1Kgs.8.1'>Tehdy Šalomoun shromáždil k sobě do Jeruzaléma všechny stařešiny Izraele, kmenové náčelníky a vůdce izraelských rodů, aby přenesli Truhlu Hospodinovy smlouvy ze Sionu, z Města Davidova.</verse>
        <verse osisID='1Kgs.8.2'>Všichni izraelští muži se tedy shromáždili ke králi Šalomounovi o svátcích v měsíci etanim, což je sedmý měsíc.</verse>
        <verse osisID='1Kgs.8.3'>Když přišli všichni izraelští stařešinové, kněží zvedli Truhlu Hospodinovu</verse>
        <verse osisID='1Kgs.8.4'>a vynesli ji i Stan setkávání se vším jeho posvátným vybavením. Zatímco to kněží a levité vynášeli,</verse>
        <verse osisID='1Kgs.8.5'>král Šalomoun s celým shromážděním Izraele, jež se k němu dostavilo před Truhlu, obětoval tolik bravu i skotu, že nešlo spočítat ani sledovat, kolik ho bylo.</verse>
        <verse osisID='1Kgs.8.6'>Kněží pak vnesli Truhlu Hospodinovy smlouvy na její místo do chrámového svatostánku, do nejsvětější svatyně pod křídla cherubů.</verse>
        <verse osisID='1Kgs.8.7'>Cherubové totiž rozprostírali svá křídla nad Truhlou, takže svrchu přikrývali Truhlu i její tyče.</verse>
        <verse osisID='1Kgs.8.8'>Ty byly tak dlouhé, že jejich konce bylo vidět ze svatyně před svatostánkem. Zvenku je ovšem vidět nebylo. Jsou tam až dodnes.</verse>
        <verse osisID='1Kgs.8.9'>V Truhle nebylo nic než dvě kamenné desky, které tam uložil Mojžíš na Orébu, když Hospodin se syny Izraele uzavřel smlouvu po jejich odchodu z Egypta.</verse>
        <verse osisID='1Kgs.8.10'>Když potom kněží vycházeli ze svatyně, naplnil Hospodinův chrám oblak.</verse>
        <verse osisID='1Kgs.8.11'>Kněží se kvůli tomu oblaku nemohli postavit ke službě, protože Hospodinův chrám naplnila Hospodinova sláva.</verse>
        <verse osisID='1Kgs.8.12'>Tehdy Šalomoun prohlásil: "‚Zůstávám v mračnu,' pravil Hospodin.</verse>
        <verse osisID='1Kgs.8.13'>Já jsem ti ale postavil chrám vznešený, místo, kde bys bydlel už navěky!"</verse>
        <verse osisID='1Kgs.8.14'>Potom se král otočil a požehnal celému stojícímu shromáždění Izraele:</verse>
        <verse osisID='1Kgs.8.15'>"Požehnán buď Hospodin, Bůh Izraele, který vlastními ústy mluvil k mému otci Davidovi a vlastní rukou naplnil, co řekl:</verse>
        <verse osisID='1Kgs.8.16'>‚Ode dne, kdy jsem svůj lid Izrael vyvedl z Egypta, jsem ze žádného izraelského kmene nevyvolil město k postavení chrámu, v němž by zůstávalo mé jméno. Vyvolil jsem však Davida, aby vedl Izrael.'</verse>
        <verse osisID='1Kgs.8.17'>Můj otec David toužil postavit chrám jménu Hospodina, Boha Izraele.</verse>
        <verse osisID='1Kgs.8.18'>Hospodin mu ale řekl: ‚Je dobře, že chceš mému jménu postavit chrám.</verse>
        <verse osisID='1Kgs.8.19'>Nepostavíš ho však ty, ale tvůj syn, který vzejde ze tvých beder. Ten vystaví chrám mému jménu.'</verse>
        <verse osisID='1Kgs.8.20'>A Hospodin dodržel slovo, které dal. Nastoupil jsem po svém otci Davidovi, usedl jsem na izraelský trůn, jak řekl Hospodin, a postavil jsem chrám jménu Hospodina, Boha Izraele.</verse>
        <verse osisID='1Kgs.8.21'>V něm jsem připravil místo pro Truhlu, v níž je Hospodinova smlouva, kterou uzavřel s našimi otci, když je vyvedl z Egypta."</verse>
        <verse osisID='1Kgs.8.22'>Poté se Šalomoun postavil před Hospodinův oltář. Před očima celého izraelského shromáždění vztáhl ruce k nebi</verse>
        <verse osisID='1Kgs.8.23'>a řekl: "Hospodine, Bože Izraele! Nahoře na nebi ani dole na zemi není bůh podobný tobě, jenž by zachovával smlouvu a milosrdenství svým služebníkům, kteří před tebou žijí s oddaným srdcem.</verse>
        <verse osisID='1Kgs.8.24'>Svému služebníku Davidovi, mému otci, jsi dodržel svůj slib. Vlastními ústy jsi promluvil a vlastní rukou jsi to, jak vidíme, splnil.</verse>
        <verse osisID='1Kgs.8.25'>Nuže, Hospodine, Bože Izraele, dodrž, co jsi slíbil, když jsi svému služebníku Davidovi, mému otci, řekl: ‚Postarám se, aby na izraelském trůnu nikdy nechyběl tvůj potomek, budou-li jen tví synové dbát na svou cestu a žít přede mnou, jako jsi přede mnou žil ty.'</verse>
        <verse osisID='1Kgs.8.26'>Nyní tedy, Bože Izraele, kéž se prosím potvrdí slovo, které jsi dal svému služebníku Davidovi, mému otci.</verse>
        <verse osisID='1Kgs.8.27'>Bude snad Bůh opravdu přebývat na zemi? Nebesa, ba ani nebesa nebes tě nemohou obsáhnout - čím méně tento chrám, který jsem postavil!</verse>
        <verse osisID='1Kgs.8.28'>Shlédni však na modlitbu svého služebníka a na jeho prosby, Hospodine, Bože můj; vyslyš toto volání a modlitbu, kterou ti tvůj služebník dnes předkládá.</verse>
        <verse osisID='1Kgs.8.29'>Kéž jsou tvé oči dnem i nocí upřeny k tomuto chrámu, k místu, o němž jsi řekl: ‚Tam bude mé jméno.' Kéž nasloucháš modlitbě, již se tvůj služebník bude modlit směrem k tomuto místu.</verse>
        <verse osisID='1Kgs.8.30'>Kéž vyslyšíš prosbu svého služebníka i svého lidu Izraele, kdykoli se budou modlit směrem k tomuto místu. Vyslýchej na nebesích, kde přebýváš, vyslýchej a odpouštěj.</verse>
        <verse osisID='1Kgs.8.31'>Kdyby se někdo provinil proti svému bližnímu a měl by se zapřisáhnout slibem, kdyby pak přišel a složil přísahu před tvým oltářem v tomto chrámu,</verse>
        <verse osisID='1Kgs.8.32'>vyslýchej na nebesích. Zasáhni a rozsuď své služebníky tak, abys viníka označil za vinného a odplatil mu jeho skutky, a spravedlivého abys ospravedlnil a odplatil mu jeho spravedlnost.</verse>
        <verse osisID='1Kgs.8.33'>Kdyby tvůj lid Izrael hřešil proti tobě, a utrpěl by proto porážku od svých nepřátel, kdyby se pak ale vrátili k tobě, chválili tvé jméno, modlili se a prosili tě v tomto chrámu,</verse>
        <verse osisID='1Kgs.8.34'>vyslýchej na nebesích. Odpusť hřích svého lidu Izraele a přiveď je zpátky do země, kterou jsi dal jejich otcům.</verse>
        <verse osisID='1Kgs.8.35'>Kdyby hřešili proti tobě, a zavřela by se proto nebesa a nebyl déšť, kdyby se pak ale modlili směrem k tomuto místu, chválili tvé jméno a po svém potrestání by se odvrátili od svých hříchů,</verse>
        <verse osisID='1Kgs.8.36'>vyslýchej na nebesích. Odpusť svým služebníkům, svému lidu Izraeli, jejich hřích. Vyuč je správné cestě, kterou mají jít, a sešli déšť na svou zem, kterou jsi dal svému lidu za dědictví.</verse>
        <verse osisID='1Kgs.8.37'>Kdyby v zemi nastal hlad nebo mor, plíseň nebo sněť, kobylky nebo housenky nebo kdyby tvůj lid v zemi až u samých bran utlačoval nepřítel nebo jakákoli rána či nemoc -</verse>
        <verse osisID='1Kgs.8.38'>kdyby si pak ale kdokoli ze všeho tvého lidu Izraele připustil, že jde o ránu, a vzepjal by ruce k tomuto chrámu, pak každou modlitbu, každou prosbu, kterou by přednesl,</verse>
        <verse osisID='1Kgs.8.39'>vyslýchej na nebesích, kde přebýváš. Odpusť, zasáhni a odplať každému jeho skutky, neboť znáš jeho srdce - jen ty sám přece znáš srdce všech lidí -</verse>
        <verse osisID='1Kgs.8.40'>aby tě měli v úctě po všechny dny svého života v zemi, kterou jsi dal našim otcům.</verse>
        <verse osisID='1Kgs.8.41'>Rovněž kdyby cizinec, ačkoli nepatří k tvému lidu Izraeli, přišel z daleké země kvůli tvému jménu</verse>
        <verse osisID='1Kgs.8.42'>(neboť uslyšel o tvém velikém jménu, o tvé mocné ruce a vztažené paži), kdyby přišel a modlil se směrem k tomuto chrámu,</verse>
        <verse osisID='1Kgs.8.43'>vyslýchej na nebesích, kde přebýváš. Učiň vše, oč by tě ten cizinec prosil, aby všechny národy země poznaly tvé jméno a měly tě v úctě tak jako tvůj lid Izrael a aby věděly, že tvé jméno je vzýváno nad tímto chrámem, který jsem postavil.</verse>
        <verse osisID='1Kgs.8.44'>Kdyby tvůj lid vytáhl do války proti nepříteli, kamkoli bys je poslal, a modlili by se k Hospodinu směrem k městu, jež jsi vyvolil, a k chrámu, který jsem postavil tvému jménu,</verse>
        <verse osisID='1Kgs.8.45'>vyslýchej na nebesích jejich modlitbu a prosbu a zjednej jim právo.</verse>
        <verse osisID='1Kgs.8.46'>Kdyby zhřešili proti tobě - vždyť není člověka, který by nehřešil - a ty by ses na ně rozhněval a vydal je nepříteli a jejich uchvatitelé by je odvedli jako zajatce do nepřátelské země, daleké či blízké,</verse>
        <verse osisID='1Kgs.8.47'>kdyby si to však potom v zemi svého zajetí vzali k srdci, obrátili by se a prosili tě o milost v zemi svých věznitelů se slovy: ‚Zhřešili jsme, zkazili se, jednali jsme zle!'</verse>
        <verse osisID='1Kgs.8.48'>a kdyby se v zemi svých nepřátelských věznitelů celým srdcem a celou duší vrátili k tobě a modlili by se k tobě směrem ke své zemi, kterou jsi dal jejich otcům, k městu, které jsi vyvolil, a k chrámu, který jsem postavil tvému jménu,</verse>
        <verse osisID='1Kgs.8.49'>vyslýchej na nebesích, kde přebýváš, jejich modlitbu a prosbu a zjednej jim právo.</verse>
        <verse osisID='1Kgs.8.50'>Odpusť svému lidu jejich hřích i všechny jejich vzpoury proti tobě a daruj jim milost u jejich věznitelů, aby se nad nimi slitovali.</verse>
        <verse osisID='1Kgs.8.51'>Vždyť jsou tvůj lid, tvé vlastní dědictví! Vyvedl jsi je z Egypta, zprostřed té tavicí pece!</verse>
        <verse osisID='1Kgs.8.52'>Kéž tedy jsou tvé oči upřeny k modlitbě tvého služebníka i k modlitbě tvého lidu Izraele, a kdykoli k tobě budou volat, vyslýchej.</verse>
        <verse osisID='1Kgs.8.53'>Vždyť ty jsi je, Hospodine, Pane můj, oddělil ze všech národů země jako své vlastní dědictví, jak jsi to řekl skrze svého služebníka Mojžíše, když jsi naše otce vyvedl z Egypta."</verse>
        <verse osisID='1Kgs.8.54'>Jakmile Šalomoun dokončil tuto modlitbu a prosbu k Hospodinu, vstal od Hospodinova oltáře, kde klečel na kolenou s rukama vztaženýma k nebi,</verse>
        <verse osisID='1Kgs.8.55'>postavil se a mocným hlasem požehnal celému shromáždění Izraele:</verse>
        <verse osisID='1Kgs.8.56'>"Požehnán buď Hospodin, který svému lidu Izraeli dopřál odpočinutí, jak zaslíbil. Ani jediné ze všech těch dobrých slov, která promluvil skrze svého služebníka Mojžíše, neselhalo.</verse>
        <verse osisID='1Kgs.8.57'>Kéž je Hospodin, náš Bůh, s námi, jako byl s našimi otci. Kéž nás neopustí, kéž nás nezanechá,</verse>
        <verse osisID='1Kgs.8.58'>kéž naklání naše srdce k sobě, abychom chodili po všech jeho cestách a dodržovali jeho přikázání, ustanovení i pravidla, která dal našim otcům.</verse>
        <verse osisID='1Kgs.8.59'>A tato má slova, jimiž jsem Hospodina prosil o milost, kéž jsou Hospodinu, našemu Bohu, blízká dnem i nocí, aby zjednával právo svému služebníku i svému lidu Izraeli den co den,</verse>
        <verse osisID='1Kgs.8.60'>aby všechny národy země poznaly, že Hospodin je Bůh a není žádného kromě něj.</verse>
        <verse osisID='1Kgs.8.61'>Kéž vaše srdce cele patří Hospodinu, našemu Bohu, abyste žili podle jeho ustanovení a dodržovali jeho přikázání tak jako dnes."</verse>
        <verse osisID='1Kgs.8.62'>Král a s ním celý Izrael pak před Hospodinem slavili obětní hody.</verse>
        <verse osisID='1Kgs.8.63'>Šalomoun obětoval jako pokojnou oběť 22 000 býků a 120 000 ovcí. Takto král a všichni synové Izraele zasvětili Hospodinův chrám.</verse>
        <verse osisID='1Kgs.8.64'>Toho dne král posvětil střed nádvoří před Hospodinovým chrámem. Tam totiž obětoval zápalnou a moučnou oběť i tuk pokojných obětí, neboť bronzový oltář před Hospodinem byl příliš malý, než aby mohl pojmout onu zápalnou a moučnou oběť i tuk oněch pokojných obětí.</verse>
        <verse osisID='1Kgs.8.65'>Šalomoun tehdy slavil slavnost a s ním všechen Izrael od Lebo-chamátu po Egyptský potok, jedno veliké shromáždění před Hospodinem, naším Bohem, po sedm dní a dalších sedm dní, celkem čtrnáct dní.</verse>
        <verse osisID='1Kgs.8.66'>Následujícího dne pak lid propustil. Dobrořečili králi a vraceli se domů s veselím a radostí ze všeho dobrodiní, které Hospodin prokázal svému služebníku Davidovi a svému lidu Izraeli.</verse>
      </chapter>
      <chapter osisID='1Kgs.9'>
        <verse osisID='1Kgs.9.1'>Tak Šalomoun dokončil stavbu Hospodinova chrámu i královského paláce a uskutečnil všechno, co si přál.</verse>
        <verse osisID='1Kgs.9.2'>Šalomounovi se tehdy znovu ukázal Hospodin, tak jako se mu předtím ukázal v Gibeonu.</verse>
        <verse osisID='1Kgs.9.3'>Hospodin mu řekl: "Vyslyšel jsem tvou modlitbu a tvou prosbu, kterou jsi mi předložil. Posvětil jsem tento chrám, který jsi vystavěl, aby tam navěky zůstávalo mé jméno. Mé oči i mé srdce tam zůstanou navždy.</verse>
        <verse osisID='1Kgs.9.4'>Budeš-li žít přede mnou s ryzím srdcem a poctivě tak jako tvůj otec David a budeš-li konat vše, co jsem ti přikázal, a dodržovat má ustanovení i má pravidla,</verse>
        <verse osisID='1Kgs.9.5'>potvrdím trůn tvého království nad Izraelem navěky, jak jsem slíbil tvému otci Davidovi: ‚Na izraelském trůnu nikdy nebude chybět tvůj potomek.'</verse>
        <verse osisID='1Kgs.9.6'>Pokud se však ode mě ty a tvoji synové odvrátíte a nebudete dodržovat má přikázání a ustanovení, jež jsem vám svěřil, ale půjdete sloužit cizím bohům a budete se jim klanět,</verse>
        <verse osisID='1Kgs.9.7'>pak vyhladím Izrael ze země, kterou jsem jim dal, a z chrámu, který jsem posvětil pro své jméno. Vyženu Izrael ze své přítomnosti, takže bude mezi národy za pořekadlo a posměšek.</verse>
        <verse osisID='1Kgs.9.8'>A tento chrám, kdysi tak vznešený? Každý, kdo půjde kolem, strne a zašeptá: ‚Proč to Hospodin této zemi a tomuto chrámu provedl?'</verse>
        <verse osisID='1Kgs.9.9'>A dostanou odpověď: ‚Protože opustili Hospodina, svého Boha, který vyvedl jejich otce z Egypta, a chytili se cizích bohů, jimž se klaněli a jimž sloužili - to proto na ně Hospodin uvedl všechno to zlo!'"</verse>
        <verse osisID='1Kgs.9.10'>Šalomoun vystavěl oba domy, Hospodinův chrám i královský palác, během dvaceti let. Po jejich uplynutí</verse>
        <verse osisID='1Kgs.9.11'>dal král Šalomoun týrskému králi Chíramovi dvacet měst v galilejském kraji za to, že mu Chíram dodával cedrové i cypřišové dřevo a zlata, kolik si jen přál.</verse>
        <verse osisID='1Kgs.9.12'>Chíram se tedy vypravil z Týru, aby si ta města, která mu dal Šalomoun, prohlédl. Ale nelíbila se mu.</verse>
        <verse osisID='1Kgs.9.13'>Řekl: "Cos mi to, bratře, dal za města?" A tak se ten kraj až dodnes jmenuje Kabul (to jest: Nanic).</verse>
        <verse osisID='1Kgs.9.14'>Chíram totiž králi poslal 120 talentů zlata.</verse>
        <verse osisID='1Kgs.9.15'>Důvodem, proč král Šalomoun zavedl nucené práce, bylo, aby vystavěl: Hospodinův chrám, svůj palác, terasu Milo, jeruzalémské hradby, města Chacor, Megido a Gezer</verse>
        <verse osisID='1Kgs.9.16'>(egyptský vládce farao totiž vytáhl, dobyl Gezer a vypálil ho, pobil jeho kanaánské obyvatele a město dal věnem své dceři, Šalomounově manželce;</verse>
        <verse osisID='1Kgs.9.17'>proto Šalomoun stavěl Gezer), dále Dolní Bet-choron,</verse>
        <verse osisID='1Kgs.9.18'>Baalat a Tadmor v judské zemi,</verse>
        <verse osisID='1Kgs.9.19'>všechna Šalomounova zásobovací města, města pro vozy, města pro jízdu, a cokoli se Šalomounovi zlíbilo stavět v Jeruzalémě, v Libanonu nebo kdekoli po celé zemi pod jeho vládou.</verse>
        <verse osisID='1Kgs.9.20'>Všechno obyvatelstvo pozůstalé z Emorejců, Chetejců, Perizejců, Hivejců a Jebusejců, kteří nepatřili k synům Izraele,</verse>
        <verse osisID='1Kgs.9.21'>totiž jejich potomky, kteří po nich zůstali v zemi a které synové Izraele nedokázali vyhladit, Šalomoun podrobil nuceným pracím, a tak otročí dodnes.</verse>
        <verse osisID='1Kgs.9.22'>Syny Izraele ovšem Šalomoun nebral do otroctví, ale jako vojáky, úředníky, velitele, pobočníky, vozataje a jezdce.</verse>
        <verse osisID='1Kgs.9.23'>Dozorců, kteří veleli Šalomounovým pracím, bylo 550. Ti měli na starosti veškerou pracovní sílu.</verse>
        <verse osisID='1Kgs.9.24'>Jakmile se faraonova dcera přestěhovala z Města Davidova do paláce, který pro ni vystavěl, začal budovat terasu Milo.</verse>
        <verse osisID='1Kgs.9.25'>Třikrát ročně přinášel Šalomoun zápalné i pokojné oběti na oltáři, který postavil Hospodinu, a nechal z něj stoupat dým před Hospodinem. Tak završil budování chrámu.</verse>
        <verse osisID='1Kgs.9.26'>Král Šalomoun v Ecjon-geberu u Eilatu na pobřeží Rudého moře v edomské zemi vybudoval loďstvo.</verse>
        <verse osisID='1Kgs.9.27'>Chíram pak se Šalomounovými služebníky vyslal na lodích také své služebníky, zkušené námořníky.</verse>
        <verse osisID='1Kgs.9.28'>Vypravili se do Ofiru, naložili tam 420 talentů zlata a přivezli je králi Šalomounovi.</verse>
      </chapter>
      <chapter osisID='1Kgs.10'>
        <verse osisID='1Kgs.10.1'>Také královna ze Sáby se doslechla o Šalomounově proslulosti (kterou měl díky jménu Hospodinovu), a tak přijela, aby ho vyzkoušela v hádankách.</verse>
        <verse osisID='1Kgs.10.2'>Když dorazila do Jeruzaléma s početnou družinou a s velbloudy nesoucími vonné balzámy, velké množství zlata i drahokamů, přišla k Šalomounovi a hovořila s ním o všem, co měla na srdci.</verse>
        <verse osisID='1Kgs.10.3'>Šalomoun všechny její otázky zodpověděl; žádná z nich nebyla pro krále tak těžká, aby na ni neodpověděl.</verse>
        <verse osisID='1Kgs.10.4'>Když královna ze Sáby viděla všechnu Šalomounovu moudrost i palác, který vystavěl,</verse>
        <verse osisID='1Kgs.10.5'>pokrmy na jeho stole, zasedání jeho dvořanů, práci jeho služebníků a jejich roucha, jeho číšníky i to, jaké oběti král přináší v Hospodinově chrámu, byla naprosto ohromena</verse>
        <verse osisID='1Kgs.10.6'>a řekla mu: "To, co jsem u nás slyšela o tvých slovech a o tvé moudrosti, je pravda.</verse>
        <verse osisID='1Kgs.10.7'>Dokud jsem nepřijela a neuviděla to na vlastní oči, nevěřila jsem tomu. Teď ale vidím, že mi neřekli ani polovinu! Moudrostí a dobrotou jsi překonal pověst, kterou jsem slyšela.</verse>
        <verse osisID='1Kgs.10.8'>Blaze tvým mužům, blaze těmto tvým služebníkům, kteří stále stojí před tebou a naslouchají tvé moudrosti.</verse>
        <verse osisID='1Kgs.10.9'>Požehnán buď Hospodin, tvůj Bůh, který si tě oblíbil a dosadil tě na izraelský trůn! Hospodin miluje Izrael navěky, a tak tě učinil králem, abys zjednával právo a spravedlnost."</verse>
        <verse osisID='1Kgs.10.10'>Poté darovala králi 120 talentů zlata a veliké množství balzámů a drahokamů. Už nikdy se pak nedovezlo tolik vonných balzámů, jako dala králi Šalomounovi královna ze Sáby.</verse>
        <verse osisID='1Kgs.10.11'>(K tomu ještě Chíramovo loďstvo, které jelo do Ofiru pro zlato, dovezlo odtud veliké množství santálového dřeva a drahokamů.</verse>
        <verse osisID='1Kgs.10.12'>Král z toho santálového dřeva vyrobil schody pro Hospodinův chrám i pro královský palác a také lyry a citery pro zpěváky. Dodnes se nedovezlo, ba ani nevidělo, tolik santálového dřeva.)</verse>
        <verse osisID='1Kgs.10.13'>Král Šalomoun pak královně ze Sáby splnil každé přání, které vyslovila, a dal jí mnohem více darů, než králi Šalomounovi přinesla ona. Královna se pak se svým služebnictvem vydala zpět na cestu do vlasti.</verse>
        <verse osisID='1Kgs.10.14'>Král Šalomoun ročně získával 666 talentů zlata,</verse>
        <verse osisID='1Kgs.10.15'>nepočítaje příjmy od pocestných, z obchodování kupců i ode všech arabských králů a krajských hejtmanů.</verse>
        <verse osisID='1Kgs.10.16'>Král Šalomoun nechal zhotovit 200 pavéz z tepaného zlata (na jednu pavézu vynaložil 600 šekelů zlata)</verse>
        <verse osisID='1Kgs.10.17'>a 300 štítů z tepaného zlata (na jeden štít vynaložil 3 hřivny zlata). Král je umístil v Paláci libanonského lesa.</verse>
        <verse osisID='1Kgs.10.18'>Král také pořídil veliký trůn ze slonoviny a pokryl ho čistým zlatem.</verse>
        <verse osisID='1Kgs.10.19'>K trůnu vedlo šest stupňů. Opěradlo měl okrouhlé, po obou stranách sedadla područky a vedle područek stáli lvi.</verse>
        <verse osisID='1Kgs.10.20'>Na šesti stupních po obou stranách stálo dvanáct dalších lvů. Nic takového nebylo vyrobeno v žádném království.</verse>
        <verse osisID='1Kgs.10.21'>Také všechny nádoby na pití měl král Šalomoun zlaté a stejně tak všechno vybavení Paláce libanonského lesa bylo z ryzího zlata. Nic nebylo ze stříbra - to nebylo v Šalomounových dobách vůbec považováno za cenné.</verse>
        <verse osisID='1Kgs.10.22'>Král totiž měl na moři vedle Chíramova loďstva také zámořské lodě, které připlouvaly jednou za tři roky a přivážely zlato a stříbro, slonovinu, opice a pávy.</verse>
        <verse osisID='1Kgs.10.23'>Král Šalomoun co do bohatství i co do moudrosti předčil všechny krále světa.</verse>
        <verse osisID='1Kgs.10.24'>Ti všichni se ucházeli o přijetí u Šalomouna, aby slyšeli jeho moudrost, kterou mu do srdce vložil Bůh.</verse>
        <verse osisID='1Kgs.10.25'>Všichni mu přinášeli dary, stříbrné a zlaté předměty, oděvy, zbraně, balzámy, koně i mezky - a tak tomu bylo rok co rok.</verse>
        <verse osisID='1Kgs.10.26'>Šalomoun nashromáždil vozy i koně, takže měl 1 400 vozů a 12 000 koní, které umístil do vozových měst i k sobě do Jeruzaléma.</verse>
        <verse osisID='1Kgs.10.27'>Za jeho vlády bylo v Jeruzalémě stříbra jako kamení a cedrů jako planých fíků v podhůří.</verse>
        <verse osisID='1Kgs.10.28'>Koně si král nechával dovážet z Egypta a Kilikie. Královští obchodníci je v Kilikii nakupovali za dohodnuté ceny.</verse>
        <verse osisID='1Kgs.10.29'>Vozy dováželi z Egypta za 600 šekelů stříbra a koně za 150. Také je vyváželi dál pro všechny chetitské a aramejské krále.</verse>
      </chapter>
      <chapter osisID='1Kgs.11'>
        <verse osisID='1Kgs.11.1'>Král Šalomoun ale kromě faraonovy dcery miloval mnoho dalších cizích žen - Moábky, Amonky, Edomky, Sidoňanky, Chetejky -</verse>
        <verse osisID='1Kgs.11.2'>z národů, o nichž Hospodin synům Izraele řekl: "Nespojujte se s nimi a oni ať se nespojují s vámi, aby se vaše srdce neobrátilo k jejich bohům." Šalomoun k nim ale přilnul a velmi je miloval.</verse>
        <verse osisID='1Kgs.11.3'>Měl sedm set urozených manželek a tři sta konkubín. A jeho ženy mu odvrátily srdce.</verse>
        <verse osisID='1Kgs.11.4'>Když zestárl, odvrátily mu srdce k cizím bohům. Jeho srdce totiž nepatřilo tak cele Hospodinu, jeho Bohu, jako srdce jeho otce Davida.</verse>
        <verse osisID='1Kgs.11.5'>Šalomoun chodil za sidonskou bohyní Aštartou a za amonskou ohavností Molochem.</verse>
        <verse osisID='1Kgs.11.6'>Šalomoun dělal, co bylo v Hospodinových očích zlé, a neoddal se cele Hospodinu jako jeho otec David.</verse>
        <verse osisID='1Kgs.11.7'>Na hoře východně od Jeruzaléma Šalomoun dokonce postavil obětní výšinu moábské ohavnosti Kemošovi a amonské ohavnosti Molochovi.</verse>
        <verse osisID='1Kgs.11.8'>Totéž udělal pro všechny své cizí ženy, které uctívaly své bohy kadidlem a oběťmi.</verse>
        <verse osisID='1Kgs.11.9'>Hospodin se na Šalomouna rozhněval, protože se jeho srdce odvrátilo od Hospodina, Boha Izraele, který se mu dvakrát ukázal.</verse>
        <verse osisID='1Kgs.11.10'>Ačkoli mu výslovně zakázal následovat cizí bohy, Šalomoun Hospodinův zákaz nedodržel.</verse>
        <verse osisID='1Kgs.11.11'>Proto Hospodin Šalomounovi řekl: "Protože je to s tebou takové, že jsi nedodržel mou smlouvu ani ustanovení, která jsem ti přikázal, odtrhnu od tebe království a dám ho tvému služebníkovi!</verse>
        <verse osisID='1Kgs.11.12'>Kvůli tvému otci Davidovi to ale neudělám za tvého života. Odtrhnu království z ruky tvého syna.</verse>
        <verse osisID='1Kgs.11.13'>Navíc je neodtrhnu celé. Kvůli svému služebníku Davidovi a kvůli Jeruzalému, který jsem vyvolil, ponechám tvému synovi jeden kmen."</verse>
        <verse osisID='1Kgs.11.14'>Hospodin tehdy Šalomounovi vzbudil protivníka v Hadadovi z edomského královského rodu.</verse>
        <verse osisID='1Kgs.11.15'>Když totiž David kdysi pustošil Edom a jeho vojevůdce Joáb vyrazil pohřbít padlé, nechal v Edomu pobít všechny muže.</verse>
        <verse osisID='1Kgs.11.16'>Joáb tam s celým izraelským vojskem zůstal šest měsíců, dokud všechny Edomce nevyhladil.</verse>
        <verse osisID='1Kgs.11.17'>Hadad, tehdy ještě chlapec, tenkrát s několika edomskými služebníky svého otce uprchl do Egypta.</verse>
        <verse osisID='1Kgs.11.18'>Přes Midián pokračovali do Paranu, kde přibrali další muže, a dorazili do Egypta k egyptskému vládci faraonovi. Ten mu zajistil dům a stravu a dal mu i pozemky.</verse>
        <verse osisID='1Kgs.11.19'>Farao si Hadada oblíbil natolik, že mu dal za manželku sestru své ženy, sestru Jejího Veličenstva Tachpenes.</verse>
        <verse osisID='1Kgs.11.20'>Tachpenesina sestra mu porodila syna Genubata a Tachpenes ho odchovala ve faraonově paláci. Genubat tedy žil ve faraonově paláci mezi faraonovými syny.</verse>
        <verse osisID='1Kgs.11.21'>Pak ale Hadad v Egyptě uslyšel, že David ulehl ke svým otcům a že zemřel i jeho vojevůdce Joáb. "Propusť mě zpět do mé vlasti," požádal tehdy faraona.</verse>
        <verse osisID='1Kgs.11.22'>"Co ti u mě schází, že chceš odejít do své země?" řekl mu farao. "Nic mi neschází," odpověděl, "ale přesto mě propusť."</verse>
        <verse osisID='1Kgs.11.23'>Dalšího protivníka Bůh Šalomounovi vzbudil v Rezonovi, synu Eliadovu, který uprchl od svého pána Hadad-ezera, krále Cóby.</verse>
        <verse osisID='1Kgs.11.24'>Když David pobil jejich vojsko, Rezon kolem sebe shromáždil nájezdníky a stal se jejich velitelem. Odešli do Damašku, usídlili se v něm a založili tam Damašské království.</verse>
        <verse osisID='1Kgs.11.25'>Vedle zla, které představoval Hadad, byl i on protivníkem Izraele po celý Šalomounův život. Kraloval nad Aramem a nenáviděl Izrael.</verse>
        <verse osisID='1Kgs.11.26'>Také Jeroboám, syn Nebatův, se vzbouřil proti králi. Byl to jeden z Šalomounových dvořanů, Efraimec z Ceredy, jehož matka byla vdova jménem Cerua.</verse>
        <verse osisID='1Kgs.11.27'>Důvod, proč se vzbouřil proti králi, byl tento: Šalomoun stavěl terasu Milo a uzavřel mezeru v hradbách města svého otce Davida.</verse>
        <verse osisID='1Kgs.11.28'>Jeroboám byl schopný mladík, a když si Šalomoun všiml, jak se má k dílu, svěřil mu všechnu pracovní sílu z domu Josefova.</verse>
        <verse osisID='1Kgs.11.29'>Jednou, když byl Jeroboám na cestě z Jeruzaléma, potkal ho prorok Achiáš Šíloský, oblečený do nového pláště. Oba tam venku byli sami.</verse>
        <verse osisID='1Kgs.11.30'>Achiáš vzal svůj nový plášť, roztrhal ho na dvanáct kusů</verse>
        <verse osisID='1Kgs.11.31'>a řekl Jeroboámovi: "Vezmi si deset kusů, neboť tak praví Hospodin, Bůh Izraele: ‚Hle, odtrhnu království z ruky Šalomounovy a tobě dám deset kmenů.</verse>
        <verse osisID='1Kgs.11.32'>Jemu zůstane jeden kmen kvůli mému služebníku Davidovi a kvůli Jeruzalému, městu, které jsem vyvolil ze všech kmenů Izraele.</verse>
        <verse osisID='1Kgs.11.33'>To proto, že mě opustil a klaněl se sidonské bohyni Aštartě, moábskému bohu Kemošovi a amonskému bohu Molochovi. Nedržel se mých cest a nedělal, co je v mých očích správné; nedbal na má ustanovení a pravidla, jako to dělal jeho otec David.</verse>
        <verse osisID='1Kgs.11.34'>Celé království mu ale z ruky nevezmu. Nechám ho vládnout po celý jeho život kvůli svému služebníku Davidovi, kterého jsem vyvolil a který dodržoval má přikázání a ustanovení.</verse>
        <verse osisID='1Kgs.11.35'>Království pak vezmu z ruky jeho syna. Deset kmenů dám tobě</verse>
        <verse osisID='1Kgs.11.36'>a jeden kmen nechám jeho synovi. Postarám se, aby mému služebníku Davidovi po všechny dny zářila svíce v Jeruzalémě, městě, které jsem si vyvolil, aby tam zůstávalo mé jméno.</verse>
        <verse osisID='1Kgs.11.37'>Tebe ale vezmu a budeš kralovat, kdekoli si budeš přát, neboť se staneš králem Izraele.</verse>
        <verse osisID='1Kgs.11.38'>Budeš-li poslouchat vše, co ti přikážu, chodit po mých cestách, dělat, co je v mých očích správné, a dodržovat má ustanovení a přikázání, jako to dělal můj služebník David, pak budu s tebou a zbuduji ti trvalý dům, jako jsem ho zbudoval Davidovi, a Izrael dám tobě.</verse>
        <verse osisID='1Kgs.11.39'>Tak pokořím Davidovo símě, ale ne natrvalo.'"</verse>
        <verse osisID='1Kgs.11.40'>Šalomoun se pak snažil Jeroboáma zabít. Ten ale uprchl do Egypta k egyptskému vládci Šišakovi a zůstal v Egyptě, dokud Šalomoun nezemřel.</verse>
        <verse osisID='1Kgs.11.41'>Ostatní Šalomounovy skutky - co všechno vykonal a jakou měl moudrost - o tom se, jak známo, píše v Knize skutků Šalomounových.</verse>
        <verse osisID='1Kgs.11.42'>Šalomoun kraloval v Jeruzalémě nad celým Izraelem čtyřicet let.</verse>
        <verse osisID='1Kgs.11.43'>Potom ulehl ke svým otcům a byl pochován ve městě svého otce Davida. Na jeho místě pak začal kralovat jeho syn Rechoboám.</verse>
      </chapter>
      <chapter osisID='1Kgs.12'>
        <verse osisID='1Kgs.12.1'>Rechoboám se odebral do Šechemu, neboť se tam sešel celý Izrael, aby ho prohlásili králem.</verse>
        <verse osisID='1Kgs.12.2'>Jeroboám, syn Nebatův, se o tom dozvěděl ještě v Egyptě, kam uprchl před králem Šalomounem. Vrátil se tedy z Egypta,</verse>
        <verse osisID='1Kgs.12.3'>protože pro něj poslali a zvali ho zpět. Jeroboám přišel s celým shromážděním Izraele za Rechoboámem a společně mu řekli:</verse>
        <verse osisID='1Kgs.12.4'>"Tvůj otec na nás vložil těžké jho. Ulev nám teď od tvrdé služby a od těžkého jha, které nám tvůj otec naložil, a budeme ti sloužit."</verse>
        <verse osisID='1Kgs.12.5'>"Jděte a vraťte se ke mně za tři dny," odpověděl jim Rechoboám. Lid se tedy rozešel.</verse>
        <verse osisID='1Kgs.12.6'>Král Rechoboám se pak radil se starci, kteří bývali ve službách jeho otce Šalomouna, dokud ještě žil: "Co mi radíte? Jak mám odpovědět lidu?"</verse>
        <verse osisID='1Kgs.12.7'>"Pokud se dnes zachováš jako služebník lidu," řekli mu, "pokud jim vyhovíš a dáš jim laskavou odpověď, budou ti sloužit navždycky."</verse>
        <verse osisID='1Kgs.12.8'>On ale odmítl radu, kterou mu dávali starci, a poradil se s mladíky, kteří s ním vyrůstali a teď se ocitli v jeho službách.</verse>
        <verse osisID='1Kgs.12.9'>"Co radíte vy?" zeptal se jich. "Jak mám odpovědět těmto lidem, kteří po mně žádají: ‚Ulev nám od jha, které nám naložil tvůj otec'?"</verse>
        <verse osisID='1Kgs.12.10'>Mladíci, kteří s ním vyrůstali, mu odpověděli: "Lidem, kteří ti říkají: ‚Tvůj otec nám naložil těžké jho, ulev nám od něj,' odpověz takhle: ‚Já mám silnější malík, než měl můj otec pupík!</verse>
        <verse osisID='1Kgs.12.11'>Můj otec vám naložil těžké jho? Já vám ho ještě ztížím! Můj otec na vás brával bič, já na vás vezmu karabáč!'"</verse>
        <verse osisID='1Kgs.12.12'>Třetího dne přišel Jeroboám a všechen lid za Rechoboámem. (Řekl jim totiž: "Vraťte se ke mně za tři dny.")</verse>
        <verse osisID='1Kgs.12.13'>Král jim odpověděl tvrdě, nedbaje na radu, kterou mu dali starci.</verse>
        <verse osisID='1Kgs.12.14'>Odpověděl jim podle rady mladíků: "Můj otec vám naložil těžké jho? Já vám ho ještě ztížím! Můj otec na vás brával bič, já na vás vezmu karabáč!"</verse>
        <verse osisID='1Kgs.12.15'>Král tedy nevyslyšel lid, neboť to tak zařídil Hospodin, aby se naplnilo jeho slovo, které promluvil k Jeroboámovi, synu Nebatovu, skrze Achiáše Šíloského.</verse>
        <verse osisID='1Kgs.12.16'>Když celý Izrael viděl, že je král nevyslyšel, odpověděli králi těmito slovy: "Co máme společného s Davidem? S Jišajovým synem mít podíl nebudem! Jen ať se vrátí domů Izrael, ty si hleď svého domu, Davide!" A tak se Izrael rozešel do svých domů.</verse>
        <verse osisID='1Kgs.12.17'>Rechoboám pak kraloval jen nad těmi syny Izraele, kteří bydleli ve městech Judových.</verse>
        <verse osisID='1Kgs.12.18'>Král Rechoboám sice vyslal Adonirama, který velel nuceným pracím, ale Izraelci ho společně ukamenovali k smrti. Král Rechoboám sotva stačil naskočit do vozu a ujet do Jeruzaléma.</verse>
        <verse osisID='1Kgs.12.19'>Tak zůstává Izrael ve vzpouře proti domu Davidovu až dodnes.</verse>
        <verse osisID='1Kgs.12.20'>Jakmile všechen Izrael uslyšel, že se vrátil Jeroboám, poslali pro něj a pozvali ho do shromáždění, kde ho prohlásili králem nad celým Izraelem. S domem Davidovým nezůstal nikdo než samotný kmen Juda.</verse>
        <verse osisID='1Kgs.12.21'>Když Rechoboám dorazil do Jeruzaléma, shromáždil celý dům Judův i kmen Benjamín, 180 000 vybraných bojovníků, aby bojovali s domem Izraele a navrátili království Rechoboámovi, synu Šalomounovu.</verse>
        <verse osisID='1Kgs.12.22'>Šemajáš, Boží muž, tehdy dostal Boží slovo:</verse>
        <verse osisID='1Kgs.12.23'>"Řekni Rechoboámovi, synu Šalomounovu, králi judskému, i celému domu Judovu a Benjamínovu i ostatnímu lidu:</verse>
        <verse osisID='1Kgs.12.24'>Tak praví Hospodin - Nebojujte proti svým bratrům, synům Izraele. Vraťte se každý domů, neboť ta věc vzešla ode mě." Uposlechli tedy Hospodinovo slovo a zrušili tažení, jak jim řekl Hospodin.</verse>
        <verse osisID='1Kgs.12.25'>Jeroboám vystavěl město Šechem v Efraimských horách, kde se usídlil. Odtud se vypravil dál a vystavěl Penuel.</verse>
        <verse osisID='1Kgs.12.26'>Potom si pomyslel: "Co kdyby se království navrátilo k domu Davidovu?</verse>
        <verse osisID='1Kgs.12.27'>Když bude lid chodit obětovat do Hospodinova chrámu v Jeruzalémě, obrátí se srdce lidu k jejich pánu, judskému králi Rechoboámovi, vrátí se k němu a mě zabijí!"</verse>
        <verse osisID='1Kgs.12.28'>Král se tedy poradil a pak nechal zhotovit dvě zlatá telata. "Dost jste se nachodili do Jeruzaléma," prohlásil. "Toto je tvůj bůh, Izraeli, ten tě vyvedl z Egypta!"</verse>
        <verse osisID='1Kgs.12.29'>Jedno tele postavil v Bet-elu a druhé v Danu.</verse>
        <verse osisID='1Kgs.12.30'>Způsobil tak veliký hřích. Lidé totiž chodili obětovat jednomu z nich do Bét-elu a druhému až do Danu.</verse>
        <verse osisID='1Kgs.12.31'>Jeroboám vystavěl na výšinách svatostánky a nadělal kněží z kdekoho v lidu, i když to nebyli synové Leviho.</verse>
        <verse osisID='1Kgs.12.32'>V patnáctý den osmého měsíce také zavedl svátek podobný svátku judskému a obětoval na oltáři. Tak to provedl i v Bet-elu: obětoval telatům, která zhotovil, a ustanovil kněžstvo pro posvátné výšiny, které vystavěl.</verse>
        <verse osisID='1Kgs.12.33'>V patnáctý den osmého měsíce, onoho měsíce, v němž si usmyslel zavést pro Izraelce svátek, vystoupil k oltáři, který postavil v Bet-elu, aby na něm obětoval.</verse>
      </chapter>
      <chapter osisID='1Kgs.13'>
        <verse osisID='1Kgs.13.1'>Právě když Jeroboám stál u oltáře a chystal se na něm obětovat, vtom na Hospodinův rozkaz přišel do Bet-elu Boží muž z Judska.</verse>
        <verse osisID='1Kgs.13.2'>"Oltáři, oltáři," zvolal k oltáři na Hospodinův rozkaz, "tak praví Hospodin: Hle, domu Davidovu se narodí syn jménem Jošiáš. Ten na tobě bude obětovat kněze posvátných výšin, kteří na tobě přinášejí oběti. I lidské kosti na tobě budou páleny!"</verse>
        <verse osisID='1Kgs.13.3'>Tehdy také určil znamení: "Toto bude znamení, že promluvil Hospodin. Hle, tento oltář se roztrhne a popel na něm se rozsype!"</verse>
        <verse osisID='1Kgs.13.4'>Jakmile král Jeroboám uslyšel, co Boží muž zvolal k betelskému oltáři, namířil na něj od oltáře rukou a poručil: "Chopte se ho!" Ruka, kterou na něj ukázal, mu ale odumřela, a už ji nemohl přitáhnout zpět k sobě.</verse>
        <verse osisID='1Kgs.13.5'>Vtom se oltář roztrhl a popel z něj se rozsypal - přesně podle znamení, které Boží muž na Hospodinův rozkaz určil.</verse>
        <verse osisID='1Kgs.13.6'>Tehdy se král obrátil na Božího muže: "Přimluv se prosím u Hospodina, svého Boha, a modli se za mě, abych mohl ruku zase přitáhnout k sobě." Boží muž se přimluvil u Hospodina, král přitáhl ruku k sobě a byla zase jako dřív.</verse>
        <verse osisID='1Kgs.13.7'>Poté král Božího muže vyzval: "Pojď ke mně domů, posilni se a já tě obdaruji."</verse>
        <verse osisID='1Kgs.13.8'>Boží muž ale králi odpověděl: "I kdybys mi dal polovinu svého domu, nešel bych s tebou. Nic na tomto místě nesním, ani vody se nenapiju.</verse>
        <verse osisID='1Kgs.13.9'>Hospodin mi dal jasný rozkaz: ‚Nic nejez ani nepij a nevracej se cestou, kterou jsi přišel.'"</verse>
        <verse osisID='1Kgs.13.10'>Odešel tedy jinou cestou, aby se vrátil jinudy, než kudy do Bet-elu přišel.</verse>
        <verse osisID='1Kgs.13.11'>V Bet-elu ale bydlel jeden starý prorok. Jeho synové přišli a pověděli mu o všem, co toho dne v Bet-elu udělal ten Boží muž a co řekl králi. Když to svému otci vylíčili,</verse>
        <verse osisID='1Kgs.13.12'>zeptal se jich: "Kterou cestou šel?" Synové mu ukázali cestu, kterou ten Boží muž, příchozí z Judska, odešel.</verse>
        <verse osisID='1Kgs.13.13'>"Osedlejte mi osla," řekl nato svým synům. Když mu ho osedlali, nasedl na něj</verse>
        <verse osisID='1Kgs.13.14'>a vypravil se za Božím mužem. Zastihl ho, jak sedí pod dubem. "Ty jsi ten Boží muž, který přišel z Judska?" zeptal se ho. "Ano," odpověděl.</verse>
        <verse osisID='1Kgs.13.15'>"Pojď ke mně domů a najez se," řekl mu.</verse>
        <verse osisID='1Kgs.13.16'>Boží muž ale odpověděl: "Nemohu se s tebou vrátit, nemohu s tebou jít. Nebudu tu s tebou ani nic jíst, ani vody se nenapiju,</verse>
        <verse osisID='1Kgs.13.17'>protože jsem od Hospodina dostal jasný rozkaz: ‚Nic tam nejez ani nepij a nevracej se cestou, kterou jsi přišel.'"</verse>
        <verse osisID='1Kgs.13.18'>"I já jsem prorok jako ty," řekl mu na to. "Na Hospodinův rozkaz ke mně promluvil anděl: ‚Přiveď ho zpátky k sobě domů, ať něco sní a napije se vody.'" (To mu ale lhal.)</verse>
        <verse osisID='1Kgs.13.19'>Boží muž se tedy vrátil s ním, pojedl u něj doma a napil se vody.</verse>
        <verse osisID='1Kgs.13.20'>Ještě seděli za stolem, když vtom prorok, který ho přivedl, dostal slovo Hospodinovo</verse>
        <verse osisID='1Kgs.13.21'>a zvolal na Božího muže, který přišel z Judska: "Tak praví Hospodin: ‚Vzepřel ses Hospodinovu rozkazu! Nedodržel jsi příkaz, který ti dal Hospodin, tvůj Bůh,</verse>
        <verse osisID='1Kgs.13.22'>ale vrátil ses a jedl jsi pokrm a pil jsi vodu na místě, o kterém jsem ti řekl: ‚Nic tam nejez ani nepij.' Proto tvé tělo nebude pochováno v hrobě tvých otců!"</verse>
        <verse osisID='1Kgs.13.23'>Když Boží muž dojedl a dopil, osedlal mu ten prorok, který ho přivedl, svého osla</verse>
        <verse osisID='1Kgs.13.24'>a on odjel. Na cestě ho ale potkal lev a zabil ho. Jeho tělo pak leželo přes cestu a osel stál u něj. Také lev stál u té mrtvoly.</verse>
        <verse osisID='1Kgs.13.25'>Vtom šli okolo nějací muži a viděli, jak přes cestu leží mrtvola a u ní stojí lev. Přišli do města, kde bydlel ten starý prorok, a vyprávěli to.</verse>
        <verse osisID='1Kgs.13.26'>Když je ten prorok, který ho odvrátil z cesty, uslyšel, prohlásil: "To byl Boží muž. Protože se vzepřel Hospodinovu rozkazu, Hospodin ho vydal lvu. Ten ho roztrhal a zabil, jak ho Hospodin svým slovem varoval."</verse>
        <verse osisID='1Kgs.13.27'>Potom ten starý prorok řekl svým synům: "Osedlejte mi osla." Jakmile ho osedlali,</verse>
        <verse osisID='1Kgs.13.28'>vyrazil na cestu, kde našel mrtvolu a osla se lvem, jak stojí u ní. Lev ji nesežral ani neroztrhal osla.</verse>
        <verse osisID='1Kgs.13.29'>Prorok zvedl tělo Božího muže, naložil ho na osla a vezl zpět. Dovezl ho do svého města, aby ho oplakal a pohřbil.</verse>
        <verse osisID='1Kgs.13.30'>Jeho tělo pochoval do svého hrobu. "Ach, bratře můj!" naříkali nad ním.</verse>
        <verse osisID='1Kgs.13.31'>Když ho pohřbil, řekl svým synům: "Až umřu, pochovejte mě do hrobu, kde je pochován Boží muž. Uložte mé kosti k jeho kostem.</verse>
        <verse osisID='1Kgs.13.32'>To slovo, které na Hospodinův rozkaz provolal proti oltáři v Bet-elu i proti všem svatostánkům na výšinách samařských měst, se totiž jistě naplní."</verse>
        <verse osisID='1Kgs.13.33'>Ani po tom všem se Jeroboám neodvrátil od své zlé cesty. Naopak, z kdekoho nadělal kněze posvátných výšin. Kdokoli chtěl, toho pověřil, aby se na těch výšinách stal knězem.</verse>
        <verse osisID='1Kgs.13.34'>Toto byl hřích Jeroboámova domu, který vedl k jeho pádu a k jeho vyhlazení ze země.</verse>
      </chapter>
      <chapter osisID='1Kgs.14'>
        <verse osisID='1Kgs.14.1'>V té době onemocněl Jeroboámův syn Abiáš.</verse>
        <verse osisID='1Kgs.14.2'>Jeroboám řekl své ženě: "Jdi, převlékni se, aby nepoznali, že jsi moje žena, a vydej se do Šíla. Tam je totiž prorok Achiáš, který mi předpověděl, že budu králem tohoto lidu.</verse>
        <verse osisID='1Kgs.14.3'>Vezmi s sebou deset chlebů, koláče a džbán medu a jdi za ním. On ti oznámí, co bude s chlapcem."</verse>
        <verse osisID='1Kgs.14.4'>Jeroboámova žena udělala, jak řekl. Vypravila se do Šíla a přišla k Achiášovu domu. Achiáš už neviděl, oči mu pro stáří nesloužily.</verse>
        <verse osisID='1Kgs.14.5'>Hospodin mu ale řekl: "Hle, přichází Jeroboámova žena, aby se u tebe vyptala na svého syna. Je nemocný. Řekneš jí to a to. Až přijde, bude se vydávat za někoho jiného."</verse>
        <verse osisID='1Kgs.14.6'>Jakmile pak Achiáš zaslechl zvuk jejích kroků u dveří, řekl: "Pojď dál, ženo Jeroboámova. Proč se vydáváš za někoho jiného? Mám pro tebe špatnou zprávu.</verse>
        <verse osisID='1Kgs.14.7'>Jdi a řekni Jeroboámovi: Tak praví Hospodin, Bůh Izraele: ‚Pozvedl jsem tě z lidu a učinil tě vůdcem svému lidu Izraele.</verse>
        <verse osisID='1Kgs.14.8'>Odtrhl jsem království od domu Davidova a dal je tobě, ale tys nebyl jako můj služebník David. On dodržoval má přikázání, následoval mě celým srdcem a konal jen to, co je v mých očích správné.</verse>
        <verse osisID='1Kgs.14.9'>Tys ale jednal hůře než všichni před tebou! Zašels tak daleko, že sis vyrobil cizí bohy, odlitky, jimiž jsi mě popouzel. Protožes mě zahodil za hlavu,</verse>
        <verse osisID='1Kgs.14.10'>hle, já uvedu na dům Jeroboámův zlé věci: Vyhladím Jeroboámovi v Izraeli pána i kmána až do posledního pacholka. Jako se od hnoje zametá brána, vymetu jeho dům dočista.</verse>
        <verse osisID='1Kgs.14.11'>Kdo Jeroboámovi zemře ve městě, toho psi sežerou; kdo mu zemře venku na cestě, toho ptáci rozklovou! Tak promluvil Hospodin.'</verse>
        <verse osisID='1Kgs.14.12'>Teď vstaň a jdi domů. Jakmile vkročíš do města, dítě zemře.</verse>
        <verse osisID='1Kgs.14.13'>Celý Izrael ho bude oplakávat, až ho budou pohřbívat. On bude z Jeroboámova domu jediný, kdo bude pochován v hrobě, neboť je jediný, na kom Hospodin, Bůh Izraele, nalezl něco dobrého.</verse>
        <verse osisID='1Kgs.14.14'>Hospodin nad Izraelem pozvedne krále, který vyhladí dům Jeroboámův, a to ještě dnes. Co dnes, právě teď!</verse>
        <verse osisID='1Kgs.14.15'>Hospodin udeří na Izrael, až se rozkýve jako rákosí ve vodě, vyrve Izrael z této krásné země, kterou dal jejich otcům, a rozptýlí je až za Eufrat, protože si nadělali posvátné kůly, a tak popudili Hospodina.</verse>
        <verse osisID='1Kgs.14.16'>Proto se Hospodin Izraele vzdá - kvůli hříchům, které spáchal Jeroboám a ke kterým svedl Izrael."</verse>
        <verse osisID='1Kgs.14.17'>Jeroboámova žena tedy vstala a vrátila se do Tirsy. Jakmile vkročila na práh domu, chlapec zemřel.</verse>
        <verse osisID='1Kgs.14.18'>Pohřbili ho a celý Izrael ho oplakával, jak řekl Hospodin skrze svého služebníka, proroka Achiáše.</verse>
        <verse osisID='1Kgs.14.19'>Ostatní Jeroboámovy skutky - jak válčil a kraloval - o tom se píše v Kronice izraelských králů.</verse>
        <verse osisID='1Kgs.14.20'>Jeroboám kraloval dvacet dva let. Potom ulehl ke svým otcům a místo něj začal kralovat jeho syn Nádab.</verse>
        <verse osisID='1Kgs.14.21'>V Judsku kraloval Rechoboám, syn Šalomounův. Stal se králem v jedenačtyřiceti letech a sedmnáct let kraloval v Jeruzalémě, ve městě, které Hospodin vyvolil ze všech izraelských kmenů, aby tam zůstávalo jeho jméno. Jeho matka, Amonka, se jmenovala Naama.</verse>
        <verse osisID='1Kgs.14.22'>Juda páchal, co je v Hospodinových očích zlé. Svými hříchy a vším, co páchali, ho popouzeli k žárlivosti víc než jejich otcové.</verse>
        <verse osisID='1Kgs.14.23'>Na kdejakém vyšším návrší a pod kdejakým košatým stromem si nastavěli obětní výšiny, sloupy a posvátné kůly.</verse>
        <verse osisID='1Kgs.14.24'>V zemi se dokonce objevila i modlářská prostituce. Dopouštěli se všech ohavností těch národů, které Hospodin před Izraelem vyhnal.</verse>
        <verse osisID='1Kgs.14.25'>Pátého roku Rechoboámova kralování přitáhl k Jeruzalému egyptský vládce Šišak</verse>
        <verse osisID='1Kgs.14.26'>a pobral poklady Hospodinova chrámu i poklady královského paláce. Vzal všechno; vzal i všechny zlaté štíty, které zhotovil Šalomoun.</verse>
        <verse osisID='1Kgs.14.27'>Místo nich potom král Rechoboám zhotovil bronzové štíty a svěřil je velitelům stráže, která hlídala vchod do královského paláce.</verse>
        <verse osisID='1Kgs.14.28'>Kdykoli král chodíval do Hospodinova chrámu, stráže je vynášely a pak opět vracely do strážní komory.</verse>
        <verse osisID='1Kgs.14.29'>Ostatní Rechoboámovy skutky - co všechno vykonal - o tom se, jak známo, píše v Kronice judských králů.</verse>
        <verse osisID='1Kgs.14.30'>Mezi Rechoboámem a Jeroboámem po celou tu dobu trvala válka.</verse>
        <verse osisID='1Kgs.14.31'>Rechoboám pak ulehl ke svým otcům a byl pohřben mezi svými předky ve Městě Davidově. Jeho amonská matka se jmenovala Naama. Na jeho místě začal kralovat jeho syn Abiáš.</verse>
      </chapter>
      <chapter osisID='1Kgs.15'>
        <verse osisID='1Kgs.15.1'>Osmnáctého roku vlády Jeroboáma, syna Nebatova, začal nad Judou kralovat Abiáš.</verse>
        <verse osisID='1Kgs.15.2'>Kraloval v Jeruzalémě tři roky. Jeho matka se jmenovala Maaka, dcera Abšalomova.</verse>
        <verse osisID='1Kgs.15.3'>Pokračoval ve všech hříších, které před ním páchal jeho otec. Jeho srdce nepatřilo tak cele Hospodinu, jeho Bohu, jako srdce jeho otce Davida.</verse>
        <verse osisID='1Kgs.15.4'>Kvůli Davidovi však Hospodin, jeho Bůh, nechal v Jeruzalémě zářit jeho svíci; vzbudil po něm jeho syna a upevnil Jeruzalém.</verse>
        <verse osisID='1Kgs.15.5'>David totiž dělal, co je v Hospodinových očích správné, a po celý svůj život se neodchýlil od žádného přikázání - kromě onoho případu s Uriášem Chetejským.</verse>
        <verse osisID='1Kgs.15.6'>Mezi Abiášem a Jeroboámem po celou tu dobu trvala válka.</verse>
        <verse osisID='1Kgs.15.7'>Ostatní Abiášovy skutky - co všechno vykonal - o tom se, jak známo, píše v Kronice judských králů. Mezi Abiášem a Jeroboámem trvala válka.</verse>
        <verse osisID='1Kgs.15.8'>Abiáš ulehl ke svým otcům a pohřbili ho ve Městě Davidově. Místo něj začal kralovat jeho syn Asa.</verse>
        <verse osisID='1Kgs.15.9'>Dvacátého roku izraelského krále Jeroboáma začal nad Judou kralovat Asa.</verse>
        <verse osisID='1Kgs.15.10'>Kraloval v Jeruzalémě čtyřicet jedna let. Jeho babička se jmenovala Maaka, dcera Abšalomova.</verse>
        <verse osisID='1Kgs.15.11'>Asa dělal, co bylo v Hospodinových očích správné, tak jako jeho otec David.</verse>
        <verse osisID='1Kgs.15.12'>Vymýtil ze země modlářskou prostituci a odstranil všechny hnusné modly, které si vyrobili jeho otcové.</verse>
        <verse osisID='1Kgs.15.13'>Dokonce svou babičku Maaku zbavil postavení královny matky kvůli té zrůdnosti, kterou nechala vyrobit pro Ašeru. Asa tu zrůdnou modlu rozsekal a spálil u potoka Kidron.</verse>
        <verse osisID='1Kgs.15.14'>Obětní výšiny sice nebyly odstraněny, ale Asovo srdce bylo po celý jeho život oddáno Hospodinu.</verse>
        <verse osisID='1Kgs.15.15'>Vnesl do Hospodinova chrámu svaté dary svého otce i vlastní svaté dary, stříbro, zlato a různé předměty.</verse>
        <verse osisID='1Kgs.15.16'>Mezi Asou a izraelským králem Baašou trvala neustálá válka.</verse>
        <verse osisID='1Kgs.15.17'>Izraelský král Baaša vytáhl proti Judsku. Vystavěl Rámu, takže od krále Asy nemohl nikdo odejít ani tam přijít.</verse>
        <verse osisID='1Kgs.15.18'>Asa proto vzal všechno stříbro i zlato, které zbylo v pokladnicích Hospodinova chrámu a v pokladnicích královského paláce, svěřil je svým služebníkům a poslal je k aramejskému králi Ben-hadadovi, synu Tabrimonovu, synu Chezionovu, sídlícímu v Damašku. Vzkázal mu:</verse>
        <verse osisID='1Kgs.15.19'>"Pojďme spolu uzavřít smlouvu tak jako naši otcové. Hle, posílám ti darem stříbro a zlato. Zruš svou smlouvu s izraelským králem Baašou, ať ode mě odtáhne."</verse>
        <verse osisID='1Kgs.15.20'>Ben-hadad králi Asovi vyhověl a vyslal do izraelských měst své vojevůdce. Dobyl Ijon, Dan, Abel-bet-maaku, celý Kineret a celý kraj Neftalí.</verse>
        <verse osisID='1Kgs.15.21'>Jakmile se to Baaša doslechl, přestal stavět Rámu a stáhl se do Tirsy.</verse>
        <verse osisID='1Kgs.15.22'>Potom král Asa dal provolat po celém Judsku, aby všichni bez výjimky odnášeli kamení a dřevo z Rámy, kterou chtěl Baaša vystavět. Král Asa z toho vystavěl Gebu Benjamínovu a Micpu.</verse>
        <verse osisID='1Kgs.15.23'>Všechny ostatní Asovy skutky - jak byl udatný, co všechno vykonal a jaká města vystavěl - o tom se, jak známo, píše v Kronice judských králů. K stáru byl ale nemocný na nohy.</verse>
        <verse osisID='1Kgs.15.24'>Potom Asa ulehl ke svým otcům a byl pohřben mezi svými předky ve městě svého otce Davida. Místo něj začal kralovat jeho syn Jošafat.</verse>
        <verse osisID='1Kgs.15.25'>Druhého roku judského krále Asy začal kralovat nad Izraelem Nádab, syn Jeroboámův. Kraloval Izraeli dva roky</verse>
        <verse osisID='1Kgs.15.26'>a páchal, co je v Hospodinových očích zlé. Držel se cesty svého otce a jeho hříchu, kterým svedl celý Izrael.</verse>
        <verse osisID='1Kgs.15.27'>Baaša, syn Achiášův, z domu Isacharova proti němu zosnoval spiknutí a porazil ho u filištínského Gibetonu. Když Nádab s celým izraelským vojskem obléhal Gibeton,</verse>
        <verse osisID='1Kgs.15.28'>Baaša ho zabil a začal ve třetím roce judského krále Asy kralovat místo něj.</verse>
        <verse osisID='1Kgs.15.29'>Jakmile se stal králem, vyhubil celý dům Jeroboámův. Neponechal z Jeroboáma živou duši, vyhladil je úplně všechny, jak to Hospodin řekl skrze svého služebníka Achiáše Šíloského.</verse>
        <verse osisID='1Kgs.15.30'>To vše kvůli hříchům, které Jeroboám spáchal a ke kterým svedl celý Izrael, čímž popudil Hospodina, Boha Izraele.</verse>
        <verse osisID='1Kgs.15.31'>Ostatní Nádabovy skutky - co všechno vykonal - o tom se, jak známo, píše v Kronice izraelských králů.</verse>
        <verse osisID='1Kgs.15.32'>Mezi Asou a izraelským králem Baašou trvala neustálá válka.</verse>
        <verse osisID='1Kgs.15.33'>Třetího roku judského krále Asy začal v Tirse kralovat nad Izraelem Baaša, syn Achiášův. Kraloval dvacet čtyři let</verse>
        <verse osisID='1Kgs.15.34'>a páchal, co je v Hospodinových očích zlé. Držel se cesty Jeroboámovy a jeho hříchu, kterým svedl celý Izrael.</verse>
      </chapter>
      <chapter osisID='1Kgs.16'>
        <verse osisID='1Kgs.16.1'>Jehu, syn Chananiho, tehdy pro Baašu dostal slovo Hospodinovo:</verse>
        <verse osisID='1Kgs.16.2'>"Pozvedl jsem tě z prachu a učinil vůdcem mého lidu, Izraele. Ty ses ale držel cesty Jeroboámovy a svedl jsi můj lid Izrael, aby mě popouzeli svými hříchy.</verse>
        <verse osisID='1Kgs.16.3'>Proto smetu Baašu i jeho dům, takže dopadne jako dům Jeroboáma, syna Nebatova:</verse>
        <verse osisID='1Kgs.16.4'>Kdo Baašovi zemře ve městě, toho psi sežerou, kdo mu zemře venku na cestě, toho ptáci rozklovou!"</verse>
        <verse osisID='1Kgs.16.5'>Ostatní Baašovy skutky - co všechno vykonal a jak byl udatný - o tom se, jak známo, píše v Kronice izraelských králů.</verse>
        <verse osisID='1Kgs.16.6'>Když Baaša ulehl ke svým otcům, pohřbili ho v Tirse a místo něj začal kralovat jeho syn Ela.</verse>
        <verse osisID='1Kgs.16.7'>Prorok Jehu, syn Chananiho, dostal slovo Hospodinovo proti Baašovi i proti jeho domu, že dopadne jako dům Jeroboámův, který sám vybil, a to kvůli všemu tomu zlu, které v Hospodinových očích napáchal, když ho popouzel výtvory svých rukou.</verse>
        <verse osisID='1Kgs.16.8'>Šestadvacátého roku judského krále Asy začal v Tirse kralovat nad Izraelem Ela, syn Baašův, a kraloval dva roky.</verse>
        <verse osisID='1Kgs.16.9'>Jeho dvořan Zimri, velitel poloviny vozů, proti němu zosnoval spiknutí. Ela se právě opíjel v Tirse, v domě Arcy, správce tirského paláce.</verse>
        <verse osisID='1Kgs.16.10'>Vtom přišel Zimri, udeřil ho a zabil a začal v sedmadvacátém roce judského krále Asy kralovat místo něj.</verse>
        <verse osisID='1Kgs.16.11'>Jakmile dosedl na královský trůn, vyhubil celý Baašův dům. Neponechal mu jediného pacholka, žádného příbuzného ani přítele.</verse>
        <verse osisID='1Kgs.16.12'>Tak Zimri vyhladil celý Baašův dům, jak to Hospodin Baašovi uložil skrze proroka Jehua,</verse>
        <verse osisID='1Kgs.16.13'>a to kvůli všem hříchům, které páchal Baaša i jeho syn Ela a ke kterým svedli celý Izrael, když svými marnostmi popouzeli Hospodina, Boha Izraele.</verse>
        <verse osisID='1Kgs.16.14'>Ostatní Elovy skutky - co všechno vykonal - o tom se, jak známo, píše v Kronice izraelských králů.</verse>
        <verse osisID='1Kgs.16.15'>Sedmadvacátého roku judského krále Asy začal v Tirse kralovat Zimri a kraloval sedm dní. Vojsko tehdy obléhalo filištínský Gibeton.</verse>
        <verse osisID='1Kgs.16.16'>Jakmile se v táboře doslechli: "Zimri zosnoval spiknutí a zabil krále," ještě téhož dne na místě prohlásili izraelským králem svého vojevůdce Omriho.</verse>
        <verse osisID='1Kgs.16.17'>Omri pak s celým izraelským vojskem vytáhl od Gibetonu a oblehli Tirsu.</verse>
        <verse osisID='1Kgs.16.18'>Když Zimri viděl, že město je dobyto, vešel do opevnění královského paláce a zapálil ho nad sebou. Tak zemřel</verse>
        <verse osisID='1Kgs.16.19'>za svůj hřích, že se držel cesty Jeroboámovy a dělal, co je v Hospodinových očích zlé, a za svůj další hřích, že svedl celý Izrael.</verse>
        <verse osisID='1Kgs.16.20'>Ostatní Zimriho skutky - včetně spiknutí, které zosnoval - o tom se, jak známo, píše v Kronice izraelských králů.</verse>
        <verse osisID='1Kgs.16.21'>Izraelský lid se tenkrát rozdělil na dva tábory. Polovina lidu stála za Tibnim, synem Ginatovým, a chtěli ho prohlásit za krále, zatímco druhá polovina stála za Omrim.</verse>
        <verse osisID='1Kgs.16.22'>Omriho stoupenci ale přemohli stoupence Tibniho, syna Ginatova, a tak Tibni zemřel a Omri se stal králem.</verse>
        <verse osisID='1Kgs.16.23'>Omri začal nad Izraelem kralovat v jedenatřicátém roce judského krále Asy a kraloval dvanáct let. Prvních šest let kraloval v Tirse,</verse>
        <verse osisID='1Kgs.16.24'>pak ale koupil od Šemera za dva talenty stříbra kopec Šomron. Na tom kopci postavil město a nazval je Šomron (čili Samaří) podle pána té hory Šemera.</verse>
        <verse osisID='1Kgs.16.25'>Omri dělal, co je v Hospodinových očích zlé, a to ještě horší věci než všichni před ním.</verse>
        <verse osisID='1Kgs.16.26'>Ve všem se držel cesty Jeroboáma, syna Nebatova, a jeho hříchů, kterými svedl celý Izrael, aby svými marnostmi popouzeli Hospodina, Boha Izraele.</verse>
        <verse osisID='1Kgs.16.27'>Ostatní skutky Omriho - co všechno vykonal a jak byl udatný - o tom všem se, jak známo, píše v Kronice izraelských králů.</verse>
        <verse osisID='1Kgs.16.28'>Omri pak ulehl ke svým otcům a byl pohřben v Samaří. Místo něj kraloval jeho syn Achab.</verse>
        <verse osisID='1Kgs.16.29'>Osmatřicátého roku judského krále Asy začal kralovat Achab, syn Omriho. Kraloval v Samaří nad Izraelem dvacet dva let</verse>
        <verse osisID='1Kgs.16.30'>a páchal v Hospodinových očích horší zlo než všichni před ním.</verse>
        <verse osisID='1Kgs.16.31'>Jako by mu nestačilo držet se hříchů Jeroboáma, syna Nebatova, vzal si za ženu Jezábel, dceru sidonského krále Et-baala. Odešel sloužit Baalovi a klanět se mu.</verse>
        <verse osisID='1Kgs.16.32'>V Samaří postavil Baalův chrám a v něm Baalův oltář.</verse>
        <verse osisID='1Kgs.16.33'>Kromě toho také vztyčil Ašeřin posvátný kůl. Takto Achab svými skutky popouzel Hospodina, Boha Izraele, více než všichni izraelští králové před ním.</verse>
        <verse osisID='1Kgs.16.34'>Chiel Betelský v jeho době vystavěl Jericho. Založil ho za cenu svého prvorozeného Abirama a za cenu svého nejmladšího Seguba tam osadil bránu - přesně jak řekl Hospodin skrze Jozua, syna Nunova.</verse>
      </chapter>
      <chapter osisID='1Kgs.17'>
        <verse osisID='1Kgs.17.1'>Eliáš Tišbejský, přistěhovalec z Gileádu, řekl Achabovi: "Jakože je živ Hospodin, Bůh Izraele, před jehož tváří stojím, v těchto letech nebude rosa ani déšť - jedině na mé slovo."</verse>
        <verse osisID='1Kgs.17.2'>Potom dostal slovo Hospodinovo:</verse>
        <verse osisID='1Kgs.17.3'>"Odejdi odsud, obrať se na východ a skryj se u potoka Kerít na protější straně Jordánu.</verse>
        <verse osisID='1Kgs.17.4'>Z toho potoka budeš pít a havranům jsem přikázal, aby tě tam živili."</verse>
        <verse osisID='1Kgs.17.5'>Odešel tedy a zachoval se podle Hospodinova slova: šel a usadil se u potoka Kerít na protější straně Jordánu.</verse>
        <verse osisID='1Kgs.17.6'>Havrani mu ráno i večer nosili chléb a maso a z potoka pil.</verse>
        <verse osisID='1Kgs.17.7'>Po nějaké době ale potok vyschl, protože v zemi nepršelo.</verse>
        <verse osisID='1Kgs.17.8'>Tehdy dostal slovo Hospodinovo:</verse>
        <verse osisID='1Kgs.17.9'>"Vstaň, jdi do Sarepty Sidonské a zůstaň tam. Hle, přikázal jsem jedné tamější vdově, aby tě živila."</verse>
        <verse osisID='1Kgs.17.10'>Vstal tedy a vydal se do Sarepty. Přišel k městské bráně a hle, jakási vdova tam právě sbírala dříví. "Přinesla bys mi trochu vody ve džbánku?" zavolal na ni. "Chtěl bych se napít."</verse>
        <verse osisID='1Kgs.17.11'>A když otočila, že pro ni půjde, zavolal za ní: "Přines mi prosím také kousek chleba."</verse>
        <verse osisID='1Kgs.17.12'>Na to mu odpověděla: "Jakože je živ Hospodin, tvůj Bůh, nemám ani kousek. Mouky je ve džbánu jen tak na dlaň a v láhvi jen troška oleje. Nasbírám teď trochu dříví a půjdu to připravit sobě a synovi. Sníme to a umřeme."</verse>
        <verse osisID='1Kgs.17.13'>"Neboj se," řekl jí Eliáš. "Jdi, udělej, cos řekla, ale nejdřív mi z toho připrav chlebovou placku a dones mi ji. Potom připravíš jídlo sobě a synovi.</verse>
        <verse osisID='1Kgs.17.14'>Neboť toto praví Hospodin, Bůh Izraele: ‚Mouka z toho džbánu nedojde a oleje z láhve neubude až do dne, kdy Hospodin sešle na zem déšť.'"</verse>
        <verse osisID='1Kgs.17.15'>Šla tedy a udělala, jak Eliáš řekl. Ona i její dům pak měli dlouho co jíst.</verse>
        <verse osisID='1Kgs.17.16'>Mouka ve džbánu nedocházela a olej v láhvi neubýval, přesně jak řekl Hospodin skrze proroka Eliáše.</verse>
        <verse osisID='1Kgs.17.17'>Po nějaké době syn té ženy, paní domu, onemocněl. Byl tak těžce nemocný, že nakonec přestal dýchat.</verse>
        <verse osisID='1Kgs.17.18'>"Co proti mně máš, Boží muži?" vyčetla Eliášovi. "To jsi mi přišel připomenout můj hřích a zabít mi syna?"</verse>
        <verse osisID='1Kgs.17.19'>"Podej mi svého syna," řekl jí. Vzal jí ho z náruče, vynesl ho do horní místnosti, kde bydlel, a položil ho na své lůžko.</verse>
        <verse osisID='1Kgs.17.20'>Pak volal k Hospodinu: "Hospodine, Bože můj, to budeš i s tou vdovou, u které bydlím, nakládat tak zle? To jí chceš zabít syna?"</verse>
        <verse osisID='1Kgs.17.21'>Potom se třikrát za sebou položil na chlapce a volal k Hospodinu: "Prosím, Hospodine, Bože můj, ať se do toho dítěte vrátí duše!"</verse>
        <verse osisID='1Kgs.17.22'>A Hospodin Eliáše vyslyšel. Do chlapce se vrátila duše, a on ožil.</verse>
        <verse osisID='1Kgs.17.23'>Eliáš ho vzal, snesl ho z horní místnosti dolů do domu a předal ho matce. "Podívej se, tvůj syn žije," řekl jí.</verse>
        <verse osisID='1Kgs.17.24'>"Teď vím, že jsi Boží muž," odpověděla žena Eliášovi. "Opravdu máš v ústech slovo Hospodinovo!"</verse>
      </chapter>
      <chapter osisID='1Kgs.18'>
        <verse osisID='1Kgs.18.1'>Po dlouhé době, ve třetím roce sucha, dostal Eliáš slovo Hospodinovo: "Jdi, ukaž se Achabovi. Hodlám na zemi seslat déšť."</verse>
        <verse osisID='1Kgs.18.2'>Eliáš se tedy šel ukázat Achabovi. V Samaří panoval velký hlad.</verse>
        <verse osisID='1Kgs.18.3'>Achab si tehdy zavolal Obadiáše, správce paláce. (Obadiáš hluboce ctil Hospodina.</verse>
        <verse osisID='1Kgs.18.4'>Když Jezábel vraždila Hospodinovy proroky, Obadiáš jich sto vzal, ukryl je po padesáti ve dvou jeskyních a obstarával jim jídlo a vodu.)</verse>
        <verse osisID='1Kgs.18.5'>Achab Obadiášovi řekl: "Pojďme ke všem vodním pramenům a ke všem potokům v zemi - snad se někde ještě najde čerstvá tráva, abychom zachovali naživu koně i mezky a nepřišli o dobytek."</verse>
        <verse osisID='1Kgs.18.6'>Rozdělili si tedy zem, že ji projdou. Achab vyrazil jedním směrem a Obadiáš druhým.</verse>
        <verse osisID='1Kgs.18.7'>Obadiáš šel svou cestou a hle - naproti mu jde Eliáš! Jakmile ho Obadiáš poznal, padl před ním na tvář: "Jsi to ty, můj pane, Eliáši?" zvolal.</verse>
        <verse osisID='1Kgs.18.8'>"Ano," odpověděl mu. "Jdi oznámit svému pánovi: ‚Eliáš je tu.'"</verse>
        <verse osisID='1Kgs.18.9'>"Co jsem komu udělal?" zvolal Obadiáš. "Proč vydáváš svého služebníka do rukou Achabovi? Vždyť mě zabije!</verse>
        <verse osisID='1Kgs.18.10'>Jakože je živ Hospodin, tvůj Bůh, není národ ani království, kde tě můj pán nedal hledat. A když řekli: ‚Není tu,' muselo se v tom království nebo národě přísahat, že tě nenašli.</verse>
        <verse osisID='1Kgs.18.11'>A ty teď říkáš: ‚Jdi oznámit svému pánovi - Eliáš je tu!'</verse>
        <verse osisID='1Kgs.18.12'>Jakmile od tebe odejdu, Hospodinův duch tě odnese kdoví kam. Já s tou zprávou přijdu k Achabovi, a když tě nenajde, zabije mě. Přitom tvůj služebník od mládí hluboce ctí Hospodina.</verse>
        <verse osisID='1Kgs.18.13'>Neví snad můj pán, co jsem udělal, když Jezábel vraždila Hospodinovy proroky? Ukryl jsem sto Hospodinových proroků po padesáti ve dvou jeskyních a obstarával jim chléb a vodu.</verse>
        <verse osisID='1Kgs.18.14'>A ty teď říkáš: ‚Jdi oznámit svému pánovi - Eliáš je tu.' Vždyť mě zabije!"</verse>
        <verse osisID='1Kgs.18.15'>Eliáš mu odpověděl: "Jakože je živ Hospodin zástupů, před jehož tváří stojím, dnes se mu ukážu."</verse>
        <verse osisID='1Kgs.18.16'>Obadiáš se tedy vydal za Achabem, aby mu to oznámil. Achab ihned vyrazil Eliášovi naproti.</verse>
        <verse osisID='1Kgs.18.17'>"To jsi ty, ten škůdce Izraele?!" zavolal na něj, jakmile ho uviděl.</verse>
        <verse osisID='1Kgs.18.18'>"Já Izraeli neškodím," odpověděl mu Eliáš. "To děláš ty a dům tvého otce, protože opouštíte Hospodinovy příkazy a ty následuješ baaly.</verse>
        <verse osisID='1Kgs.18.19'>Svolej ke mně na horu Karmel všechen izraelský lid a také těch čtyři sta padesát Baalových proroků a čtyři sta proroků Ašery, kteří jedí z Jezábelina stolu."</verse>
        <verse osisID='1Kgs.18.20'>Achab obeslal všechny Izraelce a shromáždil je na horu Karmel.</verse>
        <verse osisID='1Kgs.18.21'>Eliáš předstoupil před lid. "Jak dlouho se budete kývat na obě strany?" řekl jim. "Je-li Hospodin Bohem, následujte ho! Je-li jím Baal, následujte jeho!" Lid mu na to neodpověděl ani slovo.</verse>
        <verse osisID='1Kgs.18.22'>"Já sám jsem zbyl jako jediný prorok Hospodinův," řekl Eliáš lidu, "ale Baalových proroků je čtyři sta padesát.</verse>
        <verse osisID='1Kgs.18.23'>Dejte nám dva býky. Ať si z nich jednoho vyberou, rozporcují ho a položí na dříví, ale ať je nezapalují. Já připravím toho druhého býka a také ho položím na dříví a nezapálím.</verse>
        <verse osisID='1Kgs.18.24'>Budete vzývat jméno svých bohů a já budu vzývat jméno Hospodinovo. Bůh, který odpoví ohněm, ten je Bůh." Na to všechen lid odpověděl: "Ano, správně!"</verse>
        <verse osisID='1Kgs.18.25'>"Vyberte si jednoho býka," řekl pak Eliáš Baalovým prorokům, "a připravte ho jako první, protože vás je víc. Vzývejte jméno svých bohů, ale oheň nezapalujte."</verse>
        <verse osisID='1Kgs.18.26'>Vzali tedy býka, jak jim navrhl, připravili ho a vzývali jméno Baalovo od rána až do poledne: "Baali, vyslyš nás!" Neozval se ani hlásek, žádná odpověď. Jen poskakovali kolem oltáře, který udělali.</verse>
        <verse osisID='1Kgs.18.27'>Kolem poledne se jim Eliáš začal posmívat: "Křičte hlasitěji, vždyť je to bůh! Třeba se zapovídal nebo si šel ulevit. Možná není doma anebo spí - tak ať se probudí!"</verse>
        <verse osisID='1Kgs.18.28'>Křičeli, co mohli, a podle svého zvyku se bodali noži a oštěpy, až z nich crčela krev.</verse>
        <verse osisID='1Kgs.18.29'>Minulo poledne a oni stále pokračovali ve svém křepčení až do doby večerní moučné oběti. Neozval se ani hlásek, žádná odpověď, žádná odezva.</verse>
        <verse osisID='1Kgs.18.30'>Tehdy Eliáš vyzval lid: "Pojďte ke mně." Když k němu všichni přistoupili, Eliáš opravil zbořený Hospodinův oltář.</verse>
        <verse osisID='1Kgs.18.31'>Vzal dvanáct kamenů podle počtu kmenů, jež vzešly z Jákoba, který dostal slovo Hospodinovo: "Budeš se jmenovat Izrael."</verse>
        <verse osisID='1Kgs.18.32'>Eliáš z těch kamenů postavil v Hospodinově jménu oltář a kolem něj udělal strouhu, do níž by se vešly dvě míry zrní.</verse>
        <verse osisID='1Kgs.18.33'>Narovnal dřevo, rozporcoval býka, položil na dřevo</verse>
        <verse osisID='1Kgs.18.34'>a řekl: "Naplňte čtyři džbery vodou a polijte oběť i dřevo." Pak řekl: "Znovu." Když to udělali znovu, řekl: "Ještě potřetí." Když to udělali potřetí,</verse>
        <verse osisID='1Kgs.18.35'>voda se roztékala kolem oltáře a zaplnila i strouhu.</verse>
        <verse osisID='1Kgs.18.36'>Potom, v čas večerní oběti, přistoupil prorok Eliáš a pravil: "Hospodine, Bože Abrahamův, Izákův a Izraelův, dnes se pozná, že ty jsi Bůh Izraele a já jsem tvůj služebník a že jsem toto vše udělal na tvůj příkaz.</verse>
        <verse osisID='1Kgs.18.37'>Odpověz mi, Hospodine, odpověz mi. Ať tento lid pozná, že ty, Hospodine, jsi Bůh, a že jejich srdce obrátíš zpět."</verse>
        <verse osisID='1Kgs.18.38'>Vtom spadl Hospodinův oheň a pohltil oběť i dřevo, ba i ty kameny a hlínu, dokonce i vodu ve strouze vypil.</verse>
        <verse osisID='1Kgs.18.39'>Jakmile to lid spatřil, všichni padli na tvář a volali: "Hospodin je Bůh! Hospodin je Bůh!"</verse>
        <verse osisID='1Kgs.18.40'>Eliáš jim přikázal: "Zajměte Baalovy proroky! Žádný ať neunikne." A když je zajali, Eliáš je odvedl k potoku Kíšon a tam je pobil.</verse>
        <verse osisID='1Kgs.18.41'>Potom řekl Achabovi: "Vzhůru, jez a pij! Už je slyšet hukot deště."</verse>
        <verse osisID='1Kgs.18.42'>Achab se tedy odešel najíst a napít. Eliáš vystoupil na vrchol Karmelu a schoulil se na zemi, hlavu mezi koleny.</verse>
        <verse osisID='1Kgs.18.43'>Pak řekl svému mládenci: "Vzhůru, jdi se podívat na moře." Vyšel se tedy rozhlédnout. "Nic tam není," řekl. "Udělej to sedmkrát," odpověděl Eliáš.</verse>
        <verse osisID='1Kgs.18.44'>Teprve posedmé mládenec zvolal: "Vidím, jak od moře stoupá obláček, ne větší než dlaň." Tehdy mu Eliáš řekl: "Jdi vyřídit Achabovi: Zapřáhni a jeď, než tě zastaví liják!"</verse>
        <verse osisID='1Kgs.18.45'>Mezitím nebe pozvolna zčernalo mračny, zvedl se vítr a spustil se liják. Achab zapřáhl a vyrazil do Jizreelu.</verse>
        <verse osisID='1Kgs.18.46'>S Eliášem ale byla ruka Hospodinova, takže si podkasal oděv a doběhl do Jizreelu dříve než on.</verse>
      </chapter>
      <chapter osisID='1Kgs.19'>
        <verse osisID='1Kgs.19.1'>Achab pověděl Jezábel o všem, co Eliáš udělal, a jak pobil všechny proroky mečem.</verse>
        <verse osisID='1Kgs.19.2'>Jezábel pak za Eliášem poslala vzkaz: "Ať mě bohové potrestají a ještě mi přidají, jestli s tebou zítra touto dobou neskoncuji tak jako ty s nimi!"</verse>
        <verse osisID='1Kgs.19.3'>Eliáš dostal strach a utíkal o život. Dorazil do Beer-šeby v Judsku, kde nechal svého mládence,</verse>
        <verse osisID='1Kgs.19.4'>a sám pokračoval celý den cesty do pouště. Když už nemohl dál, sedl si pod jeden jalovec a přál si umřít: "Už dost, Hospodine! Vezmi si můj život. Nejsem o nic lepší než moji otcové."</verse>
        <verse osisID='1Kgs.19.5'>Pak si pod tím jalovcem lehl a usnul. Vtom se ho dotkl anděl a řekl mu: "Vstaň a jez!"</verse>
        <verse osisID='1Kgs.19.6'>Rozhlédl se tedy a hle - u hlavy má chlebové placky a džbán vody. Najedl se, napil a znovu ulehl.</verse>
        <verse osisID='1Kgs.19.7'>Hospodinův anděl se ale vrátil a dotkl se ho podruhé. "Vstaň a jez!" řekl mu. "Máš před sebou dlouhou cestu."</verse>
        <verse osisID='1Kgs.19.8'>Vstal tedy, najedl se a napil a v síle toho pokrmu pak šel čtyřicet dní a čtyřicet nocí až k Boží hoře Oréb.</verse>
        <verse osisID='1Kgs.19.9'>Tam vešel do jeskyně a přenocoval. Vtom dostal slovo Hospodinovo: "Co tu chceš, Eliáši?"</verse>
        <verse osisID='1Kgs.19.10'>Odpověděl: "Velmi jsem horlil pro Hospodina, Boha zástupů, ale synové Izraele opustili tvou smlouvu, zbořili tvé oltáře a tvé proroky popravili. Zůstal jsem jen já, ale i mě teď chtějí připravit o život."</verse>
        <verse osisID='1Kgs.19.11'>On mu řekl: "Vystup na horu a postav se před Hospodina, neboť tudy projde Hospodin." Vtom se strhl mohutný a prudký vichr, který rval hory a tříštil skály před Hospodinem. V tom vichru ale nebyl Hospodin. Po vichru přišlo zemětřesení, ale ani v něm nebyl Hospodin.</verse>
        <verse osisID='1Kgs.19.12'>Po zemětřesení přišel oheň, ale ani v něm nebyl Hospodin. A po ohni - tichý, jemný hlas.</verse>
        <verse osisID='1Kgs.19.13'>Jakmile ho Eliáš uslyšel, zahalil si tvář pláštěm, vyšel a postavil se u vchodu do jeskyně. Vtom k němu ten hlas promluvil: "Co tu chceš, Eliáši?"</verse>
        <verse osisID='1Kgs.19.14'>Odpověděl: "Velmi jsem horlil pro Hospodina, Boha zástupů, ale synové Izraele opustili tvou smlouvu, zbořili tvé oltáře a tvé proroky popravili. Zůstal jsem jen já, ale i mě teď chtějí připravit o život."</verse>
        <verse osisID='1Kgs.19.15'>"Vrať se, odkud jsi přišel," řekl mu Hospodin, "a pokračuj dál k Damašské poušti. Až tam dojdeš, pomažeš Chazaela za krále nad Aramem.</verse>
        <verse osisID='1Kgs.19.16'>Pak pomažeš Jehua, syna Nimšiho, za krále nad Izraelem a Elíšu, syna Šafatova z Abel-mecholy, pomažeš za proroka místo sebe.</verse>
        <verse osisID='1Kgs.19.17'>Kdo unikne před mečem Chazaela, toho zabije Jehu, a kdo unikne před mečem Jehua, toho zabije Elíša.</verse>
        <verse osisID='1Kgs.19.18'>Ponechám si ale v Izraeli sedm tisíc mužů - všechny, kdo neklekali před Baalem a nelíbali ho."</verse>
        <verse osisID='1Kgs.19.19'>Eliáš tedy odešel a nalezl Elíšu, syna Šafatova, jak oře s dvanácti páry dobytka. Jedenáct párů bylo před ním a on byl u dvanáctého. Když ho Eliáš míjel, přehodil přes něj svůj plášť.</verse>
        <verse osisID='1Kgs.19.20'>Elíša tam nechal dobytek a běžel za Eliášem. "Jenom políbím otce a matku," volal za ním, "a hned půjdu za tebou!" Eliáš mu řekl: "Vrať se a považ, co jsem ti udělal."</verse>
        <verse osisID='1Kgs.19.21'>Elíša se obrátil, vzal volské spřežení, porazil je, uvařil jejich maso na dříví z pluhu a dal je jíst svým lidem. Potom vstal a následoval Eliáše jako jeho služebník.</verse>
      </chapter>
      <chapter osisID='1Kgs.20'>
        <verse osisID='1Kgs.20.1'>Aramejský král Ben-hadad shromáždil celé své vojsko a vytáhl společně s dvaatřiceti králi s koni a vozy, oblehl Samaří a dobýval je.</verse>
        <verse osisID='1Kgs.20.2'>Vyslal do města k izraelskému králi Achabovi posly</verse>
        <verse osisID='1Kgs.20.3'>se vzkazem: "Takto praví Ben-hadad: Tvé stříbro i zlato patří mně. Také tvé ženy a nejlepší děti patří mně."</verse>
        <verse osisID='1Kgs.20.4'>Izraelský král mu odpověděl: "Jak pravíš, můj pane a králi. Patřím ti já i vše, co mám."</verse>
        <verse osisID='1Kgs.20.5'>Potom přišli poslové znovu se slovy: "Takto praví Ben-hadad: Vzkázal jsem ti: ‚Dáš mi své stříbro a zlato i své ženy a děti.'</verse>
        <verse osisID='1Kgs.20.6'>Zítra touto dobou k tobě navíc pošlu své služebníky, aby prohledali tvůj dům i domy tvých služebníků a zabavili a odnesli, cokoli se jim zalíbí."</verse>
        <verse osisID='1Kgs.20.7'>Izraelský král svolal všechny stařešiny země a řekl jim: "Sami vidíte, že ten člověk chce jen škodit. Když si ke mně poslal pro mé ženy a děti i pro mé stříbro a zlato, neodmítl jsem mu to."</verse>
        <verse osisID='1Kgs.20.8'>"Neposlechni ho!" radili mu stařešinové i všichni ostatní. "Nepodvoluj se!"</verse>
        <verse osisID='1Kgs.20.9'>A tak Ben-hadadovým poslům odpověděl: "Vyřiďte mému pánu a králi: Splním všechno, co jsi svému služebníku vzkázal prve. Toto ale splnit nemohu." S touto odpovědí pak poslové odešli.</verse>
        <verse osisID='1Kgs.20.10'>Ben-hadad mu na to vzkázal: "Ať mě bohové potrestají a ještě mi přidají, jestli v Samaří bude dost prachu, aby každý z mých mužů nabral aspoň trochu!"</verse>
        <verse osisID='1Kgs.20.11'>Izraelský král mu nechal vyřídit: "Ať se ten, kdo zbroj obléká, nechlubí jako ten, kdo už ji svléká!"</verse>
        <verse osisID='1Kgs.20.12'>Ben-hadad právě ve stanech popíjel se svými králi. Jakmile uslyšel ten vzkaz, rozkázal svým mužům: "Nástup!" a tak nastoupili proti městu.</verse>
        <verse osisID='1Kgs.20.13'>Mezitím přišel k izraelskému králi Achabovi jeden prorok se slovy: "Tak praví Hospodin: Vidíš to ohromné množství vojska? Hle, dnes ti je vydám do rukou, abys poznal, že já jsem Hospodin."</verse>
        <verse osisID='1Kgs.20.14'>"Jak se to stane?" zeptal se Achab. "Tak praví Hospodin: Skrze mladíky sloužící u krajských hejtmanů," odpověděl prorok. "Kdo zahájí útok?" zeptal se ještě. "Ty," odpověděl prorok.</verse>
        <verse osisID='1Kgs.20.15'>Nechal tedy nastoupit mladíky od krajských hejtmanů a bylo jich 232. Po nich nechal nastoupit celé izraelské vojsko a bylo jich 7 000.</verse>
        <verse osisID='1Kgs.20.16'>Vytáhli v poledne. (Ben-hadad se právě opíjel ve stanech se svými dvaatřiceti královskými spojenci.)</verse>
        <verse osisID='1Kgs.20.17'>Nejprve vyrazili mladíci od krajských hejtmanů. Ben-hadad vyslal průzkumníky, protože dostal hlášení, že ze Samaří vyrazili nějací muži.</verse>
        <verse osisID='1Kgs.20.18'>"Zajměte je živé," rozkázal, "ať už jdou vyjednávat nebo bojovat!"</verse>
        <verse osisID='1Kgs.20.19'>Za mladíky od krajských hejtmanů ale z města vytáhlo celé izraelské vojsko.</verse>
        <verse osisID='1Kgs.20.20'>Každý z nich zabil jednoho muže, a tak se Aramejci obrátili na útěk a Izrael za nimi. Aramejský král Ben-hadad uprchl na koni spolu s jízdou.</verse>
        <verse osisID='1Kgs.20.21'>Izraelský král vyrazil vpřed, zaútočil na koně i vozy a způsobil Aramejcům hroznou porážku.</verse>
        <verse osisID='1Kgs.20.22'>K izraelskému králi tehdy přistoupil ten prorok a řekl mu: "Jdi, opatři si posily a dobře rozvaž, co máš dělat. Aramejský král totiž proti tobě za rok na jaře vytáhne znovu."</verse>
        <verse osisID='1Kgs.20.23'>Aramejští hodnostáři mezitím řekli svému králi: "Jejich bůh je bohem hor, proto nás přemohli. Kdybychom se s nimi utkali na rovině, porazíme je!</verse>
        <verse osisID='1Kgs.20.24'>Proveď to takhle: Králů se zbav a místo nich jmenuj hejtmany.</verse>
        <verse osisID='1Kgs.20.25'>Postav si vojsko jako to, které jsi ztratil, s takovou jízdou a vozy, a utkejme se s nimi na rovině. Uvidíš, že je porazíme." Ben-hadad je poslechl a zařídil se tak.</verse>
        <verse osisID='1Kgs.20.26'>Po roce pak nechal nastoupit Aramejce a vytáhl k Afeku, aby bojoval proti Izraeli.</verse>
        <verse osisID='1Kgs.20.27'>Také synové Izraele nastoupili, nabrali si zásoby a vyrazili jim vstříc. Izraelci proti nim tábořili jako dva houfy koziček; Aramejci zaplavili celý kraj.</verse>
        <verse osisID='1Kgs.20.28'>Vtom k izraelskému králi přišel Boží muž a řekl: "Tak praví Hospodin: Protože Aramejci tvrdili, že Hospodin je bohem hor, a nikoli bohem nížin, vydám ti celé to ohromné vojsko do rukou, abyste poznali, že já jsem Hospodin."</verse>
        <verse osisID='1Kgs.20.29'>Celý týden tábořili proti sobě a sedmého dne se strhla bitva. Izraelci za jediný den pobili na 100 000 aramejských pěšáků.</verse>
        <verse osisID='1Kgs.20.30'>Ti, kdo zbyli, utekli do města Afek, ale tam se na těch zbývajících 27 000 mužů zřítily hradby. Ben-hadad ale uprchl a schoval se v nejzazším pokojíku.</verse>
        <verse osisID='1Kgs.20.31'>Jeho služebníci mu řekli: "Slyšeli jsme, že králové domu Izraele bývají milosrdní. Nuže, opášeme se pytlovinou, hlavy si ovážeme provazem a vzdáme se izraelskému králi. Snad tě ponechá naživu."</verse>
        <verse osisID='1Kgs.20.32'>A tak opásáni pytlovinou a s hlavami ovázanými provazem přišli k izraelskému králi a řekli mu: "Tvůj služebník Ben-hadad prosí: Daruj mi život!" "On ještě žije?" podivil se Achab. "Vždyť je to můj spojenec!"</verse>
        <verse osisID='1Kgs.20.33'>Ti muži to pochopili jako dobré znamení a rychle ho vzali za slovo: "Ano, Ben-hadad je tvůj spojenec!" "Jděte pro něj," řekl na to král. Ben-hadad k němu tedy vyšel a on ho pozval k sobě do vozu.</verse>
        <verse osisID='1Kgs.20.34'>Ben-hadad mu tehdy nabídl: "Vrátím ti města, která můj otec vzal tvému otci. A v Damašku si můžeš zřídit trhy, jako si je zřídil můj otec v Samaří." "Za těchto podmínek tě propustím," odpověděl Achab. A tak s ním uzavřel smlouvu a propustil ho.</verse>
        <verse osisID='1Kgs.20.35'>Jeden z prorockých učedníků na Hospodinův rozkaz řekl svému příteli: "Zbij mě!" On ale odmítl,</verse>
        <verse osisID='1Kgs.20.36'>a tak mu řekl: "Protože jsi neposlechl Hospodina, až půjdeš ode mě, zabije tě lev." A když pak šel od něj, potkal ho lev a zabil ho.</verse>
        <verse osisID='1Kgs.20.37'>Vyhledal tedy jiného muže a řekl mu: "Zbij mě!" A on ho zbil a poranil.</verse>
        <verse osisID='1Kgs.20.38'>Prorok si pak zakryl oči páskou, aby ho nepoznali, a odešel k cestě čekat na krále.</verse>
        <verse osisID='1Kgs.20.39'>Když ho král míjel, zavolal na něj: "Tvůj služebník šel do bitvy. Někdo tam ke mně přivedl zajatce a řekl mi: ‚Hlídej ho. Jestli se ztratí, zaplatíš za něj svým životem anebo dáš talent stříbra.'</verse>
        <verse osisID='1Kgs.20.40'>Tvůj služebník se pak zabýval tím a oním, a ten muž se ztratil." Izraelský král mu odpověděl: "Nuže, sám jsi nad sebou vyřkl rozsudek!"</verse>
        <verse osisID='1Kgs.20.41'>Vtom si ten muž strhl pásku z očí a izraelský král poznal, že patří k prorokům.</verse>
        <verse osisID='1Kgs.20.42'>Poté mu řekl: "Tak praví Hospodin: Protože jsi nechal odejít mého odsouzence, zaplatíš za něj svým životem a svůj lid dáš za jeho."</verse>
        <verse osisID='1Kgs.20.43'>Izraelský král pak jel domů a dorazil do Samaří mrzutý a nevrlý.</verse>
      </chapter>
      <chapter osisID='1Kgs.21'>
        <verse osisID='1Kgs.21.1'>Později došlo k následující události: Palác samařského krále Achaba v Jizreelu sousedil s vinicí jistého Nábota Jizreelského.</verse>
        <verse osisID='1Kgs.21.2'>Achab Nábota přemlouval: "Dej mi tu svou vinici. Udělám si z ní zelinářskou zahradu - vždyť sousedí s mým palácem! Dám ti místo ní jinou vinici, lepší, anebo jestli chceš, zaplatím ti její cenu ve stříbře."</verse>
        <verse osisID='1Kgs.21.3'>Nábot ale Achabovi odpověděl: "Hospodin mě chraň! Nemůžu ti dát své otcovské dědictví."</verse>
        <verse osisID='1Kgs.21.4'>Achab se vrátil domů mrzutý a nevrlý, protože mu Nábot Jizreelský řekl: "Své otcovské dědictví ti nedám!" Lehl si do postele, otočil se ke zdi a nechtěl ani jíst.</verse>
        <verse osisID='1Kgs.21.5'>Když za ním přišla za ním jeho žena Jezábel, ptala se ho: "Co že jsi tak mrzutý? Ani jsi nic nesnědl."</verse>
        <verse osisID='1Kgs.21.6'>Vyprávěl jí tedy: "Ale, mluvil jsem s Nábotem Jizreelským. Říkám mu: ‚Prodej mi svou vinici za stříbro, anebo jestli chceš, dám ti za ni jinou.' Jenže on na to: ‚Tu vinici ti nedám!'"</verse>
        <verse osisID='1Kgs.21.7'>Jeho žena Jezábel mu řekla: "No tak, jsi přece král Izraele. Vstaň, něco sněz a rozvesel se. Já ti tu vinici Nábota Jizreelského obstarám."</verse>
        <verse osisID='1Kgs.21.8'>Potom napsala dopisy Achabovým jménem, zapečetila jeho pečetí a rozeslala je stařešinům a urozeným mužům ve městě, kde Nábot bydlel.</verse>
        <verse osisID='1Kgs.21.9'>V těch dopisech psala: "Vyhlaste půst a posaďte Nábota do čela lidu.</verse>
        <verse osisID='1Kgs.21.10'>Naproti němu posaďte nějaké dva ničemy, ať dosvědčí, že zlořečil Bohu i králi. Pak ho vyveďte a ukamenujte k smrti."</verse>
        <verse osisID='1Kgs.21.11'>Stařešinové a urození muži z města, kde Nábot bydlel, tedy udělali, co jim Jezábel nařídila v dopisech, které jim poslala.</verse>
        <verse osisID='1Kgs.21.12'>Vyhlásili půst a posadili Nábota do čela lidu.</verse>
        <verse osisID='1Kgs.21.13'>Pak přišli dva ničemové, posadili se naproti němu a veřejně Nábota obvinili: "Nábot zlořečil Bohu i králi!" Vyvedli ho tedy za město a ukamenovali k smrti.</verse>
        <verse osisID='1Kgs.21.14'>Potom poslali Jezábel zprávu: "Nábot byl ukamenován a je mrtev."</verse>
        <verse osisID='1Kgs.21.15'>Jakmile Jezábel slyšela, že Nábot byl ukamenován a je mrtev, řekla Achabovi: "Vstávej. Tu vinici Nábota Jizreelského, kterou ti odmítal prodat, už můžeš zabrat. Nábot není naživu, zemřel."</verse>
        <verse osisID='1Kgs.21.16'>Když Achab uslyšel, že Nábot zemřel, vstal a šel tu vinici Nábota Jizreelského zabrat.</verse>
        <verse osisID='1Kgs.21.17'>Eliáš Tišbejský tehdy dostal slovo Hospodinovo:</verse>
        <verse osisID='1Kgs.21.18'>"Vstaň, jdi do Samaří vstříc izraelskému králi Achabovi. Hle, je na vinici, kterou přišel zabrat.</verse>
        <verse osisID='1Kgs.21.19'>Řekni mu: ‚Toto praví Hospodin: Vraždil jsi a teď ještě zabíráš?' A dodej: ‚Toto praví Hospodin: Tam, kde psi chlemtali krev Nábotovu, budou chlemtat i tvou.'"</verse>
        <verse osisID='1Kgs.21.20'>"Tak jsi mě našel, můj nepříteli?" oslovil Achab Eliáše. "Ano," odpověděl, "protože ses zaprodal, abys páchal, co je v Hospodinových očích zlé.</verse>
        <verse osisID='1Kgs.21.21'>Vzkazuje ti: ‚Hle, uvedu na tebe zlé věci. Vymetu za tebou tak, že Achabovy potomky dočista vyhladím z Izraele - pána i kmána až do posledního pacholka!</verse>
        <verse osisID='1Kgs.21.22'>Naložím s tvým domem jako s domem Jeroboáma, syna Nebatova, a jako s domem Baašy, syna Achiášova, protože jsi mě popouzel a svedl jsi Izrael k hříchu.'</verse>
        <verse osisID='1Kgs.21.23'>A ohledně Jezábel Hospodin praví: ‚Jezábel budou žrát psi z celého jizreelského okolí.'</verse>
        <verse osisID='1Kgs.21.24'>Kdo Achabovi zemře ve městě, toho psi sežerou, kdo mu zemře venku na cestě, toho ptáci rozklovou!"</verse>
        <verse osisID='1Kgs.21.25'>(Vskutku nebyl nikdo jako Achab, kdo by se tak zaprodal, aby páchal, co je v Hospodinových očích zlé, jak ho k tomu ponoukala jeho žena Jezábel.</verse>
        <verse osisID='1Kgs.21.26'>Páchal hrozné ohavnosti. Následoval hnusné modly přesně tak, jako to dělali Emorejci, které Hospodin vyhnal před syny Izraele.)</verse>
        <verse osisID='1Kgs.21.27'>Jakmile Achab uslyšel ta slova, roztrhl své roucho, vzal na sebe pytlovinu, postil se, spával v pytlovině a choval se pokorně.</verse>
        <verse osisID='1Kgs.21.28'>Eliáš Tišbejský tehdy dostal slovo Hospodinovo:</verse>
        <verse osisID='1Kgs.21.29'>"Vidíš, jak se přede mnou Achab pokořil? Protože se přede mnou tak pokořil, nepřivedu to neštěstí na jeho dům už za jeho dnů, ale až za dnů jeho syna."</verse>
      </chapter>
      <chapter osisID='1Kgs.22'>
        <verse osisID='1Kgs.22.1'>Po tři roky se mezi Aramem a Izraelem neválčilo.</verse>
        <verse osisID='1Kgs.22.2'>Třetího roku přijel izraelského krále navštívit judský král Jošafat.</verse>
        <verse osisID='1Kgs.22.3'>Izraelský král řekl svým dvořanům: "Víte přece, že Rámot-gileád patří nám. Proč nic neděláme, abychom ho dobyli z rukou aramejského krále?"</verse>
        <verse osisID='1Kgs.22.4'>Potom se zeptal Jošafata: "Půjdeš se mnou do války o Rámot-gileád?" "Udělám to, co ty," odpověděl mu Jošafat. "Můj lid je jako tvůj, mí koně jako tví!"</verse>
        <verse osisID='1Kgs.22.5'>Jošafat ale izraelského krále ještě požádal: "Nejdříve se vyptej na slovo Hospodinovo."</verse>
        <verse osisID='1Kgs.22.6'>Izraelský král tedy shromáždil na čtyři sta proroků a ptal se jich: "Mám jít do války o Rámot-gileád, nebo ne?" "Jdi," odpovídali, "a Pán je vydá králi do rukou!"</verse>
        <verse osisID='1Kgs.22.7'>Jošafat ale naléhal: "To už tu není žádný Hospodinův prorok, abychom se zeptali jeho?"</verse>
        <verse osisID='1Kgs.22.8'>"Vlastně tu jeden takový je," řekl izraelský král. "Skrze něj se lze ptát Hospodina, ale já ho nesnáším, protože mi neprorokuje nic dobrého, jen samé neštěstí. Je to Michajáš, syn Jimlův." "Tak by král neměl mluvit," odpověděl Jošafat.</verse>
        <verse osisID='1Kgs.22.9'>Izraelský král tedy zavolal jednoho komorníka a rozkázal: "Rychle, Michajáše, syna Jimlova!"</verse>
        <verse osisID='1Kgs.22.10'>Král Izraele a Jošafat, král Judy, seděli ve slavnostním rouchu na svých trůnech na prostranství u vchodu do samařské brány a všichni ti proroci prorokovali před nimi.</verse>
        <verse osisID='1Kgs.22.11'>Cidkiáš, syn Kenaanův, si zhotovil železné rohy a prohlásil: "Toto praví Hospodin: Takhle utrkáš Aramejce k smrti!"</verse>
        <verse osisID='1Kgs.22.12'>A všichni ti proroci prorokovali podobně: "Jdi na Rámot-gileád! Čeká tě úspěch! Hospodin ho králi vydá do rukou!"</verse>
        <verse osisID='1Kgs.22.13'>Posel, který šel pro Michajáše, mu tedy radil: "Podívej se, všichni proroci jako jeden muž předpovídají králi dobré věci. Raději mluv jako oni. Řekni mu něco dobrého."</verse>
        <verse osisID='1Kgs.22.14'>"Jakože je živ Hospodin," odpověděl Michajáš, "budu mluvit jen to, co mi řekne Hospodin."</verse>
        <verse osisID='1Kgs.22.15'>A tak přišel ke králi. Ten se ho zeptal: "Michajáši, máme jít do války o Rámot-gileád, nebo ne?" "Jdi," odpověděl. "Čeká tě úspěch. Hospodin je králi vydá do rukou."</verse>
        <verse osisID='1Kgs.22.16'>Král ho však přerušil: "Kolikrát tě mám zapřísahat, abys mi v Hospodinově jménu neříkal nic než pravdu!"</verse>
        <verse osisID='1Kgs.22.17'>Michajáš mu tedy řekl: "Viděl jsem všechen Izrael jak ovce po horách rozptýlen, jak ovce bez svého pastýře. Hospodin řekl mi: Pány nemají, ať vrátí se domů každý v pokoji!"</verse>
        <verse osisID='1Kgs.22.18'>"Vždyť jsem ti to říkal," obrátil se izraelský král k Jošafatovi. "Neprorokuje mi nic dobrého, jen samé neštěstí."</verse>
        <verse osisID='1Kgs.22.19'>Michajáš ale pokračoval: "Nuže, slyš slovo Hospodinovo. Viděl jsem Hospodina sedícího na trůnu a všechen nebeský zástup po jeho pravici a levici.</verse>
        <verse osisID='1Kgs.22.20'>Hospodin se ptal: ‚Kdo svede Achaba, aby vytáhl a padl u Rámot-gileádu?' Ten říkal to a ten zas ono.</verse>
        <verse osisID='1Kgs.22.21'>Vtom vyšel duch, stanul před Hospodinem a řekl: ‚Já ho svedu.' Hospodin se zeptal: ‚Jak?'</verse>
        <verse osisID='1Kgs.22.22'>a on odpověděl: ‚Vyjdu a budu lživým duchem v ústech všech jeho proroků.' Na to Hospodin řekl: ‚Ano, podaří se ti to; svedeš ho. Jdi a proveď to.'</verse>
        <verse osisID='1Kgs.22.23'>Nuže, pohleď - do úst všech těchto tvých proroků vložil Hospodin lživého ducha. Hospodin ti ale předpovídá neštěstí."</verse>
        <verse osisID='1Kgs.22.24'>Vtom vykročil Cidkiáš, syn Kenaanův, a udeřil Michajáše do tváře se slovy: "Kudy asi přešel Hospodinův duch ode mě, aby mluvil k tobě?"</verse>
        <verse osisID='1Kgs.22.25'>"To uvidíš v den, kdy se ukryješ v nejzazším pokojíku!" odpověděl mu Michajáš.</verse>
        <verse osisID='1Kgs.22.26'>Nato izraelský král rozkázal: "Seberte Michajáše a odveďte ho k veliteli města Amonovi a princi Joašovi.</verse>
        <verse osisID='1Kgs.22.27'>Řeknete: ‚Tak praví král: Tohoto muže vsaďte do vězení a odměřujte mu chleba a vodu, dokud se v pořádku nevrátím.'"</verse>
        <verse osisID='1Kgs.22.28'>Michajáš ale řekl: "Jestli se vrátíš v pořádku, nemluvil skrze mě Hospodin." A dodal: "Slyšte to, všichni lidé!"</verse>
        <verse osisID='1Kgs.22.29'>Izraelský král pak s judským králem Jošafatem táhli na Rámot-gileád.</verse>
        <verse osisID='1Kgs.22.30'>Izraelský král Jošafatovi řekl: "Já půjdu do bitvy v přestrojení, ty ale zůstaň v královském rouchu." A tak se král Izraele před bitvou přestrojil.</verse>
        <verse osisID='1Kgs.22.31'>Aramejský král rozkázal svým dvaatřiceti vozatajům: "Nebojujte s malým ani velkým, jedině s králem Izraele!"</verse>
        <verse osisID='1Kgs.22.32'>Když potom vozatajové uviděli Jošafata, řekli si: "To je určitě izraelský král." Obrátili se tedy, aby ho napadli. Když ale Jošafat vykřikl,</verse>
        <verse osisID='1Kgs.22.33'>vozatajové poznali, že to není izraelský král, a nechali ho být.</verse>
        <verse osisID='1Kgs.22.34'>Někdo tehdy náhodně vystřelil z luku a zasáhl izraelského krále mezi pláty a pancíř. "Zpátky!" rozkázal král svému vozatajovi. "Odvez mě z boje! Jsem raněn!"</verse>
        <verse osisID='1Kgs.22.35'>Bitva ale zuřila celý den, a tak král musel zůstat před Aramejci podepřen na svém voze. Krev crčící z jeho rány plnila vůz, dokud večer nezemřel.</verse>
        <verse osisID='1Kgs.22.36'>Při západu slunce se nad bojištěm neslo volání: "Všichni domů, každý do své vlasti!"</verse>
        <verse osisID='1Kgs.22.37'>Král byl mrtev. Přivezli ho do Samaří, kde ho pohřbili.</verse>
        <verse osisID='1Kgs.22.38'>Když myli jeho vůz v samařském rybníku, kde se koupou nevěstky, jeho krev chlemtali psi, přesně tak, jak řekl Hospodin.</verse>
        <verse osisID='1Kgs.22.39'>Ostatní Achabovy skutky - co všechno vykonal, jaký postavil palác vykládaný slonovinou a jaká všechna města vystavěl - o tom se, jak známo, píše v Kronice izraelských králů.</verse>
        <verse osisID='1Kgs.22.40'>Tak Achab ulehl ke svým otcům a místo něj začal kralovat Achaziáš.</verse>
        <verse osisID='1Kgs.22.41'>Jošafat, syn Asův, začal kralovat nad Judou ve čtvrtém roce izraelského krále Achaba.</verse>
        <verse osisID='1Kgs.22.42'>Jošafat se ujal království v pětatřiceti letech a kraloval v Jeruzalémě dvacet pět let. Jeho matka se jmenovala Azuba, dcera Šilchiho.</verse>
        <verse osisID='1Kgs.22.43'>Plně se držel cesty svého otce Asy a nepřestával dělat, co je v Hospodinových očích správné.</verse>
        <verse osisID='1Kgs.22.44'>Pouze obětní výšiny nebyly odstraněny, a tak lid nadále obětoval a pálil kadidlo na výšinách.</verse>
        <verse osisID='1Kgs.22.45'>Jošafat uzavřel mír s izraelským králem.</verse>
        <verse osisID='1Kgs.22.46'>Ostatní Jošafatovy skutky - jak byl udatný a jak bojoval - o tom se, jak známo, píše v Kronice judských králů.</verse>
        <verse osisID='1Kgs.22.47'>Vymýtil ze země zbytky modlářské prostituce, které přetrvaly vládu jeho otce Asy.</verse>
        <verse osisID='1Kgs.22.48'>V Edomu tehdy neměli krále, vládl tam místodržitel.</verse>
        <verse osisID='1Kgs.22.49'>Jošafat vybudoval zámořské loďstvo, aby se vydalo do Ofiru pro zlato. Z cesty ale sešlo, protože lodě ztroskotaly v Ecjon-geberu.</verse>
        <verse osisID='1Kgs.22.50'>Achaziáš, syn Achabův, nabídl Jošafatovi: "Ať spolu s tvými služebníky jedou na lodích i mí služebníci." Jošafat ale nechtěl.</verse>
        <verse osisID='1Kgs.22.51'>Potom Jošafat ulehl ke svým otcům a byl pochován ke svým předkům ve městě svého otce Davida. Místo něj pak začal kralovat jeho syn Jehoram.</verse>
        <verse osisID='1Kgs.22.52'>V sedmnáctém roce judského krále Jošafata začal nad Izraelem kralovat Achaziáš, syn Achabův. Kraloval nad Izraelem v Samaří dva roky.</verse>
        <verse osisID='1Kgs.22.53'>Páchal, co je v Hospodinových očích zlé, a držel se cesty svého otce a své matky i cesty Jeroboáma, syna Nebatova, který svedl Izrael k hříchu. Sloužil Baalovi, klaněl se mu a popouzel Hospodina, Boha Izraele, přesně jako jeho otec.</verse>
      </chapter>
    </div></osisText>
</osis>