<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Deut'>
      <chapter osisID='Deut.1'>
        <verse osisID='Deut.1.1'>Toto jsou slova, která Mojžíš promluvil k celému Izraeli na poušti v Zajordání, totiž na pláni Arava naproti Sufu mezi Paranem, Tofelem, Labanem, Chacerotem a Di-zahabem.</verse>
        <verse osisID='Deut.1.2'>Přes pohoří Seír trvá cesta od hory Oréb do Kádeš-barné jedenáct dní.</verse>
        <verse osisID='Deut.1.3'>Prvního dne jedenáctého měsíce čtyřicátého roku oznámil Mojžíš synům Izraele všechno, co mu Hospodin pro ně přikázal.</verse>
        <verse osisID='Deut.1.4'>Poté, co porazil emorejského krále Sichona sídlícího v Chešbonu a bášanského krále Oga sídlícího v Aštarotu a v Edrei,</verse>
        <verse osisID='Deut.1.5'>začal Mojžíš v moábské zemi v Zajordání vysvětlovat tento Zákon. Řekl:</verse>
        <verse osisID='Deut.1.6'>Hospodin, náš Bůh, k nám promluvil na Orébu takto: "Už jste na této hoře byli dost dlouho.</verse>
        <verse osisID='Deut.1.7'>Obraťte se a jděte dál. Vejděte do pohoří Emorejců a ke všem jejich sousedům v Aravě, na horách, v podhůří, v Negevu i na mořském pobřeží. Vejděte do celé kanaánské země i do Libanonu až po tu velikou řeku, řeku Eufrat.</verse>
        <verse osisID='Deut.1.8'>Pohleď, tu zemi jsem vám dal. Jděte a obsaďte zem, o níž Hospodin přísahal vašim otcům Abrahamovi, Izákovi a Jákobovi, že ji dá jim a po nich jejich semeni."</verse>
        <verse osisID='Deut.1.9'>Tenkrát jsem vám řekl: "Nemohu vás dále nést sám.</verse>
        <verse osisID='Deut.1.10'>Hospodin, váš Bůh, vás rozmnožil. Pohleďte, dnes je vás jako hvězd na nebi!</verse>
        <verse osisID='Deut.1.11'>Kéž vás Hospodin, Bůh vašich otců, rozhojní ještě tisíckrát více a kéž vám žehná, jak vám pověděl!</verse>
        <verse osisID='Deut.1.12'>Jak bych však mohl sám nést vaše nesnáze, vaše břemena a rozepře?</verse>
        <verse osisID='Deut.1.13'>Vyberte ve svých kmenech moudré, rozvážné a zkušené muže, abych je učinil vašimi vůdci."</verse>
        <verse osisID='Deut.1.14'>Odpověděli jste mi: "Co navrhuješ, je dobré."</verse>
        <verse osisID='Deut.1.15'>Vzal jsem tedy představitele vašich kmenů, moudré a zkušené muže, a ustanovil jsem je za vaše vůdce, za správce nad tisíci, nad sty, nad padesáti a deseti a za představené vašich kmenů.</verse>
        <verse osisID='Deut.1.16'>Vašim soudcům jsem tenkrát přikázal: "Vyslechnete své bratry a budete soudit spravedlivě, ať půjde o při mezi člověkem a jeho druhem nebo mezi ním a přistěhovalcem.</verse>
        <verse osisID='Deut.1.17'>Při soudu buďte nestranní. Vyslechněte malého stejně jako velkého; nikoho se nelekejte, neboť soud náleží Bohu. Záležitost, která by pro vás byla příliš nesnadná, vznesete na mě a já ji vyslechnu."</verse>
        <verse osisID='Deut.1.18'>Tenkrát jsem vám přikázal všechno, co máte dělat.</verse>
        <verse osisID='Deut.1.19'>Potom jsme vytáhli od Orébu a podle příkazu Hospodina, našeho Boha, jsme šli celou touto velikou, hroznou pouští, kterou jste viděli, směrem k emorejskému pohoří, až jsme dorazili do Kádeš-barné.</verse>
        <verse osisID='Deut.1.20'>Tehdy jsem vám řekl: "Přišli jste až k pohoří Emorejců - Hospodin, náš Bůh, nám je dává.</verse>
        <verse osisID='Deut.1.21'>Pohleď, Hospodin, tvůj Bůh, ti dal celou tu zem; vytáhni a obsaď ji, jak ti Hospodin, Bůh tvých otců, řekl. Neboj se a nestrachuj."</verse>
        <verse osisID='Deut.1.22'>Vy všichni jste však ke mně přišli se slovy: "Pošleme napřed muže, kteří nám tu zem prohlédnou a podají nám zprávu o cestě, kterou se máme vydat, i o městech, do nichž máme vejít."</verse>
        <verse osisID='Deut.1.23'>Ten návrh se mi líbil, a tak jsem z vás vybral dvanáct mužů, po jednom z každého kmene.</verse>
        <verse osisID='Deut.1.24'>Vypravili se vzhůru do hor a přišli až do údolí Eškol. Když prozkoumali zem,</verse>
        <verse osisID='Deut.1.25'>vzali s sebou něco z jejího ovoce a přinesli je nám. Poté nám podali zprávu: "Země, kterou nám Hospodin, náš Bůh, dává, je dobrá."</verse>
        <verse osisID='Deut.1.26'>Vy jste však nebyli ochotni vydat se vzhůru a vzepřeli jste se příkazu Hospodina, svého Boha.</verse>
        <verse osisID='Deut.1.27'>Začali jste ve svých stanech reptat: "Hospodin nás vyvedl z Egypta, protože nás nenáviděl! Vydal nás do rukou Emorejců, aby nás vyhladil!</verse>
        <verse osisID='Deut.1.28'>Kam to jdeme? Naši bratři nás připravili o odvahu, když řekli: ‚Ten lid je silnější a vyšší než my, města jsou veliká a opevněná až k nebi, a navíc jsme tam viděli Anakovce!'"</verse>
        <verse osisID='Deut.1.29'>Odpověděl jsem vám: "Nebojte se, nemějte strach!</verse>
        <verse osisID='Deut.1.30'>Hospodin, váš Bůh, který jde před vámi, bude před vašima očima bojovat za vás. Učiní totéž, co s vámi učinil v Egyptě</verse>
        <verse osisID='Deut.1.31'>a na poušti. Tehdy jsi viděl, jak tě Hospodin, tvůj Bůh, nesl, jako nosí člověk svého syna, a to celou cestu, kterou jste šli, než jste dorazili sem."</verse>
        <verse osisID='Deut.1.32'>Ani tenkrát jste však nevěřili Hospodinu, svému Bohu,</verse>
        <verse osisID='Deut.1.33'>ačkoli vás předcházel na cestě, hledal vám místo k odpočinku a ukazoval vám cestu, kterou máte jít - za noci ohněm a za dne oblakem.</verse>
        <verse osisID='Deut.1.34'>Když Hospodin uslyšel vaše slova, rozhněval se a přísahal:</verse>
        <verse osisID='Deut.1.35'>"Žádný z těchto lidí - nikdo z tohoto zlého pokolení - nespatří tu krásnou zem, o níž jsem přísahal, že ji dám vašim otcům.</verse>
        <verse osisID='Deut.1.36'>Jedině Káleb, syn Jefunův, ten ji spatří; jemu a jeho synům dám zem, kterou prochodil, neboť se cele vydal Hospodinu."</verse>
        <verse osisID='Deut.1.37'>Kvůli vám se Hospodin rozzlobil i na mne. Řekl: "Ani ty tam nevejdeš!</verse>
        <verse osisID='Deut.1.38'>Jozue, syn Nunův, který ti pomáhá, ten tam vejde. Povzbuď ho, neboť on tu zemi dá za dědictví Izraeli.</verse>
        <verse osisID='Deut.1.39'>A vaše děti, o nichž jste říkali, že se stanou kořistí - vaši synové, kteří dnes ještě nerozeznají dobré a zlé - ti do ní vejdou. Jim ji dám a oni ji obsadí.</verse>
        <verse osisID='Deut.1.40'>Vy se však obraťte a táhněte pouští zpět k Rudému moři."</verse>
        <verse osisID='Deut.1.41'>Tehdy jste mi odpověděli: "Zhřešili jsme proti Hospodinu! Chceme vytáhnout a bojovat, přesně jak nám přikázal Hospodin, náš Bůh." Všichni jste si oblékli válečnou zbroj a lehkomyslně jste se chystali vystoupit do hor.</verse>
        <verse osisID='Deut.1.42'>Hospodin ale ke mně promluvil: "Řekni jim - Nevydávejte se vzhůru a nepouštějte se do boje, neboť nejsem ve vašem středu. Jinak vás vaši nepřátelé porazí."</verse>
        <verse osisID='Deut.1.43'>Řekl jsem vám to, ale neposlechli jste. Vzepřeli jste se Hospodinovu příkazu a opovážlivě jste se vydali do hor.</verse>
        <verse osisID='Deut.1.44'>Emorejci, kteří v těch horách bydleli, vytáhli proti vám, hnali se za vámi jako vosy a rozprášili vás po Seíru až k Chormě.</verse>
        <verse osisID='Deut.1.45'>Když jste se pak vrátili, naříkali jste před Hospodinem, ale Hospodin vás nevyslyšel, nepopřál vám sluchu.</verse>
        <verse osisID='Deut.1.46'>Proto jste museli tak dlouho zůstat v Kádeši.</verse>
      </chapter>
      <chapter osisID='Deut.2'>
        <verse osisID='Deut.2.1'>Potom jsme se obrátili a táhli jsme na poušť směrem k Rudému moři, jak mi Hospodin řekl, a dlouhou dobu jsme obcházeli pohoří Seír.</verse>
        <verse osisID='Deut.2.2'>Hospodin mi řekl:</verse>
        <verse osisID='Deut.2.3'>"Už jste to pohoří obcházeli dost dlouho; obraťte se na sever.</verse>
        <verse osisID='Deut.2.4'>Lidu pak přikaž: Procházíte územím svých bratří, synů Ezauových, bydlících na Seíru. Budou se vás bát, ale vy si dávejte dobrý pozor.</verse>
        <verse osisID='Deut.2.5'>Nebojujte s nimi, neboť vám z jejich země nedám ani šlépěj. Pohoří Seír jsem totiž dal do vlastnictví Ezauovi.</verse>
        <verse osisID='Deut.2.6'>Za jídlo, které sníte, i za vodu, kterou vypijete, jim proto zaplatíte stříbrem.</verse>
        <verse osisID='Deut.2.7'>Hospodin, tvůj Bůh, ti přece žehnal při veškerém tvém počínání. Zná tvé putování touto velikou pouští. Už čtyřicet let je Hospodin, tvůj Bůh, s tebou a nic ti nescházelo."</verse>
        <verse osisID='Deut.2.8'>A tak jsme obešli své bratry, syny Ezauovy, bydlící na Seíru. Vyhnuli jsme se cestě přes pláň Arava, jež vede od Eilatu a Ecjon-geberu, a vydali se cestou přes moábskou poušť.</verse>
        <verse osisID='Deut.2.9'>Hospodin mi řekl: "Neútoč na Moábské a nebojuj s nimi. V jejich zemi ti nedám žádné vlastnictví, neboť Ar jsem určil do vlastnictví synům Lotovým."</verse>
        <verse osisID='Deut.2.10'>(Původně tam bydleli Emejci, silný a početný lid, vysoký jako Anakovci.</verse>
        <verse osisID='Deut.2.11'>Stejně jako Anakovci se i oni počítali za Refajce, ale Moábští je nazývali Emejci.</verse>
        <verse osisID='Deut.2.12'>Na Seíru zase původně bydleli Chorejci, ale synové Ezauovi je vyhnali, vyhladili je a usadili se na jejich místě, jako to učinil Izrael se svou vlastní zemí, kterou jim dal Hospodin.)</verse>
        <verse osisID='Deut.2.13'>Přikázal: "Vzhůru, překročte potok Zered!" a tak jsme překročili potok Zered.</verse>
        <verse osisID='Deut.2.14'>Naše putování od Kádeš-barné po překročení potoku Zered trvalo třicet osm let. Celé to pokolení bojovníků mezitím v táboře až do posledního vymřelo, jak jim Hospodin přísahal.</verse>
        <verse osisID='Deut.2.15'>Ruka Hospodinova byla vskutku proti nim a až do posledního je vymýtila z tábora.</verse>
        <verse osisID='Deut.2.16'>Všichni bojovníci z lidu až do posledního vymřeli.</verse>
        <verse osisID='Deut.2.17'>Hospodin mi řekl:</verse>
        <verse osisID='Deut.2.18'>"Dnes procházíš moábským územím u města Ar</verse>
        <verse osisID='Deut.2.19'>a blížíš se k Amoncům. Neútoč na ně a nebojuj s nimi. V zemi Amonců ti nedám žádné vlastnictví, neboť jsem ji určil do vlastnictví synům Lotovým."</verse>
        <verse osisID='Deut.2.20'>(I toto území bývá počítáno k zemi Refajců. Původně tam bydleli Refajci - Amonci je ovšem nazývali Zamzumci -</verse>
        <verse osisID='Deut.2.21'>mohutný a početný lid, vysoký jako Anakovci. Hospodin je však před nimi vyhladil, takže je vyhnali a usadili se na jejich místě.</verse>
        <verse osisID='Deut.2.22'>Totéž učinil pro syny Ezauovy bydlící na Seíru, když před nimi vyhladil Chorejce, takže je vyhnali a usadili se na jejich místě, kde jsou až dodnes.</verse>
        <verse osisID='Deut.2.23'>Avijce, bydlící v osadách v okolí Gazy, zase vyhladili Kaftorští. Ti přišli z Kréty a usadili se na jejich místě.)</verse>
        <verse osisID='Deut.2.24'>"Vzhůru! Jděte dál a překročte potok Arnon! Pohleď, dal jsem do tvé ruky chešbonského krále, Emorejce Sichona, i jeho zem. Začni ji obsazovat, dej se s ním do boje!</verse>
        <verse osisID='Deut.2.25'>Dnes začínám na národy pode vším nebem pouštět strach a hrůzu z tebe. Až o tobě uslyší, budou se před tebou třást a chvět se úzkostí."</verse>
        <verse osisID='Deut.2.26'>Tehdy jsem z pouště Kedemot vyslal k Sichonovi, králi Chešbonu, posly s nabídkou míru:</verse>
        <verse osisID='Deut.2.27'>"Chtěl bych projít tvou zemí. Půjdu jen a jen po cestě, neuchýlím se od ní napravo ani nalevo.</verse>
        <verse osisID='Deut.2.28'>Potravu k jídlu i vodu k pití od tebe koupím za peníze. Chtěl bych jen pěšky projít tak,</verse>
        <verse osisID='Deut.2.29'>jak mi to dovolili synové Ezauovi bydlící na Seíru i Moábští v Aru. Potom přejdu Jordán do země, kterou nám dává Hospodin, náš Bůh."</verse>
        <verse osisID='Deut.2.30'>Chešbonský král Sichon nás však nenechal projít svým územím. Hospodin, tvůj Bůh, totiž posílil jeho hrdost a odhodlání, aby jej pak vydal do tvé ruky, jak je tomu dodnes.</verse>
        <verse osisID='Deut.2.31'>Hospodin mi řekl: "Pohleď, už to začíná! Vydávám ti Sichona i jeho zem. Začni si ji podmaňovat a obsaď ji."</verse>
        <verse osisID='Deut.2.32'>Sichon se vším svým lidem proti nám vytáhl do boje v Jahce.</verse>
        <verse osisID='Deut.2.33'>Hospodin, náš Bůh, nám ho však vydal, takže jsme ho porazili i s jeho syny a se vším jeho lidem.</verse>
        <verse osisID='Deut.2.34'>Tenkrát jsme dobyli všechna jeho města. Každé z nich jsme vyhladili jako proklaté včetně mužů, žen i dětí. Nikoho jsme nenechali naživu.</verse>
        <verse osisID='Deut.2.35'>Z dobytých měst jsme si rozebrali dobytek a kořist.</verse>
        <verse osisID='Deut.2.36'>Od Aroeru na břehu potoka Arnon a od města v údolí až po Gileád nebylo tvrze, která by před námi obstála. Hospodin, náš Bůh, nám je všechny dal.</verse>
        <verse osisID='Deut.2.37'>Nepřiblížil ses ale k zemi Amonců, k okolí potoka Jabok, k městům v horách a vůbec k ničemu, co Hospodin, náš Bůh, zakázal.</verse>
      </chapter>
      <chapter osisID='Deut.3'>
        <verse osisID='Deut.3.1'>Potom jsme se obrátili a vydali se vzhůru cestou k Bášanu. Bášanský král Og proti nám s celým svým lidem vytáhl do boje u Edrei.</verse>
        <verse osisID='Deut.3.2'>Hospodin mi řekl: "Neboj se ho! Vydal jsem ho s celým jeho lidem i s jeho zemí do tvých rukou. Naložíš s ním, jako jsi naložil s emorejským králem Sichonem, sídlícím v Chešbonu."</verse>
        <verse osisID='Deut.3.3'>Hospodin, náš Bůh, tehdy vydal do našich rukou i bášanského krále Oga se vším jeho lidem. Bili jsme je, až z nich nezůstal jediný živý.</verse>
        <verse osisID='Deut.3.4'>Všechna jeho města jsme tenkrát dobyli. Nebylo tvrze, již bychom jim nezískali - šedesát měst, celý kraj Argob, Ogovo království v Bášanu.</verse>
        <verse osisID='Deut.3.5'>Všechna ta města byla opevněná vysokými hradbami, branami a závorami. Navíc jsme dobyli veliké množství venkovských osad.</verse>
        <verse osisID='Deut.3.6'>Vyhladili jsme je jako proklaté, jako jsme to učinili chešbonskému králi Sichonovi, vyhladili jsme každé město - muže, ženy i děti.</verse>
        <verse osisID='Deut.3.7'>Všechen dobytek a kořist z těch měst jsme si pak rozebrali.</verse>
        <verse osisID='Deut.3.8'>Tenkrát jsme oběma emorejským králům v Zajordání odebrali zem od potoka Arnon až k hoře Hermon.</verse>
        <verse osisID='Deut.3.9'>(Sidonci říkají Hermonu Sirion, kdežto Emorejci mu říkají Senír.)</verse>
        <verse osisID='Deut.3.10'>Zmocnili jsme se všech měst náhorní roviny, celého Gileádu a celého Bášanu až po Salchu a Edrei, hlavní města Ogova bášanského království.</verse>
        <verse osisID='Deut.3.11'>(Bášanský král Og byl jediný, kdo zbyl z přežívajících Refajců. Ano, jeho lože je to železné lože, které je k vidění v Rabě Amonců - devět loket nadél a čtyři lokty našíř, měřeno běžným loktem!)</verse>
        <verse osisID='Deut.3.12'>Zemi, kterou jsme tenkrát obsadili, jsem dal synům Rubenovým a Gádovým - území od Aroeru na potoce Arnon a polovinu pohoří Gileád s jeho městy.</verse>
        <verse osisID='Deut.3.13'>Zbytek Gileádu s celým Bášanem, totiž Ogovo království, jsem dal polovině kmene Manasesova. (Celému kraji Argob s celým Bášanem se říkávalo Země Refajců.</verse>
        <verse osisID='Deut.3.14'>Celého tohoto kraje až po gešurské a maachatské pomezí se zmocnil Manasesův syn Jair. Ten pojmenoval Bášan podle sebe Chavot-jair, Jairovy vesnice, a tak se jmenuje až dodnes.)</verse>
        <verse osisID='Deut.3.15'>Gileád jsem dal Machirovi.</verse>
        <verse osisID='Deut.3.16'>Synům Rubenovým a Gádovým jsem dal území od Gileádu k potoku Arnon (jehož středem vede hranice) a až k potoku Jabok, který tvoří hranici Amonců.</verse>
        <verse osisID='Deut.3.17'>Jejich západní hranici tvoří jordánské údolí Arava, a to od Galilejského jezera až po Mrtvé moře v Aravě pod úbočím Pisgy na východě.</verse>
        <verse osisID='Deut.3.18'>Tenkrát jsem vám přikázal: "Hospodin, váš Bůh, vám dal tuto zem za dědictví. Všichni vaši bojovníci však přejdou Jordán v plné zbroji jako předvoj svých bratrů, synů Izraele.</verse>
        <verse osisID='Deut.3.19'>Pouze vaše ženy, vaše děti a váš dobytek (vím, že máte množství dobytka) zůstanou ve městech, která jsem vám přidělil.</verse>
        <verse osisID='Deut.3.20'>Hospodin, váš Bůh, pak dá vašim bratrům odpočinutí stejně jako vám. Až obsadí zem, kterou jim Hospodin, váš Bůh, dává za Jordánem, tehdy se vrátíte každý k vlastnictví, které jsem vám přidělil."</verse>
        <verse osisID='Deut.3.21'>Jozuovi jsem tenkrát přikázal: "Na vlastní oči jsi viděl všechno, co Hospodin, váš Bůh, učinil těm dvěma králům. Totéž Hospodin učiní všem královstvím, do nichž se chystáš vejít.</verse>
        <verse osisID='Deut.3.22'>Nebojte se jich. Hospodin, váš Bůh, bojuje za vás!"</verse>
        <verse osisID='Deut.3.23'>Tenkrát jsem Hospodina úpěnlivě prosil:</verse>
        <verse osisID='Deut.3.24'>"Hospodine, Pane můj, začal jsi svému služebníkovi ukazovat svou velikost a svou moc. Který bůh na nebi či na zemi by dokázal činy podobné tvým?</verse>
        <verse osisID='Deut.3.25'>Nech mne prosím přejít Jordán, ať spatřím tu krásnou zem, která je za ním, ty krásné hory a Libanon!"</verse>
        <verse osisID='Deut.3.26'>Hospodin se ale na mě kvůli vám hněval, a tak mě nevyslyšel. "To stačí!" řekl mi. "Už o tom se mnou nemluv.</verse>
        <verse osisID='Deut.3.27'>Vystup na vrchol Pisgy a pozvedni oči na západ, na sever, na jih a na východ. Podívej se dobře, neboť tento Jordán nepřejdeš.</verse>
        <verse osisID='Deut.3.28'>Pověř však Jozuu, posilni a povzbuď ho, neboť on tam v čele tohoto lidu přejde. On jim dá za dědictví zem, kterou spatříš."</verse>
        <verse osisID='Deut.3.29'>A tak jsme zůstali v roklině naproti Bet-peoru.</verse>
      </chapter>
      <chapter osisID='Deut.4'>
        <verse osisID='Deut.4.1'>Nyní tedy, Izraeli, slyš pravidla a zákony, které vás učím dodržovat, abyste byli živi a vešli do země, kterou vám dává Hospodin, Bůh vašich otců, a obsadili ji.</verse>
        <verse osisID='Deut.4.2'>Ke slovům, která vám udílím, nic nepřidávejte a nic z nich neubírejte, ale zachovávejte přikázání Hospodina, svého Boha, která vám udílím.</verse>
        <verse osisID='Deut.4.3'>Na vlastní oči jste viděli, co Hospodin učinil v Baal-peoru. Hospodin, tvůj Bůh, vyhladil z tvého středu každého, kdo následoval peorského Baala.</verse>
        <verse osisID='Deut.4.4'>Vy, kdo jste se přimkli k Hospodinu, jste však až dodnes všichni naživu.</verse>
        <verse osisID='Deut.4.5'>Pohleď, učím vás pravidla a zákony, které mi Hospodin, můj Bůh, svěřil, abyste je dodržovali v zemi, kterou přicházíte obsadit.</verse>
        <verse osisID='Deut.4.6'>Řiďte se jimi, dodržujte je a ostatní národy uvidí vaši moudrost a rozumnost. Až uslyší o všech těchto pravidlech, řeknou: "Jak moudrý a rozumný lid! Jak znamenitý národ!"</verse>
        <verse osisID='Deut.4.7'>A vskutku - který mocný národ má bohy tak blízké, jako je Hospodin, náš Bůh, kdykoli k němu voláme?</verse>
        <verse osisID='Deut.4.8'>A který mocný národ má pravidla a zákony tak spravedlivé, jako je celý tento Zákon, který vám dnes předkládám?</verse>
        <verse osisID='Deut.4.9'>Střez se však a dávej dobrý pozor, abys nezapomněl, co jsi na vlastní oči spatřil. Po všechny dny svého života to nenech vymizet ze svého srdce, ale seznamuj s tím své syny a vnuky.</verse>
        <verse osisID='Deut.4.10'>Toho dne, kdy jste stáli před Hospodinem, svým Bohem, na Orébu, mi Hospodin řekl: "Shromáždi mi lid. Chci, ať slyší má slova a učí se mne ctít po všechny dny svého života na zemi. Témuž ať učí i své děti."</verse>
        <verse osisID='Deut.4.11'>A tak jste se přiblížili a stanuli pod horou. Hora plála ohněm až k samému nebi; kolem tma, oblak a mračno.</verse>
        <verse osisID='Deut.4.12'>Tehdy k vám Hospodin promluvil z prostředku ohně. Slyšeli jste slova, ale nerozeznávali žádnou podobu, pouze hlas.</verse>
        <verse osisID='Deut.4.13'>Vyhlásil vám svou smlouvu, kterou vám přikázal plnit, totiž Desatero, jež napsal na dvě kamenné desky.</verse>
        <verse osisID='Deut.4.14'>Tenkrát mi Hospodin přikázal, abych vás učil těmto pravidlům a zákonům, abyste je dodržovali v zemi, kterou jdete obsadit.</verse>
        <verse osisID='Deut.4.15'>Toho dne, kdy k vám Hospodin promluvil na Orébu z prostředku ohně, jste přece neviděli žádnou podobu. Mějte se tedy velmi na pozoru,</verse>
        <verse osisID='Deut.4.16'>abyste se nezvrhli a nevytvořili si modlu v jakékoli podobě, ať by to byla socha ve tvaru muže či ženy,</verse>
        <verse osisID='Deut.4.17'>jakéhokoli zvířete na zemi, jakéhokoli ptáka létajícího po nebi,</verse>
        <verse osisID='Deut.4.18'>čehokoli, co leze po zemi, nebo jakékoli ryby ve vodě pod zemí.</verse>
        <verse osisID='Deut.4.19'>Když pozvedneš oči k nebi a pohlédneš na slunce, měsíc a hvězdy, na celý nebeský zástup, nenech se strhnout, aby ses jim klaněl a sloužil jim. Hospodin, tvůj Bůh, je věnoval všem národům pod nebem,</verse>
        <verse osisID='Deut.4.20'>ale vás Hospodin vzal a vyvedl z tavicí pece, z Egypta. Tak jste se jako lid stali jeho dědictvím a tak je tomu dodnes.</verse>
        <verse osisID='Deut.4.21'>Na mě se ale Hospodin kvůli vašim slovům rozhněval. Přísahal, že nepřekročím Jordán a nevejdu do té krásné země, kterou ti Hospodin, tvůj Bůh, dává za dědictví.</verse>
        <verse osisID='Deut.4.22'>Ano, zemřu v této zemi. Nepřejdu Jordán, ale vy ho přejdete a obsadíte tu krásnou zem.</verse>
        <verse osisID='Deut.4.23'>Mějte se tedy na pozoru, abyste nezapomněli na smlouvu Hospodina, svého Boha, kterou s vámi uzavřel, a nevytvořili si modlu v jakékoli podobě, což ti Hospodin, tvůj Bůh, zakázal.</verse>
        <verse osisID='Deut.4.24'>Hospodin, tvůj Bůh, je stravující oheň, žárlivě milující Bůh!</verse>
        <verse osisID='Deut.4.25'>V té zemi budeš plodit syny a vnuky a zestárneš. Jestliže se pak zvrhnete a vytvoříte si modlu v jakékoli podobě, spácháte v očích Hospodina, svého Boha, zlou věc a popudíte ho.</verse>
        <verse osisID='Deut.4.26'>Dosvědčuji vám dnes před nebem a zemí, že pak v zemi, kterou se za Jordánem chystáte obsadit, rychle a naprosto vyhynete. Nezůstanete v ní dlouho; budete naprosto vyhlazeni.</verse>
        <verse osisID='Deut.4.27'>Hospodin vás rozptýlí mezi národy, takže vás uprostřed pohanů, kam vás Hospodin zažene, zůstane jen hrstka.</verse>
        <verse osisID='Deut.4.28'>Tam budete sloužit bohům vytvořeným lidskýma rukama, bohům ze dřeva a kamene, kteří nevidí ani neslyší, nejedí ani necítí.</verse>
        <verse osisID='Deut.4.29'>Tam pak začnete hledat Hospodina, svého Boha. Budeš-li jej hledat celým svým srdcem a celou svou duší, najdeš ho.</verse>
        <verse osisID='Deut.4.30'>Toto vše tě ve tvém trápení postihne, avšak nakonec se vrátíš k Hospodinu, svému Bohu, a budeš jej poslouchat.</verse>
        <verse osisID='Deut.4.31'>Hospodin, tvůj Bůh, je soucitný Bůh - nenechá tě a nedopustí tvou záhubu; nezapomene na smlouvu s tvými otci, kterou jim potvrdil přísahou.</verse>
        <verse osisID='Deut.4.32'>Vyptávej se na staré časy. Ptej se, co bylo před tebou ode dne, kdy Bůh na zemi stvořil člověka. Ptej se od jednoho konce nebe po druhý, zda se kdy stalo něco tak velikého anebo bylo o něčem takovém slýcháno.</verse>
        <verse osisID='Deut.4.33'>Slyšel kdy nějaký lid hlas Boha mluvícího z prostředku ohně, jak jsi jej slyšel ty, a zůstal živ?</verse>
        <verse osisID='Deut.4.34'>Zkusil kdy nějaký bůh přijít a za velikých zkoušek, znamení a divů si vzít národ zprostřed jiného národa, a to bojem, mocnou rukou, vztaženou paží a velikými a hroznými činy, jak to vše před vašima očima v Egyptě udělal Hospodin, váš Bůh, pro vás?</verse>
        <verse osisID='Deut.4.35'>Tobě to však bylo ukázáno, abys poznal, že Hospodin je Bůh; kromě něj není žádný jiný.</verse>
        <verse osisID='Deut.4.36'>Z nebe ti dal slyšet svůj hlas, aby tě vyučil, a na zemi ti ukázal svůj veliký oheň, abys slyšel jeho slova z prostředku ohně.</verse>
        <verse osisID='Deut.4.37'>To proto, že miloval tvé otce, vyvolil jejich budoucí símě. Tebe pak osobně vyvedl svou velikou mocí z Egypta,</verse>
        <verse osisID='Deut.4.38'>aby před tebou vyhnal národy větší a mocnější, než jsi ty, aby tě uvedl do jejich země a dal ti ji za dědictví, jak se to právě dnes děje.</verse>
        <verse osisID='Deut.4.39'>Dnešního dne tedy věz a vezmi si k srdci, že Hospodin je Bůh; kromě něj žádný není.</verse>
        <verse osisID='Deut.4.40'>Zachovávej tedy jeho pravidla a přikázání, která ti dnes udílím. Pak se tobě i tvým dětem povede šťastně a budeš mít dlouhý život v zemi, kterou ti navždy dává Hospodin, tvůj Bůh.</verse>
        <verse osisID='Deut.4.41'>Mojžíš pak určil tři města na východní straně Jordánu,</verse>
        <verse osisID='Deut.4.42'>aby se tam směl uchýlit každý, kdo někoho neúmyslně zabil, aniž ho kdy předtím měl v nenávisti. Uchýlí se do jednoho z těch měst a zůstane naživu:</verse>
        <verse osisID='Deut.4.43'>Becer na pusté náhorní rovině pro pokolení Ruben, Rámot v Gileádu pro pokolení Gád a Golan v Bášanu pro pokolení Manases.</verse>
        <verse osisID='Deut.4.44'>Toto je Zákon, který Mojžíš předložil synům Izraele.</verse>
        <verse osisID='Deut.4.45'>Toto jsou svědectví, pravidla a zákony, které Mojžíš přednesl synům Izraele po jejich odchodu z Egypta.</verse>
        <verse osisID='Deut.4.46'>Stalo se to v Zajordání, v roklině naproti Bet-peoru, v zemi emorejského krále Sichona, sídlícího v Chešbonu. Toho Mojžíš se syny Izraele po odchodu z Egypta porazil.</verse>
        <verse osisID='Deut.4.47'>Obsadili jeho zem i zem bášanského krále Oga, tedy zem obou emorejských králů na východním břehu Jordánu:</verse>
        <verse osisID='Deut.4.48'>od Aroeru na břehu potoka Arnon až k hoře Sirion (což je Hermon)</verse>
        <verse osisID='Deut.4.49'>a celou východní stranu jordánského údolí Arava až k Mrtvému moři pod úbočím Pisgy.</verse>
      </chapter>
      <chapter osisID='Deut.5'>
        <verse osisID='Deut.5.1'>Mojžíš svolal celý Izrael a řekl jim: Slyš, Izraeli, pravidla a zákony, které vám dnes předkládám k slyšení. Učte se jim a pečlivě je dodržujte.</verse>
        <verse osisID='Deut.5.2'>Hospodin, náš Bůh, s námi na Orébu uzavřel smlouvu.</verse>
        <verse osisID='Deut.5.3'>Tuto smlouvu Hospodin neuzavřel s našimi otci, ale s námi, kteří tu dnes jsme, s námi všemi, kteří žijeme.</verse>
        <verse osisID='Deut.5.4'>Hospodin s vámi na oné hoře mluvil z prostředku ohně tváří v tvář.</verse>
        <verse osisID='Deut.5.5'>(Já jsem tenkrát stál mezi Hospodinem a vámi, abych vám oznámil Hospodinovo slovo, protože jste se báli toho ohně a nechtěli jste vystoupit na horu.) Řekl:</verse>
        <verse osisID='Deut.5.6'>"Já jsem Hospodin, tvůj Bůh, který tě vyvedl z Egypta, z domu otroctví.</verse>
        <verse osisID='Deut.5.7'>Neměj žádné bohy kromě mne.</verse>
        <verse osisID='Deut.5.8'>Nevytvářej si modly v podobě čehokoli nahoře na nebi, dole na zemi nebo ve vodách pod zemí.</verse>
        <verse osisID='Deut.5.9'>Neklaň se jim a nesluž jim, neboť já Hospodin, tvůj Bůh, jsem Bůh žárlivě milující. Trestám nepravost otců na synech do třetího i čtvrtého pokolení těch, kdo mě nenávidí,</verse>
        <verse osisID='Deut.5.10'>a prokazuji milosrdenství tisícům pokolení těch, kdo mě milují a zachovávají má přikázání.</verse>
        <verse osisID='Deut.5.11'>Neužívej jméno Hospodina, svého Boha, nadarmo, neboť toho, kdo by užil jeho jména nadarmo, Hospodin neponechá bez trestu.</verse>
        <verse osisID='Deut.5.12'>Zachovávej sobotní den, aby ti byl svatý, jak ti přikázal Hospodin, tvůj Bůh.</verse>
        <verse osisID='Deut.5.13'>Šest dní budeš pracovat a dělat všechnu svoji práci,</verse>
        <verse osisID='Deut.5.14'>ale sedmý den je dnem odpočinku, zasvěceným Hospodinu, tvému Bohu. Nebudeš dělat žádnou práci - ty, tvůj syn ani tvá dcera, tvůj otrok ani tvá děvečka, tvůj býk ani tvůj osel, žádné z tvých dobytčat. Také přistěhovalec ve tvých branách ať si odpočine spolu s tebou, tvým otrokem a tvou děvečkou.</verse>
        <verse osisID='Deut.5.15'>Pamatuj, že jsi byl v egyptské zemi otrokem a Hospodin, tvůj Bůh, tě odtud vyvedl mocnou rukou a vztaženou paží. To proto ti Hospodin, tvůj Bůh, přikázal, abys dodržoval sobotní den.</verse>
        <verse osisID='Deut.5.16'>Cti svého otce i matku, jak ti přikázal Hospodin, tvůj Bůh, ať jsi dlouho živ a vede se ti dobře na zemi, kterou ti dává Hospodin, tvůj Bůh.</verse>
        <verse osisID='Deut.5.17'>Nezabíjej.</verse>
        <verse osisID='Deut.5.18'>Necizolož.</verse>
        <verse osisID='Deut.5.19'>Nekraď.</verse>
        <verse osisID='Deut.5.20'>Nelži o svém bližním.</verse>
        <verse osisID='Deut.5.21'>Neprahni po manželce svého bližního. Nezáviď svému bližnímu jeho dům, jeho pole, otroka, děvečku, býka ani osla - nezáviď svému bližnímu vůbec nic."</verse>
        <verse osisID='Deut.5.22'>Tato slova promluvil Hospodin k celému vašemu shromáždění na oné hoře. Řekl je mocným hlasem z prostředku ohně, oblaku a mračna a nic k nim nedodal. Napsal je na dvě kamenné desky a dal je mně.</verse>
        <verse osisID='Deut.5.23'>Když jste uslyšeli ten hlas z prostředku tmy, zatímco hora plála ohněm, přistoupili jste ke mně - všichni představitelé vašich kmenů a vaši stařešinové -</verse>
        <verse osisID='Deut.5.24'>a řekli jste: "Hle, Hospodin, náš Bůh, nám ukázal svou slávu a svou velikost; slyšeli jsme jeho hlas z prostředku ohně! Dnešního dne jsme viděli, že Bůh může mluvit s člověkem a ten může zůstat naživu.</verse>
        <verse osisID='Deut.5.25'>Proč ale máme riskovat smrt? Vždyť nás ten ohromný oheň může pohltit! Budeme-li nadále muset poslouchat hlas Hospodina, našeho Boha, zemřeme.</verse>
        <verse osisID='Deut.5.26'>Kdy který smrtelník slyšel hlas živého Boha mluvícího z prostředku ohně a zůstal naživu?</verse>
        <verse osisID='Deut.5.27'>Přistup k němu sám a vyslechni vše, co Hospodin, náš Bůh, řekne. Potom nám povíš všechno, co Hospodin, náš Bůh, poví tobě a my to poslechneme a vykonáme."</verse>
        <verse osisID='Deut.5.28'>Když jste se mnou takto mluvili, Hospodin uslyšel vaše slova a řekl mi: "Slyšel jsem slova, která ti tento lid řekl. Dobře to všechno pověděli.</verse>
        <verse osisID='Deut.5.29'>Kéž by jen měli takové srdce, aby mne po všechny dny ctili a zachovávali všechna má přikázání, aby se jim i jejich dětem navěky vedlo dobře!</verse>
        <verse osisID='Deut.5.30'>Jdi a řekni jim, ať se vrátí ke svým stanům.</verse>
        <verse osisID='Deut.5.31'>Ty však zůstaň zde u mne. Sdělím ti všechna přikázání, pravidla a zákony, jimž je budeš učit, aby je dodržovali v zemi, kterou jim dávám za dědictví."</verse>
        <verse osisID='Deut.5.32'>Proto pečlivě dodržujte, co vám Hospodin, váš Bůh, přikázal. Neuchylujte se napravo ani nalevo.</verse>
        <verse osisID='Deut.5.33'>Vždy jděte po cestě, kterou vám určil Hospodin, váš Bůh. Pak budete mít dlouhý a šťastný život v zemi, kterou se chystáte obsadit.</verse>
      </chapter>
      <chapter osisID='Deut.6'>
        <verse osisID='Deut.6.1'>A toto jsou ta přikázání, pravidla a zákony. Hospodin, váš Bůh, mi přikázal, ať vás jim učím, abyste je dodržovali v zemi, kterou jdete obsadit.</verse>
        <verse osisID='Deut.6.2'>Chce, abys ty i tvůj syn a vnuk po všechny dny svého života ctili Hospodina, svého Boha, a zachovávali všechna jeho pravidla a přikázání, která ti udílím, abys byl dlouho živ.</verse>
        <verse osisID='Deut.6.3'>Slyš je, Izraeli, a pečlivě je dodržuj. Pak se ti povede dobře a v zemi oplývající mlékem a medem se mocně rozmnožíte, jak ti to řekl Hospodin, Bůh tvých otců.</verse>
        <verse osisID='Deut.6.4'>Slyš, Izraeli: Hospodin je náš Bůh, Hospodin je jediný!</verse>
        <verse osisID='Deut.6.5'>Proto miluj Hospodina, svého Boha, celým svým srdcem, celou svou duší a celou svou silou.</verse>
        <verse osisID='Deut.6.6'>Ať tato slova, která ti dnes svěřuji, zůstanou ve tvém srdci.</verse>
        <verse osisID='Deut.6.7'>Vštěpuj je svým synům a mluv o nich, ať sedíš doma nebo jdeš po cestě, ať uléháš anebo vstáváš.</verse>
        <verse osisID='Deut.6.8'>Přivaž si je jako znamení na ruku a jako pásek na čelo.</verse>
        <verse osisID='Deut.6.9'>Napiš je na veřeje svého domu a na své brány.</verse>
        <verse osisID='Deut.6.10'>Hospodin, tvůj Bůh, tě přivede do země, kterou s přísahou zaslíbil tvým otcům Abrahamovi, Izákovi a Jákobovi. Dá ti v ní veliká a krásná města, která jsi nestavěl,</verse>
        <verse osisID='Deut.6.11'>domy plné všeho dobrého, které jsi neplnil, vykopané studny, které jsi nekopal, vinice a olivoví, které jsi nesázel. Až pak budeš jíst a nasytíš se,</verse>
        <verse osisID='Deut.6.12'>měj se na pozoru, abys nezapomněl na Hospodina, který tě vyvedl z Egypta, z domu otroctví.</verse>
        <verse osisID='Deut.6.13'>Hospodina, svého Boha, budeš ctít, jemu budeš sloužit a při jeho jménu budeš přísahat.</verse>
        <verse osisID='Deut.6.14'>Nesmíš následovat cizí bohy, žádné z bohů okolních národů.</verse>
        <verse osisID='Deut.6.15'>Vždyť Hospodin, tvůj Bůh, jenž uprostřed tebe přebývá, je žárlivě milující Bůh! Jinak proti tobě vzplane hněv Hospodina, tvého Boha, a vyhladí tě z povrchu země.</verse>
        <verse osisID='Deut.6.16'>Nepokoušejte Hospodina, svého Boha, jako jste jej pokoušeli v Masse.</verse>
        <verse osisID='Deut.6.17'>Pečlivě zachovávejte přikázání Hospodina, svého Boha, i jeho svědectví a pravidla, která ti vydal.</verse>
        <verse osisID='Deut.6.18'>Čiň, co je v Hospodinových očích správné a dobré. Pak se ti povede dobře a vejdeš do té krásné země, kterou Hospodin s přísahou zaslíbil tvým otcům, obsadíš ji</verse>
        <verse osisID='Deut.6.19'>a zaženeš všechny své nepřátele, jak ti to řekl Hospodin.</verse>
        <verse osisID='Deut.6.20'>Až se tě v budoucnu tvůj syn zeptá: "Co znamenají ta svědectví, pravidla a zákony, jež vám přikázal Hospodin, váš Bůh?"</verse>
        <verse osisID='Deut.6.21'>odpovíš mu: "V Egyptě jsme byli faraonovými otroky, ale Hospodin nás mocnou rukou z Egypta vyvedl.</verse>
        <verse osisID='Deut.6.22'>Před našima očima přivedl Hospodin na Egypt, na faraona i na celý jeho dvůr veliká a hrozná znamení a divy.</verse>
        <verse osisID='Deut.6.23'>Nás však odtud vyvedl, aby nás přivedl sem a dal nám zemi, kterou s přísahou zaslíbil našim otcům.</verse>
        <verse osisID='Deut.6.24'>Tehdy nám Hospodin přikázal, abychom se řídili všemi těmito pravidly a ctili Hospodina, svého Boha. Pak se nám po všechny dny našeho života povede dobře a tak je tomu dnes.</verse>
        <verse osisID='Deut.6.25'>Naše spravedlnost je v tom, abychom před Hospodinem pečlivě dodržovali všechna tato přikázání, jak nám uložil."</verse>
      </chapter>
      <chapter osisID='Deut.7'>
        <verse osisID='Deut.7.1'>Až tě Hospodin, tvůj Bůh, uvede do země, kterou přicházíš obsadit, vytlačí před tebou početné národy: Chetejce, Girgašejce, Emorejce, Kananejce, Perizejce, Hivejce a Jebusejce - sedm národů větších a mocnějších, než jsi ty.</verse>
        <verse osisID='Deut.7.2'>Hospodin, tvůj Bůh, ti je vydá, abys je pobil, a tak je vyhladíš jako proklaté. Neuzavřeš s nimi smlouvu a nesmiluješ se nad nimi.</verse>
        <verse osisID='Deut.7.3'>Nespřízníš se s nimi - nedáš svou dceru jejich synovi ani nevezmeš jejich dceru pro svého syna.</verse>
        <verse osisID='Deut.7.4'>To by pak tvé potomky odvrátilo ke službě cizím bohům. Hospodin by proti vám vzplanul hněvem a rychle by tě vyhladil.</verse>
        <verse osisID='Deut.7.5'>Proto s nimi naložte takto: jejich oltáře zbořte, jejich posvátné sloupy roztříštěte, jejich posvátné kůly zporážejte a jejich tesané sochy spalte.</verse>
        <verse osisID='Deut.7.6'>Jsi přece svatý lid Hospodina, svého Boha! Tebe Hospodin, tvůj Bůh, vyvolil, abys byl jeho lidem, jeho zvláštním pokladem jako žádný jiný lid na zemi.</verse>
        <verse osisID='Deut.7.7'>Ne proto, že by vás bylo více než jiných národů, k vám Hospodin přilnul a vyvolil si vás - vždyť jste nejnepatrnější z národů!</verse>
        <verse osisID='Deut.7.8'>Avšak proto, že si vás Hospodin zamiloval, a proto, že chtěl splnit přísahu, kterou dal tvým otcům, vyvedl vás Hospodin mocnou rukou a vykoupil tě z domu otroctví, z ruky egyptského krále faraona.</verse>
        <verse osisID='Deut.7.9'>Věz tedy, že Hospodin, tvůj Bůh, je Bůh. Je to věrný Bůh, zachovávající smlouvu a milosrdenství do tisícího pokolení těch, kdo jej milují a dodržují jeho přikázání.</verse>
        <verse osisID='Deut.7.10'>Těm, kdo jej nenávidí, však odplácí osobně, aby je vyhubil. Nebude váhat - tomu, kdo jej nenávidí, odplatí osobně.</verse>
        <verse osisID='Deut.7.11'>Zachovávej tedy přikázání, pravidla a zákony, jež ti dnes udílím, a dodržuj je.</verse>
        <verse osisID='Deut.7.12'>Budeš-li tato pravidla poslouchat, zachovávat a dodržovat, pak Hospodin, tvůj Bůh, vůči tobě dodrží svou smlouvu oddané lásky, jak přísahal tvým otcům.</verse>
        <verse osisID='Deut.7.13'>Bude tě milovat, bude ti žehnat a rozmnoží tě. Požehná plodu tvého lůna i plodům tvé půdy - tvému obilí, vínu i oleji, vrhu tvého skotu i mláďatům tvého bravu v zemi, o níž přísahal tvým otcům, že ti ji dá.</verse>
        <verse osisID='Deut.7.14'>Budeš požehnaný nade všechny národy. Nevyskytne se u tebe neplodný ani neplodná, ani mezi tvým dobytkem.</verse>
        <verse osisID='Deut.7.15'>Hospodin od tebe odejme každou nemoc. Nevloží na tebe žádnou ze zlých chorob, které jsi poznal v Egyptě, ale postihne jimi všechny, kdo tě nenávidí.</verse>
        <verse osisID='Deut.7.16'>Pohltíš všechny národy, které ti Hospodin, tvůj Bůh, dává. Nebudeš na ně hledět s účastí - tak by ses octl v pasti a nakonec sloužil jejich bohům.</verse>
        <verse osisID='Deut.7.17'>Možná si v srdci řekneš: "Tyto národy jsou početnější než já - jak je budu moci vyhnat?"</verse>
        <verse osisID='Deut.7.18'>Neboj se jich! Jen si vzpomeň, jak Hospodin, tvůj Bůh, naložil s faraonem a s celým Egyptem!</verse>
        <verse osisID='Deut.7.19'>Vzpomeň si na veliké zkoušky, které jsi viděl na vlastní oči, na znamení a divy, na mocnou ruku a vztaženou paži, jíž tě Hospodin, tvůj Bůh, vyvedl. Takto Hospodin, tvůj Bůh, naloží se všemi národy, jichž se obáváš.</verse>
        <verse osisID='Deut.7.20'>Hospodin, tvůj Bůh, na ně pošle i sršně, dokud nezahyne i poslední z těch, kdo se před tebou skryli.</verse>
        <verse osisID='Deut.7.21'>Neměj z nich strach, vždyť uprostřed tebe je Hospodin, tvůj Bůh, veliký a hrozný Bůh!</verse>
        <verse osisID='Deut.7.22'>Hospodin, tvůj Bůh, před tebou ty národy vytlačí postupně; nebudeš je moci zdolat rychle, aby se proti tobě nerozmnožila divoká zvěř.</verse>
        <verse osisID='Deut.7.23'>Hospodin, tvůj Bůh, ti je vydá, a budou žít v naprosté hrůze, dokud nebudou vyhlazeni.</verse>
        <verse osisID='Deut.7.24'>Vydá do tvých rukou i jejich krále, takže vymažeš jejich jméno pod nebem. Žádný před tebou neobstojí, všechny je vyhladíš.</verse>
        <verse osisID='Deut.7.25'>Sochy jejich bohů spal. Nesmíš zatoužit po stříbru ani zlatu, které je na nich. Neber si je, abys neupadl do léčky. Pro Hospodina, tvého Boha, je to ohavnost!</verse>
        <verse osisID='Deut.7.26'>Nesmíš si tu ohavnost přinést domů, jinak propadneš klatbě jako ona. Budeš se jí štítit a pokládat ji za hnusnou ohavnost, neboť propadla klatbě.</verse>
      </chapter>
      <chapter osisID='Deut.8'>
        <verse osisID='Deut.8.1'>Pečlivě dodržujte všechna přikázání, která ti dnes udílím, abyste byli živi, rozmnožili se a mohli vejít a obsadit zem, kterou Hospodin s přísahou zaslíbil tvým otcům.</verse>
        <verse osisID='Deut.8.2'>Pamatuj na celou tu cestu, kterou tě Hospodin, tvůj Bůh, vedl těchto čtyřicet let po poušti, aby tě pokořil a vyzkoušel a aby poznal, co je v tvém srdci - zda budeš zachovávat jeho přikázání, nebo ne.</verse>
        <verse osisID='Deut.8.3'>Pokořoval tě a dopouštěl na tebe hlad; krmil tě manou, kterou jsi neznal ty ani tví otcové, aby ti dal poznat, že nejen chlebem bude člověk živ, ale vším, co vychází z Hospodinových úst.</verse>
        <verse osisID='Deut.8.4'>Tvůj oděv za těch čtyřicet let nezchátral a tvé nohy neotekly.</verse>
        <verse osisID='Deut.8.5'>Věz tedy ve svém srdci, že jako člověk vychovává svého syna, tak Hospodin, tvůj Bůh, vychovává tebe.</verse>
        <verse osisID='Deut.8.6'>Zachovávej přikázání Hospodina, svého Boha, choď po jeho cestách a cti jej.</verse>
        <verse osisID='Deut.8.7'>Hospodin, tvůj Bůh, tě totiž uvádí do krásné země, do země s potoky a vodními prameny, jež vyvěrají z hlubin v údolích i na horách;</verse>
        <verse osisID='Deut.8.8'>do země pšenice a ječmene, vinné révy, fíků a granátových jablek, do země olivového oleje a medu,</verse>
        <verse osisID='Deut.8.9'>do země, v níž nebudeš jíst chléb poskrovnu a v ničem nebudeš mít nedostatek, do země, jejíž kamení je železo a z jejíchž hor budeš těžit měď.</verse>
        <verse osisID='Deut.8.10'>Tam budeš jíst do sytosti a budeš dobrořečit Hospodinu, svému Bohu, za tu krásnou zem, kterou ti dal.</verse>
        <verse osisID='Deut.8.11'>Měj se však na pozoru, abys nezapomněl na Hospodina a nepřestal zachovávat jeho přikázání, pravidla a ustanovení, která ti dnes udílím.</verse>
        <verse osisID='Deut.8.12'>Až se najíš do sytosti, až postavíš krásné domy a zabydlíš se v nich,</verse>
        <verse osisID='Deut.8.13'>až se tvůj skot a brav rozmnoží, až budeš mít hojnost stříbra a zlata, až se všechen tvůj majetek bude rozrůstat,</verse>
        <verse osisID='Deut.8.14'>pak ať se tvé srdce nepozdvihne, takže bys zapomněl na Hospodina, svého Boha. To on tě vyvedl z Egypta, z domu otroctví!</verse>
        <verse osisID='Deut.8.15'>To on tě provedl velikou a hroznou pouští plnou jedovatých hadů a štírů, tím suchopárem bez vody. To on ti vyvedl vodu z nejtvrdší skály.</verse>
        <verse osisID='Deut.8.16'>To on tě na poušti krmil manou, kterou tví otcové neznali, aby tě pokořil a vyzkoušel, aby se ti v budoucnu vedlo šťastně.</verse>
        <verse osisID='Deut.8.17'>Neříkej si proto v srdci: "Díky svým schopnostem a své vlastní síle jsem se takto vzmohl,"</verse>
        <verse osisID='Deut.8.18'>ale pamatuj na Hospodina, svého Boha. Je to přece on, kdo ti dává sílu, aby ses vzmáhal, aby tak potvrdil svou smlouvu, kterou odpřisáhl tvým otcům a která platí dodnes.</verse>
        <verse osisID='Deut.8.19'>Pokud bys však skutečně zapomněl na Hospodina, svého Boha, a následoval cizí bohy, sloužil jim a klaněl se jim, pak vás dnes varuji, že zcela vyhynete.</verse>
        <verse osisID='Deut.8.20'>Jako národy, které před vámi Hospodin vyhubil, tak vyhynete, protože jste neposlouchali Hospodina, svého Boha.</verse>
      </chapter>
      <chapter osisID='Deut.9'>
        <verse osisID='Deut.9.1'>Slyš, Izraeli, dnes se chystáš přejít Jordán, abys ovládl národy větší a mocnější, než jsi ty: veliká města opevněná až k nebi,</verse>
        <verse osisID='Deut.9.2'>mohutný a početný lid, Anakovce, o kterých víš a o nichž jsi slyšel: "Kdo obstojí proti synům Anakovým?"</verse>
        <verse osisID='Deut.9.3'>Dnešního dne tedy věz, že Hospodin, tvůj Bůh, on sám jde před tebou jako stravující oheň. On sám je vyhladí, on je před tebou pokoří, takže je vyženeš a rychle je vyhubíš, jak ti Hospodin řekl.</verse>
        <verse osisID='Deut.9.4'>Až je však Hospodin, tvůj Bůh, před tebou zažene, neříkej si v srdci: "To pro mou spravedlnost mě Hospodin dovedl až sem, abych tu zemi obsadil." Hospodin ty národy před tebou vyhání pro jejich zkaženost!</verse>
        <verse osisID='Deut.9.5'>Ne pro svou spravedlnost a ne pro ryzost svého srdce vstupuješ do jejich země, abys ji obsadil. Hospodin, tvůj Bůh, ty národy před tebou vyhání pro jejich zkaženost a proto, aby splnil slovo, které odpřisáhl tvým otcům, Abrahamovi, Izákovi a Jákobovi.</verse>
        <verse osisID='Deut.9.6'>Věz tedy, že Hospodin, tvůj Bůh, ti tu krásnou zem nedává za dědictví pro tvou spravedlnost - jste přece tvrdošíjný lid!</verse>
        <verse osisID='Deut.9.7'>Vzpomeň si a nezapomínej, jak jsi popouzel Hospodina, svého Boha, na poušti. Ode dne, kdy jsi vyšel z Egypta, až do svého příchodu sem jste se bouřili proti Hospodinu.</verse>
        <verse osisID='Deut.9.8'>Popouzeli jste Hospodina i na Orébu, až se na vás rozhněval tak, že vás chtěl vyhladit.</verse>
        <verse osisID='Deut.9.9'>Když jsem na tu horu vystoupil, abych přijal kamenné desky - desky smlouvy, kterou s vámi Hospodin uzavřel - zůstal jsem na hoře čtyřicet dní a čtyřicet nocí bez chleba a bez vody.</verse>
        <verse osisID='Deut.9.10'>Tehdy mi Hospodin dal dvě kamenné desky popsané Božím prstem. Na nich byla všechna slova, která k vám Hospodin promluvil z prostředku ohně na oné hoře v den shromáždění.</verse>
        <verse osisID='Deut.9.11'>Když uplynulo těch čtyřicet dní a čtyřicet nocí, Hospodin mi dal dvě kamenné desky - desky smlouvy.</verse>
        <verse osisID='Deut.9.12'>Potom mi Hospodin řekl: "Hned sestup dolů! Tvůj lid, který jsi vyvedl z Egypta, spáchal zvrácenost. Brzy sešli z cesty, kterou jsem jim přikázal: odlili si modlu!"</verse>
        <verse osisID='Deut.9.13'>Hospodin mi tehdy řekl: "Pozoruji tento lid - ó, jak je tvrdošíjný!</verse>
        <verse osisID='Deut.9.14'>Nech mě, ať je vyhladím a vymažu jejich jméno pod nebem, ale z tebe učiním národ mocnější a početnější, než jsou oni."</verse>
        <verse osisID='Deut.9.15'>Otočil jsem se tedy a se dvěma deskami smlouvy v obou rukou jsem sestoupil z hory. A hora plála ohněm.</verse>
        <verse osisID='Deut.9.16'>Tenkrát jsem uviděl, jak jste zhřešili proti Hospodinu, svému Bohu: odlili jste si sochu telete! Brzy jste sešli z cesty, kterou vám přikázal Hospodin, váš Bůh!</verse>
        <verse osisID='Deut.9.17'>Vzal jsem ty dvě desky, oběma rukama je zahodil a před vašima očima je roztříštil.</verse>
        <verse osisID='Deut.9.18'>Vrhl jsem se na zem a ležel před Hospodinem tak jako předtím - čtyřicet dní a čtyřicet nocí bez chleba a bez vody. To pro všechen váš hřích, jenž jste spáchali, když jste v Hospodinových očích provedli tuto hanebnost a popudili jej.</verse>
        <verse osisID='Deut.9.19'>Děsil jsem se toho zuřivého hněvu! Hospodin se proti vám rozlítil tak, že by vás vyhladil. Ale i tenkrát mě Hospodin vyslyšel.</verse>
        <verse osisID='Deut.9.20'>Hospodin se hněval na Árona tak, že jej chtěl zahubit, a proto jsem se tenkrát modlil i za Árona.</verse>
        <verse osisID='Deut.9.21'>To vaše hříšné dílo, to tele, jsem pak vzal, roztavil v ohni, roztloukl a rozdrtil až na jemný prášek, který jsem vysypal do potoka stékajícího z té hory.</verse>
        <verse osisID='Deut.9.22'>Také v Tabeře, Masse a Kibrot-hataavě jste popouzeli Hospodina.</verse>
        <verse osisID='Deut.9.23'>Když vás pak Hospodin vysílal z Kádeš-barné se slovy: "Vzhůru, obsaďte zemi, kterou jsem vám dal," vzepřeli jste se příkazu Hospodina, svého Boha. Nevěřili jste mu a neposlechli ho.</verse>
        <verse osisID='Deut.9.24'>Bouřili jste se proti Hospodinu ode dne, kdy jsem vás poznal!</verse>
        <verse osisID='Deut.9.25'>Vrhal jsem se před Hospodina, ležel jsem před ním čtyřicet dní a čtyřicet nocí, když řekl, že vás vyhladí.</verse>
        <verse osisID='Deut.9.26'>A takto jsem se modlil k Hospodinu: "Hospodine, Pane můj, nedopouštěj záhubu na svůj lid, na své dědictví, které jsi ve své velikosti vykoupil a mocnou rukou vyvedl z Egypta.</verse>
        <verse osisID='Deut.9.27'>Vzpomeň si na své služebníky, na Abrahama, Izáka a Jákoba! Nehleď na zatvrzelost tohoto lidu, na jejich zkaženost a hřích.</verse>
        <verse osisID='Deut.9.28'>Jinak v zemi, odkud jsi nás vyvedl, řeknou: ‚Hospodin je vyvedl, aby je pozabíjel na poušti, protože je nedokázal uvést do země, kterou jim slíbil, a protože je nenáviděl!'</verse>
        <verse osisID='Deut.9.29'>Oni jsou přece tvůj lid a tvé dědictví. Vyvedl jsi je svou velikou mocí a vztaženou paží!"</verse>
      </chapter>
      <chapter osisID='Deut.10'>
        <verse osisID='Deut.10.1'>Tenkrát mi Hospodin řekl: "Vytesej si dvě kamenné desky, jako byly ty první, a vystup ke mně na horu. Zhotov také dřevěnou truhlu.</verse>
        <verse osisID='Deut.10.2'>Já na ty desky napíšu slova, která byla na oněch prvních deskách, jež jsi roztříštil, a ty je uložíš do truhly."</verse>
        <verse osisID='Deut.10.3'>Vyrobil jsem tedy truhlu z akáciového dřeva, vytesal dvě kamenné desky podobné těm prvním a s oběma deskami v rukou jsem vystoupil na horu.</verse>
        <verse osisID='Deut.10.4'>On pak na ty desky napsal tentýž nápis jako předtím, totiž Desatero, které vám Hospodin vyhlásil z prostředku ohně na oné hoře v den shromáždění. A když mi je Hospodin dal,</verse>
        <verse osisID='Deut.10.5'>otočil jsem se a sestoupil z hory. Desky jsem pak uložil do truhly, kterou jsem vyrobil, a jsou v ní, jak mi Hospodin přikázal.</verse>
        <verse osisID='Deut.10.6'>Synové Izraele táhli od studní Bne-jaakan do Mosery. Tam zemřel Áron a tam byl pochován. Na jeho místě pak konal kněžskou službu jeho syn Eleazar.</verse>
        <verse osisID='Deut.10.7'>Odtud táhli do Gudgodu a z Gudgodu do Jotbaty, krajiny potoků plných vody.</verse>
        <verse osisID='Deut.10.8'>Tenkrát Hospodin oddělil kmen Levi, aby nosili Truhlu Hospodinovy smlouvy, aby stáli před Hospodinem, sloužili mu a v jeho jménu aby žehnali, jak to činí až dodnes.</verse>
        <verse osisID='Deut.10.9'>Proto nemá Levi žádný podíl ani dědictví mezi svými bratry - sám Hospodin je jeho dědictvím, jak mu to Hospodin, tvůj Bůh pověděl.</verse>
        <verse osisID='Deut.10.10'>Já jsem tedy na oné hoře zůstal, tak jako poprvé, čtyřicet dní a čtyřicet nocí. I tenkrát mě Hospodin vyslyšel a svolil, že tě nezahubí.</verse>
        <verse osisID='Deut.10.11'>Hospodin mi řekl: "Vstaň, vydej se na cestu v čele lidu. Ať vejdou a obsadí tu zem, o níž jsem přísahal jejich otcům, že jim ji dám!"</verse>
        <verse osisID='Deut.10.12'>Nyní tedy, Izraeli - co od tebe Hospodin, tvůj Bůh, žádá? Jen to, abys ctil Hospodina, svého Boha, kráčel po všech jeho cestách a miloval jej. Chce, abys sloužil Hospodinu, svému Bohu, celým svým srdcem a celou svou duší</verse>
        <verse osisID='Deut.10.13'>a abys zachovával Hospodinova přikázání a ustanovení, která ti dnes udílím pro tvé dobro.</verse>
        <verse osisID='Deut.10.14'>Hle, Hospodinu, tvému Bohu, patří nebe i nebesa nebes, země i vše, co je na ní.</verse>
        <verse osisID='Deut.10.15'>Pouze ke tvým otcům však Hospodin přilnul svou láskou. Ze všech národů vyvolil jejich potomstvo, totiž vás, a tak je tomu dodnes.</verse>
        <verse osisID='Deut.10.16'>Obřežte tedy svá neobřezaná srdce a nebuďte už tvrdošíjní.</verse>
        <verse osisID='Deut.10.17'>Hospodin, váš Bůh, je Bůh bohů a Pán pánů, veliký, mocný a hrozný Bůh, nestranný a neúplatný.</verse>
        <verse osisID='Deut.10.18'>Zjednává právo sirotku a vdově, miluje přistěhovalce, a tak jej krmí a šatí.</verse>
        <verse osisID='Deut.10.19'>Proto milujte přistěhovalce - vždyť jste sami byli přistěhovalci v Egyptě!</verse>
        <verse osisID='Deut.10.20'>Hospodina, svého Boha, cti a jemu služ, k němu se přimkni a v jeho jménu přísahej.</verse>
        <verse osisID='Deut.10.21'>To on je tvou chloubou, to on je tvůj Bůh! Na vlastní oči jsi viděl, jak veliké a hrozné věci pro tebe vykonal.</verse>
        <verse osisID='Deut.10.22'>Tvoji otcové sestoupili do Egypta v počtu sedmdesáti osob, ale Hospodin, tvůj Bůh, tě tak rozmnožil, že je vás teď jako hvězd na nebi.</verse>
      </chapter>
      <chapter osisID='Deut.11'>
        <verse osisID='Deut.11.1'>Proto miluj Hospodina, svého Boha, a po všechny dny zachovávej, co ti uložil - jeho pravidla, přikázání a zákony.</verse>
        <verse osisID='Deut.11.2'>Dnešního dne tedy vězte, že to nebyli vaši synové, kdo poznal a zažil ponaučení od Hospodina, vašeho Boha. To vy znáte jeho velikost, jeho mocnou ruku a vztaženou paži,</verse>
        <verse osisID='Deut.11.3'>jeho znamení a skutky, které uprostřed Egypta vykonal na faraonovi a celé jeho zemi.</verse>
        <verse osisID='Deut.11.4'>Vy víte, co Hospodin udělal s egyptským vojskem, s jeho koni i vozy - jak ty pronásledovatele zaplavil vodami Rudého moře, a tak je vyhubil. Až dodnes si pamatujete,</verse>
        <verse osisID='Deut.11.5'>co s vámi činil na poušti, než jste dorazili sem,</verse>
        <verse osisID='Deut.11.6'>i to, co učinil Dátanovi a Abiramovi, synům Eliaba, syna Rubenova - země otevřela ústa a pohltila je, jejich rodiny, jejich stany i všechno živé, co šlo za nimi!</verse>
        <verse osisID='Deut.11.7'>Vy sami jste na vlastní oči viděli celé to veliké Hospodinovo dílo, které vykonal.</verse>
        <verse osisID='Deut.11.8'>Proto dodržujte všechna přikázání, která vám dnes udílím. Pak budete mít sílu vejít a obsadit zem, kterou přicházíte obsadit,</verse>
        <verse osisID='Deut.11.9'>a budete užívat dlouhého života v zemi, o níž Hospodin přísahal vašim otcům, že ji dá jim a jejich semeni - zem oplývající mlékem a medem.</verse>
        <verse osisID='Deut.11.10'>Země, kterou přicházíš obsadit, totiž není jako egyptská zem, z níž jste vyšli, kterou jsi osíval semenem a zavlažoval ji prací svých nohou jako zelinářskou zahradu.</verse>
        <verse osisID='Deut.11.11'>Země, kterou jdete obsadit, je země hor a údolí, zavlažovaná nebeským deštěm.</verse>
        <verse osisID='Deut.11.12'>Je to země, o niž pečuje Hospodin, tvůj Bůh. Oči Hospodina, tvého Boha, jsou stále obráceny k ní, od počátku roku do jeho konce.</verse>
        <verse osisID='Deut.11.13'>Budete-li opravdu poslouchat přikázání, která vám dnes udílím, totiž abyste milovali Hospodina, svého Boha, a sloužili mu celým srdcem a celou duší,</verse>
        <verse osisID='Deut.11.14'>dám vaší zemi déšť v patřičný čas - déšť na podzim i na jaře, abys mohl sklízet své obilí, víno i olej.</verse>
        <verse osisID='Deut.11.15'>Na tvých pastvinách dám vyrůst trávě pro tvůj dobytek. Budeš moci jíst do sytosti.</verse>
        <verse osisID='Deut.11.16'>Mějte se však na pozoru, abyste se v srdcích nedali svést a neodvrátili se k cizím bohům. Kdybyste jim sloužili a klaněli se jim,</verse>
        <verse osisID='Deut.11.17'>Hospodin by proti vám vzplanul hněvem, zavřel by nebe, aby nevydalo déšť, a země by nevydala svou úrodu. Tak byste v té krásné zemi, kterou vám Hospodin dává, rychle vymřeli.</verse>
        <verse osisID='Deut.11.18'>Uložte si tato má slova v srdci a v duši, přivažte si je jako znamení na ruku a jako pásek na čelo.</verse>
        <verse osisID='Deut.11.19'>Vyučujte jim své syny. Mluv o nich, ať sedíš doma nebo jdeš po cestě, ať uléháš anebo vstáváš.</verse>
        <verse osisID='Deut.11.20'>Napiš je na veřejích svého domu i na svých branách.</verse>
        <verse osisID='Deut.11.21'>Pak budete vy i vaši synové žít dlouho v zemi, o níž Hospodin přísahal vašim otcům, že jim ji dá - tak dlouho, dokud bude nebe nad zemí.</verse>
        <verse osisID='Deut.11.22'>Budete-li pečlivě dodržovat všechna tato přikázání, která vám udílím, budete-li milovat Hospodina, svého Boha, kráčet po všech jeho cestách a přimknete se k němu,</verse>
        <verse osisID='Deut.11.23'>Hospodin před vámi vyžene všechny tyto národy. Budete moci vyhnat národy větší a mocnější, než jste sami.</verse>
        <verse osisID='Deut.11.24'>Každé místo, na něž stoupne vaše noha, bude vaše. Vaše území bude sahat od pouště až k Libanonu a od té veliké řeky, řeky Eufrat, až ke Středozemnímu moři.</verse>
        <verse osisID='Deut.11.25'>Nikdo před vámi neobstojí; Hospodin, váš Bůh, uvede strach a hrůzu z vás na celou zem, kamkoli šlápnete, jak vám pověděl.</verse>
        <verse osisID='Deut.11.26'>Pohleď, dnes vám předkládám požehnání i prokletí.</verse>
        <verse osisID='Deut.11.27'>Požehnání - budete-li poslouchat přikázání Hospodina, svého Boha, která vám dnes udílím.</verse>
        <verse osisID='Deut.11.28'>Prokletí - nebudete-li poslouchat přikázání Hospodina, svého Boha, ale sejdete z cesty, kterou vám dnes přikazuji, a vydáte se za cizími bohy, které jste nepoznali.</verse>
        <verse osisID='Deut.11.29'>Až tě Hospodin, tvůj Bůh, přivede do země, kterou přicházíš obsadit, budeš pronášet požehnání na hoře Gerizim a prokletí na hoře Ebal.</verse>
        <verse osisID='Deut.11.30'>(Obě jsou za Jordánem, kus cesty směrem na západ, v zemi Kananejců bydlících na pláni proti Gilgalu poblíž háje More.)</verse>
        <verse osisID='Deut.11.31'>Chystáte se překročit Jordán a obsadit zem, kterou vám dává Hospodin, váš Bůh. Až ji obsadíte a usadíte se v ní,</verse>
        <verse osisID='Deut.11.32'>pečlivě dodržujte všechna ustanovení a pravidla, která vám dnes předkládám.</verse>
      </chapter>
      <chapter osisID='Deut.12'>
        <verse osisID='Deut.12.1'>Toto jsou pravidla a zákony, jež budete po všechny dny svého života pečlivě dodržovat v zemi, kterou ti Hospodin, Bůh tvých otců, dal za dědictví.</verse>
        <verse osisID='Deut.12.2'>Naprosto zničte všechna místa, kde národy, které vyháníte, sloužily svým bohům - ať už na vysokých horách a návrších nebo pod kdejakým košatým stromem.</verse>
        <verse osisID='Deut.12.3'>Jejich oltáře zbořte, jejich posvátné sloupy roztříštěte, jejich posvátné kůly spalte, sochy jejich bohů zporážejte a jejich jméno odtamtud vyhlaďte.</verse>
        <verse osisID='Deut.12.4'>Hospodinu, svému Bohu, nic takového nedělejte.</verse>
        <verse osisID='Deut.12.5'>Vyhledávejte místo, které si Hospodin, váš Bůh, uprostřed vašich kmenů vyvolí za příbytek a kde umístí své jméno. Tam choďte</verse>
        <verse osisID='Deut.12.6'>a tam přinášejte své zápalné a pokojné oběti, své desátky, obětní příspěvky z práce svých rukou, své slíbené i dobrovolné oběti a prvorozené ze svého skotu i bravu.</verse>
        <verse osisID='Deut.12.7'>Tam se svými rodinami jezte před Hospodinem, svým Bohem, a radujte se z veškerého díla svých rukou, v němž ti Hospodin, tvůj Bůh, požehnal.</verse>
        <verse osisID='Deut.12.8'>Nebudete jednat, jak tu jednáme dnes - každý tak, jak sám pokládá za správné.</verse>
        <verse osisID='Deut.12.9'>Až dosud jste přece nevstoupili do odpočinutí, do dědictví, které ti dává Hospodin, tvůj Bůh.</verse>
        <verse osisID='Deut.12.10'>Chystáte se však přejít Jordán a usadit se v zemi, kterou vám Hospodin, váš Bůh, dává za dědictví, kde vám dá odpočinout ode všech okolních nepřátel a kde budete přebývat v bezpečí.</verse>
        <verse osisID='Deut.12.11'>Na místo, které si Hospodin, váš Bůh, vyvolí za příbytek pro své jméno, tehdy přinášejte vše, co jsem vám přikázal - své zápalné a pokojné oběti, své desátky, obětní příspěvky z práce svých rukou a všechny své nejlepší věci, které jste přislíbili Hospodinu.</verse>
        <verse osisID='Deut.12.12'>Tam se před Hospodinem, svým Bohem, radujte se svými syny a dcerami, se svými otroky a děvečkami a také s levitou, který je ve tvém městě, neboť mezi vámi nemá žádný podíl ani dědictví.</verse>
        <verse osisID='Deut.12.13'>Měj se na pozoru, abys neobětoval své zápalné oběti na kterémkoli místě, které by sis sám vyhlédl.</verse>
        <verse osisID='Deut.12.14'>Pouze na místě, které si Hospodin vyvolí v jednom z vašich kmenů, tam smíš obětovat své zápalné oběti a budeš dělat vše, co jsem ti přikázal.</verse>
        <verse osisID='Deut.12.15'>Porážet dobytek a jíst maso můžeš s požehnáním Hospodina, svého Boha, v kterémkoli svém městě, kdykoli se ti zachce. Smí je jíst čistý i nečistý, tak jako gazelu či jelena.</verse>
        <verse osisID='Deut.12.16'>Nesmíte však jíst krev - nech ji vytéci na zem jako vodu.</verse>
        <verse osisID='Deut.12.17'>Nesmíš však ve svém městě jíst desátky ze svého obilí, vína a oleje ani prvorozené ze svého skotu a bravu, žádnou ze svých slíbených či dobrovolných obětí ani obětní příspěvky z práce svých rukou.</verse>
        <verse osisID='Deut.12.18'>Smíš je jíst pouze před Hospodinem, svým Bohem, na místě, které si Hospodin, tvůj Bůh, vyvolí, a to se svým synem a dcerou, se svým otrokem a děvečkou i s levitou, který je ve tvém městě. Před Hospodinem, svým Bohem, se budeš radovat z veškerého díla svých rukou.</verse>
        <verse osisID='Deut.12.19'>Měj se na pozoru, abys po všechny dny, kdy budeš žít ve své zemi, nezanedbával levity.</verse>
        <verse osisID='Deut.12.20'>Až Hospodin, tvůj Bůh, rozšíří tvé hranice, jak ti pověděl, a ty si řekneš: "Pojedl bych maso", protože právě dostaneš chuť na maso, smíš je jíst podle své chuti.</verse>
        <verse osisID='Deut.12.21'>I když budeš daleko od místa, které si Hospodin, tvůj Bůh, vyvolí, aby tam umístil své jméno, smíš porážet svůj skot i brav, jejž ti Hospodin dal, tak, jak jsem ti přikázal. Smíš je jíst ve svém městě podle své chuti.</verse>
        <verse osisID='Deut.12.22'>Smíš je jíst stejně, jako se jí gazela či jelen; smí je jíst nečistý stejně jako čistý.</verse>
        <verse osisID='Deut.12.23'>Jen se utvrď v tom, abys nejedl krev - vždyť krev, to je život! Nesmíš tedy s masem jíst jeho život.</verse>
        <verse osisID='Deut.12.24'>Nejez krev, nech ji vytéci na zem jako vodu.</verse>
        <verse osisID='Deut.12.25'>Nejez ji. Tobě i tvým dětem se povede šťastně, když budeš činit, co je v Hospodinových očích správné.</verse>
        <verse osisID='Deut.12.26'>Své svaté oběti i slíbené dary však odnášej na místo, které si vyvolí Hospodin, váš Bůh.</verse>
        <verse osisID='Deut.12.27'>Tam budeš obětovat své zápalné oběti - maso i krev - na oltář Hospodina, svého Boha. U tvých ostatních obětí bude krev vylita na oltář Hospodina, tvého Boha, a maso sníš.</verse>
        <verse osisID='Deut.12.28'>Dbej, abys poslouchal všechna tato slova, která ti udílím. Tobě i tvým dětem se povede šťastně až navěky, když budeš v očích Hospodina, svého Boha, dělat, co je dobré a správné.</verse>
        <verse osisID='Deut.12.29'>Hospodin, tvůj Bůh, před tebou vykoření národy, které jdeš vyhnat. Až je vyženeš a usadíš se v jejich zemi,</verse>
        <verse osisID='Deut.12.30'>měj se na pozoru i poté, co budou vyhlazeni. Nesmíš je následovat do pasti - nevyhledávej jejich bohy. Neříkej: "Jak asi ty národy sloužily svým bohům? Chtěl bych to zkusit i já."</verse>
        <verse osisID='Deut.12.31'>Nic takového Hospodinu, svému Bohu, nedělej! Vždyť pro své bohy dělají vše, co Hospodin, tvůj Bůh, považuje za ohavnost a co nenávidí. Dokonce pro své bohy pálí své syny a dcery v ohni!</verse>
      </chapter>
      <chapter osisID='Deut.13'>
        <verse osisID='Deut.13.1'>Pečlivě dodržujte vše, co vám přikazuji - nic k tomu nepřidávejte ani z toho neubírejte.</verse>
        <verse osisID='Deut.13.2'>Ve tvém středu by se mohl objevit prorok nebo vykladač snů a nabízet ti nějaké znamení či div</verse>
        <verse osisID='Deut.13.3'>se slovy: "Pojďme následovat cizí bohy" (které jsi nepoznal) "a sloužit jim!" Tehdy, i kdyby se stalo to znamení či div, o kterém ti říkal,</verse>
        <verse osisID='Deut.13.4'>neposlouchej jeho řeči. To vás Hospodin, váš Bůh, zkouší, aby se poznalo, zda milujete Hospodina, svého Boha, celým srdcem a celou duší.</verse>
        <verse osisID='Deut.13.5'>Hospodina, svého Boha, následujte, jeho ctěte, jeho přikázání zachovávejte, jeho poslouchejte, jemu služte a k němu se přimkněte.</verse>
        <verse osisID='Deut.13.6'>Takový prorok nebo vykladač snů ať je popraven, neboť nabádal k odpadnutí od Hospodina, vašeho Boha, který vás vyvedl z Egypta a vykoupil vás z domu otroctví. Odstraň ze svého středu zlo - vždyť tě ten bludař chtěl strhnout z cesty, po níž ti přikázal jít Hospodin, tvůj Bůh!</verse>
        <verse osisID='Deut.13.7'>Mohl by tě tajně ponoukat tvůj vlastní bratr nebo syn, dcera, manželka ve tvém náručí nebo přítel, jehož miluješ jako sebe sama. Mohl by říkat: "Pojďme sloužit cizím bohům" (které jsi nepoznal ty ani tví otcové,</verse>
        <verse osisID='Deut.13.8'>totiž některému z bohů okolních národů, blízkých či vzdálených, z jednoho konce světa či z druhého).</verse>
        <verse osisID='Deut.13.9'>Nesvoluj a neposlouchej ho! Nesmíš se nad ním slitovat a ušetřit jej. Nesmíš ho krýt,</verse>
        <verse osisID='Deut.13.10'>musíš ho popravit. Sám na něj vztáhneš ruku jako první, aby zemřel, a pak se připojí všechen lid.</verse>
        <verse osisID='Deut.13.11'>Ukamenuj ho k smrti - vždyť tě chtěl odtrhnout od Hospodina, tvého Boha, který tě vyvedl z Egypta, z domu otroctví!</verse>
        <verse osisID='Deut.13.12'>Až o tom uslyší všechen Izrael, přijde na ně bázeň a už nikdy ve tvém středu podobné zlo nespáchají.</verse>
        <verse osisID='Deut.13.13'>Mohl by ses doslechnout o jednom ze svých měst, která ti Hospodin, tvůj Bůh, dá k bydlení,</verse>
        <verse osisID='Deut.13.14'>že z vašeho středu vyšli ničemové, aby svedli obyvatele svého města slovy: "Pojďme sloužit cizím bohům" (které jsi nepoznal).</verse>
        <verse osisID='Deut.13.15'>Tehdy to prozkoumej a vyšetři; důkladně se na to vyptej. Pokud se najisto potvrdí, že ve tvém středu byla spáchána taková ohavnost,</verse>
        <verse osisID='Deut.13.16'>musíš obyvatele toho města pobít mečem. To město se vším, co je v něm, musíš vyhladit jako proklaté. I jeho dobytek musíš pobít mečem.</verse>
        <verse osisID='Deut.13.17'>Veškerou kořist z něj shromáždi doprostřed jeho náměstí a spal to město i s jeho kořistí jako zápalnou oběť Hospodinu, svému Bohu. Ať je z něj navěky hromada sutin, ať už nikdy není vystavěno.</verse>
        <verse osisID='Deut.13.18'>Nic z toho, co propadlo klatbě, ti nesmí zůstat v rukou. Pak se Hospodin odvrátí od svého planoucího hněvu, prokáže ti milosrdenství a ve svém smilování tě rozmnoží, jak s přísahou zaslíbil tvým otcům. Proto poslouchej Hospodina, svého Boha, zachovávej všechna jeho přikázání, která ti dnes udílím, a čiň, co je v očích Hospodina, tvého Boha, správné.</verse>
      </chapter>
      <chapter osisID='Deut.14'>
        <verse osisID='Deut.14.1'>Jste děti Hospodina, svého Boha. Nedělejte si kvůli mrtvému jizvy ani si neholte hlavu.</verse>
        <verse osisID='Deut.14.2'>Jsi přece svatý lid Hospodina, svého Boha! Tebe Hospodin vyvolil, abys byl jeho lidem, jeho zvláštním pokladem jako žádný jiný lid na zemi.</verse>
        <verse osisID='Deut.14.3'>Nejez žádnou ohavnost.</verse>
        <verse osisID='Deut.14.4'>Toto jsou zvířata, která smíte jíst: hovězí dobytek, ovce, koza,</verse>
        <verse osisID='Deut.14.5'>jelen, gazela, daněk, kozorožec, kamzík, antilopa a muflon.</verse>
        <verse osisID='Deut.14.6'>Ze zvířat smíte jíst každého přežvýkavého sudokopytníka.</verse>
        <verse osisID='Deut.14.7'>Nesmíte však jíst ty, kteří jsou jen přežvýkavci nebo jen sudokopytníci. Velbloud, zajíc a daman sice přežvykují, ale nemají rozdělené kopyto - budou tedy pro vás nečistí.</verse>
        <verse osisID='Deut.14.8'>Vepř sice má rozdělené kopyto, ale nepřežvykuje - bude tedy pro vás nečistý. Jejich maso nesmíte jíst, jejich zdechliny se nedotknete.</verse>
        <verse osisID='Deut.14.9'>Ze všech vodních živočichů smíte jíst tyto: Smíte jíst všechno, co má ploutve a šupiny.</verse>
        <verse osisID='Deut.14.10'>Cokoli nemá ploutve a šupiny, to jíst nesmíte - bude to pro vás nečisté.</verse>
        <verse osisID='Deut.14.11'>Smíte jíst všechny čisté ptáky.</verse>
        <verse osisID='Deut.14.12'>Tyto však jíst nesmíte: orla, orlosupa, mořského orla,</verse>
        <verse osisID='Deut.14.13'>luňáka, sokola, různé druhy supů,</verse>
        <verse osisID='Deut.14.14'>všechny druhy havranů,</verse>
        <verse osisID='Deut.14.15'>dále pštrosa, sovu, racka, různé druhy jestřábů,</verse>
        <verse osisID='Deut.14.16'>sýčka, výra, ibise,</verse>
        <verse osisID='Deut.14.17'>pelikána, mrchožrouta, kormorána,</verse>
        <verse osisID='Deut.14.18'>čápa, různé druhy volavek ani dudka a netopýra.</verse>
        <verse osisID='Deut.14.19'>Také všechna okřídlená havěť pro vás bude nečistá - nesmí se jíst.</verse>
        <verse osisID='Deut.14.20'>Všechno čisté ptactvo však jíst smíte.</verse>
        <verse osisID='Deut.14.21'>Nesmíte jíst žádnou zdechlinu. Dej ji přistěhovalci, který žije ve tvých branách, ať ji sní, nebo ji prodej cizinci. Jsi přece svatý lid Hospodina, svého Boha! Nevař kůzle v mléce jeho matky.</verse>
        <verse osisID='Deut.14.22'>Věrně odděluj desátek z veškeré úrody své setby, která každoročně vyroste na poli.</verse>
        <verse osisID='Deut.14.23'>Desátky ze svého obilí, vína a oleje, stejně jako prvorozené ze svého skotu a bravu, budeš jíst před Hospodinem, svým Bohem, na místě, které si vyvolí za příbytek pro své jméno. Tak se budeš po všechny dny učit ctít Hospodina, svého Boha.</verse>
        <verse osisID='Deut.14.24'>Bude-li však místo, které si Hospodin, tvůj Bůh, vyvolí, aby tam umístil své jméno, od tebe příliš daleko, takže tam nebudeš moci donést desátky z toho, čím ti Hospodin, tvůj Bůh, požehnal,</verse>
        <verse osisID='Deut.14.25'>můžeš je zpeněžit. Peníze zavaž, vezmi s sebou a vydej se k místu, které si Hospodin, tvůj Bůh, vyvolil.</verse>
        <verse osisID='Deut.14.26'>Za ty peníze tam pořiď vše, nač budeš mít chuť - hovězí, skopové, víno, pivo nebo cokoli budeš chtít. Jez to tam před Hospodinem, svým Bohem, a raduj se s celou svou rodinou.</verse>
        <verse osisID='Deut.14.27'>Nezanedbávej ovšem levitu, který je ve tvém městě, neboť u tebe nemá žádný podíl ani dědictví.</verse>
        <verse osisID='Deut.14.28'>Každý třetí rok vezmi všechny desátky z úrody toho roku a slož je ve svém městě.</verse>
        <verse osisID='Deut.14.29'>Přijde levita (jenž u tebe nemá podíl ani dědictví) a také přistěhovalec, sirotek a vdova, kteří jsou ve tvém městě, a budou jíst do sytosti. Hospodin, tvůj Bůh, pak požehná každou práci, k níž přiložíš ruku.</verse>
      </chapter>
      <chapter osisID='Deut.15'>
        <verse osisID='Deut.15.1'>Každý sedmý rok budeš promíjet dluhy.</verse>
        <verse osisID='Deut.15.2'>Promíjení dluhů se bude dít takto: Každý věřitel promine svému bližnímu, co mu osobně půjčil. Nebude to od svého bližního, totiž od svého bratra, vymáhat, neboť je vyhlášeno Hospodinovo promíjení dluhů.</verse>
        <verse osisID='Deut.15.3'>Od cizince dluh vymáhat smíš, ale co máš u svého bratra, to mu osobně promineš.</verse>
        <verse osisID='Deut.15.4'>Jen ať u tebe nikdo není chudý! Hospodin, tvůj Bůh, ti bohatě požehná v zemi, kterou ti dává za dědictví, abys ji obsadil.</verse>
        <verse osisID='Deut.15.5'>Musíš jen bedlivě poslouchat Hospodina, svého Boha, a pečlivě dodržovat všechna tato přikázání, která ti dnes udílím.</verse>
        <verse osisID='Deut.15.6'>Hospodin, tvůj Bůh, ti pak požehná, jak ti slíbil: budeš moci půjčovat mnohým národům, ale sám si nevypůjčíš a budeš ovládat mnohé národy, ale tebe neovládnou.</verse>
        <verse osisID='Deut.15.7'>Bude-li u tebe někdo chudý (kterýkoli tvůj bratr v kterémkoli městě v zemi, již ti dává Hospodin, tvůj Bůh), pak před svým chudým bratrem nezatvrzuj srdce a neodpírej mu pomoc.</verse>
        <verse osisID='Deut.15.8'>Naopak, ochotně mu nabídni pomoc a půjč mu, co ve své nouzi potřebuje.</verse>
        <verse osisID='Deut.15.9'>Měj se na pozoru, abys v srdci nechoval ničemnou myšlenku: "Blíží se sedmý rok, rok promíjení dluhů..." Hleděl-li bys na svého bratra lakotně a nic mu nedal, volal by kvůli tobě k Hospodinu a ty bys měl hřích.</verse>
        <verse osisID='Deut.15.10'>Dávej ochotně, nepouštěj si do srdce lakotu! Hospodin, tvůj Bůh, pak požehná veškerou tvou práci a vše, k čemu přiložíš ruku.</verse>
        <verse osisID='Deut.15.11'>A protože v zemi nikdy nepřestanou být chudí, přikazuji ti: "Ochotně nabízej pomoc svému bratru - tomu, kdo je ve tvé zemi chudý a potřebný."</verse>
        <verse osisID='Deut.15.12'>Když se ti tvůj bratr, ať Hebrej či Hebrejka, prodá do otroctví, odslouží u tebe šest let, ale sedmého roku jej propustíš na svobodu.</verse>
        <verse osisID='Deut.15.13'>Až ho budeš propouštět na svobodu, nenech jej odejít s prázdnou.</verse>
        <verse osisID='Deut.15.14'>Štědře ho obdaruj ze svého stáda, humna i lisu. Podělíš se s ním o vše, čím ti Hospodin, tvůj Bůh, požehnal.</verse>
        <verse osisID='Deut.15.15'>Pamatuj, že jsi v egyptské zemi sám byl otrokem, ale Hospodin, tvůj Bůh, tě vykoupil. Proto ti to dnes přikazuji.</verse>
        <verse osisID='Deut.15.16'>Řekne-li ti však: "Neodejdu od tebe", protože miluje tebe i tvou rodinu a je mu u tebe dobře,</verse>
        <verse osisID='Deut.15.17'>pak vezmeš šídlo, na dveřích mu jím probodneš ucho a zůstane ve službě navždy. Totéž uděláš, půjde-li o tvou děvečku.</verse>
        <verse osisID='Deut.15.18'>Ať ti není zatěžko propustit jej na svobodu - vždyť se ti za těch šest let vyplatil dvakrát více nežli nádeník! Hospodin, tvůj Bůh, ti pak požehná ve všem, co děláš.</verse>
        <verse osisID='Deut.15.19'>Každého prvorozeného samce ze svého skotu a bravu zasvěť Hospodinu, svému Bohu. Prvorozeného býčka nepoužívej k práci a prvorozeného beránka nestříhej.</verse>
        <verse osisID='Deut.15.20'>Každý rok je se svou rodinou sněz před Hospodinem, svým Bohem, na místě, které si Hospodin vyvolí.</verse>
        <verse osisID='Deut.15.21'>Bude-li však na něm nějaká vada - bude-li kulhavý, slepý nebo s jinou vážnou vadou - nesmíš ho obětovat Hospodinu, svému Bohu.</verse>
        <verse osisID='Deut.15.22'>Můžeš jej sníst ve svém městě, tak jako gazelu či jelena, ať jsi čistý nebo nečistý.</verse>
        <verse osisID='Deut.15.23'>Jen nejez jeho krev - nech ji vytéci na zem jako vodu.</verse>
      </chapter>
      <chapter osisID='Deut.16'>
        <verse osisID='Deut.16.1'>Zachovávej měsíc aviv, kdy budeš Hospodinu, svému Bohu, slavit Pesach, Hod beránka. Oné noci v měsíci avivu vás přece Hospodin, váš Bůh, vyvedl z Egypta.</verse>
        <verse osisID='Deut.16.2'>Na místě, které Hospodin vyvolí za příbytek pro své jméno, přines pro tento hod Hospodinu, svému Bohu, oběť z bravu či skotu.</verse>
        <verse osisID='Deut.16.3'>Nesmíš k němu jíst nic kvašeného. Po sedm dní jez nekvašený chléb, chléb tísně (neboť jsi z Egypta vyšel ve chvatu). Takto si po celý život připomínej den svého odchodu z Egypta.</verse>
        <verse osisID='Deut.16.4'>Po sedm dní ať se u tebe nevyskytne nic kvašeného. Z masa, které jsi obětoval večer prvního dne, ať nezůstane nic až do rána.</verse>
        <verse osisID='Deut.16.5'>Nesmíš pořádat Hod beránka v kterémkoli z měst, která ti Hospodin, tvůj Bůh, dává.</verse>
        <verse osisID='Deut.16.6'>Hod beránka pořádej pouze na místě, které Hospodin, tvůj Bůh, vyvolí za příbytek pro své jméno, a to večer při západu slunce, v dobu, kdy jsi odcházel z Egypta.</verse>
        <verse osisID='Deut.16.7'>Připrav a sněz jej na místě, které si Hospodin, tvůj Bůh, vyvolí, a ráno se vydej zpátky domů.</verse>
        <verse osisID='Deut.16.8'>Po šest dní budeš jíst nekvašené chleby. Sedmého dne pak bude svátek Hospodina, tvého Boha: nebudeš dělat žádnou práci.</verse>
        <verse osisID='Deut.16.9'>Odpočítej si sedm týdnů. Až napočítáš sedm týdnů od začátku obilné žně,</verse>
        <verse osisID='Deut.16.10'>uspořádej Hospodinu, svému Bohu, Slavnost týdnů. Přines dobrovolnou oběť podle své možnosti, podle toho, jak ti Hospodin, tvůj Bůh, požehnal.</verse>
        <verse osisID='Deut.16.11'>Na místě, které Hospodin, tvůj Bůh, vyvolí za příbytek pro své jméno, se pak před Hospodinem, svým Bohem, raduj se svým synem a dcerou, se svým otrokem a děvečkou, s levitou, který je ve tvém městě, a s přistěhovalcem, sirotkem a vdovou ve tvém středu.</verse>
        <verse osisID='Deut.16.12'>Pamatuj, že jsi sám byl v Egyptě otrokem. Proto pečlivě dodržuj tato ustanovení.</verse>
        <verse osisID='Deut.16.13'>Až shromáždíš úrodu ze svého humna i lisu, uspořádej sedmidenní Slavnost stánků.</verse>
        <verse osisID='Deut.16.14'>Při této slavnosti se raduj se svým synem a dcerou, se svým otrokem a děvečkou, s levitou i s přistěhovalcem, sirotkem a vdovou, kteří jsou ve tvém městě.</verse>
        <verse osisID='Deut.16.15'>Po sedm dní pořádej pro Hospodina, svého Boha, slavnost na místě, které si Hospodin vyvolí. Hospodin, tvůj Bůh, ti přece požehnal ve vší tvé úrodě a ve vší tvé práci, a tak to náležitě oslav!</verse>
        <verse osisID='Deut.16.16'>Třikrát za rok ať se každý, kdo je u tebe mužského pohlaví, ukáže před Hospodinem, tvým Bohem, na místě, které si on vyvolil: při Slavnosti nekvašených chlebů, při Slavnosti týdnů a při Slavnosti stánků. Nikdo ať se před Hospodinem neukáže s prázdnou.</verse>
        <verse osisID='Deut.16.17'>Každý ať přinese, co si může dovolit, podle toho, jak mu požehnal Hospodin, tvůj Bůh.</verse>
        <verse osisID='Deut.16.18'>Ve městech, která ti Hospodin, tvůj Bůh, dá, si pro každý svůj kmen ustanovte soudce a správce. Ti ať soudí lid spravedlivým soudem.</verse>
        <verse osisID='Deut.16.19'>Nepřekrucuj právo. Buď nestranný a neúplatný, neboť úplatek zaslepuje i oči moudrých a podvrací i rozhodnutí spravedlivých.</verse>
        <verse osisID='Deut.16.20'>Usiluj o spravedlnost, o skutečnou spravedlnost! Pak teprve budeš žít a ovládneš zem, kterou ti Hospodin, tvůj Bůh, dává.</verse>
        <verse osisID='Deut.16.21'>U oltáře, který postavíš Hospodinu, svému Bohu, si nezasadíš žádný strom ani posvátný kůl.</verse>
        <verse osisID='Deut.16.22'>Také si nevztyčíš posvátný sloup - to Hospodin, tvůj Bůh, nenávidí!</verse>
      </chapter>
      <chapter osisID='Deut.17'>
        <verse osisID='Deut.17.1'>Neobětuj Hospodinu, svému Bohu, býka ani berana, na němž by byla vada nebo cokoli špatného - pro Hospodina, tvého Boha, je to ohavnost!</verse>
        <verse osisID='Deut.17.2'>Ve tvém středu, v kterémkoli městě, které ti Hospodin, tvůj Bůh, dá, by se mohl objevit muž nebo žena, kteří by v očích Hospodina, tvého Boha, spáchali tu špatnost, že by přestoupili jeho smlouvu</verse>
        <verse osisID='Deut.17.3'>a odešli sloužit a klanět se cizím bohům - slunci, měsíci či celému nebeskému zástupu (což jsem nikdy nepřikázal).</verse>
        <verse osisID='Deut.17.4'>Bude-li ti to oznámeno nebo se o tom doslechneš, důkladně to prošetři. Pokud se najisto potvrdí, že v Izraeli byla spáchána taková ohavnost,</verse>
        <verse osisID='Deut.17.5'>vyvedeš muže nebo ženu, kteří tu špatnost spáchali, ke svým branám a ukamenuješ je k smrti.</verse>
        <verse osisID='Deut.17.6'>Ten, kdo má zemřít, ať je popraven na základě výpovědi dvou nebo tří svědků. Nesmí být popraven na základě jediného svědectví.</verse>
        <verse osisID='Deut.17.7'>Svědkové ať na něj vztáhnou ruku jako první, aby zemřel, a potom se přidá všechen lid. Odstraň ze svého středu zlo!</verse>
        <verse osisID='Deut.17.8'>Ve tvém městě by se mohlo stát něco mimořádného, co bys nedovedl rozsoudit. Ať už půjde o vraždu, spor či napadení, v těchto sporných případech vstaň a vydej se na místo, které si Hospodin, tvůj Bůh, vyvolí.</verse>
        <verse osisID='Deut.17.9'>Přijď se dotázat levitských kněží nebo soudce, který tam v oněch dnech bude, a oni ti oznámí soudní výrok.</verse>
        <verse osisID='Deut.17.10'>Zachovej se pak podle výroku, který ti oznámí z místa, které si Hospodin vyvolil. Pečlivě dodrž všechny jejich pokyny.</verse>
        <verse osisID='Deut.17.11'>Zachovej se podle pravidla, o němž tě poučí, a podle rozsudku, který ti řeknou. Od výroku, který ti oznámí, se neuchyluj napravo ani nalevo.</verse>
        <verse osisID='Deut.17.12'>Kdyby se někdo odvážil neuposlechnout kněze, stojícího tam ve službě Hospodinu, tvému Bohu, anebo soudce, pak ať ten člověk zemře. Odstraň z Izraele zlo!</verse>
        <verse osisID='Deut.17.13'>Až o tom všechen lid uslyší, přijde na ně bázeň a nebudou už jednat opovážlivě.</verse>
        <verse osisID='Deut.17.14'>Až přijdeš do země, kterou ti Hospodin, tvůj Bůh, dává, ovládneš ji a usadíš se v ní. Řekneš-li si: "Ustanovím nad sebou krále, tak jako všechny národy kolem mne",</verse>
        <verse osisID='Deut.17.15'>pak nad sebou ustanov jen takového krále, jehož si vyvolí Hospodin, tvůj Bůh. Ustanovíš nad sebou krále ze svých bratří; cizince, jenž by nebyl tvým bratrem, si dosadit nesmíš.</verse>
        <verse osisID='Deut.17.16'>Ať ale nemá mnoho koní, aby neposílal lid zpátky do Egypta pro další koně. Hospodin vám přece řekl: "Touto cestou se už nikdy nevrátíte."</verse>
        <verse osisID='Deut.17.17'>Ať nemá mnoho žen, aby snad jeho srdce nezabloudilo. Také ať nemá příliš mnoho zlata a stříbra.</verse>
        <verse osisID='Deut.17.18'>Až dosedne na svůj královský trůn, ať si nechá od levitských kněží pořídit opis tohoto Zákona.</verse>
        <verse osisID='Deut.17.19'>Tu knihu ať má stále u sebe a čte ji po všechny dny svého života. Tak se bude učit ctít Hospodina, svého Boha, a pečlivě dodržovat všechna slova tohoto Zákona a tato pravidla,</verse>
        <verse osisID='Deut.17.20'>aby se jeho srdce nepozdvihlo nad jeho bratry a aby se neuchýlil od tohoto přikázání napravo ani nalevo. Pak bude moci dlouho kralovat on i jeho synové uprostřed Izraele.</verse>
      </chapter>
      <chapter osisID='Deut.18'>
        <verse osisID='Deut.18.1'>Levitští kněží, totiž celý kmen Levi, nebudou mít podíl ani dědictví v Izraeli. Budou žít z ohnivých obětí Hospodinu, z jeho dědictví.</verse>
        <verse osisID='Deut.18.2'>Nebudou mít dědictví mezi svými bratry - sám Hospodin je jejich dědictvím, jak jim pověděl.</verse>
        <verse osisID='Deut.18.3'>Toto budou kněží právoplatně dostávat od lidu: Ti, kdo budou přinášet oběť - ať už ze skotu nebo z bravu - dají knězi plece, obě čelisti a žaludek.</verse>
        <verse osisID='Deut.18.4'>Budeš mu také dávat prvotiny ze svého obilí, vína a oleje a prvotiny z vlny svých ovcí.</verse>
        <verse osisID='Deut.18.5'>Jeho si totiž Hospodin, tvůj Bůh, vyvolil ze všech tvých kmenů, aby po všechny dny stál se svými syny ve službě v Hospodinově jménu.</verse>
        <verse osisID='Deut.18.6'>Kterýkoli levita smí odejít z tvého města (ať už bydlel v Izraeli kdekoli) na místo, které vyvolil Hospodin. Smí odejít, kdykoli se mu zachce.</verse>
        <verse osisID='Deut.18.7'>Bude sloužit ve jménu Hospodina, svého Boha, tak jako jeho ostatní bratři levité, kteří tam stojí před Hospodinem.</verse>
        <verse osisID='Deut.18.8'>Budou jíst stejný podíl bez ohledu na to, co kdo prodal po otcích.</verse>
        <verse osisID='Deut.18.9'>Až vejdeš do země, kterou ti Hospodin, tvůj Bůh, dává, neuč se jednat podle ohavných způsobů oněch národů.</verse>
        <verse osisID='Deut.18.10'>Ať se u tebe nenajde, kdo by svého syna či dceru provedl ohněm! Stejně tak žádný věštec, jasnovidec, hadač, čaroděj,</verse>
        <verse osisID='Deut.18.11'>zaříkávač, vyvolávač duchů, věštkyně ani ten, kdo se radí s mrtvými.</verse>
        <verse osisID='Deut.18.12'>Každý, kdo páchá něco takového, je pro Hospodina ohavný! Právě kvůli takovýmto ohavnostem je Hospodin, tvůj Bůh, před tebou vyhání.</verse>
        <verse osisID='Deut.18.13'>Buď cele oddán Hospodinu, svému Bohu.</verse>
        <verse osisID='Deut.18.14'>Národy, které ovládneš, totiž poslouchají jasnovidce a věštce, ale tobě to Hospodin, tvůj Bůh, nedopouští.</verse>
        <verse osisID='Deut.18.15'>Hospodin, tvůj Bůh, ti zprostřed tvých bratrů vzbudí proroka, jako jsem já - toho poslouchejte.</verse>
        <verse osisID='Deut.18.16'>Přesně to jsi žádal od Hospodina, svého Boha, na Orébu v den shromáždění, když jsi říkal: "Ať už neslyším hlas Hospodina, svého Boha, a nevidím ten veliký oheň - jinak zemřu!"</verse>
        <verse osisID='Deut.18.17'>Tehdy mi Hospodin řekl: "Dobře to pověděli.</verse>
        <verse osisID='Deut.18.18'>Zprostřed jejich bratrů jim vzbudím proroka, jako jsi ty. Vložím svá slova do jeho úst a on jim poví vše, co mu přikáži.</verse>
        <verse osisID='Deut.18.19'>Kdokoli neposlechne má slova, která promluví mým jménem, s takovým zúčtuji já sám.</verse>
        <verse osisID='Deut.18.20'>Kdyby se však nějaký prorok opovážil promluvit mým jménem slovo, které jsem mu nesvěřil, takový prorok ať zemře stejně, jako kdyby mluvil jménem cizích bohů."</verse>
        <verse osisID='Deut.18.21'>Můžeš si říci: "Jak poznáme, že to slovo nemluví Hospodin?"</verse>
        <verse osisID='Deut.18.22'>Nuže, jestliže prorok řekne Hospodinovým jménem něco, co se nestane, pak to slovo nemluvil Hospodin. Onen prorok mluvil opovážlivě. Neboj se ho.</verse>
      </chapter>
      <chapter osisID='Deut.19'>
        <verse osisID='Deut.19.1'>Hospodin, tvůj Bůh, před tebou vykoření národy; Hospodin, tvůj Bůh, ti dá jejich zem. Až je vyženeš a usadíš se v jejich městech a v jejich domech,</verse>
        <verse osisID='Deut.19.2'>odděl si uprostřed země, kterou ti Hospodin, tvůj Bůh, dá za dědictví, tři města.</verse>
        <verse osisID='Deut.19.3'>V zemi, kterou ti Hospodin, tvůj Bůh, dá za dědictví, rozměř vzdálenosti a rozděl její území na tři díly, aby se každý, kdo někoho zabil, měl kam uchýlit.</verse>
        <verse osisID='Deut.19.4'>Když někdo někoho zabije a uteče, aby si zachránil život (v případě, že svého bližního zabil neúmyslně, aniž ho kdy předtím měl v nenávisti), se to bude mít takto:</verse>
        <verse osisID='Deut.19.5'>Když například někdo půjde se svým druhem do lesa na dříví, při kácení stromu se rozmáchne sekerou, železo sklouzne z topůrka a smrtelně zraní jeho druha, bude se dotyčný moci uchýlit do jednoho z těchto měst a zachránit si život.</verse>
        <verse osisID='Deut.19.6'>Kdyby to bylo příliš daleko, mohl by vraha dostihnout krevní mstitel, jenž by jej pronásledoval, a ve své zuřivosti by jej mohl zabít. On však nebyl hoden smrti, neboť zabitého nikdy předtím neměl v nenávisti.</verse>
        <verse osisID='Deut.19.7'>A proto ti přikazuji: Odděl si tři města.</verse>
        <verse osisID='Deut.19.8'>Až Hospodin, tvůj Bůh, podle přísahy dané tvým otcům rozšíří tvé území a dá ti celou zem, kterou zaslíbil tvým otcům</verse>
        <verse osisID='Deut.19.9'>(budeš-li ovšem pečlivě dodržovat všechna přikázání, která vám dnes udílím, totiž abys miloval Hospodina, svého Boha, a kráčel po jeho cestách po všechny dny), potom k těmto třem městům přidáš ještě další tři.</verse>
        <verse osisID='Deut.19.10'>To proto, aby se v zemi, kterou ti Hospodin, tvůj Bůh, dává za dědictví, neprolévala nevinná krev. Ta krev by padla na tebe!</verse>
        <verse osisID='Deut.19.11'>Pokud by však někdo úkladně napadl svého bližního z nenávisti a poté, co jej smrtelně zranil, by utekl do jednoho z těchto měst,</verse>
        <verse osisID='Deut.19.12'>v takovém případě pro něj stařešinové jeho města pošlou, vezmou ho odtud a vydají jej do rukou krevního mstitele, aby zemřel.</verse>
        <verse osisID='Deut.19.13'>Neslituješ se nad ním. Odstraň z Izraele nevinně prolitou krev, a povede se ti dobře.</verse>
        <verse osisID='Deut.19.14'>Neposunuj mezník svého bližního, kterým tví předkové vymezili tvé dědictví v zemi, kterou ti Hospodin, tvůj Bůh, dává do vlastnictví.</verse>
        <verse osisID='Deut.19.15'>Proti nikomu nepostačí jediný svědek, ať už se dotyčný jakkoli provinil či spáchal jakýkoli hřích, jenž se dá spáchat. Výrok musí být potvrzen výpovědí dvou nebo tří svědků.</verse>
        <verse osisID='Deut.19.16'>Povstane-li proti někomu zlomyslný svědek, aby jej nařkl z odpadlictví,</verse>
        <verse osisID='Deut.19.17'>obě strany sporu se musí postavit před Hospodina - před kněze a soudce, kteří tam v těch dnech budou.</verse>
        <verse osisID='Deut.19.18'>Soudci ať věc důkladně prošetří. Ukáže-li se, že to byl křivý svědek, křivě svědčící proti svému bratru,</verse>
        <verse osisID='Deut.19.19'>uděláte mu totéž, co chtěl, aby se stalo jeho bratru. Odstraň ze svého středu zlo!</verse>
        <verse osisID='Deut.19.20'>Až o tom uslyší ostatní, přijde na ně bázeň a tato špatnost se ve tvém středu už nikdy nestane.</verse>
        <verse osisID='Deut.19.21'>Neslituješ se nad ním - život za život, oko za oko, zub za zub, ruka za ruku, noha za nohu.</verse>
      </chapter>
      <chapter osisID='Deut.20'>
        <verse osisID='Deut.20.1'>Když vytáhneš do boje proti svým nepřátelům a uvidíš koně, vozy a více lidu, než máš sám, neboj se jich, neboť s tebou je Hospodin, tvůj Bůh, který tě vyvedl z Egypta.</verse>
        <verse osisID='Deut.20.2'>Než půjdete do bitvy, přistoupí kněz a promluví k lidu:</verse>
        <verse osisID='Deut.20.3'>"Slyš, Izraeli! Dnes jdete do boje proti svým nepřátelům. Nebuďte malomyslní, nebojte se ani neděste - nemějte z nich strach.</verse>
        <verse osisID='Deut.20.4'>Hospodin, váš Bůh, který vás předchází, bude proti vašim nepřátelům bojovat za vás a dá vám vítězství."</verse>
        <verse osisID='Deut.20.5'>Potom k lidu promluví správcové: "Kdo postavil nový dům a ještě se tam nenastěhoval? Ať se vrátí domů, aby snad nepadl v boji a nenastěhoval se tam někdo jiný.</verse>
        <verse osisID='Deut.20.6'>Kdo vysázel vinici a ještě neokusil její ovoce? Ať se vrátí domů, aby snad nepadl v boji a její ovoce neokusil někdo jiný.</verse>
        <verse osisID='Deut.20.7'>Kdo se zasnoubil se ženou, ale ještě si ji nevzal? Ať se vrátí domů, aby snad nepadl v boji a nevzal si ji někdo jiný."</verse>
        <verse osisID='Deut.20.8'>Správcové pak k lidu promluví ještě takto: "Kdo se bojí? Kdo je malomyslný? Ať se vrátí domů, aby jeho bratři neztratili odvahu jako on."</verse>
        <verse osisID='Deut.20.9'>Teprve když správcové dokončí svou řeč k lidu, postaví do jeho čela velitele oddílů.</verse>
        <verse osisID='Deut.20.10'>Když přitáhneš k městu, abys je dobýval, nejprve mu nabídni mír.</verse>
        <verse osisID='Deut.20.11'>Pokud nabídnutý mír přijmou a otevřou ti, pak všechen lid, který tam bude, podrob nuceným pracím a budou ti sloužit.</verse>
        <verse osisID='Deut.20.12'>Pokud však tvou nabídku nepřijmou a začnou s tebou bojovat, oblehni je,</verse>
        <verse osisID='Deut.20.13'>a až je Hospodin, tvůj Bůh, vydá do tvých rukou, pobij ostřím meče všechny, kdo tam budou mužského pohlaví.</verse>
        <verse osisID='Deut.20.14'>Avšak ženy, děti, dobytek a všechnu kořist z toho města si rozeber a užívej kořist svých nepřátel, které ti Hospodin, tvůj Bůh, vydal.</verse>
        <verse osisID='Deut.20.15'>Takto nalož se všemi městy, která jsou od tebe velmi vzdálená - s těmi, která nepatří k městům zdejších národů.</verse>
        <verse osisID='Deut.20.16'>Z měst patřících národům, které ti Hospodin, tvůj Bůh, dává za dědictví, však nenech nikoho naživu.</verse>
        <verse osisID='Deut.20.17'>Chetejce, Emorejce, Kananejce, Perizejce, Hivejce a Jebusejce totiž musíš vyhladit jako proklaté, jak ti přikázal Hospodin, tvůj Bůh.</verse>
        <verse osisID='Deut.20.18'>Jinak by vás učili jednat podle svých ohavných způsobů, jimž se oddávají kvůli svým bohům, a vy byste hřešili proti Hospodinu, svému Bohu.</verse>
        <verse osisID='Deut.20.19'>Budeš-li ve válce některé město dlouho obléhat, aby ses jej zmocnil, nenič jeho stromy; nedotkni se jich sekerou. Jistě, můžeš z nich jíst, ale nesmíš je vykácet. Copak je ten polní strom člověk, aby před tebou utekl za hradbu?</verse>
        <verse osisID='Deut.20.20'>Smíš zničit jen ty stromy, o kterých víš, že nenesou ovoce. Takové smíš kácet a stavět z nich obléhací zařízení, dokud město, které s tebou bojuje, nepadne.</verse>
      </chapter>
      <chapter osisID='Deut.21'>
        <verse osisID='Deut.21.1'>Když se v zemi, kterou ti Hospodin, tvůj Bůh, dává za dědictví, najde někde venku ležet zabitý člověk a nezjistí se, kdo ho zabil,</verse>
        <verse osisID='Deut.21.2'>vyjdou tvoji stařešinové a soudci, aby změřili vzdálenost od toho zabitého k okolním městům</verse>
        <verse osisID='Deut.21.3'>a zjistili, které město je k mrtvému nejblíže. Stařešinové toho města ať vezmou jalovici, která ještě nebyla použita k práci a ještě netahala jho.</verse>
        <verse osisID='Deut.21.4'>Tu jalovici ať stařešinové města odvedou do říčního údolí, na místo, kde se neoralo ani neselo, a tam jí zlomí vaz.</verse>
        <verse osisID='Deut.21.5'>Potom ať přistoupí kněží, Leviho synové (neboť je Hospodin, tvůj Bůh, vyvolil, aby mu sloužili a aby v Hospodinově jménu žehnali. Podle nich se rozhodne každá pře a každé napadení.)</verse>
        <verse osisID='Deut.21.6'>Všichni stařešinové města, které bude k zabitému nejblíže, si pak umyjí ruce nad jalovicí, jíž byl v údolí zlomen vaz,</verse>
        <verse osisID='Deut.21.7'>a prohlásí: "Naše ruce tu krev neprolily, naše oči nic neviděly.</verse>
        <verse osisID='Deut.21.8'>Hospodine, zprosť viny svůj lid Izrael, který jsi vykoupil! Nenech nevinně prolitou krev uprostřed svého lidu Izraele!" Tehdy budou zproštěni viny za tu krev.</verse>
        <verse osisID='Deut.21.9'>Takto odstraníš nevinně prolitou krev ze svého středu, neboť uděláš, co je v Hospodinových očích správné.</verse>
        <verse osisID='Deut.21.10'>Když vytáhneš do boje proti svým nepřátelům a Hospodin ti je vydá do rukou, budeš je moci brát do zajetí.</verse>
        <verse osisID='Deut.21.11'>Spatříš-li mezi zajatými krásnou ženu a zatoužíš po ní, smíš si ji vzít za ženu.</verse>
        <verse osisID='Deut.21.12'>Až si ji odvedeš domů, oholí si hlavu, ostříhá nehty</verse>
        <verse osisID='Deut.21.13'>a svlékne šaty, v nichž byla zajata. Zůstane ve tvém domě celý měsíc a bude oplakávat svého otce a matku. Teprve poté se s ní spojíš a staneš se jejím mužem a ona tvou ženou.</verse>
        <verse osisID='Deut.21.14'>Pokud se ti však znelíbí, propustíš ji na svobodu. Nesmíš ji prodat za peníze ani s ní zacházet jako s otrokyní, neboť jsi ji zneuctil.</verse>
        <verse osisID='Deut.21.15'>Když někdo bude mít dvě ženy, z nichž jednu bude milovat a druhou ne, a obě mu porodí syny, přičemž prvorozený bude synem té nemilované,</verse>
        <verse osisID='Deut.21.16'>otec pak nesmí ve své závěti majetkově upřednostnit syna milované namísto syna nemilované.</verse>
        <verse osisID='Deut.21.17'>Ať přizná prvorozenství synu té nemilované a dá mu dvojnásobný díl z celého dědictví. Protože je prvotinou jeho mužství, náleží právo prvorozenství jemu.</verse>
        <verse osisID='Deut.21.18'>Když někdo bude mít svéhlavého a vzpurného syna, který neposlouchá otce ani matku a neposlechne je, ani když ho trestají,</verse>
        <verse osisID='Deut.21.19'>pak ho otec s matkou vezmou a odvedou k bráně jeho města za městskými stařešiny.</verse>
        <verse osisID='Deut.21.20'>Těm řeknou: "Tento náš syn je svéhlavý a vzpurný. Neposlouchá nás, jen hoduje a pije."</verse>
        <verse osisID='Deut.21.21'>Všichni muži toho města ať jej ukamenují k smrti. Odstraň ze svého středu zlo! Uslyší o tom všechen Izrael a přijde na něj bázeň.</verse>
        <verse osisID='Deut.21.22'>Když někdo spáchá smrtelný zločin a bude popraven pověšením na kůl,</verse>
        <verse osisID='Deut.21.23'>ať jeho tělo nezůstane na kůlu. Musíš je pochovat ještě téhož dne, neboť ten pověšený je před Bohem prokletý. Neposkvrňuj zemi, kterou ti Hospodin, tvůj Bůh, dává za dědictví!</verse>
      </chapter>
      <chapter osisID='Deut.22'>
        <verse osisID='Deut.22.1'>Když uvidíš bloudícího býka či ovci svého bratra, nebuď lhostejný, ale poctivě je přiveď svému bratru zpět.</verse>
        <verse osisID='Deut.22.2'>Pokud tvůj bratr nebydlí poblíž anebo ho neznáš, přiveď to zvíře k sobě domů, ať u tebe zůstane, dokud se po něm tvůj bratr nebude ptát. Tehdy mu je vrátíš.</verse>
        <verse osisID='Deut.22.3'>Totéž uděláš s jeho oslem, s jeho pláštěm a s čímkoli, co se tvému bratru ztratilo. Když to najdeš, nesmíš být lhostejný.</verse>
        <verse osisID='Deut.22.4'>Když uvidíš osla nebo býka svého bratra, jak leží na cestě, nebuď lhostejný. Ochotně mu jej pomoz zvednout.</verse>
        <verse osisID='Deut.22.5'>Žena se nesmí oblékat jako muž ani muž jako žena. Kdokoli to dělá, je Hospodinu, tvému Bohu, ohavný!</verse>
        <verse osisID='Deut.22.6'>Když cestou narazíš na ptačí hnízdo (ať už na stromě nebo na zemi) s matkou sedící na ptáčatech či vejcích, neber matku i s mladými.</verse>
        <verse osisID='Deut.22.7'>Mladé si smíš vzít, ale matku musíš pustit, aby se ti vedlo šťastně a byl jsi dlouho živ.</verse>
        <verse osisID='Deut.22.8'>Když budeš stavět nový dům, udělej na střeše zábradlí. Kdyby z ní totiž někdo spadl, uvedl bys na svůj dům krev.</verse>
        <verse osisID='Deut.22.9'>Neosívej svou vinici dalším druhem semene. Jinak to vše propadne svatyni - jak úroda toho semene, tak plody vinice.</verse>
        <verse osisID='Deut.22.10'>Neorej volem a oslem zapřaženými spolu.</verse>
        <verse osisID='Deut.22.11'>Neoblékej si látku z dvojího vlákna, ze směsi vlny a lnu.</verse>
        <verse osisID='Deut.22.12'>Na čtyřech cípech pláště, který nosíš, si udělej třásně.</verse>
        <verse osisID='Deut.22.13'>Když si někdo vezme manželku, ale poté, co s ní bude spát, se mu znelíbí,</verse>
        <verse osisID='Deut.22.14'>a tak ji začne očerňovat a pomlouvat: "Vzal jsem si tuto ženu, ale když jsem se s ní spojil, zjistil jsem, že není panna",</verse>
        <verse osisID='Deut.22.15'>pak ať otec s matkou té dívky přinesou důkaz jejího panenství ke stařešinům do městské brány.</verse>
        <verse osisID='Deut.22.16'>Otec dívky ať stařešinům řekne: "Dal jsem svou dceru za ženu tomuto muži. On si ji ale zprotivil</verse>
        <verse osisID='Deut.22.17'>a teď ji očerňuje. Prý: ‚Zjistil jsem, že tvá dcera není panna.' Zde je ale důkaz panenství mé dcery!" A rozestřou její roucho před stařešiny města.</verse>
        <verse osisID='Deut.22.18'>Stařešinové města pak onoho muže vezmou a potrestají ho.</verse>
        <verse osisID='Deut.22.19'>Za to, že pomlouval izraelskou pannu, mu uloží pokutu sto šekelů stříbra a dají je otci té dívky. Ta zůstane jeho manželkou a on ji po celý svůj život nesmí propustit.</verse>
        <verse osisID='Deut.22.20'>Kdyby však to obvinění bylo pravdivé, kdyby se u té dívky nenašel důkaz panenství,</verse>
        <verse osisID='Deut.22.21'>ať ji vyvedou ke vchodu do domu jejího otce a muži toho města ať ji ukamenují k smrti za to, že spáchala v Izraeli hanebnost, když smilnila v domě svého otce. Odstraň ze svého středu zlo!</verse>
        <verse osisID='Deut.22.22'>Když někdo bude přistižen, jak spí s vdanou ženou, ať oba zemřou - muž, který s tou ženou spal, i ta žena. Odstraň z Izraele zlo!</verse>
        <verse osisID='Deut.22.23'>Když někdo ve městě potká dívku, pannu zasnoubenou jinému muži, a vyspí se s ní,</verse>
        <verse osisID='Deut.22.24'>vyveďte oba k městské bráně a ukamenujte je k smrti - dívku proto, že ve městě nekřičela, a muže proto, že zneuctil snoubenku svého bližního. Odstraň ze svého středu zlo!</verse>
        <verse osisID='Deut.22.25'>Když někdo potká zasnoubenou dívku venku na poli, znásilní ji a vyspí se s ní, pak ať zemře jen ten muž.</verse>
        <verse osisID='Deut.22.26'>Dívku netrestej, nezaslouží si smrt. Je to, jako když někdo napadne a zavraždí svého bližního.</verse>
        <verse osisID='Deut.22.27'>Byla přece na poli - zasnoubená dívka křičela, ale nebyl tam nikdo, kdo by ji zachránil.</verse>
        <verse osisID='Deut.22.28'>Když někdo potká dívku, pannu, která není zasnoubená, znásilní ji a vyspí se s ní, pak, budou-li přistiženi,</verse>
        <verse osisID='Deut.22.29'>dá ten muž jejímu otci padesát šekelů stříbra a ta dívka se stane jeho manželkou. Zneuctil ji, a tak ji po celý svůj život nesmí propustit.</verse>
      </chapter>
      <chapter osisID='Deut.23'>
        <verse osisID='Deut.23.1'>Nikdo si nesmí vzít manželku svého otce - tím by zneuctil svého otce.</verse>
        <verse osisID='Deut.23.2'>Do Hospodinova shromáždění nesmí vejít muž s rozdrceným nebo uříznutým přirozením.</verse>
        <verse osisID='Deut.23.3'>Do Hospodinova shromáždění nesmí vejít bastard. Ani jeho desáté pokolení nevejde do Hospodinova shromáždění.</verse>
        <verse osisID='Deut.23.4'>Do Hospodinova shromáždění nesmí vejít nikdo z Amonců ani z Moábců. Ani jejich desáté pokolení nikdy nevejde do Hospodinova shromáždění,</verse>
        <verse osisID='Deut.23.5'>protože vám nevyšli naproti s chlebem a vodou, když jste táhli z Egypta. Namísto toho si na tebe najali Beorova syna Balaáma z Petoru v mezopotamském Aramu, aby tě proklel.</verse>
        <verse osisID='Deut.23.6'>(Hospodin, tvůj Bůh, ovšem odmítl Balaáma vyslyšet. Z lásky k tobě obrátil Hospodin, tvůj Bůh, kletbu v požehnání.)</verse>
        <verse osisID='Deut.23.7'>Po všechny své dny nikdy nebudeš usilovat o mír s nimi ani o jejich prospěch.</verse>
        <verse osisID='Deut.23.8'>Edomských se však nestraň - vždyť jsou to tvoji příbuzní. Nestraň se ani Egypťanů - vždyť jsi v jejich zemi žil jako přistěhovalec.</verse>
        <verse osisID='Deut.23.9'>Potomci, kteří se jim narodí ve třetím pokolení, smí vejít do Hospodinova shromáždění.</verse>
        <verse osisID='Deut.23.10'>Když vojensky vytáhneš proti svým nepřátelům, vyvaruj se každé nepřístojnosti.</verse>
        <verse osisID='Deut.23.11'>Jestliže se mezi vámi někdo znečistí noční příhodou, ať vyjde ven za tábor. Nesmí vkročit do tábora.</verse>
        <verse osisID='Deut.23.12'>Kvečeru se pak omyje vodou a po západu slunce se vrátí do tábora.</verse>
        <verse osisID='Deut.23.13'>Venku za táborem měj vyhrazené místo, kam budeš chodit na stranu.</verse>
        <verse osisID='Deut.23.14'>Ve své výstroji budeš mít kolík. Když si půjdeš ven ulevit, vyhrabeš jím důlek a potom své výkaly přikryješ.</verse>
        <verse osisID='Deut.23.15'>Hospodin, tvůj Bůh, totiž kráčí uprostřed tvého tábora, aby tě vysvobozoval a vydal ti tvé nepřátele. Ať je tedy tvůj tábor svatý! Ať u tebe nevidí žádnou nepatřičnost!</verse>
        <verse osisID='Deut.23.16'>Otroka, jenž k tobě utekl, nevydávej jeho pánu.</verse>
        <verse osisID='Deut.23.17'>Ať bydlí u tebe, kdekoli se mu zalíbí, v kterémkoli městě, které si u vás vybere. Nesmíš jej utiskovat.</verse>
        <verse osisID='Deut.23.18'>Mezi dcerami Izraele ať není žádná prostitutka a mezi syny Izraele žádný prostitut.</verse>
        <verse osisID='Deut.23.19'>Odměnu té coury ani mzdu toho psa nesmíš přinést do domu Hospodina, svého Boha, k naplnění jakéhokoli slibu. Oba dva jsou před Hospodinem, tvým Bohem, ohavní!</verse>
        <verse osisID='Deut.23.20'>Svému bratru nepůjčuj na úrok, ať půjde o peníze, potraviny nebo o cokoli, nač se dává úrok.</verse>
        <verse osisID='Deut.23.21'>Cizinci smíš půjčit na úrok, ale svému bratru půjč bez úroku. Hospodin, tvůj Bůh, ti pak požehná ve všem, k čemu přiložíš ruku v zemi, kterou jdeš obsadit.</verse>
        <verse osisID='Deut.23.22'>Pokud Hospodinu, svému Bohu, něco slíbíš, neotálej to splnit. Hospodin, tvůj Bůh, to od tebe rozhodně očekává, a tak bys měl hřích.</verse>
        <verse osisID='Deut.23.23'>Zdržet se slibu však není žádný hřích.</verse>
        <verse osisID='Deut.23.24'>Co vyšlo z tvých úst, to splň. Co jsi vlastními ústy dobrovolně slíbil Hospodinu, svému Bohu, to vykonej.</verse>
        <verse osisID='Deut.23.25'>Půjdeš-li vinicí svého bližního, můžeš jíst hrozny podle chuti až do sytosti, ale nesmíš je sbírat do nádoby. Půjdeš-li obilím svého bližního, můžeš trhat klasy, ale nesmíš na obilí svého bližního vztáhnout srp.</verse>
      </chapter>
      <chapter osisID='Deut.24'>
        <verse osisID='Deut.24.1'>Může se stát, že se někdo ožení s manželkou, ale ta se mu znelíbí, neboť na ní najde nějakou nepatřičnost. Napíše jí tedy rozlukový list, dá jí ho do ruky a pošle ji pryč z domu.</verse>
        <verse osisID='Deut.24.2'>Ona se po odchodu z jeho domu vdá za jiného muže,</verse>
        <verse osisID='Deut.24.3'>ale ten si ji také zprotiví, napíše jí rozlukový list, dá jí ho do ruky a pošle ji z domu. Anebo tento její druhý manžel zemře.</verse>
        <verse osisID='Deut.24.4'>Její původní manžel, který ji poslal pryč, si ji pak už nebude moci vzít zpět za manželku, neboť už byla poskvrněna. Nesváděj k hříchu lid země, kterou ti Hospodin, tvůj Bůh, dává za dědictví!</verse>
        <verse osisID='Deut.24.5'>Kdo se nedávno oženil, ať nechodí do boje a není povoláván k žádné službě. Na jeden rok ať je uvolněn domů pro potěšení ženy, kterou si vzal.</verse>
        <verse osisID='Deut.24.6'>Nikdo nesmí vzít do zástavy domácí mlýnek, ba ani jeho horní kámen - vždyť by vzal do zástavy sám život!</verse>
        <verse osisID='Deut.24.7'>Bude-li někdo přistižen, že unesl jednoho ze svých bratrů, synů Izraele, aby jej zotročil či prodal, pak ať ten únosce zemře. Odstraň ze svého středu zlo!</verse>
        <verse osisID='Deut.24.8'>Pozor! Při ráně malomocenství pečlivě dodržuj všechny pokyny levitských kněží. Pečlivě dodržujte, co jsem jim přikázal.</verse>
        <verse osisID='Deut.24.9'>Pamatuj, co Hospodin, tvůj Bůh, udělal Miriam na vaší cestě z Egypta.</verse>
        <verse osisID='Deut.24.10'>Když budeš svému bližnímu poskytovat půjčku, nevstupuj do jeho domu, aby sis vybral zástavu.</verse>
        <verse osisID='Deut.24.11'>Zůstaň venku, než ti věřitel přinese zástavu ven.</verse>
        <verse osisID='Deut.24.12'>Bude-li chudý, nechoď spát s pláštěm, který ti dal do zástavy.</verse>
        <verse osisID='Deut.24.13'>Při západu slunce mu zástavu vrať. Když půjde spát ve svém plášti, bude ti žehnat. V tom bude spočívat tvá spravedlnost před Hospodinem, tvým Bohem.</verse>
        <verse osisID='Deut.24.14'>Nevykořisťuj nádeníka, chudého a potřebného, ať už je to tvůj bratr anebo se do některého města ve tvé zemi přistěhoval.</verse>
        <verse osisID='Deut.24.15'>Každý den ještě před západem slunce mu vyplať mzdu. Vždyť je chudý, závisí na tom jeho život! Jinak bude kvůli tobě volat k Hospodinu, a budeš mít hřích.</verse>
        <verse osisID='Deut.24.16'>Rodiče nemohou platit životem za své děti ani děti za své rodiče. Každý zaplatí životem za svůj vlastní hřích.</verse>
        <verse osisID='Deut.24.17'>Nepřekrucuj právo přistěhovalce ani sirotka a nezabavuj roucho vdově.</verse>
        <verse osisID='Deut.24.18'>Pamatuj, že jsi byl v Egyptě otrokem a že tě odtud Hospodin, tvůj Bůh, vykoupil. To proto ti přikazuji, abys činil tyto věci.</verse>
        <verse osisID='Deut.24.19'>Když budeš na svém poli sklízet obilí a zapomeneš na poli snop, nevracej se pro něj. Připadne přistěhovalci, sirotku a vdově, aby ti Hospodin, tvůj Bůh, požehnal ve všem, k čemu přiložíš ruku.</verse>
        <verse osisID='Deut.24.20'>Když budeš střásat své olivy, znovu je po sobě nečeš. Připadnou přistěhovalci, sirotku a vdově.</verse>
        <verse osisID='Deut.24.21'>Když budeš sbírat hrozny na své vinici, znovu je po sobě nečeš. Připadnou přistěhovalci, sirotku a vdově.</verse>
        <verse osisID='Deut.24.22'>Pamatuj, že jsi byl v Egyptě otrokem. To proto ti přikazuji, abys činil tyto věci.</verse>
      </chapter>
      <chapter osisID='Deut.25'>
        <verse osisID='Deut.25.1'>Když mezi lidmi vznikne spor, ať se jdou nechat rozsoudit k soudu. Soudci ať zjednají právo tomu, kdo je v právu, a viníka ať odsoudí.</verse>
        <verse osisID='Deut.25.2'>Zaslouží-li si viník bičování, soudce jej dá položit a zbičovat pod svým dohledem tolika ranami, kolik si zaslouží.</verse>
        <verse osisID='Deut.25.3'>Nechá mu dát čtyřicet ran, ne víc. Kdyby totiž tvůj bratr dostal při bičování více ran, byl by před tebou znevážen.</verse>
        <verse osisID='Deut.25.4'>Mlátícímu dobytčeti nedáš náhubek.</verse>
        <verse osisID='Deut.25.5'>Když budou bratři bydlet pospolu a jeden z nich zemře, aniž by měl syna, neprovdá se žena zesnulého ven z rodiny, za cizího muže. Ať se s ní spojí její švagr; ten ať si ji vezme za ženu, aby splnil švagrovskou povinnost.</verse>
        <verse osisID='Deut.25.6'>Prvorozený, jehož mu porodí, pak ponese jméno onoho zesnulého bratra, aby jeho jméno nevymizelo z Izraele.</verse>
        <verse osisID='Deut.25.7'>Když si ten muž nebude chtít svou švagrovou vzít, půjde švagrová ke stařešinům do městské brány a řekne: "Můj švagr odmítá svému bratru vzbudit potomstvo v Izraeli. Nechce vůči mně splnit svou švagrovskou povinnost!"</verse>
        <verse osisID='Deut.25.8'>Stařešinové města jej tedy předvolají a promluví s ním. Bude-li stát na svém a řekne: "Nechci si ji vzít",</verse>
        <verse osisID='Deut.25.9'>přistoupí k němu jeho švagrová a před zraky stařešinů mu zuje z nohy sandál, plivne mu do tváře a prohlásí: "To si zaslouží muž, který nechce zbudovat rodinu svého bratra!"</verse>
        <verse osisID='Deut.25.10'>Jeho rodina pak bude v Izraeli známá pod jménem "Rodina vyzutého".</verse>
        <verse osisID='Deut.25.11'>Když se budou muži prát, může se stát, že manželka jednoho přistoupí, aby svého muže uchránila před tím, který ho bije. Pokud vztáhne ruku a chytí jej za přirození,</verse>
        <verse osisID='Deut.25.12'>pak jí bez milosti usekni dlaň.</verse>
        <verse osisID='Deut.25.13'>Neměj ve váčku dvojí závaží, jedno těžší a jedno lehčí.</verse>
        <verse osisID='Deut.25.14'>Neměj doma dvojí míru, jednu větší a jednu menší.</verse>
        <verse osisID='Deut.25.15'>Měj naprosto poctivé závaží a naprosto poctivou míru. Pak budeš dlouho živ na zemi, kterou ti dává Hospodin, tvůj Bůh.</verse>
        <verse osisID='Deut.25.16'>Kdokoli totiž činí tyto věci, kdokoli se dopouští křivdy, je před Hospodinem, tvým Bohem, ohavný!</verse>
        <verse osisID='Deut.25.17'>Pamatuj, co ti provedl Amalek na vaší cestě z Egypta:</verse>
        <verse osisID='Deut.25.18'>Aniž se bál Boha, přepadl tě na cestě, když jsi byl námahou vyčerpán, a pobil tvůj zadní voj, všechny, kdo pro slabost zůstávali pozadu.</verse>
        <verse osisID='Deut.25.19'>Až ti Hospodin, tvůj Bůh, dá odpočinout ode všech okolních nepřátel, až obsadíš zemi, kterou ti dává za dědictví, tehdy musíš vyhladit Amalekovu památku pod nebem. Nezapomeň!</verse>
      </chapter>
      <chapter osisID='Deut.26'>
        <verse osisID='Deut.26.1'>Až přijdeš do země, kterou ti Hospodin, tvůj Bůh, dává za dědictví, ovládneš ji a usadíš se v ní,</verse>
        <verse osisID='Deut.26.2'>odděl prvotiny všech plodů, jež sklidíš v zemi, kterou ti dává Hospodin, tvůj Bůh. Vlož je do nůše a jdi na místo, které si Hospodin, tvůj Bůh, vyvolí za příbytek pro své jméno.</verse>
        <verse osisID='Deut.26.3'>Až přijdeš ke knězi, který tam v oněch dnech bude, řekneš mu: "Vyznávám dnes Hospodinu, tvému Bohu, že jsem vstoupil do země, o níž přísahal našim otcům, že nám ji dá."</verse>
        <verse osisID='Deut.26.4'>Kněz od tebe nůši přijme a postaví ji před oltář Hospodina, tvého Boha.</verse>
        <verse osisID='Deut.26.5'>Tehdy před Hospodinem, svým Bohem, prohlásíš: "Můj otec, kočovný Aramejec, sestoupil do Egypta v nepatrném počtu. Tam pobýval a tam se stal národem - velikým, mocným a početným.</verse>
        <verse osisID='Deut.26.6'>Egypťané nás ale trápili, utiskovali a drtili těžkou robotou.</verse>
        <verse osisID='Deut.26.7'>Volali jsme tedy k Hospodinu, Bohu našich otců, a Hospodin nás vyslyšel. Viděl naše utrpení, dřinu a porobu</verse>
        <verse osisID='Deut.26.8'>a vyvedl nás z Egypta mocnou rukou a vztaženou paží, ve veliké hrůze, uprostřed znamení a zázraků.</verse>
        <verse osisID='Deut.26.9'>Přivedl nás až sem a dal nám tuto zemi, zemi oplývající mlékem a medem.</verse>
        <verse osisID='Deut.26.10'>Proto teď přináším prvotiny, první ovoce země, kterou jsi mi, Hospodine, dal." Když to položíš před Hospodina, svého Boha, pokloníš se před ním.</verse>
        <verse osisID='Deut.26.11'>Spolu s levitou a přistěhovalcem se pak budeš radovat ze všeho dobrého, co ti Hospodin, tvůj Bůh, dal.</verse>
        <verse osisID='Deut.26.12'>Když budeš třetího roku, v roce desátků, dokončovat odvod všech desátků ze své úrody, poskytneš je levitovi, přistěhovalci, sirotku a vdově, aby ve tvém městě jedli do sytosti.</verse>
        <verse osisID='Deut.26.13'>Tehdy před Hospodinem, svým Bohem, prohlásíš: "Vynesl jsem z domu, co bylo svaté, a dal jsem to levitovi, přistěhovalci, sirotku a vdově, přesně jak jsi mi přikázal. Nepřestoupil jsem tvé přikázání, nezapomněl jsem ani na jedno.</verse>
        <verse osisID='Deut.26.14'>Nic z toho jsem nejedl ve svém truchlení, nic z toho jsem neubral ve své nečistotě, nic z toho jsem nevěnoval mrtvému. Poslechl jsem Hospodina, svého Boha; zachoval jsem se přesně, jak jsi mi přikázal.</verse>
        <verse osisID='Deut.26.15'>Shlédni tedy ze svého svatého příbytku, z nebe, a požehnej svému lidu Izraeli i zemi, kterou jsi nám dal, jak jsi s přísahou slíbil našim otcům - tu zemi oplývající mlékem a medem!"</verse>
        <verse osisID='Deut.26.16'>Dnešního dne ti Hospodin, tvůj Bůh, přikazuje, abys dodržoval tato ustanovení a pravidla. Proto je pečlivě dodržuj celým srdcem a celou duší.</verse>
        <verse osisID='Deut.26.17'>Dnes prohlašuješ, že Hospodin bude tvým Bohem, že budeš kráčet po jeho cestách, že budeš zachovávat jeho pravidla, přikázání a zákony a že mu budeš poslušný.</verse>
        <verse osisID='Deut.26.18'>Hospodin pak prohlašuje, že budeš jeho lidem, jeho zvláštním pokladem, jak ti zaslíbil. Budeš-li zachovávat všechna jeho přikázání,</verse>
        <verse osisID='Deut.26.19'>pak tě vyvýší, abys měl chválu, věhlas a slávu nade všechny národy, které učinil, a tak budeš svatým lidem Hospodina, svého Boha, jak ti zaslíbil.</verse>
      </chapter>
      <chapter osisID='Deut.27'>
        <verse osisID='Deut.27.1'>Mojžíš tehdy se stařešiny Izraele přikázal lidu: Zachovávejte všechna přikázání, která vám dnes udílím.</verse>
        <verse osisID='Deut.27.2'>V den, kdy přejdeš Jordán do země, kterou ti dává Hospodin, tvůj Bůh, vztyč veliké kameny, které nabílíš vápnem.</verse>
        <verse osisID='Deut.27.3'>Jakmile překročíš Jordán, napiš na ně všechna slova tohoto Zákona. Pak budeš moci vejít do země, kterou ti dává Hospodin, tvůj Bůh - do země oplývající mlékem a medem, kterou ti zaslíbil Hospodin, Bůh tvých otců.</verse>
        <verse osisID='Deut.27.4'>Dnes vám přikazuji: Až přejdete Jordán, vztyčte tyto kameny na hoře Ebal a nabělte je vápnem.</verse>
        <verse osisID='Deut.27.5'>Postav tam oltář Hospodinu, svému Bohu, oltář z kamenů neopracovaných železem.</verse>
        <verse osisID='Deut.27.6'>Až Hospodinu, svému Bohu, postavíš oltář z netknutých kamenů, přineseš na něm Hospodinu, svému Bohu, zápalné oběti.</verse>
        <verse osisID='Deut.27.7'>Přineseš také pokojné oběti, budeš je tam jíst a radovat se před Hospodinem, svým Bohem.</verse>
        <verse osisID='Deut.27.8'>Na ty kameny pak napíšeš všechna slova tohoto Zákona, a to důkladně a zřetelně.</verse>
        <verse osisID='Deut.27.9'>Mojžíš s levitskými kněžími pak promluvil k celému Izraeli: Zmlkni a slyš, Izraeli! Dnešního dne se stáváš lidem Hospodina, svého Boha.</verse>
        <verse osisID='Deut.27.10'>Proto poslouchej Hospodina, svého Boha, a dodržuj jeho přikázání a pravidla, která ti dnes udílím.</verse>
        <verse osisID='Deut.27.11'>Toho dne Mojžíš lidu přikázal:</verse>
        <verse osisID='Deut.27.12'>Až přejdete Jordán, ať se Šimeon, Levi, Juda, Isachar, Josef a Benjamín postaví na hoře Gerizim, aby žehnali lidu.</verse>
        <verse osisID='Deut.27.13'>Ruben, Gád, Ašer, Zabulon, Dan a Neftalí se pak postaví na hoře Ebal, aby zlořečili.</verse>
        <verse osisID='Deut.27.14'>Levité tehdy začnou na všechny Izraelity hlasitě volat:</verse>
        <verse osisID='Deut.27.15'>"Zlořečený, kdo vytesá či odlije modlu, ohavnost před Hospodinem, výtvor šikovných rukou, i kdyby ji schoval do skrýše!" A všechen lid odpoví: "Amen!"</verse>
        <verse osisID='Deut.27.16'>"Zlořečený, kdo zneváží svého otce či matku!" A všechen lid odpoví: "Amen!"</verse>
        <verse osisID='Deut.27.17'>"Zlořečený, kdo posune mezník svého bližního!" A všechen lid odpoví: "Amen!"</verse>
        <verse osisID='Deut.27.18'>"Zlořečený, kdo svede slepého z cesty!" A všechen lid odpoví: "Amen!"</verse>
        <verse osisID='Deut.27.19'>"Zlořečený, kdo překroutí právo přistěhovalce, sirotka či vdovy!" A všechen lid odpoví: "Amen!"</verse>
        <verse osisID='Deut.27.20'>"Zlořečený, kdo obcuje s manželkou svého otce - takový zneuctil svého otce!" A všechen lid odpoví: "Amen!"</verse>
        <verse osisID='Deut.27.21'>"Zlořečený, kdo obcuje s jakýmkoli zvířetem!" A všechen lid odpoví: "Amen!"</verse>
        <verse osisID='Deut.27.22'>"Zlořečený, kdo obcuje se svojí sestrou - dcerou svého otce nebo své matky!" A všechen lid odpoví: "Amen!"</verse>
        <verse osisID='Deut.27.23'>"Zlořečený, kdo obcuje se svou tchyní!" A všechen lid odpoví: "Amen!"</verse>
        <verse osisID='Deut.27.24'>"Zlořečený, kdo tajně zabije svého bližního!" A všechen lid odpoví: "Amen!"</verse>
        <verse osisID='Deut.27.25'>"Zlořečený, kdo se dá uplatit, aby prolil nevinnou krev!" A všechen lid odpoví: "Amen!"</verse>
        <verse osisID='Deut.27.26'>"Zlořečený, kdo by neplnil a nedodržoval slova tohoto Zákona!" A všechen lid odpoví: "Amen!"</verse>
      </chapter>
      <chapter osisID='Deut.28'>
        <verse osisID='Deut.28.1'>Budeš-li opravdově poslouchat Hospodina, svého Boha, a pečlivě dodržovat všechna jeho přikázání, která ti dnes udílím, Hospodin, tvůj Bůh, tě vyvýší nade všechny národy země.</verse>
        <verse osisID='Deut.28.2'>Budeš-li poslouchat Hospodina, svého Boha, přijdou na tebe a dostihnou tě všechna tato požehnání:</verse>
        <verse osisID='Deut.28.3'>Požehnaný budeš ve městě, požehnaný budeš i na poli!</verse>
        <verse osisID='Deut.28.4'>Požehnaný plod tvého lůna, plody tvé půdy, plod tvého dobytka, vrh tvého skotu i mláďata tvého bravu.</verse>
        <verse osisID='Deut.28.5'>Požehnaná tvá nůše i tvá díže!</verse>
        <verse osisID='Deut.28.6'>Požehnaný budeš při vcházení, požehnaný budeš i při vycházení.</verse>
        <verse osisID='Deut.28.7'>Hospodin před tebou porazí nepřátele, kteří tě napadnou. Jednou cestou proti tobě vytáhnou, sedmi cestami před tebou utečou.</verse>
        <verse osisID='Deut.28.8'>Hospodin ti sešle požehnání pro tvé sýpky i pro vše, k čemu přiložíš ruku; Hospodin, tvůj Bůh, ti požehná v zemi, kterou ti dává.</verse>
        <verse osisID='Deut.28.9'>Hospodin si tě zbuduje ve svatý lid, jak ti přísahal, budeš-li zachovávat přikázání Hospodina, svého Boha, a kráčet po jeho cestách.</verse>
        <verse osisID='Deut.28.10'>Všechny národy země spatří, že neseš Hospodinovo jméno, a budou se tě bát.</verse>
        <verse osisID='Deut.28.11'>Hospodin ti dá nadbytek všeho dobrého: plodu tvého lůna, plodu tvého dobytka i plodů tvé země, o níž Hospodin přísahal tvým otcům, že ti ji dá.</verse>
        <verse osisID='Deut.28.12'>Hospodin ti otevře svůj nádherný poklad - nebesa - aby dal tvé zemi déšť v pravý čas a požehnal všechno tvé počínání, takže budeš půjčovat mnohým národům, ale sám si nevypůjčíš.</verse>
        <verse osisID='Deut.28.13'>Hospodin tě učiní hlavou, nikoli chvostem a budeš vždycky nahoře a nikdy dole, budeš-li poslouchat a pečlivě dodržovat přikázání Hospodina, svého Boha, která ti dnes udílím.</verse>
        <verse osisID='Deut.28.14'>Od těchto slov, která vám dnes vydávám, se neuchyluj napravo ani nalevo - nechoď za cizími bohy a nesluž jim!</verse>
        <verse osisID='Deut.28.15'>Nebudeš-li však poslouchat Hospodina, svého Boha, nebudeš-li pečlivě dodržovat všechna jeho přikázání a pravidla, která ti dnes udílím, přijdou na tebe a dostihnou tě všechna tato prokletí:</verse>
        <verse osisID='Deut.28.16'>Prokletý budeš ve městě, prokletý budeš i na poli.</verse>
        <verse osisID='Deut.28.17'>Prokletá tvá nůše i tvá díže.</verse>
        <verse osisID='Deut.28.18'>Prokletý plod tvého lůna, plody tvé půdy, vrh tvého skotu i mláďata tvého bravu.</verse>
        <verse osisID='Deut.28.19'>Prokletý budeš při vcházení, prokletý budeš i při vycházení.</verse>
        <verse osisID='Deut.28.20'>Hospodin na tebe pošle prokletí, děs a zmar při veškerém tvém počínání, dokud nebudeš vyhlazen. Kvůli svému zlému jednání rychle zahyneš, protože jsi ho opustil.</verse>
        <verse osisID='Deut.28.21'>Hospodin tě postihne morem, dokud s tebou neskoncuje v zemi, kterou jdeš obsadit.</verse>
        <verse osisID='Deut.28.22'>Hospodin tě raní úbytěmi, zimnicí a zánětem, palčivým horkem a vyprahlostí, plísní a snětí; to vše tě bude pronásledovat, dokud nezahyneš.</verse>
        <verse osisID='Deut.28.23'>Nebe se ti nad hlavou promění v bronz a země pod tebou v železo.</verse>
        <verse osisID='Deut.28.24'>Hospodin ti pro tvou zem dá místo deště prach; z nebe tě bude zasypávat písek, dokud nebudeš vyhlazen.</verse>
        <verse osisID='Deut.28.25'>Hospodin nechá tvé nepřátele, ať tě porazí. Jednou cestou vytáhneš proti nim, sedmi cestami utečeš před nimi. Staneš se odstrašujícím příkladem pro všechna království země.</verse>
        <verse osisID='Deut.28.26'>Na vašich mrtvolách se bude pást veškeré ptactvo i divá zvěř a nebude, kdo by je odháněl.</verse>
        <verse osisID='Deut.28.27'>Hospodin tě raní egyptskými vředy, nádory, svrabem a prašivinou, z nichž se nikdy nevyléčíš.</verse>
        <verse osisID='Deut.28.28'>Hospodin tě raní šílenstvím, slepotou a pomatením mysli.</verse>
        <verse osisID='Deut.28.29'>I v poledne budeš tápat jako slepec v temnotách. Tvé snažení nebude mít úspěch, po všechny dny budeš jen utiskován a vykořisťován a nebude, kdo by tě zachránil.</verse>
        <verse osisID='Deut.28.30'>Zasnoubíš se s ženou a jiný muž ji zneuctí; postavíš si dům, a nebudeš v něm bydlet; vysázíš vinici, a neokusíš její ovoce.</verse>
        <verse osisID='Deut.28.31'>Tvého býka ti porazí před očima, a nebudeš z něj jíst; tvého osla ti vezmou před nosem a nikdy se ti nevrátí; tvé ovce dají tvým nepřátelům a nebude, kdo by tě zachránil.</verse>
        <verse osisID='Deut.28.32'>Tvé syny a dcery dají cizím lidem; vlastníma očima tomu budeš přihlížet. Celý den pro ně budeš prolévat slzy, ale budeš bezmocný.</verse>
        <verse osisID='Deut.28.33'>Plody tvé země a všechno tvé úsilí zhltne národ, který jsi neznal, a po všechny dny budeš jen utiskován a utlačován.</verse>
        <verse osisID='Deut.28.34'>Zešílíš z podívané, kterou uvidíš.</verse>
        <verse osisID='Deut.28.35'>Hospodin tě na kolenou i stehnech raní nejhoršími vředy, z nichž se nikdy nevyléčíš, od hlavy až k patě.</verse>
        <verse osisID='Deut.28.36'>Hospodin tě odvede i s králem, jehož si ustanovíš, k národu, který jsi neznal ty ani tví otcové. Tam budete sloužit cizím bohům ze dřeva a kamene.</verse>
        <verse osisID='Deut.28.37'>Všem národům, mezi něž tě Hospodin rozptýlí, budeš za strašáka, pořekadlo a posměšek.</verse>
        <verse osisID='Deut.28.38'>I když na poli zaseješ spoustu zrní, sklidíš málo; sežerou je kobylky.</verse>
        <verse osisID='Deut.28.39'>I když vysázíš vinice a budeš je obdělávat, nebudeš mít víno k pití ani skladování; sežerou to červi.</verse>
        <verse osisID='Deut.28.40'>I když budeš mít olivy po celém kraji, nepomažeš se olejem; tvá oliva opadá.</verse>
        <verse osisID='Deut.28.41'>I když zplodíš syny a dcery, nezůstanou ti; odejdou do zajetí.</verse>
        <verse osisID='Deut.28.42'>Všechny tvé stromy a plody tvé země si vezme hmyz.</verse>
        <verse osisID='Deut.28.43'>Přistěhovalec ve tvém středu tě bude přerůstat výš a výš a ty budeš klesat níž a níž.</verse>
        <verse osisID='Deut.28.44'>On bude půjčovat tobě, a ne ty jemu; on bude hlavou a ty ocasem.</verse>
        <verse osisID='Deut.28.45'>Všechna tato prokletí na tebe přijdou, protože jsi neposlouchal Hospodina, svého Boha, a nedodržoval jeho přikázání a pravidla, která jsem ti udělil. Budou tě pronásledovat a stíhat, dokud nebudeš vyhlazen.</verse>
        <verse osisID='Deut.28.46'>Budou na tobě i na tvém semeni znamením a divem až navěky.</verse>
        <verse osisID='Deut.28.47'>Když jsi měl naprostou hojnost, nesloužil jsi s radostným a vděčným srdcem Hospodinu, svému Bohu.</verse>
        <verse osisID='Deut.28.48'>Proto budeš sloužit svým nepřátelům, které na tebe Hospodin pošle, a to v hladu a žízni, v nahotě a naprostém nedostatku. Vloží na tvou šíji železné jho, dokud tě nevyhladí.</verse>
        <verse osisID='Deut.28.49'>Z daleka, až od konce světa, na tebe Hospodin přivede národ, jenž přiletí jako orel, národ, jehož jazyku nerozumíš,</verse>
        <verse osisID='Deut.28.50'>surový národ, jenž nebere ohled na starce a neslituje se nad dítětem.</verse>
        <verse osisID='Deut.28.51'>Bude požírat plod tvého dobytka i plody tvé půdy, dokud nebudeš vyhlazen. Nenechá ti obilí, víno ani olej, vrh tvého skotu ani mláďata tvého bravu, dokud tě nevyhubí.</verse>
        <verse osisID='Deut.28.52'>Sevře tě ve tvých všech městech po celé zemi, dokud se nezhroutí tvé vysoké hradby a opevnění, na něž jsi spoléhal. Sevře tě ve všech tvých městech po celé zemi, kterou ti dal Hospodin, tvůj Bůh!</verse>
        <verse osisID='Deut.28.53'>V tom zoufalém sevření, až tě sevřou tví nepřátelé, budeš pojídat svůj vlastní plod - maso vlastních synů a vlastních dcer, které ti dal Hospodin, tvůj Bůh.</verse>
        <verse osisID='Deut.28.54'>Nejcitlivější a nejchoulostivější z vás se bude lakomě ohlížet po svém bratru, po manželce ve svém náručí i po dětech, které mu ještě zbyly.</verse>
        <verse osisID='Deut.28.55'>V tom zoufalém sevření, až tě tví nepřátelé sevřou ve všech tvých městech, nedá nikomu ani kousek masa svých dětí. Bude je pojídat, protože mu nic jiného nezbylo.</verse>
        <verse osisID='Deut.28.56'>Nejcitlivější a nejchoulostivější z vás, která se dříve pro samý útlocit a choulostivost sotva dotkla země špičkou nohy, se bude lakomě ohlížet po manželovi ve svém náručí, po svém synu i své dceři,</verse>
        <verse osisID='Deut.28.57'>po plodovém lůžku, které jí vyjde mezi nohama, i po děťátkách, která porodí. V tom naprostém nedostatku a v zoufalém sevření, až tě tví nepřátelé sevřou ve tvých městech, je tajně sní!</verse>
        <verse osisID='Deut.28.58'>Nebudeš-li pečlivě dodržovat všechna slova tohoto Zákona, zapsaná v této knize, nebudeš-li mít úctu k tomu slavnému a hroznému Jménu, k Hospodinu, svému Bohu,</verse>
        <verse osisID='Deut.28.59'>pak Hospodin podivuhodně rozmnoží tvé rány i rány tvého semene - mohutné a vytrvalé rány, hrozné a vytrvalé nemoci!</verse>
        <verse osisID='Deut.28.60'>Obrátí na tebe všechny egyptské choroby, jichž ses děsil, a tak tě postihnou.</verse>
        <verse osisID='Deut.28.61'>Hospodin na tebe přivede i všechny nemoci a všechny rány, které nejsou zapsány v knize tohoto Zákona, dokud nebudeš vyhlazen.</verse>
        <verse osisID='Deut.28.62'>Protože jsi neposlouchal Hospodina, svého Boha, zůstane vás jen nepatrný počet, ačkoli vás bylo jako hvězd na nebi!</verse>
        <verse osisID='Deut.28.63'>Stane se, že tak jako vám Hospodin rád prokazoval dobrodiní a dával vám vzrůst, stejně tak rád vás Hospodin zničí a vyhladí, takže budete vyrváni ze země, kterou přicházíš obsadit.</verse>
        <verse osisID='Deut.28.64'>Hospodin vás rozptýlí mezi všechny národy, od jednoho konce světa po druhý. Tam budete sloužit cizím bohům, které jsi nepoznal ty ani tví otcové, bohům ze dřeva a z kamene.</verse>
        <verse osisID='Deut.28.65'>Mezi těmi národy si však neoddychneš; nenajdeš tam odpočinek ani pro své chodidlo. Hospodin ti tam dá bázlivé srdce, vyhaslé oči a sklíčenou duši.</verse>
        <verse osisID='Deut.28.66'>Tvůj život bude stále viset na vlásku, v noci i ve dne se budeš strachovat, nikdy si nebudeš jistý životem!</verse>
        <verse osisID='Deut.28.67'>Kvůli obavám, kterých se bojíš, a kvůli podívané, kterou uvidíš, budeš ráno vzdychat: "Kéž by byl večer!" a večer zas: "Kéž by bylo ráno!"</verse>
        <verse osisID='Deut.28.68'>Hospodin tě vrátí do Egypta! S naříkáním půjdeš cestou, o níž jsem ti řekl, že už ji nikdy nespatříš. Tam se budete prodávat svým nepřátelům za otroky a otrokyně, ale nikdo vás ani nebude chtít koupit. Toto jsou slova smlouvy, o níž Hospodin Mojžíšovi přikázal, aby ji uzavřel se syny Izraele v moábské zemi, kromě smlouvy, kterou s nimi uzavřel na Orébu.</verse>
      </chapter>
      <chapter osisID='Deut.29'>
        <verse osisID='Deut.29.1'>Mojžíš svolal celý Izrael a řekl jim: Sami jste v egyptské zemi viděli vše, co Hospodin před vašima očima udělal s faraonem, se všemi jeho služebníky a s celou jeho zemí.</verse>
        <verse osisID='Deut.29.2'>Na vlastní oči jsi viděl veliké zkoušky, znamení a ty veliké divy.</verse>
        <verse osisID='Deut.29.3'>Až do dnešního dne vám však Hospodin nedal srdce k porozumění, oči k vidění ani uši k slyšení.</verse>
        <verse osisID='Deut.29.4'>Čtyřicet let jsem vás vodil po poušti. Vaše oděvy na vás nezchátraly, obuv na vašich nohou nezpuchřela,</verse>
        <verse osisID='Deut.29.5'>chléb jste nejedli a víno ani pivo nepili. To vše proto, abyste poznali, že já jsem Hospodin, váš Bůh.</verse>
        <verse osisID='Deut.29.6'>Když jste došli až sem, vytáhl proti vám do boje chešbonský král Sichon a bášanský král Og, ale porazili jsme je.</verse>
        <verse osisID='Deut.29.7'>Jejich zem jsme zabrali a dali ji za dědictví synům Rubenovým, Gádovým a polovině kmene Manasesova.</verse>
        <verse osisID='Deut.29.8'>Zachovávejte slova této smlouvy. Plňte je, a bude se dařit veškeré vaše počínání.</verse>
        <verse osisID='Deut.29.9'>Vy všichni dnes stojíte před Hospodinem, svým Bohem - vaši kmenoví náčelníci, vaši stařešinové a správcové, všichni izraelští muži,</verse>
        <verse osisID='Deut.29.10'>vaše děti a ženy i cizinci žijící ve vašem táboře, od dřevařů po nosiče vody -</verse>
        <verse osisID='Deut.29.11'>abyste vstoupili do přísežné smlouvy Hospodina, svého Boha. Tu s tebou Hospodin, tvůj Bůh, dnes uzavírá,</verse>
        <verse osisID='Deut.29.12'>aby si tě ustavil za lid a stal se tvým Bohem, jak ti slíbil a jak to přísahal tvým otcům Abrahamovi, Izákovi a Jákobovi.</verse>
        <verse osisID='Deut.29.13'>Tuto přísežnou smlouvu uzavírám nejen s vámi,</verse>
        <verse osisID='Deut.29.14'>kdo tu dnes společně stojíte před Hospodinem, naším Bohem, ale i s těmi, kdo tu dnes s námi nejsou.</verse>
        <verse osisID='Deut.29.15'>Sami víte, jak jsme žili v Egyptě a jak jsme cestou sem prošli územím různých národů.</verse>
        <verse osisID='Deut.29.16'>Viděli jste jejich nechutnosti, jejich hnusné modly - dřevo a kamení, stříbro a zlato, jichž se drží.</verse>
        <verse osisID='Deut.29.17'>Ať se mezi vámi nevyskytne muž ani žena, rodina ani kmen, jenž by se dnes v srdci odvrátil od Hospodina, našeho Boha, a šel by sloužit bohům oněch národů. Ať se mezi vámi nevyskytne kořen plodící takový hořký jed!</verse>
        <verse osisID='Deut.29.18'>Kdyby takový člověk uslyšel tato přísežná slova, možná by si představoval požehnání a říkal by si: "I když se řídím jen svým zatvrzelým srdcem, budu se mít dobře!" (Jako by počítal zpitého mezi žíznivé.)</verse>
        <verse osisID='Deut.29.19'>Hospodin nikomu takovému nikdy neodpustí - naopak, vzplane proti němu Hospodinův vášnivý hněv! Hospodin jej zahrne každou kletbou zapsanou v této knize Zákona a jeho jméno pod nebem vymaže.</verse>
        <verse osisID='Deut.29.20'>Hospodin jej k jeho zkáze oddělí ode všech kmenů Izraele a naloží s ním podle všech kleteb smlouvy zapsané v této knize Zákona.</verse>
        <verse osisID='Deut.29.21'>Budoucí pokolení, vaši synové, kteří vás nahradí, i cizinec, který přijde z daleké země, pak spatří pohromy, které postihnou tuto zem, a neduhy, jimiž ji Hospodin vyčerpá, a řeknou:</verse>
        <verse osisID='Deut.29.22'>"Všechna zem spálená sírou a solí, nic se neseje, nic neraší, ani stéblo trávy na ní neroste - tak přece byla rozvrácena Sodoma a Gomora, Adma a Cebojim, které Hospodin rozvrátil v zuřivém hněvu!"</verse>
        <verse osisID='Deut.29.23'>Všechny národy se budou ptát: "Proč to Hospodin té zemi provedl? Proč takový výbuch hněvu?"</verse>
        <verse osisID='Deut.29.24'>A dostanou odpověď: "Protože opustili smlouvu Hospodina, Boha svých otců, kterou s nimi uzavřel, když je vyvedl z Egypta.</verse>
        <verse osisID='Deut.29.25'>Odešli sloužit cizím bohům a klaněli se jim - bohům, které nepoznali a které jim neurčil.</verse>
        <verse osisID='Deut.29.26'>Proto Hospodin vzplanul vůči této zemi hněvem a přivedl na ni každé prokletí zapsané v této knize.</verse>
        <verse osisID='Deut.29.27'>Hospodin je v zuřivém hněvu a hrozném rozlícení vyrval z jejich země a vyhnal je do jiné země, kde jsou až dodnes."</verse>
        <verse osisID='Deut.29.28'>Skryté věci náležejí Hospodinu, našemu Bohu. Zjevné věci však navěky náležejí nám a našim synům - totiž abychom plnili všechna slova tohoto Zákona.</verse>
      </chapter>
      <chapter osisID='Deut.30'>
        <verse osisID='Deut.30.1'>Všechny tyto věci, požehnání i prokletí, jež ti předkládám, na tebe přijdou. Kdekoli budeš mezi všemi národy, do nichž tě Hospodin, tvůj Bůh, zažene, můžeš si je vzít k srdci</verse>
        <verse osisID='Deut.30.2'>a obrátit se zpět k Hospodinu, svému Bohu. Až ho budeš spolu se svými syny poslouchat celým srdcem a celou duší, jak ti to dnes přikazuji,</verse>
        <verse osisID='Deut.30.3'>potom Hospodin, tvůj Bůh, obrátí tvůj úděl. Slituje se nad tebou, vrátí tě zpět a shromáždí tě ze všech národů, mezi něž tě Hospodin, tvůj Bůh, rozptýlil.</verse>
        <verse osisID='Deut.30.4'>I kdybys byl zahnán na sám konec světa, i odtamtud tě Hospodin, tvůj Bůh, shromáždí, i odtamtud tě posbírá!</verse>
        <verse osisID='Deut.30.5'>Hospodin, tvůj Bůh, tě přivede do země, kterou získali tví otcové, a znovu ji získáš. Způsobí, aby se ti vedlo šťastně, a rozmnoží tě více než tvé otce.</verse>
        <verse osisID='Deut.30.6'>Hospodin obřeže tvé srdce a srdce tvého semene, a budeš milovat Hospodina, svého Boha, celým srdcem a celou duší, a nalezneš život.</verse>
        <verse osisID='Deut.30.7'>Hospodin, tvůj Bůh, pak všechny tyto kletby uvede na tvé nepřátele, kteří tě nenáviděli a kteří tě pronásledovali.</verse>
        <verse osisID='Deut.30.8'>Ty pak budeš znovu poslouchat Hospodina a dodržovat všechna jeho přikázání, která ti dnes udílím.</verse>
        <verse osisID='Deut.30.9'>Hospodin, tvůj Bůh, ti proto vrchovatě požehná ve všem tvém počínání, v plodu tvého lůna, v plodu tvého dobytka i v plodech tvé půdy. Hospodin se bude znovu těšit z tvého blahobytu, jako se těšil z blahobytu tvých otců,</verse>
        <verse osisID='Deut.30.10'>když budeš poslouchat Hospodina, svého Boha, a dodržovat jeho přikázání a pravidla zapsaná v této knize Zákona a když se obrátíš k Hospodinu, svému Bohu, celým srdcem a celou duší.</verse>
        <verse osisID='Deut.30.11'>Přikázání, které ti dnes vydávám, není nad tvé síly, není ti nijak vzdálené!</verse>
        <verse osisID='Deut.30.12'>Není na nebi, abys říkal: "Kdo z nás vystoupí na nebe, aby nám je odtud přinesl a oznámil nám je, abychom je mohli plnit?"</verse>
        <verse osisID='Deut.30.13'>Není za mořem, abys říkal: "Kdo z nás se vydá za moře, aby nám je odtud přinesl a oznámil nám je, abychom je mohli plnit?"</verse>
        <verse osisID='Deut.30.14'>Naopak, to slovo je ti velmi blízké - je ve tvých ústech a ve tvém srdci. Jen je plň!</verse>
        <verse osisID='Deut.30.15'>Pohleď, co ti dnes předkládám: Život a blahobyt, nebo smrt a neštěstí.</verse>
        <verse osisID='Deut.30.16'>Proto ti dnes přikazuji: Miluj Hospodina, svého Boha, kráčej po jeho cestách a zachovávej jeho přikázání, pravidla a zákony. Pak budeš žít a růst a Hospodin, tvůj Bůh, ti bude žehnat v zemi, kterou přicházíš obsadit.</verse>
        <verse osisID='Deut.30.17'>Pokud se však v srdci odvrátíš a nebudeš poslušný, ale necháš se strhnout, aby ses klaněl cizím bohům a sloužil jim,</verse>
        <verse osisID='Deut.30.18'>pak vám dnes oznamuji, že zcela vyhynete; v zemi za Jordánem, kterou jdete obsadit, dlouho nezůstanete.</verse>
        <verse osisID='Deut.30.19'>Volám si dnes proti vám za svědky nebe a zemi: Dnes jsem vám předložil život a smrt, požehnání a prokletí. Vyber si život, a budeš živ ty i tvé símě.</verse>
        <verse osisID='Deut.30.20'>Miluj Hospodina, svého Boha, poslouchej ho a přimkni k němu. Vždyť na tom záleží tvůj život a délka tvých dnů! Pak budeš moci žít v zemi, o níž Hospodin přísahal tvým otcům, Abrahamovi, Izákovi a Jákobovi, že jim ji dá.</verse>
      </chapter>
      <chapter osisID='Deut.31'>
        <verse osisID='Deut.31.1'>Když Mojžíš domluvil tato slova všemu Izraeli,</verse>
        <verse osisID='Deut.31.2'>řekl jim: "Je mi už sto dvacet let; nemohu dále vycházet a vcházet před vámi. Navíc mi Hospodin řekl: ‚Tento Jordán nepřejdeš.'</verse>
        <verse osisID='Deut.31.3'>Sám Hospodin, váš Bůh, půjde před vámi. On sám před vámi vyhladí ony národy, abyste obsadili jejich zem. Jak Hospodin řekl, půjde před vámi Jozue.</verse>
        <verse osisID='Deut.31.4'>Hospodin s nimi naloží, jako naložil s emorejskými králi Sichonem a Ogem, které vyhladil, i s jejich zemí.</verse>
        <verse osisID='Deut.31.5'>Až ti je Hospodin, tvůj Bůh, vydá, naložte s nimi přesně podle příkazu, který jsem vám dal.</verse>
        <verse osisID='Deut.31.6'>Buďte silní a stateční, nebojte se jich ani nelekejte. Sám Hospodin, váš Bůh, jde přece s vámi; on vás neopustí ani nenechá!"</verse>
        <verse osisID='Deut.31.7'>Nato Mojžíš zavolal Jozuu a před očima celého Izraele mu řekl: "Buď silný a statečný, neboť ty vejdeš s tímto lidem do země, o níž Hospodin přísahal našim otcům, že jim ji dá. Právě ty jim ji předáš do dědictví.</verse>
        <verse osisID='Deut.31.8'>Sám Hospodin jde před tebou, on sám bude s tebou. On tě neopustí ani nenechá, neboj se a nestrachuj."</verse>
        <verse osisID='Deut.31.9'>Když Mojžíš sepsal tento Zákon, předal jej levitským kněžím, kteří nosili Truhlu Hospodinovy smlouvy, i všem izraelským stařešinům.</verse>
        <verse osisID='Deut.31.10'>Mojžíš jim přikázal: "Každého sedmého roku, v roce určeném k promíjení dluhů, během Slavnosti stánků</verse>
        <verse osisID='Deut.31.11'>se sejde všechen Izrael, aby se ukázal před Hospodinem, tvým Bohem, na místě, které si on vyvolí. Tehdy budeš celému Izraeli předčítat tento Zákon, tak aby jej slyšeli.</verse>
        <verse osisID='Deut.31.12'>Shromážděte lid - muže, ženy, děti i přistěhovalce žijící ve vašich branách - aby jej slyšeli a učili se ctít Hospodina, vašeho Boha, a pečlivě dodržovali všechna slova tohoto Zákona.</verse>
        <verse osisID='Deut.31.13'>Tak to uslyší i jejich synové, kteří toto vše nezažili, a budou se učit ctít Hospodina, vašeho Boha, po všechny dny vašeho života v zemi za Jordánem, kterou jdete obsadit."</verse>
        <verse osisID='Deut.31.14'>Hospodin Mojžíšovi řekl: "Hle, přiblížil se den tvé smrti. Zavolej Jozuu a postavte se do Stanu setkávání, kde mu dám pověření." Mojžíš a Jozue tedy šli a postavili se do Stanu setkávání.</verse>
        <verse osisID='Deut.31.15'>Hospodin se ve Stanu ukázal v oblakovém sloupu. Oblakový sloup se postavil nad vchodem do Stanu.</verse>
        <verse osisID='Deut.31.16'>Hospodin Mojžíšovi řekl: "Hle, brzy ulehneš ke svým otcům. Tento lid pak vstane a půjde smilnit s cizími bohy, mezi nimiž se ocitne v zemi, do níž přichází. Opustí mne a zruší smlouvu, kterou jsem s nimi uzavřel.</verse>
        <verse osisID='Deut.31.17'>V ten den proti nim vzplane můj hněv; opustím je a skryji před nimi svou tvář. Tehdy je potkají veliké pohromy a soužení, takže se stanou snadnou kořistí. V ten den si řeknou: ‚Nepotkala nás ta hrozná neštěstí proto, že uprostřed nás není náš Bůh?'</verse>
        <verse osisID='Deut.31.18'>Kvůli všemu zlu, které napáchali, však v ten den zcela skryji svou tvář - vždyť se obrátili k cizím bohům!</verse>
        <verse osisID='Deut.31.19'>Proto teď napište tuto píseň. Nauč ji syny Izraele a vlož jim ji do úst, aby mi ta píseň byla svědkem proti synům Izraele.</verse>
        <verse osisID='Deut.31.20'>Až je přivedu do země oplývající mlékem a medem, kterou jsem s přísahou zaslíbil jejich otcům, budou jíst do sytosti, až k otylosti. Tehdy se obrátí k cizím bohům a budou jim sloužit; mnou pak pohrdnou a mou smlouvu zruší.</verse>
        <verse osisID='Deut.31.21'>Až je pak potkají hrozné pohromy a soužení, bude tato píseň vypovídat jako svědek proti nim (nebude totiž zapomenuta, ani jejich potomkům nesejde ze rtů). Již dnes přece znám jejich představy i skutky, ještě než je uvedu do země, kterou jsem jim s přísahou zaslíbil."</verse>
        <verse osisID='Deut.31.22'>Mojžíš tu píseň napsal ještě téhož dne a syny Izraele ji naučil.</verse>
        <verse osisID='Deut.31.23'>Nato Hospodin přikázal Jozuovi, synu Nunovu: "Buď silný a statečný! Ty přivedeš syny Izraele do země, kterou jsem jim s přísahou zaslíbil, a já budu s tebou."</verse>
        <verse osisID='Deut.31.24'>Když Mojžíš sepsal slova tohoto Zákona od začátku až do konce,</verse>
        <verse osisID='Deut.31.25'>přikázal levitům nosícím Truhlu Hospodinovy smlouvy:</verse>
        <verse osisID='Deut.31.26'>"Vezměte tuto knihu Zákona a uložte ji vedle Truhly smlouvy Hospodina, našeho Boha, ať je tam svědkem proti vám.</verse>
        <verse osisID='Deut.31.27'>Znám přece vaši vzpurnost a tvrdošíjnost! Hle, bouříte se proti Hospodinu už dnes, když jsem mezi vámi. Čím spíš poté, co umřu?</verse>
        <verse osisID='Deut.31.28'>Shromážděte ke mně všechny stařešiny svých kmenů a své správce, abych jim přednesl tato slova a dosvědčil je před nebem a zemí.</verse>
        <verse osisID='Deut.31.29'>Vím, že po mé smrti se zvrhnete a sejdete z cesty, kterou jsem vám přikázal. Budete-li v očích Hospodina, svého Boha, páchat špatnost a popouzet ho svými výtvory, potká vás nakonec neštěstí."</verse>
        <verse osisID='Deut.31.30'>Mojžíš pak celému izraelskému shromáždění přednesl slova této písně od začátku až do konce:</verse>
      </chapter>
      <chapter osisID='Deut.32'>
        <verse osisID='Deut.32.1'>Naslouchejte, nebesa, neboť promluvím, poslechni, země, výroky úst mých.</verse>
        <verse osisID='Deut.32.2'>Kéž se mé naučení lije jako déšť, kéž se jak rosa snáší moje řeč, kéž je jak sprška pro zeleň a jako liják bylině.</verse>
        <verse osisID='Deut.32.3'>Jméno Hospodinovo totiž provolám - chvalte velebnost našeho Boha!</verse>
        <verse osisID='Deut.32.4'>On je Skála! Jeho dílo je dokonalé, všechny jeho cesty pravé jsou. Věrný je Bůh, každé křivdy vzdálen, on je spravedlivý a upřímný!</verse>
        <verse osisID='Deut.32.5'>Jeho nesynové se ale zvrhli, zkažení jsou, zvrácený a zpustlý rod.</verse>
        <verse osisID='Deut.32.6'>Takhle se Hospodinu odplácíte, lide nerozumný a nemoudrý? Copak on není tvůj Otec a Stvořitel, který tě učinil a upevnil?</verse>
        <verse osisID='Deut.32.7'>Na dávné dny si teď vzpomeň, na léta všech pokolení myslete. Svého otce ptej se, poučí tě, svých stařešinů a poví ti:</verse>
        <verse osisID='Deut.32.8'>Když Nejvyšší usazoval národy, lidské syny když rozmístil na zemi, dle počtu synů Izraele hranice ostatním lidem vymezil.</verse>
        <verse osisID='Deut.32.9'>Hospodinův lid je jeho dědictví, Jákob je jeho vlastní pozemek.</verse>
        <verse osisID='Deut.32.10'>V pouštní krajině ho našel, v pustině divé, kvílící. Obklopil jej a pečoval o něj, jak oko v hlavě chránil jej.</verse>
        <verse osisID='Deut.32.11'>Jako když orlice bdí nad hnízdem a vznáší se nad svými mladými, křídly rozpjatými v pádu chytí je a dál je nese na svých perutích.</verse>
        <verse osisID='Deut.32.12'>Hospodin sám je takto provázel, žádný cizí bůh nebyl s ním!</verse>
        <verse osisID='Deut.32.13'>Dovedl svůj lid na výšiny země, úrodou pole aby sytil se. Medem ze skály je napájel, olejem ze skály přetvrdé,</verse>
        <verse osisID='Deut.32.14'>smetanou od krav i mlékem koz. Těmi nejlepšími jehňaty je sytil, berany i kozly z Bášanu, pšeničnou moukou nejvybranější; i víno rudých hroznů směl jsi pít!</verse>
        <verse osisID='Deut.32.15'>Ješurun ale ztučněl, zbujněl. Ztučněl jsi, ztloustl, spravil ses! Opustil Boha, jenž učinil jej, Skálu své spásy potupil.</verse>
        <verse osisID='Deut.32.16'>Cizími bohy popouzeli Boha, ohavnostmi jej dráždili.</verse>
        <verse osisID='Deut.32.17'>Obětovali ďáblům, a ne Bohu, těm novým bohům, jež nikdy neznali, těm, co až nedávno se objevili - vaši otcové je neměli!</verse>
        <verse osisID='Deut.32.18'>Zbavil ses Skály, která zplodila tě, na Boha, svého rodiče, jsi zapomněl.</verse>
        <verse osisID='Deut.32.19'>Hospodin to viděl! Odmítl je, na své syny a dcery dostal zlost.</verse>
        <verse osisID='Deut.32.20'>Řekl: "Svou tvář před nimi ukryji a uvidím, jak dopadnou! Zvrácené pokolení - to jsou oni, synové, kteří věrnost neznají.</verse>
        <verse osisID='Deut.32.21'>Nebohem svým vzbudili mé žárlení, popudili mě svými marnostmi. Nelidem proto vzbudím jejich žárlení, nerozumným národem je popudím.</verse>
        <verse osisID='Deut.32.22'>Už vzplanul oheň mého hněvu, už šlehá do hlubin podsvětí. Pohltí zemi i její úrodu, zapálí i horské základy!</verse>
        <verse osisID='Deut.32.23'>Zavalím je samým neštěstím, své šípy na ně vystřílím.</verse>
        <verse osisID='Deut.32.24'>Hladem až budou vysíleni, horečkou stráveni i morem urputným, pak na ně pošlu zuby šelem, v prachu je potká hadí jed!</verse>
        <verse osisID='Deut.32.25'>V ulicích bude řádit meč, v domech zavládne hrůza nad mládencem i děvčetem, nad děťátkem i mužem v šedinách!</verse>
        <verse osisID='Deut.32.26'>Zamýšlel jsem, že je rozdrtím, jejich památku že mezi lidmi vyhladím.</verse>
        <verse osisID='Deut.32.27'>Děsím se ale zpupnosti nepřítele, jak si to jejich protivníci vyloží. Že řeknou: ‚To naše ruka přemohla je, to vůbec neudělal Hospodin!'"</verse>
        <verse osisID='Deut.32.28'>Ten národ úplně ztratil soudnost, docela cizí je mu rozumnost.</verse>
        <verse osisID='Deut.32.29'>S trochou moudrosti by pochopili, porozuměli by, jak dopadnou.</verse>
        <verse osisID='Deut.32.30'>Jak to, že jeden jich honí tisíce a dva jich obrátí deset tisíc na útěk? To museli být svou Skálou prodáni, musel je vydat Hospodin!</verse>
        <verse osisID='Deut.32.31'>Jejich skála přece není jak Skála naše, to mohou naši nepřátelé dosvědčit!</verse>
        <verse osisID='Deut.32.32'>Jejich réva je z révy sodomské, původem z vinic Gomory. Jejich hrozny jsou jedovaté, jejich plody plné hořkosti.</verse>
        <verse osisID='Deut.32.33'>Jejich víno je dračí utrejch, jed zmijí, ten nejprudší.</verse>
        <verse osisID='Deut.32.34'>"Což není u mne dobře uloženo, zapečetěno v mých sklepích vybraných?</verse>
        <verse osisID='Deut.32.35'>Má je pomsta, já zjednám odplatu! Noha jim uklouzne v čas náležitý, den jejich pohromy blíží se, jejich úděl už je pro ně připraven!"</verse>
        <verse osisID='Deut.32.36'>Ano, Hospodin bude svůj lid hájit a nad svými služebníky se slituje, až uvidí, že už je opustily síly, s pánem i kmánem že konec je.</verse>
        <verse osisID='Deut.32.37'>Zeptá se: "Kde jsou ti jejich bohové, ta skála, v níž útočiště hledali?</verse>
        <verse osisID='Deut.32.38'>Kde jsou ti, kdo jedli tuk jejich obětí, kdo pili víno jejich úliteb? Jen ať vstanou, aby vám pomohli, ať se vám stanou úkrytem!</verse>
        <verse osisID='Deut.32.39'>Prohlédněte - já, jen já jsem jediný a není Boha kromě mne. Já dávám smrt a život daruji, já mohu zranit i uzdravit - z mé ruky vás nikdo nevyrve!</verse>
        <verse osisID='Deut.32.40'>Svou ruku pozvedám k nebia přísahám: Jakože žiji navěky,</verse>
        <verse osisID='Deut.32.41'>jakmile čepel svého meče zostřím, má ruka právo uchopí! Vykonám pomstu nad svými nepřáteli, těm, kdo mě nenávidí, odplatím.</verse>
        <verse osisID='Deut.32.42'>Své šípy opiji jejich krví, můj meč se jejich masem nasytí, krví padlých i zajatých, hlavami nepřátel a jejich vůdci."</verse>
        <verse osisID='Deut.32.43'>Jásejte, národy, tak jako jeho lid! On jistě pomstí krev služebníků svých, vykoná pomstu nad svými protivníky, od krve očistí svou zem i lid.</verse>
        <verse osisID='Deut.32.44'>Mojžíš šel a přednesl všechna slova této písně lidu. Byl s ním také Hošea, syn Nunův.</verse>
        <verse osisID='Deut.32.45'>A když Mojžíš domluvil všechna tato slova celému Izraeli,</verse>
        <verse osisID='Deut.32.46'>řekl jim: "Všechna tato slova, jimiž jsem vás dnes varoval, si vezměte k srdci. Předávejte je svým synům, aby pečlivě dodržovali všechna slova tohoto Zákona.</verse>
        <verse osisID='Deut.32.47'>To slovo pro vás vůbec není plané - vždyť je to váš život! Díky němu budete dlouho živi v zemi, kterou jdete za Jordán obsadit."</verse>
        <verse osisID='Deut.32.48'>Téhož dne Hospodin promluvil k Mojžíšovi:</verse>
        <verse osisID='Deut.32.49'>"Vystup na toto pohoří Abarim, na horu Nebó v moábské zemi naproti Jerichu, a pohleď na kanaánskou zem, kterou dám do vlastnictví synům Izraele.</verse>
        <verse osisID='Deut.32.50'>Na hoře, na niž vystoupíš, pak zemřeš a budeš připojen ke svému lidu stejně, jako zemřel tvůj bratr Áron na hoře Hór a byl připojen ke svému lidu.</verse>
        <verse osisID='Deut.32.51'>To proto, že jste mě zradili uprostřed synů Izraele při vodách Meriby v Kádeši na poušti Cin, místo abyste uprostřed synů Izraele prokázali mou svatost.</verse>
        <verse osisID='Deut.32.52'>Ano, spatříš tu zemi před sebou, ale nevejdeš tam. Do země, kterou dávám synům Izraele, nevkročíš."</verse>
      </chapter>
      <chapter osisID='Deut.33'>
        <verse osisID='Deut.33.1'>Toto je požehnání, které Boží muž Mojžíš před svou smrtí udělil synům Izraele.</verse>
        <verse osisID='Deut.33.2'>Řekl: "Hospodin přišel ze Sinaje, ze Seíru, jako když slunce vychází, tak jim z pohoří Paran zazářil. S nesčíslnými tisíci kráčel od Kádeše, oheň Zákona vzešel z jeho pravice.</verse>
        <verse osisID='Deut.33.3'>Ó, jak miluješ lidi! Všechny své svaté v ruce máš. Oni se k tvým nohám přivinuli, aby přijímali slova tvá -</verse>
        <verse osisID='Deut.33.4'>Zákon, jenž Mojžíš vydal nám, dědictví shromáždění Jákobova.</verse>
        <verse osisID='Deut.33.5'>Ješurunovi stal se králem, vůdcové lidu když sešli se společně s kmeny Izraele.</verse>
        <verse osisID='Deut.33.6'>Ruben ať žije, ať nikdy nevymře, ač jeho mužů jen hrstka je!"</verse>
        <verse osisID='Deut.33.7'>O Judovi řekl: "Vyslýchej, Hospodine, hlas Judův, k jeho lidu jej zpět přiváděj. Když bojuje svou vlastní rukou, proti nepřátelům mu pomáhej."</verse>
        <verse osisID='Deut.33.8'>O Levim řekl: "Kéž tvé urim a tumim, Hospodine, připadne muži tobě věrnému! Zkusils jej onou zkouškou v Masse, přel ses s ním u vod sváru v Meribě.</verse>
        <verse osisID='Deut.33.9'>O otci i matce řekl: ‚Nehledím na ně!' Na vlastní bratry nebral zřetel a ke svým dětem neznal se. Ano, tvé slovo zachovali, tvou smlouvu budou střežit levité.</verse>
        <verse osisID='Deut.33.10'>Jákoba budou tvým pravidlům učit a Zákonu tvému Izrael. Kadidlo před tebe budou klást, zápaly přinášet ti na oltář.</verse>
        <verse osisID='Deut.33.11'>Požehnej, Hospodine, jeho síle, v díle jeho rukou zalíbení měj. Jeho protivníky udeř do slabin, aby jeho nepřátelé už nikdy nevstali!"</verse>
        <verse osisID='Deut.33.12'>O Benjamínovi řekl: "Hospodinův miláček to je - kéž zůstává u něj v bezpečí! On jej ochraňuje každý den, vždyť odpočívá v jeho náručí."</verse>
        <verse osisID='Deut.33.13'>O Josefovi řekl: "Jeho zemi ať žehná Hospodin nejlepší rosou z nebe nahoře, prameny sahajícími dolů do hloubky,</verse>
        <verse osisID='Deut.33.14'>nejlepšími dary slunce, nejlepší úrodou všech měsíců,</verse>
        <verse osisID='Deut.33.15'>největší chloubou hor odvěkých, nejlepšími dary věčných pahorků,</verse>
        <verse osisID='Deut.33.16'>nejlepším ze země a její plnosti! Přízeň Toho, jenž přebývá v keři, na hlavě Josefově nechť spočine, na temeni vyvoleného z bratří!</verse>
        <verse osisID='Deut.33.17'>Jak prvorozenému býku čest mu náleží, jeho rohy jsou rohy buvolí; národy ze všech zemských končinon těmi rohy porazí. Takové ať jsou desetitisíce Efraimovy, takové tisíce Manasesovy!"</verse>
        <verse osisID='Deut.33.18'>O Zabulonovi řekl: "Raduj se, Zabulone, kdykoli vycházíš, a ty, Isachare, v stanech svých!</verse>
        <verse osisID='Deut.33.19'>Na horu svolají různé národy, tam budou přinášet pravé oběti. Budou sytit z mořského bohatství, z pokladů v písku ukrytých."</verse>
        <verse osisID='Deut.33.20'>O Gádovi řekl: "Požehnán buď Ten, jenž Gáda rozšiřuje! Gád se uložil jako lvice, s ramenem i hlavu utrhne!</verse>
        <verse osisID='Deut.33.21'>To nejlepší si nechal pro sebe, díl, jenž je velitelům vyhrazen. V čele lidu totiž směle šel a Hospodinovu spravedlnost prováděl, jeho rozhodnutí pro celý Izrael."</verse>
        <verse osisID='Deut.33.22'>O Danovi řekl: "Dan je mladý lev, z Bášanu vyskakuje!"</verse>
        <verse osisID='Deut.33.23'>O Neftalímovi řekl: "Přízní jsi nasycen, Neftalíme, požehnání Hospodinova jsi pln, jezero i s jižní stranou opanuj!"</verse>
        <verse osisID='Deut.33.24'>O Ašerovi řekl: "Nad jiné syny požehnán je Ašer, mezi bratry ať je oblíben, své nohy ať smáčí olejem!</verse>
        <verse osisID='Deut.33.25'>Z železa a bronzu ať jsou tvé závory, po všechny své dny žij v bezpečí.</verse>
        <verse osisID='Deut.33.26'>Nikdo není jako Bůh, Ješurune! Na pomoc tobě spěchá nebem, brázdí oblaka ve slávě své!</verse>
        <verse osisID='Deut.33.27'>Odvěký Bůh je tvým útočištěm, věčné náručí tě podepře. Tvé nepřátele před tebou žene a říká: ‚Vyhlaď je!'</verse>
        <verse osisID='Deut.33.28'>Izrael proto bydlí v bezpečí, Jákobův příbytek nikdo neruší v zemi obilí a vína, kde z nebe padá rosa.</verse>
        <verse osisID='Deut.33.29'>Jak jsi, Izraeli, blažený! Kdo je ti podobný, lide, jejž Hospodin zachránil! On je štítem tvé ochrany a mečem tvého vítězství. Ať se tví nepřátelé před tebou krčí a ty ať jim šlapeš po šíji!"</verse>
      </chapter>
      <chapter osisID='Deut.34'>
        <verse osisID='Deut.34.1'>Mojžíš pak vystoupil z moábských plání na horu Nebó, na vrchol Pisgy naproti Jerichu, a Hospodin mu ukázal celou tu zem: Gileád a dále, až po Dan,</verse>
        <verse osisID='Deut.34.2'>celý Neftalímův kraj, zemi Efraima a Manasese, celé území Judy až ke Středozemnímu moři,</verse>
        <verse osisID='Deut.34.3'>Negev i údolní rovinu Palmového města Jericha až po Coar.</verse>
        <verse osisID='Deut.34.4'>Hospodin mu řekl: "Toto je zem, kterou jsem s přísahou zaslíbil Abrahamovi, Izákovi a Jákobovi se slovy: ‚Dám ji tvému semeni.' Dovolil jsem ti ji spatřit na vlastní oči, ale vejít do ní nesmíš."</verse>
        <verse osisID='Deut.34.5'>Tam, v moábské zemi, pak Hospodinův služebník Mojžíš zemřel, jak Hospodin řekl.</verse>
        <verse osisID='Deut.34.6'>Pochoval jej v moábské zemi, v roklině naproti Bet-peoru, ale jeho hrob až dodnes nikdo nezná.</verse>
        <verse osisID='Deut.34.7'>Když Mojžíš zemřel, bylo mu sto dvacet let. Jeho oči nezeslábly a jeho svěžest nevyprchala.</verse>
        <verse osisID='Deut.34.8'>Synové Izraele oplakávali Mojžíše na moábských pláních třicet dní, než uplynula doba pláče a truchlení.</verse>
        <verse osisID='Deut.34.9'>Jozue, syn Nunův, byl naplněn duchem moudrosti, neboť na něj Mojžíš vložil ruce. Synové Izraele ho poslouchali a jednali, jak Hospodin přikázal Mojžíšovi.</verse>
        <verse osisID='Deut.34.10'>V Izraeli už ale nepovstal prorok, jako byl Mojžíš, se kterým se Hospodin znal tváří v tvář.</verse>
        <verse osisID='Deut.34.11'>Kolik jen znamení a divů jej Hospodin poslal vykonat v Egyptě proti faraonovi, všem jeho služebníkům a celé jeho zemi!</verse>
        <verse osisID='Deut.34.12'>Jak mocnou sílu a jak hrozné činy předvedl Mojžíš před očima celého Izraele!</verse>
      </chapter>
    </div></osisText>
</osis>