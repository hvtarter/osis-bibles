<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Exod'>
      <chapter osisID='Exod.1'>
        <verse osisID='Exod.1.1'>Toto jsou jména Izraelitů, kteří s Jákobem přišli do Egypta, každý se svou rodinou:</verse>
        <verse osisID='Exod.1.2'>Ruben, Šimeon, Levi a Juda,</verse>
        <verse osisID='Exod.1.3'>Isachar, Zabulon a Benjamín,</verse>
        <verse osisID='Exod.1.4'>Dan a Neftalí, Gád a Ašer.</verse>
        <verse osisID='Exod.1.5'>Celkem vyšlo z Jákobových beder sedmdesát osob. Josef už byl v Egyptě.</verse>
        <verse osisID='Exod.1.6'>Josef pak zemřel a také všichni jeho bratři a celé to pokolení.</verse>
        <verse osisID='Exod.1.7'>Synové Izraele však byli plodní a nesmírně se rozrůstali, množili a rozmáhali, takže se jimi naplnila země.</verse>
        <verse osisID='Exod.1.8'>Později ale v Egyptě nastoupil nový král, který nezažil Josefa.</verse>
        <verse osisID='Exod.1.9'>Ten řekl svému lidu: "Izraelský lid je pro nás příliš veliký a mocný!</verse>
        <verse osisID='Exod.1.10'>Pojďme si rozmyslet, co s nimi, aby se nerozmnožili ještě více! Kdyby vypukla válka, mohli by se přidat k našim nepřátelům a odejít ze země!"</verse>
        <verse osisID='Exod.1.11'>Ustanovili tedy nad nimi dozorce, aby je utiskovali robotou, a izraelský lid pro faraona vystavěl zásobovací města Pitom a Rameses.</verse>
        <verse osisID='Exod.1.12'>Čím více jej však utiskovali, tím více rostl a tím více se rozmáhal. Egypťany jímala z Izraelitů hrůza,</verse>
        <verse osisID='Exod.1.13'>a tak je začali nemilosrdně zotročovat.</verse>
        <verse osisID='Exod.1.14'>Ztrpčovali jim život těžkou dřinou s hliněnými cihlami i všemožnou dřinou na poli. Do vší té dřiny je nemilosrdně nutili.</verse>
        <verse osisID='Exod.1.15'>Egyptský král tehdy řekl hebrejským porodním bábám (z nichž jedna se jmenovala Šifra a druhá Pua):</verse>
        <verse osisID='Exod.1.16'>"Až budete Hebrejkám pomáhat při porodu, dávejte pozor, jakého jsou pohlaví: když to bude syn, zabijte ho, když to bude dcera, nechte ji žít."</verse>
        <verse osisID='Exod.1.17'>Ty porodní báby se ale bály Boha, a tak nejednaly, jak jim řekl egyptský král, a nechávaly chlapce naživu.</verse>
        <verse osisID='Exod.1.18'>Egyptský král si ty porodní báby dal předvolat. "Co to provádíte?" láteřil. "Necháváte chlapce naživu!"</verse>
        <verse osisID='Exod.1.19'>Porodní báby faraonovi odpověděly: "Hebrejky nejsou jako egyptské ženy - kypí životem! Než k nim porodní bába dorazí, už mají po porodu."</verse>
        <verse osisID='Exod.1.20'>Bůh pak ty porodní báby odměnil a lid se množil a velmi se rozmáhal.</verse>
        <verse osisID='Exod.1.21'>A že se ty porodní báby bály Boha, dal jim rodiny.</verse>
        <verse osisID='Exod.1.22'>Farao nakonec přikázal všemu svému lidu: "Každého syna, který se Hebrejům narodí, hoďte do Nilu; každou dceru můžete nechat žít!"</verse>
      </chapter>
      <chapter osisID='Exod.2'>
        <verse osisID='Exod.2.1'>Jeden muž z rodu Levi se oženil s jednou levitskou dcerou.</verse>
        <verse osisID='Exod.2.2'>Ta pak počala a porodila syna. Když viděla, jak je krásný, celé tři měsíce ho skrývala.</verse>
        <verse osisID='Exod.2.3'>A když už ho nemohla skrývat déle, pořídila pro něj třtinovou ošatku, vymazala ji dehtem a smolou a vložila dítě do ní. Ošatku pak vložila do rákosí u břehu Nilu</verse>
        <verse osisID='Exod.2.4'>a chlapcova sestra si stoupla opodál, aby zjistila, co se s ním bude dít.</verse>
        <verse osisID='Exod.2.5'>Vtom se k Nilu přišla koupat faraonova dcera; její služebné zatím kráčely podél řeky. Když mezi rákosím uviděla ošatku, poslala děvečku, ať ji vytáhne.</verse>
        <verse osisID='Exod.2.6'>Otevřela ji a hle, bylo tam děťátko - plačící chlapec! Pohnuta soucitem řekla: "To musí být jedno z hebrejských dětí."</verse>
        <verse osisID='Exod.2.7'>Tehdy k faraonově dceři přistoupila jeho sestra s otázkou: "Mám ti z hebrejských žen přivést chůvu, aby ti to děťátko odkojila?"</verse>
        <verse osisID='Exod.2.8'>"Ano, přiveď!" odpověděla jí faraonova dcera. Dívka tedy přivedla matku dítěte.</verse>
        <verse osisID='Exod.2.9'>Faraonova dcera jí řekla: "Vezmi si to děťátko, odkoj mi je, a já ti zaplatím." Žena tedy vzala dítě k sobě a kojila je.</verse>
        <verse osisID='Exod.2.10'>A když chlapec odrostl, odvedla ho k faraonově dceři a ta ho přijala za syna. Dala mu jméno Mojžíš, neboť řekla: "Vytáhla jsem ho z vody."</verse>
        <verse osisID='Exod.2.11'>Čas plynul a Mojžíš vyrostl. Jednoho dne zašel ke svým bratrům a viděl jejich těžkou dřinu. Viděl také, jak jeden Egypťan bije jednoho Hebreje, jednoho z jeho bratrů.</verse>
        <verse osisID='Exod.2.12'>Rozhlédl se tedy na obě strany, a když viděl, že tam nikdo není, zabil toho Egypťana a zahrabal ho do písku.</verse>
        <verse osisID='Exod.2.13'>Když k nim pak přišel druhého dne, hle, dva Hebrejové se prali. Řekl tedy tomu, kdo začal: "Proč biješ svého druha?"</verse>
        <verse osisID='Exod.2.14'>Ten opáčil: "Kdo tě udělal naším vůdcem a soudcem? Chceš mě snad zabít, jako jsi zabil toho Egypťana?" Mojžíš tedy dostal strach, neboť si pomyslel: "Určitě se o tom už ví!"</verse>
        <verse osisID='Exod.2.15'>Když se o tom doslechl farao, chtěl Mojžíše dát zabít, ale Mojžíš před ním utekl do midiánské země. Když tam dorazil, posadil se u studny.</verse>
        <verse osisID='Exod.2.16'>Midiánský kněz měl sedm dcer a ty chodívaly ke studni čerpat vodu. Když ale naplnily žlaby vodou, aby napojily stádo svého otce,</verse>
        <verse osisID='Exod.2.17'>přicházeli pastýři a odháněli je. Tentokrát se však za ně postavil Mojžíš. Pomohl jim a napojil jejich ovce.</verse>
        <verse osisID='Exod.2.18'>"Co že jste dnes přišly tak brzy?" zeptal se dívek jejich otec Reuel, když se vrátily.</verse>
        <verse osisID='Exod.2.19'>"Jeden Egypťan nás ochránil před pastýři," odpověděly. "Také nám ochotně načerpal vodu a napojil ovce!"</verse>
        <verse osisID='Exod.2.20'>"A kde je?" ptal se Reuel svých dcer. "Proč jste ho tam nechaly? Pozvěte ho k jídlu!"</verse>
        <verse osisID='Exod.2.21'>Mojžíš svolil, že u něj zůstane. Ten muž mu pak dal svou dceru Siporu.</verse>
        <verse osisID='Exod.2.22'>Když porodila syna, dal mu Mojžíš jméno Geršom, Přistěhovalec, neboť řekl: "Byl jsem přistěhovalcem v cizí zemi."</verse>
        <verse osisID='Exod.2.23'>Po mnoha letech pak egyptský král zemřel. Synové Izraele kvůli svému zotročení sténali a úpěli a jejich křik o pomoc stoupal z jejich zotročení k Bohu.</verse>
        <verse osisID='Exod.2.24'>A Bůh uslyšel jejich úpění. Bůh si připomněl svou smlouvu s Abrahamem, Izákem a Jákobem.</verse>
        <verse osisID='Exod.2.25'>Bůh pohlédl na syny Izraele. Bůh rozuměl.</verse>
      </chapter>
      <chapter osisID='Exod.3'>
        <verse osisID='Exod.3.1'>Mojžíš zatím pásl ovce svého tchána, midiánského kněze Jetra. Jednou, když vedl stádo hluboko do pouště, přišel až k Boží hoře Oréb.</verse>
        <verse osisID='Exod.3.2'>Vtom se mu v ohnivém plameni z prostředku keře ukázal Hospodinův anděl. Mojžíš se podíval a hle, keř planul ohněm, ale nebyl stravován.</verse>
        <verse osisID='Exod.3.3'>Řekl si tedy: "Musím tam přece jít, abych viděl tu velikou podívanou - jak to, že ten keř neshoří!"</verse>
        <verse osisID='Exod.3.4'>Když Hospodin viděl, že se Mojžíš přichází podívat, zavolal na něj Bůh z prostředku keře: "Mojžíši! Mojžíši!" "Zde jsem," odpověděl Mojžíš.</verse>
        <verse osisID='Exod.3.5'>Na to mu řekl: "Nepřibližuj se! Zuj si obuv z nohou, neboť místo, na němž stojíš, je svatá půda."</verse>
        <verse osisID='Exod.3.6'>Potom řekl: "Já jsem Bůh tvého otce, Bůh Abrahamův, Bůh Izákův a Bůh Jákobův." Mojžíš si ihned zakryl tvář, neboť se bál pohlédnout na Boha.</verse>
        <verse osisID='Exod.3.7'>Hospodin pokračoval: "Zřetelně jsem viděl trápení svého lidu v Egyptě, slyšel jsem i jejich naříkání na jejich biřice. Ano, znám jejich bolesti.</verse>
        <verse osisID='Exod.3.8'>Proto jsem sestoupil, abych je vytrhl z ruky Egypťanů a abych je z té země vyvedl do země dobré a prostranné, do země oplývající mlékem a medem - do bydliště Kananejců, Chetejců, Emorejců, Perizejců, Hivejců a Jebusejců.</verse>
        <verse osisID='Exod.3.9'>Hle, nářek synů Izraele dolehl ke mně; viděl jsem také útisk, jakým je Egypťané utiskují.</verse>
        <verse osisID='Exod.3.10'>Nyní tedy pojď, pošlu tě k faraonovi a ty vyvedeš můj lid, syny Izraele, z Egypta!"</verse>
        <verse osisID='Exod.3.11'>Mojžíš Bohu namítl: "Kdo jsem já, abych šel k faraonovi a vyvedl syny Izraele z Egypta?"</verse>
        <verse osisID='Exod.3.12'>"Já budu s tebou!" odpověděl Bůh. "A toto ti bude znamením, že jsem tě poslal já: až vyvedeš lid z Egypta, budete sloužit Bohu na této hoře."</verse>
        <verse osisID='Exod.3.13'>Mojžíš ale pokračoval: "Hle, přijdu k synům Izraele a řeknu jim: ‚Poslal mě k vám Bůh vašich otců.' Co jim odpovím, když se mě zeptají: ‚Jaké má jméno?'"</verse>
        <verse osisID='Exod.3.14'>Tehdy Bůh Mojžíšovi řekl: "Jsem, který jsem." A dodal: "Takto promluvíš k synům Izraele: ‚Poslal mě k vám Jsem.'"</verse>
        <verse osisID='Exod.3.15'>Bůh ještě Mojžíšovi řekl: "Takto promluvíš k synům Izraele: ‚Poslal mě k vám Hospodin, Bůh vašich otců - Bůh Abrahamův, Bůh Izákův a Bůh Jákobův.' To je navěky mé jméno a tak budu připomínán po všechna pokolení.</verse>
        <verse osisID='Exod.3.16'>Jdi, shromáždi izraelské stařešiny a řekni jim: ‚Ukázal se mi Hospodin, Bůh vašich otců - Bůh Abrahamův, Izákův a Jákobův - a řekl: Obrátil jsem zřetel k vám i k tomu, co se vám děje v Egyptě.</verse>
        <verse osisID='Exod.3.17'>Prohlašuji, že vás odvedu z egyptského trápení vzhůru do země Kananejců, Chetejců, Emorejců, Perizejců, Hivejců a Jebusejců - do země oplývající mlékem a medem.'</verse>
        <verse osisID='Exod.3.18'>Uposlechnou tě a tehdy půjdeš s izraelskými stařešiny k egyptskému králi a řekneš mu: ‚Setkal se s námi Hospodin, Bůh Hebrejů. Prosím, dovol nám vydat se na třídenní cestu do pouště, abychom tam obětovali Hospodinu, našemu Bohu!'</verse>
        <verse osisID='Exod.3.19'>Já však vím, že vás egyptský král nenechá odejít jinak než donucen mocnou rukou.</verse>
        <verse osisID='Exod.3.20'>Vztáhnu tedy svou ruku a udeřím na Egypt všemi divy, které uprostřed něj vykonám. Teprve pak vás propustí.</verse>
        <verse osisID='Exod.3.21'>Zároveň nakloním Egypťany k tomuto lidu tak příznivě, že až půjdete, rozhodně neodejdete s prázdnou.</verse>
        <verse osisID='Exod.3.22'>Každá žena požádá svou sousedku i její návštěvu o stříbrné a zlaté šperky a šaty, které obléknete svým synům a dcerám. Dočista Egypťany oberete!"</verse>
      </chapter>
      <chapter osisID='Exod.4'>
        <verse osisID='Exod.4.1'>Mojžíš znovu namítl: "Pohleď, neuvěří mi a neposlechnou mě. Určitě řeknou: ‚Žádný Hospodin se ti neukázal!'"</verse>
        <verse osisID='Exod.4.2'>Hospodin se ho zeptal: "Co to máš v ruce?" "Hůl," odpověděl.</verse>
        <verse osisID='Exod.4.3'>Řekl mu: "Hoď ji na zem." Hodil ji tedy na zem a proměnila se v hada! Mojžíš se před ním dal na útěk,</verse>
        <verse osisID='Exod.4.4'>ale Hospodin ho vyzval: "Natáhni ruku a chyť ho za ocas." Mojžíš tedy natáhl ruku, chytil ho a had se mu v ruce proměnil v hůl!</verse>
        <verse osisID='Exod.4.5'>"To aby uvěřili, že se ti ukázal Hospodin, Bůh jejich otců - Bůh Abrahamův, Bůh Izákův a Bůh Jákobův."</verse>
        <verse osisID='Exod.4.6'>Poté Hospodin řekl: "Vlož si ruku do podpaždí." Vložil si tedy ruku do podpaždí, a když ji vytáhl, jeho ruka byla malomocná, bílá jako sníh.</verse>
        <verse osisID='Exod.4.7'>"Vlož si ruku znovu do podpaždí," řekl mu potom. Mojžíš si tedy znovu vložil ruku do podpaždí, a když ji odtud vytáhl, byla znovu zdravá jako zbytek jeho těla!</verse>
        <verse osisID='Exod.4.8'>"Když ti neuvěří a neposlechnou první znamení, uvěří druhému znamení.</verse>
        <verse osisID='Exod.4.9'>A pokud neuvěří ani těm dvěma znamením a neposlechnou tě, nabereš vodu z Nilu, vyliješ ji na suchou zem. Ta voda, kterou jsi nabral z Nilu, se pak na zemi promění v krev."</verse>
        <verse osisID='Exod.4.10'>Mojžíš ale Hospodinu odporoval: "Promiň, Pane můj, ale nejsem výřečný člověk - ani dříve, ani teď, když jsi promluvil ke svému služebníku. Vždyť se mi plete jazyk v ústech!"</verse>
        <verse osisID='Exod.4.11'>"Kdo dal člověku ústa?" odpověděl mu Hospodin. "Kdo může někoho učinit němým nebo hluchým, vidoucím nebo slepým? Kdo jiný než já, Hospodin?</verse>
        <verse osisID='Exod.4.12'>Nuže, pojď. Já sám budu při tvých ústech a budu tě učit, co máš říkat."</verse>
        <verse osisID='Exod.4.13'>Mojžíš ale řekl: "Promiň, Pane můj; pošli prosím někoho jiného."</verse>
        <verse osisID='Exod.4.14'>Tehdy se na něj Hospodin rozhněval: "A co tvůj bratr, levita Áron? Mám za to, že je výřečný dost! Podívej se, už ti jde naproti. Až tě uvidí, bude mít velikou radost.</verse>
        <verse osisID='Exod.4.15'>Budeš k němu mluvit a vkládat mu slova do úst. Já pak budu při tvých i jeho ústech a naučím vás, co máte dělat.</verse>
        <verse osisID='Exod.4.16'>On bude mluvit k lidu za tebe, a tak se stane, že on ti bude za ústa a ty mu budeš za Boha.</verse>
        <verse osisID='Exod.4.17'>A tu hůl vezmi s sebou. Budeš s ní konat divy!"</verse>
        <verse osisID='Exod.4.18'>Mojžíš se tedy vrátil ke svému tchánu Jetrovi a řekl mu: "Chtěl bych jít zpátky za svými bratry do Egypta podívat se, zda ještě žijí." "Jdi v pokoji," odpověděl mu Jetro.</verse>
        <verse osisID='Exod.4.19'>Hospodin totiž Mojžíšovi v Midiánu řekl: "Jdi, vrať se do Egypta, neboť všichni, kdo ti usilovali o život, zemřeli."</verse>
        <verse osisID='Exod.4.20'>Mojžíš tedy vzal manželku a syny, posadil je na osla a vydal se zpátky do Egypta. Mojžíš s sebou vzal také Boží hůl.</verse>
        <verse osisID='Exod.4.21'>Hospodin totiž Mojžíšovi řekl: "Až se vrátíš do Egypta, buď připraven konat před faraonem všechny divy, ke kterým jsem tě zmocnil. Já však posílím jeho hrdost, a tak nenechá lid odejít.</verse>
        <verse osisID='Exod.4.22'>Tehdy faraonovi řekneš: Takto praví Hospodin - Izrael je můj syn, můj prvorozený.</verse>
        <verse osisID='Exod.4.23'>Řekl jsem ti: ‚Propusť mého syna, aby mi sloužil.' Ty jsi ho však odmítl propustit. Hle, nyní zabiji tvého syna, tvého prvorozeného!"</verse>
        <verse osisID='Exod.4.24'>Na místě, kde cestou nocovali, se s ním střetl Hospodin a chystal se ho zabít.</verse>
        <verse osisID='Exod.4.25'>Sipora však vzala kamenný nůž, odřízla předkožku svého syna, dotkla se s ní jeho údu a řekla: "Jsi mým pokrevním ženichem!"</verse>
        <verse osisID='Exod.4.26'>A tak ho nechal. ("Pokrevním ženichem" ho tenkrát nazvala kvůli obřízce.)</verse>
        <verse osisID='Exod.4.27'>Hospodin zatím řekl Áronovi: "Jdi na poušť vstříc Mojžíšovi." Šel tedy, a když se s ním setkal u Boží hory, políbil ho.</verse>
        <verse osisID='Exod.4.28'>Mojžíš pak Áronovi vyprávěl všechno, co mu Hospodin řekl, a jak ho poslal a jaká všechna znamení mu přikázal konat.</verse>
        <verse osisID='Exod.4.29'>A tak šel Mojžíš do Egypta s Áronem. Shromáždili všechny izraelské stařešiny</verse>
        <verse osisID='Exod.4.30'>a Áron jim vyprávěl všechno, co Hospodin řekl Mojžíšovi, a konal znamení před očima lidu.</verse>
        <verse osisID='Exod.4.31'>A lid uvěřil. Když slyšeli, že Hospodin obrátil zřetel k synům Izraele a že viděl jejich trápení, padli na kolena a klaněli se.</verse>
      </chapter>
      <chapter osisID='Exod.5'>
        <verse osisID='Exod.5.1'>Mojžíš s Áronem tedy šli k faraonovi a řekli mu: "Takto praví Hospodin, Bůh Izraele: Propusť můj lid, aby mi konali slavnost na poušti!"</verse>
        <verse osisID='Exod.5.2'>Farao odpověděl: "Kdo je to ten Hospodin, že bych ho měl poslechnout a propustit Izrael? Žádného Hospodina neznám a Izrael nepropustím!"</verse>
        <verse osisID='Exod.5.3'>Řekli tedy: "Setkal se s námi Bůh Hebrejů. Prosím, dovol nám vydat se na třídenní cestu do pouště, abychom tam obětovali Hospodinu, našemu Bohu, aby nás snad nepostihl morem nebo mečem."</verse>
        <verse osisID='Exod.5.4'>Egyptský král ale vykřikl: "Mojžíši a Árone, proč odvádíte lid od práce? Zpátky k vašim robotám!"</verse>
        <verse osisID='Exod.5.5'>Farao pokračoval: "Jen se podívejte, jak se ta cháska v zemi rozmnožila - a vy je chcete zdržovat od roboty?!"</verse>
        <verse osisID='Exod.5.6'>Ještě týž den farao přikázal biřicům a dozorcům lidu:</verse>
        <verse osisID='Exod.5.7'>"Nedávejte už jim k výrobě cihel slámu jako dosud. Ať si ji jdou sbírat sami!</verse>
        <verse osisID='Exod.5.8'>Požadujte ale od nich stejné množství cihel, jako vyráběli dosud. Nic jim neslevujte, vždyť zahálejí. To proto vykřikují: ‚Pojďme obětovat našemu Bohu!'</verse>
        <verse osisID='Exod.5.9'>Zavalte ty mužské dřinou, ať mají co dělat a přestanou poslouchat báchorky!"</verse>
        <verse osisID='Exod.5.10'>Biřici a dozorci tedy vyšli a řekli lidu: "Tak praví farao: Nebudu vám dávat slámu.</verse>
        <verse osisID='Exod.5.11'>Jděte si ji sbírat, kde chcete, ale z práce, kterou musíte odvést, se nic nesleví!"</verse>
        <verse osisID='Exod.5.12'>A tak se lid rozběhl po celé egyptské zemi, aby na strništích paběrkoval slámu.</verse>
        <verse osisID='Exod.5.13'>Biřici je poháněli: "Odveďte svou práci - stejný denní úkol, jako když byla sláma!"</verse>
        <verse osisID='Exod.5.14'>Izraelští předáci, ustanovení faraonovými biřici, byli biti a vyslýcháni: "Proč jste včera ani dnes nevyrobili stanovené množství cihel jako dříve?!"</verse>
        <verse osisID='Exod.5.15'>Izraelští předáci tedy přišli a úpěli k faraonovi: "Proč takto nakládáš se svými služebníky?</verse>
        <verse osisID='Exod.5.16'>Tvoji služebníci nedostávají slámu, a přitom se nám říká: ‚Dělejte cihly!' Pohleď, tvoji služebníci jsou biti, ale na vině jsou tví lidé!"</verse>
        <verse osisID='Exod.5.17'>Farao zvolal: "Zahálíte, nemáte co dělat, a tak říkáte: ‚Pojďme obětovat Hospodinu.'</verse>
        <verse osisID='Exod.5.18'>Hned se vraťte k práci! Sláma se vám dávat nebude, ale odvedete stejný počet cihel!"</verse>
        <verse osisID='Exod.5.19'>Izraelští předáci viděli, že je s nimi zle. Museli totiž říkat: "Ať z vašich denních odvodů nechybí ani cihla!"</verse>
        <verse osisID='Exod.5.20'>Cestou od faraona potkali Mojžíše a Árona, kteří jim tam přišli naproti.</verse>
        <verse osisID='Exod.5.21'>Předáci jim řekli: "Ať na vás Hospodin pohlédne a soudí! Zošklivili jste nás faraonovi i jeho dvořanům; dali jste jim do rukou meč, kterým nás zahubí!"</verse>
        <verse osisID='Exod.5.22'>Mojžíš se obrátil na Hospodina. "Pane můj," ptal se, "proč tento lid tak trápíš? Proč jsi mě sem vůbec poslal?</verse>
        <verse osisID='Exod.5.23'>Od chvíle, kdy jsem přišel, abych tvým jménem mluvil k faraonovi, se lidu vede ještě hůř, a ty svůj lid vůbec nevysvobozuješ!"</verse>
      </chapter>
      <chapter osisID='Exod.6'>
        <verse osisID='Exod.6.1'>Hospodin ale Mojžíšovi řekl: "Teprve teď uvidíš, co s faraonem provedu. Donutím ho, aby je propustil; sám je donutí, aby opustili jeho zem!"</verse>
        <verse osisID='Exod.6.2'>Bůh promluvil k Mojžíšovi: "Já jsem Hospodin.</verse>
        <verse osisID='Exod.6.3'>Ukázal jsem se Abrahamovi, Izákovi a Jákobovi jako Bůh Všemohoucí,a ačkoli jsem se jim nedal poznat svým jménem Hospodin.</verse>
        <verse osisID='Exod.6.4'>Sám jsem s nimi uzavřel smlouvu, že jim dám kanaánskou zemi, zemi, kterou procházeli jako poutníci.</verse>
        <verse osisID='Exod.6.5'>Slyšel jsem rovněž úpění synů Izraele v egyptském otroctví a připomněl jsem si svou smlouvu.</verse>
        <verse osisID='Exod.6.6'>Proto řekni synům Izraele: ‚Já jsem Hospodin. Vyvedu vás z egyptských robot, vysvobodím vás z jejich otroctví a vykoupím vás vztaženou paží a velikými soudy.</verse>
        <verse osisID='Exod.6.7'>Přijmu vás za svůj vlastní lid a budu vaším Bohem a poznáte, že já jsem Hospodin, váš Bůh, jenž vás vyvádí z egyptských robot.</verse>
        <verse osisID='Exod.6.8'>Přivedu vás do země, o níž jsem přísahal, že ji dám Abrahamovi, Izákovi a Jákobovi, a dám vám ji za dědictví. Já jsem Hospodin.'"</verse>
        <verse osisID='Exod.6.9'>Mojžíš to pověděl synům Izraele, ale ti ho kvůli své malomyslnosti a těžké dřině ani neslyšeli.</verse>
        <verse osisID='Exod.6.10'>Hospodin tehdy k Mojžíšovi promluvil znovu:</verse>
        <verse osisID='Exod.6.11'>"Jdi, mluv k egyptskému králi faraonovi, ať propustí syny Izraele ze své země."</verse>
        <verse osisID='Exod.6.12'>Mojžíš ale Hospodinu řekl: "Pohleď, synové Izraele mě neposlechli - jak by mě tedy poslechl farao? Vždyť mám neobratné rty!"</verse>
        <verse osisID='Exod.6.13'>Hospodin pak mluvil k Mojžíšovi a Áronovi a dal jim příkazy ohledně synů Izraele i ohledně egyptského krále faraona. Řekl jim, ať vyvedou Izraelity z Egypta.</verse>
        <verse osisID='Exod.6.14'>A toto jsou vůdcové jejich otcovských rodů: Synové Rubena, Izraelova prvorozeného: Chanoch, Palu, Checron a Karmi - to jsou Rubenovy rodiny.</verse>
        <verse osisID='Exod.6.15'>Synové Šimeonovi: Jemuel, Jamin, Ohad, Jachin, Cochar a Šaul, syn kanaánské ženy - to jsou Šimeonovy rodiny.</verse>
        <verse osisID='Exod.6.16'>Toto jsou jména synů Leviho podle pořadí jejich narození: Geršon, Kehat a Merari. Levi se dožil věku 137 let.</verse>
        <verse osisID='Exod.6.17'>Synové Geršonovi: Libni a Šimei se svými rodinami.</verse>
        <verse osisID='Exod.6.18'>Synové Kehatovi: Amram, Jishar, Hebron a Uziel. Kehat se dožil věku 133 let.</verse>
        <verse osisID='Exod.6.19'>Synové Merariho: Machli a Muši. To jsou levitské rodiny podle svého pořadí.</verse>
        <verse osisID='Exod.6.20'>Amram si vzal za ženu svou tetu Jochebed a ta mu porodila Árona a Mojžíše. Amram se dožil věku 137 let.</verse>
        <verse osisID='Exod.6.21'>Synové Jisharovi: Korach, Nefeg a Zichri.</verse>
        <verse osisID='Exod.6.22'>Synové Uzielovi: Mišael, Elcafan a Sitri.</verse>
        <verse osisID='Exod.6.23'>Áron si vzal za ženu Elišebu, dceru Aminadabovu a sestru Nachšonovu, a ta mu porodila Nádaba, Abihua, Eleazara a Itamara.</verse>
        <verse osisID='Exod.6.24'>Synové Korachovi: Asir, Elkána a Abiasaf - to jsou korachovské rodiny.</verse>
        <verse osisID='Exod.6.25'>Áronův syn Eleazar si pak vzal za ženu jednu z Putielových dcer a ta mu porodila Pinchase. To jsou vůdcové levitských rodů po jednotlivých rodinách.</verse>
        <verse osisID='Exod.6.26'>To je ten Áron a Mojžíš, kterým Hospodin řekl: "Vyveďte syny Izraele z egyptské země houf za houfem."</verse>
        <verse osisID='Exod.6.27'>To oni řekli egyptskému králi faraonovi, že mají vyvést Izraelity z Egypta. To je ten Mojžíš a Áron.</verse>
        <verse osisID='Exod.6.28'>Hospodin tenkrát v Egyptě mluvil k Mojžíšovi. Hospodin Mojžíšovi řekl:</verse>
        <verse osisID='Exod.6.29'>"Já jsem Hospodin. Řekni egyptskému králi faraonovi vše, co já říkám tobě."</verse>
        <verse osisID='Exod.6.30'>Mojžíš ale Hospodinu namítl: "Pohleď, vždyť koktám! Copak mě farao bude poslouchat?"</verse>
      </chapter>
      <chapter osisID='Exod.7'>
        <verse osisID='Exod.7.1'>Hospodin Mojžíšovi řekl: "Pohleď, způsobil jsem, že budeš pro faraona jako Bůh a tvůj bratr Áron bude tvým prorokem.</verse>
        <verse osisID='Exod.7.2'>Budeš mluvit všechno, co ti přikážu, a tvůj bratr Áron bude mluvit k faraonovi, aby propustil syny Izraele ze své země.</verse>
        <verse osisID='Exod.7.3'>Já však posílím faraonovu hrdost a budu v egyptské zemi množit svá znamení a divy.</verse>
        <verse osisID='Exod.7.4'>Farao vás neposlechne, a tak na Egypt dolehne má ruka. Své houfy, svůj lid, syny Izraele, vyvedu z egyptské země uprostřed velikých soudů.</verse>
        <verse osisID='Exod.7.5'>Až na Egypt dolehne má ruka a vyvedu syny Izraele z jejich středu, tehdy Egypťané poznají, že já jsem Hospodin."</verse>
        <verse osisID='Exod.7.6'>Mojžíš a Áron udělali přesně to, co jim Hospodin přikázal.</verse>
        <verse osisID='Exod.7.7'>Když mluvili k faraonovi, bylo Mojžíšovi osmdesát let a Áronovi osmdesát tři.</verse>
        <verse osisID='Exod.7.8'>Hospodin Mojžíšovi a Áronovi řekl:</verse>
        <verse osisID='Exod.7.9'>"Když vás farao vyzve: ‚Prokažte se nějakým divem,' řekneš Áronovi: ‚Vezmi svou hůl, hoď ji před faraona a promění se v hada.'"</verse>
        <verse osisID='Exod.7.10'>A tak šel Mojžíš s Áronem k faraonovi a udělali, co jim Hospodin přikázal: Áron hodil svou hůl před faraona a jeho dvořany a proměnila se v hada.</verse>
        <verse osisID='Exod.7.11'>Farao si ale zavolal mudrce a čaroděje a tito egyptští věštci dokázali svými čáry totéž.</verse>
        <verse osisID='Exod.7.12'>Hodili své hole na zem a proměnily se v hady. Áronova hůl však jejich hole spolykala.</verse>
        <verse osisID='Exod.7.13'>Farao byl ale neoblomný. Jak Hospodin předpověděl, neposlechl je.</verse>
        <verse osisID='Exod.7.14'>Hospodin tedy Mojžíšovi řekl: "Farao je neoblomný, odmítá propustit lid.</verse>
        <verse osisID='Exod.7.15'>Ráno jdi za ním. Až půjde farao k vodě, půjdeš mu naproti a na břehu Nilu se mu postavíš do cesty. Vezmi s sebou tu hůl, která se proměnila v hada,</verse>
        <verse osisID='Exod.7.16'>a řekni mu: ‚Hospodin, Bůh Hebrejů, mě k tobě poslal se slovy: ‚Propusť můj lid, aby mi sloužili na poušti!' a hle, až dosud jsi nechtěl uposlechnout.</verse>
        <verse osisID='Exod.7.17'>Takto praví Hospodin: ‚Nyní poznáš, že já jsem Hospodin!' Pohleď, holí, kterou mám v ruce, udeřím do vody Nilu a ta se obrátí v krev.</verse>
        <verse osisID='Exod.7.18'>Ryby, které jsou v Nilu, pomřou a nilská voda bude páchnout tak, že se jí Egypťané budou štítit napít.'"</verse>
        <verse osisID='Exod.7.19'>Hospodin dále Mojžíšovi řekl: "Řekni Áronovi, ať vezme svou hůl a napřáhne ji k egyptským vodám - k jejich průplavům, říčním ramenům i mokřinám, ke všem jejich vodním nádržím - ať se promění v krev! Po celé egyptské zemi bude krev, dokonce i ve džberech a džbánech."</verse>
        <verse osisID='Exod.7.20'>Mojžíš s Áronem tedy učinili, jak Hospodin přikázal. Zvedl hůl, a když jí před očima faraona a jeho dvořanů udeřil na vodu v Nilu, obrátila se všechna nilská voda v krev.</verse>
        <verse osisID='Exod.7.21'>Ryby, které byly v Nilu, pomřely a nilská voda páchla tak, že Egypťané nebyli s to se jí napít. Po celé egyptské zemi byla krev.</verse>
        <verse osisID='Exod.7.22'>Egyptští věštci ale svými kouzly dokázali totéž, a tak farao zůstal neoblomný. Jak Hospodin předpověděl, neposlechl je.</verse>
        <verse osisID='Exod.7.23'>Farao se otočil a šel domů. Vůbec si to nevzal k srdci.</verse>
        <verse osisID='Exod.7.24'>Všichni Egypťané ale museli kopat kolem Nilu, aby našli pitnou vodu. Nilskou vodu totiž nebyli s to pít.</verse>
        <verse osisID='Exod.7.25'>Když uplynulo sedm dní poté, co Hospodin udeřil na Nil, Hospodin Mojžíšovi řekl: "Jdi k faraonovi a řekni mu: ‚Takto praví Hospodin: Propusť můj lid, aby mi sloužili. Pokud je však odmítáš propustit, dávej pozor: Chystám se udeřit na celý tvůj kraj žabami! Nil bude plný žab; ty pak vylezou a vniknou do tvého domu, do tvé ložnice i do tvé postele, do domů tvých dvořanů i mezi tvůj lid, do tvých pecí a do tvých díží. I po tobě, po tvém lidu a po tvých dvořanech polezou žáby!'"</verse>
      </chapter>
      <chapter osisID='Exod.8'>
        <verse osisID='Exod.8.1'>Hospodin dále Mojžíšovi řekl: "Řekni Áronovi: ‚Napřáhni hůl, kterou máš v ruce, k průplavům, říčním ramenům i mokřinám a na celou egyptskou zem z nich vyveď žáby!'"</verse>
        <verse osisID='Exod.8.2'>A když Áron napřáhl ruku k egyptským vodám, vylezly z nich žáby a pokryly celou egyptskou zem.</verse>
        <verse osisID='Exod.8.3'>Věštci však dokázali svými kouzly totéž - i oni vyvedli žáby na egyptskou zem.</verse>
        <verse osisID='Exod.8.4'>Farao si tehdy nechal Mojžíše a Árona zavolat. "Modlete se k Hospodinu, ať mě i můj lid zbaví těch žab," řekl jim. "Potom lid propustím, aby obětovali Hospodinu."</verse>
        <verse osisID='Exod.8.5'>Mojžíš mu odvětil: "Sděl mi laskavě, kdy to má být. Budu se za tebe, za tvé dvořany i za tvůj lid modlit, a Hospodin ty žáby od tebe i od tvých domů odejme. Zůstanou jen v Nilu."</verse>
        <verse osisID='Exod.8.6'>"Zítra," odpověděl farao. Mojžíš tedy řekl: "Abys poznal, že není nikdo jako Hospodin, náš Bůh, stane se, jak říkáš!</verse>
        <verse osisID='Exod.8.7'>Žáby opustí tebe i tvé domy, dvořany i lid. Zůstanou jen v Nilu."</verse>
        <verse osisID='Exod.8.8'>Mojžíš s Áronem odešel od faraona a volal k Hospodinu ohledně těch žab, kterými faraona postihl.</verse>
        <verse osisID='Exod.8.9'>Hospodin splnil Mojžíšovu prosbu a žáby v domech, dvorech i na polích pošly.</verse>
        <verse osisID='Exod.8.10'>Shrabali je na spoustu hromad a zemi naplnil hrozný puch.</verse>
        <verse osisID='Exod.8.11'>Když ale farao pocítil úlevu, znovu se zatvrdil. Jak Hospodin předpověděl, neposlechl je.</verse>
        <verse osisID='Exod.8.12'>Hospodin tedy Mojžíšovi řekl: "Napřáhni svou hůl a udeř do prachu, ať se po celé egyptské zemi promění v komáry!"</verse>
        <verse osisID='Exod.8.13'>A tak to učinili: Áron napřáhl hůl, udeřil s ní do prachu, a lidi i dobytek obsypali komáři. Veškerý prach v celé egyptské zemi se proměnil v komáry!</verse>
        <verse osisID='Exod.8.14'>Také věštci se pokoušeli svými kouzly vyvést z prachu komáry, ale nemohli. Když byli lidé i dobytek pokryti komáry,</verse>
        <verse osisID='Exod.8.15'>řekli ti věštci faraonovi: "To musí být boží prst!" Farao však zůstal neoblomný. Jak Hospodin předpověděl, neposlechl je.</verse>
        <verse osisID='Exod.8.16'>Hospodin tedy Mojžíšovi řekl: "Časně ráno vstaň, a až farao půjde k vodě, postav se před něj se slovy: ‚Takto praví Hospodin - Propusť můj lid, aby mi sloužili.</verse>
        <verse osisID='Exod.8.17'>Pokud však můj lid nepropustíš, dávej pozor: Na tebe, na tvé dvořany, na tvůj lid i do tvých domů vypustím mračna much. Domy Egypťanů i zemi pod jejich nohama zaplní mouchy!</verse>
        <verse osisID='Exod.8.18'>V ten den však odliším kraj Gošen, kde bydlí můj lid - tam žádné mouchy nebudou. Abys poznal, že já Hospodin jsem přítomen v této zemi,</verse>
        <verse osisID='Exod.8.19'>učiním rozdíl mezi svým a tvým lidem. To znamení se stane zítra.'"</verse>
        <verse osisID='Exod.8.20'>A Hospodin tak učinil: Ve faraonově paláci, v domě jeho dvořanů a v celé egyptské zemi se objevila hustá mračna much. Celá země byla zamořena mouchami.</verse>
        <verse osisID='Exod.8.21'>Tehdy si farao nechal Mojžíše a Árona zavolat. "Jděte, obětujte svému Bohu," řekl jim, "ale zůstaňte v této zemi!"</verse>
        <verse osisID='Exod.8.22'>"To by nebylo vhodné," odpověděl Mojžíš. "Oběti Hospodinu, našemu Bohu, se Egypťanům hnusí. Copak by nás neukamenovali, kdybychom jim před očima obětovali, co mají za ohavnost?</verse>
        <verse osisID='Exod.8.23'>Vydáme se na třídenní cestu do pouště a tam budeme obětovat Hospodinu, našemu Bohu, jak nám přikázal."</verse>
        <verse osisID='Exod.8.24'>Farao tedy řekl: "Dobrá, propustím vás, abyste obětovali Hospodinu, vašemu Bohu, na poušti. Nechoďte ale příliš daleko. Modlete se za mě."</verse>
        <verse osisID='Exod.8.25'>Mojžíš odpověděl: "Budu se modlit k Hospodinu hned, jak od tebe odejdu. To mračno much opustí faraona, jeho dvořany i jeho lid už zítra. Ať se nás ale farao nepokouší znovu obelstít a nepropustit lid, aby obětoval Hospodinu."</verse>
        <verse osisID='Exod.8.26'>Nato Mojžíš odešel od faraona a modlil se k Hospodinu.</verse>
        <verse osisID='Exod.8.27'>Hospodin splnil Mojžíšovu prosbu a zbavil faraona, jeho dvořany i jeho lid toho mračna much; nezůstala ani jediná.</verse>
        <verse osisID='Exod.8.28'>I tentokrát se však farao zatvrdil a lid nepropustil.</verse>
      </chapter>
      <chapter osisID='Exod.9'>
        <verse osisID='Exod.9.1'>Hospodin tedy Mojžíšovi řekl: "Jdi k faraonovi a řekni mu: ‚Takto praví Hospodin, Bůh Hebrejů: Propusť můj lid, aby mi sloužili.</verse>
        <verse osisID='Exod.9.2'>Pokud je však odmítáš propustit a chceš je nadále zadržovat,</verse>
        <verse osisID='Exod.9.3'>dávej pozor: Hospodinova ruka dolehne na tvá stáda. Vše, co máš na pastvinách, koně, osly, velbloudy, skot i brav, zasáhne prudký mor!</verse>
        <verse osisID='Exod.9.4'>Hospodin ale odliší izraelská stáda od egyptských - synům Izraele nezajde jediný kus.'"</verse>
        <verse osisID='Exod.9.5'>Hospodin určil i dobu, když řekl: "Hospodin to v zemi učiní už zítra."</verse>
        <verse osisID='Exod.9.6'>A nazítří to Hospodin učinil. Všechna egyptská stáda pošla, ale z izraelských stád nepošel jediný kus.</verse>
        <verse osisID='Exod.9.7'>Farao si to dal zjistit - a vskutku, z izraelských stád nepošel ani kus! Farao však zůstal zatvrzelý a lid nepropustil.</verse>
        <verse osisID='Exod.9.8'>Hospodin tedy Mojžíšovi a Áronovi řekl: "Naberte si plné hrsti popela z pece a Mojžíš ať jej vyhodí před faraonovýma očima k nebi.</verse>
        <verse osisID='Exod.9.9'>Vznikne poprašek, který pokryje celou egyptskou zem a na lidech i dobytku po celém Egyptě se promění v hnisavé vředy neštovic."</verse>
        <verse osisID='Exod.9.10'>A tak vzali popel z pece, postavili se před faraona, a když jej Mojžíš vyhodil k nebi, vypukly na lidech i dobytku vředy hnisavých neštovic.</verse>
        <verse osisID='Exod.9.11'>Věštci se kvůli těm vředům ani nemohli před Mojžíše postavit! Měli totiž na sobě vředy tak jako všichni Egypťané.</verse>
        <verse osisID='Exod.9.12'>Hospodin však posílil faraonovu hrdost. Jak Hospodin Mojžíšovi předpověděl, neposlechl je.</verse>
        <verse osisID='Exod.9.13'>Tehdy Hospodin Mojžíšovi řekl: "Časně ráno vstaň, postav se před faraona a řekni mu: ‚Takto praví Hospodin, Bůh Hebrejů: Propusť můj lid, aby mi sloužili.</verse>
        <verse osisID='Exod.9.14'>Tentokrát tě totiž spolu s tvými dvořany a s celým tvým lidem zasáhnu naplno, a poznáš, že na celé zemi není nikdo jako já!</verse>
        <verse osisID='Exod.9.15'>Kdybych teď býval vztáhl ruku, mohl jsem tím morem zasáhnout tebe i tvůj lid tak, že bys zmizel ze země.</verse>
        <verse osisID='Exod.9.16'>Přesto jsem tě však zachoval, a to z jediného důvodu - abych ti ukázal svou moc a aby mé jméno bylo rozhlášeno po celé zemi.</verse>
        <verse osisID='Exod.9.17'>Stále se povyšuješ nad můj lid a odmítáš je propustit?</verse>
        <verse osisID='Exod.9.18'>Dávej tedy pozor: Zítra touto dobou způsobím hrozné krupobití, jaké v Egyptě nebylo ode dne jeho založení až doteď.</verse>
        <verse osisID='Exod.9.19'>Rychle nech odvést svá stáda a vše, co máš na poli, pod střechu. Kdokoli zůstane venku, ať člověk nebo zvíře, toho to krupobití utluče!'"</verse>
        <verse osisID='Exod.9.20'>Kdo z faraonových dvořanů tedy bral Hospodinova slova vážně, zahnal své otroky a dobytek pod střechu.</verse>
        <verse osisID='Exod.9.21'>Kdo si ale Hospodinovo slovo nevzal k srdci, nechal své otroky i dobytek na poli.</verse>
        <verse osisID='Exod.9.22'>Potom Hospodin Mojžíšovi řekl: "Napřáhni ruku k nebi, ať se na celou egyptskou zem spustí krupobití - na lidi, dobytek i na každou polní rostlinu v Egyptě."</verse>
        <verse osisID='Exod.9.23'>Mojžíš napřáhl svou hůl k nebi a vtom Hospodin spustil hromy a kroupy a k zemi začaly šlehat blesky. To Hospodin chrlil na egyptskou zem kroupy.</verse>
        <verse osisID='Exod.9.24'>Nastalo hrozné krupobití a uprostřed toho krupobití se klikatily blesky. Nic takového se v celém Egyptě neudálo ode dne, kdy se stal národem.</verse>
        <verse osisID='Exod.9.25'>Po celé egyptské zemi potlouklo to krupobití vše, co bylo na poli - jak lidi, tak dobytek. Také všechny polní rostliny to krupobití potlouklo a polámalo všechno polní stromoví.</verse>
        <verse osisID='Exod.9.26'>Jen v gošenském kraji, kde bydleli synové Izraele, žádné krupobití nebylo.</verse>
        <verse osisID='Exod.9.27'>Farao si tehdy nechal zavolat Mojžíše a Árona. "Tentokrát přiznávám svou vinu!" vykřikl. "Hospodin je v právu a já se svým lidem v neprávu!</verse>
        <verse osisID='Exod.9.28'>Modlete se k Hospodinu. Božích hromů a krupobití už bylo dost! Propustím vás, už se tu nemusíte zdržovat."</verse>
        <verse osisID='Exod.9.29'>Mojžíš mu odpověděl: "Jakmile vyjdu z města a vzepnu ruce k Hospodinu, hromy přestanou a krupobití skončí. To abys poznal, že země je Hospodinova.</verse>
        <verse osisID='Exod.9.30'>Vím ale, že ty ani tví dvořané dosud nemáte bázeň před Hospodinem, naším Bohem."</verse>
        <verse osisID='Exod.9.31'>(Len a ječmen byl potlučen, neboť ječmen už měl klasy a len pučel.</verse>
        <verse osisID='Exod.9.32'>Pšenice a špalda ale potlučeny nebyly, protože raší později.)</verse>
        <verse osisID='Exod.9.33'>Mojžíš tedy odešel od faraona ven z města a vzepjal ruce k Hospodinu. Hromy i krupobití rázem skončily a na zem se přestal valit déšť.</verse>
        <verse osisID='Exod.9.34'>A když farao uviděl, že déšť, krupobití i hromy přestaly, pokračoval zarytě ve svém hříchu, stejně jako jeho dvořané.</verse>
        <verse osisID='Exod.9.35'>Farao zůstal neoblomný. Jak Hospodin skrze Mojžíše předpověděl, Izraelity nepropustil.</verse>
      </chapter>
      <chapter osisID='Exod.10'>
        <verse osisID='Exod.10.1'>Tehdy Hospodin Mojžíšovi řekl: "Jdi k faraonovi. Zatvrdil jsem ho i jeho dvořany proto, abych uprostřed nich konal tato znamení.</verse>
        <verse osisID='Exod.10.2'>Svým synům a vnukům budeš vyprávět o tom, co jsem Egypťanům provedl, a o znameních, která jsem mezi nimi činil, abyste věděli, že já jsem Hospodin."</verse>
        <verse osisID='Exod.10.3'>A tak šel Mojžíš s Áronem k faraonovi a řekli mu: "Takto praví Hospodin, Bůh Hebrejů: ‚Jak dlouho se budeš odmítat přede mnou pokořit? Propusť můj lid, aby mi sloužili.</verse>
        <verse osisID='Exod.10.4'>Pokud však můj lid odmítáš propustit, dávej pozor: Zítra přivedu na tvůj kraj kobylky.</verse>
        <verse osisID='Exod.10.5'>Pokryjí každý kousek země tak, že země ani nebude vidět! Sežerou zbytek toho, co se zachránilo, vše, co vám zbylo po tom krupobití, ožerou i všechny stromy, které vám raší na poli.</verse>
        <verse osisID='Exod.10.6'>Naplní tvé paláce, domy všech tvých dvořanů i domy všech Egypťanů. Tví otcové ani otcové tvých otců neviděli nic takového ode dne, kdy se ocitli na zemi, až dodnes!'" Nato se Mojžíš odvrátil a odešel od faraona.</verse>
        <verse osisID='Exod.10.7'>Dvořané tehdy na faraona naléhali: "Jak dlouho ještě budeme v této pasti? Propusť ty lidi, ať slouží Hospodinu, svému Bohu! Ještě pořád nechápeš, že s Egyptem je konec?"</verse>
        <verse osisID='Exod.10.8'>A tak Mojžíše s Áronem přivedli zpět k faraonovi. Ten jim řekl: "Jděte, služte Hospodinu, svému Bohu. Kdo přesně má jít?"</verse>
        <verse osisID='Exod.10.9'>Mojžíš řekl: "Půjdeme se svými mladíky i starci, půjdeme se svými syny i dcerami, se svým bravem i skotem, neboť máme Hospodinovu slavnost."</verse>
        <verse osisID='Exod.10.10'>Farao jim odpověděl: "Hospodin by opravdu musel být s vámi, kdybych vás měl nechat odejít i s dětmi! Dejte si pozor, nebo špatně dopadnete!</verse>
        <verse osisID='Exod.10.11'>To tedy ne! Když po tom tak toužíte, jděte sloužit Hospodinu, ale jen muži!" A vyhnali je od faraona.</verse>
        <verse osisID='Exod.10.12'>Tehdy Hospodin Mojžíšovi řekl: "Napřáhni ruku na egyptskou zem, ať na ni přijdou kobylky a sežerou všechny rostliny v zemi - vše, co zbylo po tom krupobití."</verse>
        <verse osisID='Exod.10.13'>Mojžíš tedy napřáhl svou hůl na egyptskou zem a Hospodin přihnal do země východní vítr, který vál celý ten den a celou noc. Ráno ten východní vítr přinesl kobylky.</verse>
        <verse osisID='Exod.10.14'>Kobylky přeletěly nad celým Egyptem a snesly se na celý egyptský kraj. Byla jich taková spousta, že tolik kobylek ještě nikdy nebylo a také už nikdy nebude.</verse>
        <verse osisID='Exod.10.15'>Pokryly každý kousek země, až se jimi černala. Sežraly všechno, co zbylo po krupobití, byliny i ovoce na stromech. V celém Egyptě nezůstalo nic zeleného, stromy ani polní byliny.</verse>
        <verse osisID='Exod.10.16'>Farao si spěšně zavolal Mojžíše a Árona. "Provinil jsem se proti Hospodinu, vašemu Bohu, i proti vám," řekl.</verse>
        <verse osisID='Exod.10.17'>"Prosím, odpusť mi tentokrát můj hřích. Modlete se za mě k Hospodinu, vašemu Bohu, ať jen ode mě odvrátí tuto smrt!"</verse>
        <verse osisID='Exod.10.18'>A tak Mojžíš od faraona odešel a modlil se k Hospodinu.</verse>
        <verse osisID='Exod.10.19'>Vtom Hospodin obrátil k Egyptu velmi silný západní vítr, který ty kobylky odnesl a vmetl je do Rudého moře. V celém egyptském kraji nezůstala ani kobylka!</verse>
        <verse osisID='Exod.10.20'>Hospodin ale posílil faraonovu hrdost, a tak syny Izraele nepropustil.</verse>
        <verse osisID='Exod.10.21'>Tehdy Hospodin Mojžíšovi řekl: "Napřáhni ruku k nebi, ať na celý Egypt padne tma - taková tma, že se dá nahmatat."</verse>
        <verse osisID='Exod.10.22'>Mojžíš tedy napřáhl ruku k nebi a na celou egyptskou zem padla děsivá tma. Po tři dny, co trvala,</verse>
        <verse osisID='Exod.10.23'>lidé neviděli jeden druhého. Po tři dny se nikdo neodvážil pohnout z místa. Synové Izraele, ať bydleli kdekoli, však měli světlo.</verse>
        <verse osisID='Exod.10.24'>Farao si tedy zavolal Mojžíše. "Jděte a služte Hospodinu!" řekl. "Zůstane tu jen váš brav a skot. Smíte vzít s sebou i své děti."</verse>
        <verse osisID='Exod.10.25'>Mojžíš odpověděl: "To nám chceš sám poskytnout zvířata k obětem a zápalům? Musíme mít co obětovat Hospodinu, našemu Bohu!</verse>
        <verse osisID='Exod.10.26'>Náš dobytek půjde s námi - nezůstane tu ani kopyto. Budeme z nich brát, co bude potřeba ke službě Hospodinu, našemu Bohu. Než tam ale dojdeme, nevíme, co bude ke službě Hospodinu potřeba."</verse>
        <verse osisID='Exod.10.27'>Hospodin ale posílil faraonovu hrdost, a tak je nebyl ochoten propustit.</verse>
        <verse osisID='Exod.10.28'>Farao mu řekl: "Odejdi ode mne a chraň se mi znovu chodit na oči. V den, kdy mi přijdeš na oči, zemřeš!"</verse>
        <verse osisID='Exod.10.29'>Mojžíš odpověděl: "Máš pravdu - už se neuvidíme."</verse>
      </chapter>
      <chapter osisID='Exod.11'>
        <verse osisID='Exod.11.1'>Potom Hospodin Mojžíšovi řekl: "Zasadím faraonovi a Egyptu ještě jednu ránu a potom vás odsud propustí. Propustí vás nadobro, přímo vás odsud vyžene.</verse>
        <verse osisID='Exod.11.2'>Řekni lidu, ať každý muž požádá svého souseda a každá žena svou sousedku o stříbrné a zlaté šperky."</verse>
        <verse osisID='Exod.11.3'>A Hospodin naklonil Egypťany přízní k jeho lidu. Samotný Mojžíš byl v egyptské zemi velmi vážený - v očích faraonových dvořanů i v očích lidu.</verse>
        <verse osisID='Exod.11.4'>Mojžíš pak faraonovi řekl: "Takto praví Hospodin: ‚O půlnoci projdu Egyptem.</verse>
        <verse osisID='Exod.11.5'>Všichni prvorození v egyptské zemi zemřou, od prvorozeného syna faraonova, jenž měl sedět na jeho trůnu, až po prvorozeného syna otrokyně, jež mele ručním mlýnkem. I všechen prvorozený dobytek zemře.</verse>
        <verse osisID='Exod.11.6'>Po celém Egyptě propukne hrozný nářek, nesrovnatelný s ničím, co kdy bylo nebo bude.</verse>
        <verse osisID='Exod.11.7'>Na žádného z Izraelitů - na člověka ani na dobytek - však ani pes nezavrčí. Tak poznáte, že Hospodin odlišuje Izrael od Egypta.'</verse>
        <verse osisID='Exod.11.8'>Tehdy přijdou všichni tví dvořané za mnou a budou se mi klanět a prosit: ‚Odejdi ty i všechen lid, který tě následuje!' Teprve potom odejdu." A tak odešel od faraona rozpálen hněvem.</verse>
        <verse osisID='Exod.11.9'>Hospodin Mojžíšovi řekl: "Farao vás neposlechne. Proto mých divů v egyptské zemi ještě přibude."</verse>
        <verse osisID='Exod.11.10'>Mojžíš a Áron před faraonem vykonali všechny tyto divy. Hospodin ale posílil faraonovu hrdost, a tak Izraelity ze své země nepropustil.</verse>
      </chapter>
      <chapter osisID='Exod.12'>
        <verse osisID='Exod.12.1'>Hospodin Mojžíšovi a Áronovi v egyptské zemi řekl:</verse>
        <verse osisID='Exod.12.2'>"Tento měsíc pro vás bude počátkem měsíců, bude pro vás první mezi měsíci roku.</verse>
        <verse osisID='Exod.12.3'>Mluvte k celé izraelské obci: Desátého dne tohoto měsíce ať každý otec vezme beránka pro svou rodinu. Každá rodina ať má beránka.</verse>
        <verse osisID='Exod.12.4'>Kdyby byla rodina na beránka moc malá, přibere k sobě nejbližšího souseda. Počítejte s beránkem podle počtu osob a podle toho, kolik kdo sní.</verse>
        <verse osisID='Exod.12.5'>Budete mít beránka bez vady, ročního samce; vezmete jej z ovcí nebo koz.</verse>
        <verse osisID='Exod.12.6'>Budete ho mít u sebe až do čtrnáctého dne tohoto měsíce, kdy ho za soumraku celé shromáždění izraelské obce zabije.</verse>
        <verse osisID='Exod.12.7'>Pak vezmou trochu krve a potřou jí obě veřeje i nadpraží domů, v nichž ho budou jíst.</verse>
        <verse osisID='Exod.12.8'>Tu noc budou jíst maso pečené na ohni a nekvašené chleby; budou je jíst s trpkými bylinami.</verse>
        <verse osisID='Exod.12.9'>Nejezte z něj nic syrového nebo vařeného ve vodě - jen pečené na ohni, s hlavou, nohama i vnitřnostmi.</verse>
        <verse osisID='Exod.12.10'>Nic z něho nenecháte do rána. Pokud z něj do rána něco zbude, spálíte to v ohni.</verse>
        <verse osisID='Exod.12.11'>A takto ho budete jíst: budete mít přepásaná bedra, na nohou obuv a v ruce hůl. Jezte ho chvatně, je totiž Pesach - Minutí Hospodinovo.</verse>
        <verse osisID='Exod.12.12'>V tuto noc projdu egyptskou zemí a pobiji všechny prvorozené v Egyptě - jak lidi, tak dobytek. Tehdy vykonám soud nad všemi egyptskými bohy: Já jsem Hospodin.</verse>
        <verse osisID='Exod.12.13'>Tu krev budete mít na svých domech jako znamení. Až udeřím na egyptskou zem, spatřím tu krev a ušetřím vás. Tak se vám ta zhoubná rána vyhne.</verse>
        <verse osisID='Exod.12.14'>Tento den pro vás bude památný. Budete jej slavit jako Hospodinovu slavnost, budete jej slavit ve všech svých pokoleních - to je věčné ustanovení.</verse>
        <verse osisID='Exod.12.15'>Po sedm dní budete jíst nekvašené chleby; hned první den odstraníte ze svých domů kvas. Kdokoli by mezi prvním a sedmým dnem jedl něco kvašeného, bude vyobcován z Izraele.</verse>
        <verse osisID='Exod.12.16'>Prvního a stejně tak sedmého dne budete mít svaté shromáždění. V těch dnech se nesmí dělat žádná práce; smíte pouze připravit, co každý potřebuje k jídlu.</verse>
        <verse osisID='Exod.12.17'>Budete zachovávat svátek nekvašených chlebů, neboť právě toho dne jsem vyvedl vaše zástupy z Egypta. Tento den budete zachovávat ve všech svých pokoleních - to je věčné ustanovení.</verse>
        <verse osisID='Exod.12.18'>Od večera čtrnáctého dne prvního měsíce až do večera jedenadvacátého dne téhož měsíce budete jíst nekvašené chleby.</verse>
        <verse osisID='Exod.12.19'>Po sedm dní se ve vašich domech nenajde kvas. Kdokoli by jedl něco kvašeného, bude vyloučen z izraelské obce, ať to bude host anebo domácí.</verse>
        <verse osisID='Exod.12.20'>Nebudete jíst nic kvašeného; ve všech svých příbytcích budete jíst nekvašené chleby."</verse>
        <verse osisID='Exod.12.21'>Mojžíš tedy svolal všechny stařešiny Izraele a řekl jim: "Jděte, vezměte si ze stáda kus pro své rodiny a zabijte jej pro Hod beránka.</verse>
        <verse osisID='Exod.12.22'>Pak vezměte svazek yzopu, namočte jej do misky s krví a tou krví potřete nadpraží i obě veřeje. Nikdo z vás nesmí až do rána vyjít ze dveří svého domu,</verse>
        <verse osisID='Exod.12.23'>neboť Hospodin půjde bít Egypt. Když spatří nade dveřmi a na obou veřejích krev, mine Hospodin ty dveře a nedovolí zhoubci vejít do vašich domů a ranit vás.</verse>
        <verse osisID='Exod.12.24'>Toto slovo dodržujte, neboť je to věčné ustanovení pro tebe i pro tvé syny.</verse>
        <verse osisID='Exod.12.25'>Až přijdete do země, kterou vám Hospodin dá, jak zaslíbil, zachovávejte tento obřad.</verse>
        <verse osisID='Exod.12.26'>Až se vás vaši synové zeptají: ‚Co pro vás tento obřad znamená?'</verse>
        <verse osisID='Exod.12.27'>odpovíte: ‚Pesach je oběť beránka Hospodinu, který v Egyptě ušetřil domy Izraelitů. Udeřil na Egypt, ale naše rodiny zachránil.'" Tehdy lid padl na kolena a klaněl se.</verse>
        <verse osisID='Exod.12.28'>Synové Izraele šli a zachovali se přesně tak, jak Hospodin přikázal Mojžíšovi.</verse>
        <verse osisID='Exod.12.29'>O půlnoci pak Hospodin v egyptské zemi pobil všechny prvorozené - od prvorozeného syna faraonova, jenž měl sedět na jeho trůnu, až po prvorozeného syna vězně v žaláři, dokonce i všechno prvorozené z dobytka.</verse>
        <verse osisID='Exod.12.30'>Té noci byl farao vzhůru, tak jako všichni jeho dvořané a všichni Egypťané. V Egyptě propukl hrozný nářek, neboť nebylo domu, kde by nebyl mrtvý.</verse>
        <verse osisID='Exod.12.31'>Té noci si dal zavolat Mojžíše a Árona. "Seberte se a jděte pryč od mého lidu - vy i ti vaši Izraelité!" řekl jim. "Jděte a služte Hospodinu, jak jste žádali!</verse>
        <verse osisID='Exod.12.32'>Vezměte si svůj brav i skot, jak jste žádali, jen už jděte! A požehnejte i mně."</verse>
        <verse osisID='Exod.12.33'>Egypťané pak lid pobízeli, aby urychlili jeho odchod ze země, neboť si říkali: "Všichni pomřeme!"</verse>
        <verse osisID='Exod.12.34'>Lid tedy vzal těsto, ještě než vykynulo, díže zabalil do šatů a nesl je na ramenou.</verse>
        <verse osisID='Exod.12.35'>Synové Izraele se zachovali podle Mojžíšova slova a požádali Egypťany o stříbrné a zlaté šperky i o šaty.</verse>
        <verse osisID='Exod.12.36'>Hospodin naklonil Egypťany k lidu tak příznivě, že jim vyhověli. Dočista Egypt obrali!</verse>
        <verse osisID='Exod.12.37'>Synové Izraele pak vytáhli z Ramesesu do Sukotu - jen pěších mužů bylo asi 600 000, kromě žen a dětí.</verse>
        <verse osisID='Exod.12.38'>Vyšlo s nimi také množství přimíšeného lidu a obrovské stádo bravu i skotu.</verse>
        <verse osisID='Exod.12.39'>Z těsta, které vynesli z Egypta, pak napekli nekvašené chlebové placky, protože ještě nevykynulo. Byli totiž z Egypta vyhnáni a nemohli se zdržovat, takže si ani nepřipravili jídlo na cestu.</verse>
        <verse osisID='Exod.12.40'>Pobyt synů Izraele v Egyptě trval 430 let.</verse>
        <verse osisID='Exod.12.41'>Právě toho dne, kdy uplynulo 430 let, vyšly všechny Hospodinovy zástupy z Egypta.</verse>
        <verse osisID='Exod.12.42'>To je ta noc, kdy Hospodin držel stráž, aby je vyvedl z Egypta. To je ta noc, jež patří Hospodinu, noc, kdy všichni synové Izraele ve svých pokoleních budou držet stráž.</verse>
        <verse osisID='Exod.12.43'>Hospodin Mojžíšovi a Áronovi řekl: "Toto jsou ustanovení o Hodu beránka: Nesmí ho jíst žádný cizinec.</verse>
        <verse osisID='Exod.12.44'>Každý otrok koupený za peníze ho smí jíst, bude-li obřezán.</verse>
        <verse osisID='Exod.12.45'>Nesmí ho jíst přistěhovalec ani nádeník.</verse>
        <verse osisID='Exod.12.46'>Musí být sněden v jednom domě - nic z jeho masa nevyneseš z domu ven. Nezlámete v něm jedinou kost.</verse>
        <verse osisID='Exod.12.47'>Tak to bude činit celá izraelská obec.</verse>
        <verse osisID='Exod.12.48'>Kdyby chtěl Hospodinův Hod beránka slavit přistěhovalec žijící u tebe, ať je u něj obřezán každý mužského pohlaví. Potom může přistoupit, aby jej slavil, a bude brán jako domácí. Žádný neobřezanec ho však jíst nesmí.</verse>
        <verse osisID='Exod.12.49'>Pro domácího i hosta žijícího u vás bude platit stejný zákon."</verse>
        <verse osisID='Exod.12.50'>A všichni synové Izraele se zachovali přesně tak, jak Hospodin přikázal Mojžíšovi a Áronovi.</verse>
        <verse osisID='Exod.12.51'>Právě toho dne vyvedl Hospodin syny Izraele z egyptské země houf za houfem.</verse>
      </chapter>
      <chapter osisID='Exod.13'>
        <verse osisID='Exod.13.1'>Hospodin k Mojžíšovi znovu promluvil:</verse>
        <verse osisID='Exod.13.2'>"Zasvěť mi všechny prvorozené. Všechno, co mezi Izraelci otvírá lůno, jak z lidí, tak z dobytka, je mé."</verse>
        <verse osisID='Exod.13.3'>Mojžíš tedy lidu řekl: "Pamatuj na tento den, v němž jsi vyšel z Egypta, z domu otroctví, neboť Hospodin vás odtud vyvedl silou své ruky. Proto ať se nejí nic kvašeného.</verse>
        <verse osisID='Exod.13.4'>Dnes vycházíte, v měsíci avivu.</verse>
        <verse osisID='Exod.13.5'>Až tě Hospodin přivede do země Kananejců, Chetejců, Emorejců, Hivejců a Jebusejců, o níž přísahal tvým otcům, že ti ji dá, do země oplývající mlékem a medem, budete v tento měsíc konat tento obřad:</verse>
        <verse osisID='Exod.13.6'>Po sedm dní budeš jíst nekvašené chleby a sedmého dne bude Hospodinova slavnost.</verse>
        <verse osisID='Exod.13.7'>Po sedm dní se budou jíst nekvašené chleby. Nevyskytne se u tebe nic kvašeného, na celém tvém území se nevyskytne kvas.</verse>
        <verse osisID='Exod.13.8'>V ten den řekneš svým dětem: ‚To kvůli tomu, co pro mě udělal Hospodin, když jsem vycházel z Egypta.'</verse>
        <verse osisID='Exod.13.9'>A budeš to mít jako znamení na své ruce a jako připomínku mezi svýma očima, aby Hospodinův zákon zůstával ve tvých ústech, neboť Hospodin tě vyvedl z Egypta mocnou rukou.</verse>
        <verse osisID='Exod.13.10'>Proto zachovávej toto ustanovení v patřičný čas rok co rok.</verse>
        <verse osisID='Exod.13.11'>Až tě Hospodin přivede do země Kananejců, kterou s přísahou zaslíbil tobě a tvým otcům, a až ti ji dá,</verse>
        <verse osisID='Exod.13.12'>tehdy oddělíš vše, co otvírá lůno, pro Hospodina. Samci z každého prvního vrhu tvého dobytka patří Hospodinu.</verse>
        <verse osisID='Exod.13.13'>Každého osla otvírajícího lůno však vyplatíš jehnětem; kdybys ho nemohl vyplatit, zlomíš mu vaz. Rovněž každého prvorozeného ze svých synů vyplatíš.</verse>
        <verse osisID='Exod.13.14'>Až se tě v budoucnu tvůj syn zeptá: ‚Co to znamená?' odpovíš mu: ‚Hospodin nás vyvedl z Egypta, z domu otroctví, silou své ruky.</verse>
        <verse osisID='Exod.13.15'>Když nás farao neústupně odmítal propustit, pobil Hospodin v egyptské zemi všechno prvorozené - od prvorozeného člověka až po prvorozené dobytče. Proto obětuji Hospodinu všechny samce otvírající lůno a každého prvorozeného ze svých synů vyplácím.'</verse>
        <verse osisID='Exod.13.16'>Bude to jako znamení na tvé ruce a jako pásek na tvém čele, že nás Hospodin vyvedl z Egypta silou své ruky."</verse>
        <verse osisID='Exod.13.17'>Když farao konečně lid propustil, Bůh je nevedl cestou přes filištínskou zem, ačkoli byla kratší. Bůh si totiž řekl: "Kdyby lid viděl, že hrozí válka, mohl by litovat a vrátit se do Egypta."</verse>
        <verse osisID='Exod.13.18'>Bůh je tedy vedl oklikou, cestou přes poušť k Rudému moři. Synové Izraele vyšli z egyptské země v bojovém šiku.</verse>
        <verse osisID='Exod.13.19'>Mojžíš vzal s sebou Josefovy kosti, neboť ten zavázal syny Izraele přísahou: "Až k vám Bůh obrátí zřetel, vyneste odsud mé kosti s sebou!"</verse>
        <verse osisID='Exod.13.20'>Vytáhli tedy ze Sukotu a utábořili se v Etamu na kraji pouště.</verse>
        <verse osisID='Exod.13.21'>Hospodin je ve dne předcházel v oblakovém sloupu, aby je vedl na cestě, a v noci v ohnivém sloupu, aby jim svítil. Tak mohli jít ve dne i v noci.</verse>
        <verse osisID='Exod.13.22'>Oblakový sloup ve dne ani ohnivý sloup v noci se od lidu nikdy nevzdálil.</verse>
      </chapter>
      <chapter osisID='Exod.14'>
        <verse osisID='Exod.14.1'>Hospodin promluvil k Mojžíšovi:</verse>
        <verse osisID='Exod.14.2'>"Mluv k synům Izraele, ať se obrátí a utáboří před Pi-chirotem, mezi Migdolem a mořem. Utábořte se u moře naproti Baal-cefonu.</verse>
        <verse osisID='Exod.14.3'>Farao si o synech Izraele pomyslí: ‚Zabloudili v zemi, sevřela je poušť!'</verse>
        <verse osisID='Exod.14.4'>Tehdy posílím faraonovo odhodlání, takže je bude pronásledovat. Tehdy se na faraonovi a celém jeho vojsku oslavím a Egypťané poznají, že já jsem Hospodin." A tak se stalo.</verse>
        <verse osisID='Exod.14.5'>Když bylo egyptskému králi oznámeno, že lid uprchl, srdce faraona i jeho dvořanů se obrátilo proti lidu. "Co jsme to udělali? Proč jsme Izrael propustili z otroctví?" zvolali.</verse>
        <verse osisID='Exod.14.6'>Farao dal zapřáhnout do svého vozu a vzal s sebou svůj lid:</verse>
        <verse osisID='Exod.14.7'>vzal šest set vybraných vozů a všechny ostatní vozy Egypta a na každém tři jezdce.</verse>
        <verse osisID='Exod.14.8'>Hospodin posílil odhodlání egyptského krále faraona, aby pronásledoval Izraelity, kteří se opovážili odejít.</verse>
        <verse osisID='Exod.14.9'>Egypťané je pronásledovali - všechny faraonovy vozy, jeho jezdci i celé jeho vojsko - a dostihli je, když tábořili u moře u Pi-chirotu před Baal-cefonem.</verse>
        <verse osisID='Exod.14.10'>Když se farao přiblížil, synové Izraele pozvedli oči a hle, táhli na ně Egypťané! Izraelité samým strachem úpěli k Hospodinu.</verse>
        <verse osisID='Exod.14.11'>Tehdy začali Mojžíšovi vyčítat: "Nebylo snad v Egyptě dost hrobů? Proč jsi nás odtud vyvedl? Abychom zemřeli na poušti? Cos nám to udělal? Proč jsi nás vyváděl z Egypta?</verse>
        <verse osisID='Exod.14.12'>Neříkali jsme ti to už v Egyptě? Říkali jsme: Nech nás být, ať otročíme Egyptu! Otročit Egyptu bylo určitě lepší než zemřít na poušti!"</verse>
        <verse osisID='Exod.14.13'>Mojžíš lidu odpověděl: "Nebojte se! Zůstaňte stát a dívejte se, jak vás dnes Hospodin zachrání. Jak dnes vidíte Egypťany, tak je už nikdy neuvidíte.</verse>
        <verse osisID='Exod.14.14'>Hospodin bude bojovat za vás a vy budete mlčet."</verse>
        <verse osisID='Exod.14.15'>Hospodin tehdy Mojžíšovi řekl: "Proč ke mně úpíš? Řekni synům Izraele, ať jdou dál.</verse>
        <verse osisID='Exod.14.16'>Zvedni svou hůl, napřáhni ruku k moři a rozděl je! Synové Izraele projdou skrz moře suchou nohou.</verse>
        <verse osisID='Exod.14.17'>Já sám zatím posílím odhodlání Egypťanů, takže vejdou do moře za vámi. Tehdy se oslavím na faraonovi a celém jeho vojsku, na jeho vozech i jeho jezdcích.</verse>
        <verse osisID='Exod.14.18'>Tehdy Egypťané poznají, že já jsem Hospodin - až se oslavím na faraonovi i na jeho vozech a jezdcích."</verse>
        <verse osisID='Exod.14.19'>Vtom se Boží anděl, který kráčel před izraelským táborem, pohnul a šel teď za nimi. Oblakový sloup, který byl před nimi, se totiž pohnul, postavil se za ně</verse>
        <verse osisID='Exod.14.20'>a vstoupil mezi egyptský a izraelský tábor. Jedněm byl oblakem a tmou, ale druhým osvěcoval noc, a tak se jedni k druhým po celou noc nepřiblížili.</verse>
        <verse osisID='Exod.14.21'>Mojžíš pak napřáhl ruku nad moře a Hospodin se do moře opřel silným východním větrem. Ten vanul celou noc, až se z moře stala souš. Vody se rozestoupily</verse>
        <verse osisID='Exod.14.22'>a synové Izraele prošli skrz moře suchou nohou. Vody jim byly stěnou po pravici i levici!</verse>
        <verse osisID='Exod.14.23'>Egypťané je pronásledovali - všichni faraonovi koně, jeho vozy i jezdci - a tak za nimi vešli doprostřed moře.</verse>
        <verse osisID='Exod.14.24'>K ránu pak Hospodin shlédl z ohnivého a oblakového sloupu na tábor Egypťanů a uvrhl egyptský tábor do zmatku.</verse>
        <verse osisID='Exod.14.25'>Zadrhl jejich vozům kola, aby je museli těžce táhnout. Tehdy Egypťané vykřikli: "Utečme před Izraelem! Hospodin za ně bojuje proti Egyptu!"</verse>
        <verse osisID='Exod.14.26'>Hospodin Mojžíšovi řekl: "Napřáhni ruku nad moře, ať se vody vrátí zpět - na Egypťany, na jejich vozy i jejich jezdce."</verse>
        <verse osisID='Exod.14.27'>Mojžíš tedy napřáhl ruku nad moře. Když nastalo ráno, moře se vrátilo na původní místo a Egypťané utíkali proti němu. Tak Hospodin vmetl Egypťany doprostřed moře.</verse>
        <verse osisID='Exod.14.28'>Jak se vody vracely, pohřbily vozy i jezdce, celé faraonovo vojsko, jež vešlo za Izraelity do moře. Nezůstal z nich ani jeden.</verse>
        <verse osisID='Exod.14.29'>Synové Izraele však prošli skrz moře suchou nohou a vody jim byly stěnou po pravici i levici.</verse>
        <verse osisID='Exod.14.30'>Toho dne Hospodin zachránil Izrael z ruky Egypťanů; Izrael pak viděl egyptské mrtvé na břehu moře.</verse>
        <verse osisID='Exod.14.31'>Izrael viděl velikou moc, kterou Hospodin prokázal na Egypťanech, a tak se lid bál Hospodina a uvěřil Hospodinu i jeho služebníku Mojžíšovi.</verse>
      </chapter>
      <chapter osisID='Exod.15'>
        <verse osisID='Exod.15.1'>Tehdy zpíval Mojžíš se syny Izraele tuto píseň Hospodinu: "Zazpívám Hospodinu, slavně se vyvýšil: Koně i s jezdcem smetl do moře!</verse>
        <verse osisID='Exod.15.2'>Má síla, má píseň je Hospodin, to on se stal mým spasením. Toto je můj Bůh a já ho chci chválit, Bůh mého otce, chci ho velebit.</verse>
        <verse osisID='Exod.15.3'>Hospodin je udatný bojovník, jeho jméno zní: Hospodin.</verse>
        <verse osisID='Exod.15.4'>Faraonovy vozy i s jeho vojskem do moře svrhl, nejlepší z jeho jezdců v Rudém moři ztonuli.</verse>
        <verse osisID='Exod.15.5'>Propast je pohřbila, jako kámen klesli do hlubin.</verse>
        <verse osisID='Exod.15.6'>Tvá pravice, Hospodine, je velkolepá v moci, tvá pravice, Hospodine, nepřítele drtí!</verse>
        <verse osisID='Exod.15.7'>Svou mohutnou vznešeností své protivníky ničíš. Když vypouštíš svůj hněv, jak strniště je sežehne!</verse>
        <verse osisID='Exod.15.8'>Dechem tvého chřípí se vody nakupily, proudy vod stály jako hromady, v nitru moře ztuhly propasti.</verse>
        <verse osisID='Exod.15.9'>Nepřítel řekl: ‚Stíhat je budu, doženu je, kořist uchvátím, svou chtivost jimi nasytím, vytasím meč, má ruka si je podrobí!'</verse>
        <verse osisID='Exod.15.10'>Svým dechem zavál jsi, moře je přikrylo, jak olovo klesli do mohutných vod.</verse>
        <verse osisID='Exod.15.11'>Kdo je jako ty mezi bohy, Hospodine? Kdo je jako ty - mohutný ve svatosti, úžasný ve chvalách, konající divy?</verse>
        <verse osisID='Exod.15.12'>Napřáhls pravici, země je pohltila.</verse>
        <verse osisID='Exod.15.13'>Lid, jejž jsi vykoupil, však láskou provázíš, svou silou zvolna vedeš jej až k příbytku své svatosti.</verse>
        <verse osisID='Exod.15.14'>Národy roztřesou se, až to uslyší, filištínský lid úzkost zachvátí.</verse>
        <verse osisID='Exod.15.15'>Tehdy se zhrozí kmeny edomské, moábských siláků se zmocní děs, všichni obyvatelé Kanaánu už se potácí!</verse>
        <verse osisID='Exod.15.16'>Hrůza a strach je přepadne, pro velikost paže tvé zmlknou jak kámen, než přejde tvůj lid, Hospodine, než přejde lid, jejž sis vytvořil.</verse>
        <verse osisID='Exod.15.17'>Přivedeš je a zasadíš na hoře, jež je tvým dědictvím, na místě, jež svým sídlem, ó Hospodine, učiníš, ve svatyni, kterou tvé ruce, ó Pane, upevní!</verse>
        <verse osisID='Exod.15.18'>Hospodin bude kralovat na věky věků."</verse>
        <verse osisID='Exod.15.19'>Když faraonovi koně i s vozy a jezdci vešli do moře, Hospodin je zavalil spoustou vod, ale synové Izraele prošli prostředkem moře suchou nohou.</verse>
        <verse osisID='Exod.15.20'>Áronova sestra, prorokyně Miriam, tehdy vzala do ruky tamburínu a všechny ženy s tamburínami šly za ní a tančily.</verse>
        <verse osisID='Exod.15.21'>Miriam jim předzpěvovala: "Zpívejte Hospodinu, slavně se vyvýšil: Koně i s jezdcem smetl do moře!"</verse>
        <verse osisID='Exod.15.22'>Když Mojžíš odvedl Izrael od Rudého moře, vydali se k poušti Šur. Tři dny šli pouští, aniž nalezli vodu.</verse>
        <verse osisID='Exod.15.23'>Když potom přišli do Mary, nemohli místní vodu pít, neboť byla hořká. (A proto se jmenuje Mara, Hořkost.)</verse>
        <verse osisID='Exod.15.24'>Tehdy lid reptal proti Mojžíšovi. "Co máme pít?" říkali.</verse>
        <verse osisID='Exod.15.25'>Mojžíš tedy volal k Hospodinu a Hospodin mu ukázal kus dřeva. Když jej hodil do vody, voda zesládla. Tam dal Hospodin lidu ustanovení a řád a tam jej vyzkoušel.</verse>
        <verse osisID='Exod.15.26'>Řekl: "Budeš-li opravdu poslouchat Hospodina, svého Boha, činit, co on považuje za správné, řídit se jeho přikázáními a zachovávat všechna jeho ustanovení, pak na tebe nedopustím žádnou nemoc, kterou jsem dopustil na Egypt - neboť já jsem Hospodin, tvůj lékař."</verse>
        <verse osisID='Exod.15.27'>A tak přišli do Elimu, kde bylo dvanáct vodních pramenů a sedmdesát palem; tam se utábořili u vody.</verse>
      </chapter>
      <chapter osisID='Exod.16'>
        <verse osisID='Exod.16.1'>Potom vytáhli z Elimu. V patnáctý den druhého měsíce po jejich odchodu z Egypta přišla celá izraelská obec na poušť Sin ležící mezi Elimem a Sinajem.</verse>
        <verse osisID='Exod.16.2'>Na poušti pak celá izraelská obec reptala proti Mojžíšovi a Áronovi.</verse>
        <verse osisID='Exod.16.3'>Synové Izraele před nimi naříkali: "Proč jsme jen nezemřeli Hospodinovou rukou v Egyptě? Tam jsme sedávali nad hrnci masa a jídali chléb do sytosti! Vy jste nás ale odvedli sem na poušť, jen abyste celé toto shromáždění umořili hladem!"</verse>
        <verse osisID='Exod.16.4'>Tehdy Hospodin Mojžíšovi řekl: "Hle, nechám na vás pršet chléb z nebe! Lid bude každý den vycházet a sbírat, kolik potřebují na ten den. Vyzkouším, zda budou žít podle mých pokynů, či nikoli.</verse>
        <verse osisID='Exod.16.5'>Až budou šestého dne připravovat, co přinesli, ukáže se, že je toho dvakrát více, než kolik nasbírají každý den."</verse>
        <verse osisID='Exod.16.6'>Mojžíš a Áron tedy mluvili ke všem synům Izraele: "Večer poznáte, že vás z Egypta vyvedl Hospodin,</verse>
        <verse osisID='Exod.16.7'>a ráno spatříte Hospodinovu slávu, neboť slyšel vaše reptání proti Hospodinu. Vždyť kdo jsme my, že reptáte proti nám?"</verse>
        <verse osisID='Exod.16.8'>Mojžíš pokračoval: "Až vám Hospodin dá večer k jídlu maso a ráno chléb do sytosti, poznáte, že Hospodin slyšel vaše reptání proti němu. Kdo jsme my? Nereptáte proti nám, ale proti Hospodinu!"</verse>
        <verse osisID='Exod.16.9'>Potom Mojžíš řekl Áronovi: "Řekni celé izraelské obci: ‚Přistupte před Hospodina, neboť slyšel vaše reptání.'"</verse>
        <verse osisID='Exod.16.10'>A tak Áron mluvil k izraelské obci, a když se obrátili k poušti, hle, v oblaku se tam ukázala Hospodinova sláva.</verse>
        <verse osisID='Exod.16.11'>Hospodin promluvil k Mojžíšovi:</verse>
        <verse osisID='Exod.16.12'>"Slyšel jsem reptání synů Izraele. Řekni jim: ‚Za soumraku budete jíst maso a ráno se nasytíte chlebem, abyste poznali, že já jsem Hospodin, váš Bůh."</verse>
        <verse osisID='Exod.16.13'>Když nastal večer, přiletěly křepelky a zasypaly tábor. Ráno pak okolo tábora padala rosa.</verse>
        <verse osisID='Exod.16.14'>A když rosa přestala padat, hle, na poušti leželo cosi jako drobné lupínky, cosi jako drobné jíní na zemi.</verse>
        <verse osisID='Exod.16.15'>Když to synové Izraele spatřili, říkali jeden druhému: Man-hu ("Co je to?"). Opravdu nevěděli, co to je. Mojžíš jim řekl: "To je ten chléb, který vám Hospodin dal za pokrm.</verse>
        <verse osisID='Exod.16.16'>Hospodin přikázal toto: ‚Nasbírejte si, kolik kdo potřebuje k jídlu, omer na osobu. Vezměte pro každého, koho máte ve stanu.'"</verse>
        <verse osisID='Exod.16.17'>Synové Izraele tak tedy učinili a nasbírali někdo více, někdo méně.</verse>
        <verse osisID='Exod.16.18'>Potom to měřili po omeru. Kdo nasbíral hodně, tomu nepřebylo, a kdo málo, neměl nedostatek. Každý nasbíral, kolik potřeboval k jídlu.</verse>
        <verse osisID='Exod.16.19'>Mojžíš jim řekl: "Ať si z toho nikdo nenechává na zítřek!"</verse>
        <verse osisID='Exod.16.20'>ale oni Mojžíše neposlechli. Někteří si něco nechali na zítřek, a to jim zčervivělo a zasmrádlo. Mojžíš se proto na ně hněval.</verse>
        <verse osisID='Exod.16.21'>A tak to sbírali každé ráno, kolik kdo potřeboval k jídlu (ve slunečním žáru se to totiž rozpouštělo).</verse>
        <verse osisID='Exod.16.22'>Šestého dne se pak stalo, že toho pokrmu nasbírali dvakrát více - dva omery na osobu. Všichni vůdcové obce tedy přišli a oznámili to Mojžíšovi.</verse>
        <verse osisID='Exod.16.23'>Ten jim řekl: "To je to, o čem Hospodin mluvil. Zítra bude den odpočinku, svatá sobota pro Hospodina. Napečte, co se má péci, a uvařte, co se má vařit. Všechno, co zbude, si nechte do zásoby na zítřek."</verse>
        <verse osisID='Exod.16.24'>A tak si to nechali na zítřek, jak Mojžíš přikázal, a nezasmrádlo to ani v tom nebyli červi.</verse>
        <verse osisID='Exod.16.25'>Tehdy Mojžíš řekl: "Snězte to dnes, neboť dnes je Hospodinova sobota; dnes na poli nic nenajdete.</verse>
        <verse osisID='Exod.16.26'>Šest dní budete sbírat, ale sedmého dne, v sobotu, nic nebude."</verse>
        <verse osisID='Exod.16.27'>Sedmého dne pak někteří z lidu vyšli sbírat, ale nic nenašli.</verse>
        <verse osisID='Exod.16.28'>Tehdy Hospodin Mojžíšovi řekl: "Jak dlouho budete odmítat zachovávat má přikázání a mé pokyny?</verse>
        <verse osisID='Exod.16.29'>Nechápete, že vám sobotu dal Hospodin? Proto vám on sám dává šestého dne chléb na dva dny. Každý zůstaňte, kde jste. V sedmý den ať nikdo nevychází."</verse>
        <verse osisID='Exod.16.30'>A tak lid sedmého dne odpočíval.</verse>
        <verse osisID='Exod.16.31'>Dům Izraele pak ten pokrm nazval mana. Byl jako semeno koriandru, bílý, a chutnal jako medový koláč.</verse>
        <verse osisID='Exod.16.32'>Mojžíš řekl: "Hospodin přikázal toto: Naber toho jeden omer, ať je to uchováno pro všechna vaše pokolení. Ať vidí pokrm, jímž jsem vás krmil na poušti, když jsem vás vyvedl z Egypta."</verse>
        <verse osisID='Exod.16.33'>Áronovi pak Mojžíš řekl: "Vezmi džbán, naplň jej omerem many a postav jej před Hospodina, ať je to uchováno pro všechna vaše pokolení."</verse>
        <verse osisID='Exod.16.34'>A tak jej Áron postavil před Truhlou svědectví, aby to bylo uchováno, jak Hospodin přikázal Mojžíšovi.</verse>
        <verse osisID='Exod.16.35'>Synové Izraele jedli manu čtyřicet let, dokud nevešli do země, v níž měli bydlet; tu manu jedli, dokud nepřišli k hranicím kanaánské země.</verse>
        <verse osisID='Exod.16.36'>(Omer je desetina efy.)</verse>
      </chapter>
      <chapter osisID='Exod.17'>
        <verse osisID='Exod.17.1'>Celá izraelská obec potom podle Hospodinova rozkazu vytáhla z pouště Sin na další cestu. Když se však utábořili v Refidimu, nebyla tam voda, aby lid mohl pít.</verse>
        <verse osisID='Exod.17.2'>Začali tedy na Mojžíše dotírat: "Dejte nám vodu, ať máme co pít!" Mojžíš jim řekl: "Proč na mě dotíráte? Proč pokoušíte Hospodina?"</verse>
        <verse osisID='Exod.17.3'>A tak tam lid žíznil po vodě a reptal proti Mojžíšovi. "Proč jsi nás vyvedl z Egypta?" vyčítali mu. "Abys nás i s našimi syny a dobytkem umořil žízní?!"</verse>
        <verse osisID='Exod.17.4'>Mojžíš tedy volal k Hospodinu: "Co mám s tímto lidem dělat? Za chvíli mě ukamenují!"</verse>
        <verse osisID='Exod.17.5'>Hospodin Mojžíšovi řekl: "Vyjdi před lid a vezmi s sebou některé z izraelských stařešinů. Vezmi s sebou i svou hůl, kterou jsi udeřil do Nilu, a jdi.</verse>
        <verse osisID='Exod.17.6'>Pohleď, já budu stát před tebou tam na té skále, na Orébu. Udeř do skály a vyjde z ní voda, aby lid měl co pít." A Mojžíš to před očima izraelských stařešinů učinil.</verse>
        <verse osisID='Exod.17.7'>To místo pak pojmenoval Massa a Meriba, Pokušení a Svár, kvůli dotírání synů Izraele a proto, že pokoušeli Hospodina slovy: "Je mezi námi Hospodin, nebo ne?"</verse>
        <verse osisID='Exod.17.8'>Potom přitáhl Amalek a bojoval v Refidimu s Izraelem.</verse>
        <verse osisID='Exod.17.9'>Mojžíš tenkrát řekl Jozuovi: "Vyber si muže a vytáhni s nimi do boje proti Amalekovi. Já se zítra postavím na vrchol pahorku a budu mít v ruce Boží hůl."</verse>
        <verse osisID='Exod.17.10'>Jozue udělal, jak mu Mojžíš řekl, a bojoval s Amalekem. Mojžíš, Áron a Hur zatím vystoupili na vrchol pahorku.</verse>
        <verse osisID='Exod.17.11'>A dokud Mojžíš držel ruku zvednutou, vítězil Izrael, jakmile však ruku nechával klesnout, vítězil Amalek.</verse>
        <verse osisID='Exod.17.12'>Když pak už Mojžíšovi ztěžkly ruce, vzali kámen, přistrčili ho pod něj a on si na něj sedl. Áron a Hur mu pak podpírali ruce každý z jedné strany, takže jeho ruce zůstaly na místě až do západu slunce.</verse>
        <verse osisID='Exod.17.13'>Tak Jozue porazil Amaleka i jeho lid mečem.</verse>
        <verse osisID='Exod.17.14'>Hospodin potom Mojžíšovi řekl: "Zapiš to na památku do knihy a vštěpuj Jozuovi, že Amalekovu památku naprosto vyhladím zpod nebe."</verse>
        <verse osisID='Exod.17.15'>Tehdy Mojžíš postavil oltář a nazval jej "Hospodin je má korouhev."</verse>
        <verse osisID='Exod.17.16'>Řekl totiž: "Ruka nad Hospodinovým trůnem dosvědčuje Hospodinův boj proti Amalekovi až do posledního pokolení."</verse>
      </chapter>
      <chapter osisID='Exod.18'>
        <verse osisID='Exod.18.1'>Mojžíšův tchán, midiánský kněz Jetro, se doslechl o všem, co Bůh učinil pro Mojžíše a pro svůj lid Izrael, totiž že Hospodin vyvedl Izrael z Egypta.</verse>
        <verse osisID='Exod.18.2'>Poté, co Mojžíš odeslal svou ženu Siporu, vzal ji jeho tchán Jetro k sobě</verse>
        <verse osisID='Exod.18.3'>spolu s jejími dvěma syny. První se jmenoval Geršom, Přistěhovalec, neboť Mojžíš řekl: "Byl jsem přistěhovalcem v cizí zemi."</verse>
        <verse osisID='Exod.18.4'>Druhý se jmenoval Eliezer, Boží pomoc, neboť řekl: "Bůh mého otce mi přispěl na pomoc; zachránil mě před faraonovým mečem."</verse>
        <verse osisID='Exod.18.5'>Mojžíšův tchán Jetro tedy přišel s jeho syny a manželkou na poušť, kde Mojžíš tábořil u Boží hory.</verse>
        <verse osisID='Exod.18.6'>Vzkázal Mojžíšovi: "Já, tvůj tchán Jetro, jdu k tobě s tvojí manželkou a oběma jejími syny."</verse>
        <verse osisID='Exod.18.7'>Mojžíš vyšel svému tchánovi vstříc, poklonil se a políbil ho. Když se jeden druhého vyptali, jak se jim daří, vešli do stanu.</verse>
        <verse osisID='Exod.18.8'>Tam Mojžíš vyprávěl svému tchánovi o všem, co Hospodin kvůli Izraeli učinil faraonovi a Egypťanům, i o všech útrapách, které je potkaly na cestě, a jak je Hospodin pokaždé vysvobodil.</verse>
        <verse osisID='Exod.18.9'>Jetro se radoval ze všeho dobrodiní, jež Hospodin Izraeli prokázal, když je vysvobodil z ruky Egypťanů.</verse>
        <verse osisID='Exod.18.10'>Jetro tenkrát řekl: "Požehnán buď Hospodin, jenž vás vysvobodil z ruky Egypťanů, z ruky faraona!</verse>
        <verse osisID='Exod.18.11'>Nyní jsem poznal, že Hospodin je větší než všichni bohové - vždyť vysvobodil svůj lid z moci Egypťanů, kteří je pyšně ponižovali."</verse>
        <verse osisID='Exod.18.12'>Mojžíšův tchán Jetro pak přinesl Bohu zápalnou oběť a připravil obětní hody. Přišel také Áron a všichni izraelští stařešinové a hodovali s Mojžíšovým tchánem před Bohem.</verse>
        <verse osisID='Exod.18.13'>Druhého dne se Mojžíš posadil, aby soudil lid, a lid stál před ním od rána až do večera.</verse>
        <verse osisID='Exod.18.14'>Když Mojžíšův tchán viděl, co všechno Mojžíš dělá pro lid, řekl: "Co to s lidem děláš? Proč ty sám sedíš a všechen lid stojí od rána do večera před tebou?"</verse>
        <verse osisID='Exod.18.15'>Mojžíš mu odpověděl: "Lid se ke mně přichází ptát Boha.</verse>
        <verse osisID='Exod.18.16'>Když mají nějakou nesnáz, přijdou ke mně a já soudím mezi stranami a oznamuji Boží ustanovení a pokyny."</verse>
        <verse osisID='Exod.18.17'>Mojžíšův tchán mu řekl: "To, co děláš, není dobré.</verse>
        <verse osisID='Exod.18.18'>Úplně se vyčerpáš - ty i tento lid, který je s tebou. Ten úkol je nad tvé síly, sám jej nezvládneš.</verse>
        <verse osisID='Exod.18.19'>Proto mě teď poslechni, poradím ti a Bůh bude s tebou: Ty zastupuj lid před Bohem a přinášej k němu nesnadné věci.</verse>
        <verse osisID='Exod.18.20'>Vysvětluj lidu ustanovení a pokyny a oznamuj jim, kudy mají jít a co mají dělat.</verse>
        <verse osisID='Exod.18.21'>Vyhlédni si také ze všeho lidu schopné a bohabojné muže, věrné muže, kteří nenávidí úplatky. Ty nad nimi ustanov jako správce nad tisíci, nad sty, nad padesáti a deseti.</verse>
        <verse osisID='Exod.18.22'>Oni ať běžně soudí lid. Každou větší věc ať přednesou tobě, ale každou menší věc ať soudí sami. Ulehči si, oni ponesou břemeno s tebou!</verse>
        <verse osisID='Exod.18.23'>Uděláš-li to, budeš moci obstát, až ti Bůh dá další příkazy. Také všechen tento lid dojde na své místo v pokoji."</verse>
        <verse osisID='Exod.18.24'>Mojžíš tedy svého tchána poslechl a udělal všechno, co mu řekl.</verse>
        <verse osisID='Exod.18.25'>Mojžíš vybral schopné muže z celého Izraele a ustanovil je za vůdce lidu, za správce nad tisíci, nad sty, nad padesáti a deseti.</verse>
        <verse osisID='Exod.18.26'>Ti běžně soudili Izrael; těžší věci přednášeli Mojžíšovi, ale každou menší věc soudili sami.</verse>
        <verse osisID='Exod.18.27'>Potom Mojžíš svého tchána propustil a ten odešel do své země.</verse>
      </chapter>
      <chapter osisID='Exod.19'>
        <verse osisID='Exod.19.1'>Přesně tři měsíce po vyjití z Egypta přišli synové Izraele na poušť Sinaj.</verse>
        <verse osisID='Exod.19.2'>Když totiž vytáhli z Refidimu, přišli na poušť Sinaj a tam postavili tábor. Izrael se utábořil naproti hoře.</verse>
        <verse osisID='Exod.19.3'>Mojžíš pak vystoupil k Bohu a Hospodin na něj z té hory zavolal: "Toto promluvíš k domu Jákobovu a oznámíš synům Izraele:</verse>
        <verse osisID='Exod.19.4'>‚Sami jste viděli, co jsem učinil Egypťanům a jak jsem vás nesl na orlích křídlech, abych vás přivedl k sobě.</verse>
        <verse osisID='Exod.19.5'>Nyní tedy, budete-li opravdu poslouchat můj hlas a zachovávat mou smlouvu, budete mi zvláštním pokladem jako žádný jiný lid. Ano, celý svět patří mně,</verse>
        <verse osisID='Exod.19.6'>ale vy mi budete královstvím kněží a svatým národem.' Toto jsou slova, která promluvíš k synům Izraele."</verse>
        <verse osisID='Exod.19.7'>Mojžíš se vrátil, svolal stařešiny z lidu a předložil jim všechna tato slova, jež mu Hospodin přikázal.</verse>
        <verse osisID='Exod.19.8'>Všechen lid mu společně odpověděl: "Budeme dělat vše, co Hospodin řekl!" a Mojžíš vyřídil slova lidu Hospodinovi.</verse>
        <verse osisID='Exod.19.9'>Hospodin Mojžíšovi řekl: "Hle, já k tobě přijdu v hustém oblaku, aby lid slyšel, jak s tebou mluvím, a aby i tobě věřil navěky." Mojžíš pak Hospodinu opět vyřídil slova lidu.</verse>
        <verse osisID='Exod.19.10'>Hospodin Mojžíšovi řekl: "Jdi k lidu a dnes i zítra je posvěcuj. Ať si vyperou šaty</verse>
        <verse osisID='Exod.19.11'>a připraví se na třetí den, neboť třetího dne Hospodin sestoupí před očima všeho lidu na horu Sinaj.</verse>
        <verse osisID='Exod.19.12'>Vymezíš lidu hranice ze všech stran a řekneš: ‚Neopovažujte se vystoupit na horu nebo se jen dotknout jejího okraje. Každý, kdo se dotkne hory, musí zemřít,</verse>
        <verse osisID='Exod.19.13'>ovšem bez doteku lidské ruky. Bude ukamenován nebo zastřelen šípem. Ať už to bude zvíře nebo člověk, nesmí zůstat naživu.' Na horu budou smět vystoupit, teprve až zazní dlouhé troubení rohu."</verse>
        <verse osisID='Exod.19.14'>Mojžíš tedy sestoupil z hory k lidu, posvětil je a oni si vyprali šaty.</verse>
        <verse osisID='Exod.19.15'>Řekl lidu: "Připravte se na třetí den; vyvarujte se manželského styku."</verse>
        <verse osisID='Exod.19.16'>Ráno třetího dne pak nastalo hřmění a blýskání. Nad horou se objevil těžký oblak a znělo mocné troubení rohu. Všechen lid v táboře se třásl.</verse>
        <verse osisID='Exod.19.17'>Mojžíš vyvedl lid z tábora vstříc Bohu a lid se postavil při úpatí hory.</verse>
        <verse osisID='Exod.19.18'>Hora Sinaj byla celá zahalena kouřem, neboť na ni Hospodin sestoupil v ohni. Stoupal z ní dým jako z pece a celá hora se mohutně otřásala.</verse>
        <verse osisID='Exod.19.19'>Troubení rohu sílilo stále více, Mojžíš mluvil a Bůh mu odpovídal hromovým hlasem.</verse>
        <verse osisID='Exod.19.20'>Hospodin sestoupil na vrchol hory Sinaj. Hospodin zavolal Mojžíše na vrchol hory a ten tam vystoupil.</verse>
        <verse osisID='Exod.19.21'>Hospodin Mojžíšovi řekl: "Jdi dolů a varuj lid, ať se nepokoušejí proniknout k Hospodinu, aby ho spatřili. Mnoho by jich padlo.</verse>
        <verse osisID='Exod.19.22'>Také kněží, kteří přistupují k Hospodinu, ať se posvětí, aby se na ně Hospodin neobořil."</verse>
        <verse osisID='Exod.19.23'>"Lid nemůže vystupovat na horu Sinaj," odpověděl Mojžíš Hospodinu. "Sám jsi nás přece varoval slovy: ‚Ohranič horu a posvěť ji.'"</verse>
        <verse osisID='Exod.19.24'>"Jdi dolů!" opakoval Hospodin. "Potom se vrátíš nahoru spolu s Áronem. Kněží ani lid ať se však nepokoušejí proniknout vzhůru k Hospodinu, aby se na ně neobořil."</verse>
        <verse osisID='Exod.19.25'>Mojžíš tedy sestoupil k lidu a řekl jim to.</verse>
      </chapter>
      <chapter osisID='Exod.20'>
        <verse osisID='Exod.20.1'>Bůh promluvil všechna tato slova:</verse>
        <verse osisID='Exod.20.2'>"Já jsem Hospodin, tvůj Bůh, který tě vyvedl z Egypta, z domu otroctví.</verse>
        <verse osisID='Exod.20.3'>Neměj žádné bohy kromě mne.</verse>
        <verse osisID='Exod.20.4'>Nevytvářej si modly v podobě čehokoli nahoře na nebi, dole na zemi nebo ve vodách pod zemí.</verse>
        <verse osisID='Exod.20.5'>Neklaň se jim a nesluž jim, neboť já Hospodin, tvůj Bůh, jsem Bůh žárlivě milující. Trestám nepravost otců na synech do třetího i čtvrtého pokolení těch, kdo mě nenávidí,</verse>
        <verse osisID='Exod.20.6'>a prokazuji milosrdenství tisícům pokolení těch, kdo mě milují a zachovávají má přikázání.</verse>
        <verse osisID='Exod.20.7'>Neužívej jméno Hospodina, svého Boha, nadarmo, neboť toho, kdo by užil jeho jména nadarmo, Hospodin neponechá bez trestu.</verse>
        <verse osisID='Exod.20.8'>Pamatuj na sobotní den, aby ti byl svatý.</verse>
        <verse osisID='Exod.20.9'>Šest dní budeš pracovat a dělat všechnu svou práci,</verse>
        <verse osisID='Exod.20.10'>ale sedmý den je dnem odpočinku, zasvěceným Hospodinu, tvému Bohu. Nebudeš dělat žádnou práci - ty, tvůj syn ani tvá dcera, tvůj otrok ani tvá děvečka, tvé dobytče ani přistěhovalec ve tvých branách.</verse>
        <verse osisID='Exod.20.11'>V šesti dnech totiž Hospodin učinil nebe i zemi, moře a všechno, co je v nich, ale sedmého dne odpočinul. Proto Hospodin požehnal sobotní den a posvětil jej.</verse>
        <verse osisID='Exod.20.12'>Cti svého otce i matku, ať jsi dlouho živ na zemi, kterou ti dává Hospodin, tvůj Bůh.</verse>
        <verse osisID='Exod.20.13'>Nezabíjej.</verse>
        <verse osisID='Exod.20.14'>Necizolož.</verse>
        <verse osisID='Exod.20.15'>Nekraď.</verse>
        <verse osisID='Exod.20.16'>Nelži o svém bližním.</verse>
        <verse osisID='Exod.20.17'>Nezáviď svému bližnímu jeho dům. Nezáviď svému bližnímu jeho manželku, jeho otroka, jeho děvečku, jeho býka ani osla - nezáviď svému bližnímu vůbec nic."</verse>
        <verse osisID='Exod.20.18'>Když všechen lid viděl a slyšel to hřmění a blýskání, troubení rohu a dýmající horu, třásl se strachy. Přesunuli se opodál</verse>
        <verse osisID='Exod.20.19'>a řekli Mojžíšovi: "Mluv s námi ty a budeme poslouchat, ale ať s námi nemluví Bůh, ať nezemřeme!"</verse>
        <verse osisID='Exod.20.20'>Mojžíš lidu odpověděl: "Nebojte se. Bůh přišel proto, aby vás vyzkoušel a abyste ho měli v úctě, abyste nehřešili."</verse>
        <verse osisID='Exod.20.21'>Lid tedy zůstal stát opodál, zatímco Mojžíš přistoupil k mračnu, v němž byl Bůh.</verse>
        <verse osisID='Exod.20.22'>Hospodin Mojžíšovi řekl: "Takto promluvíš k synům Izraele: Sami jste viděli, že jsem s vámi mluvil z nebe.</verse>
        <verse osisID='Exod.20.23'>Nic mi nepostavíte naroveň: neuděláte si bohy ze stříbra ani bohy ze zlata.</verse>
        <verse osisID='Exod.20.24'>Uděláš mi pouze hliněný oltář a na něm budeš obětovat své zápalné a pokojné oběti, svůj brav i skot. Na každém místě, kde nechám připomínat své jméno, k tobě přijdu a požehnám ti.</verse>
        <verse osisID='Exod.20.25'>Jestliže mi uděláš kamenný oltář, nestav jej z tesaných kamenů; dotkneš-li se jej dlátem, znesvětíš jej.</verse>
        <verse osisID='Exod.20.26'>Také nebudeš k mému oltáři vystupovat po stupních, aby se při tom neodkryla tvá nahota.</verse>
      </chapter>
      <chapter osisID='Exod.21'>
        <verse osisID='Exod.21.1'>A toto jsou zákony, které jim předložíš:"</verse>
        <verse osisID='Exod.21.2'>"Když koupíš hebrejského otroka, ať u tebe slouží šest let, ale sedmého roku ať zadarmo odejde na svobodu.</verse>
        <verse osisID='Exod.21.3'>Jestliže přijde sám, odejde sám; jestliže měl ženu, odejde s ním i jeho žena.</verse>
        <verse osisID='Exod.21.4'>Jestliže mu jeho pán dal ženu a ta mu porodila syny nebo dcery, zůstane žena s dětmi u svého pána a on odejde sám.</verse>
        <verse osisID='Exod.21.5'>Jestliže ale otrok prohlásí: ‚Miluji svého pána, svou ženu a své syny, nechci odejít na svobodu,'</verse>
        <verse osisID='Exod.21.6'>pak ho jeho pán přivede před Boha; přivede ho ke dveřím nebo k veřeji, probodne mu ucho šídlem a on zůstane navždy jeho otrokem.</verse>
        <verse osisID='Exod.21.7'>Když někdo prodá svou dceru jako děvečku, ta pak neodejde na svobodu, jako odcházejí otroci.</verse>
        <verse osisID='Exod.21.8'>Jestliže se znelíbí svému pánu, který si ji vybral, nechá ji vykoupit. Nesmí ji však podvést tím, že by ji prodal cizincům.</verse>
        <verse osisID='Exod.21.9'>Jestliže ji vybral pro svého syna, bude se k ní chovat jako k dceři.</verse>
        <verse osisID='Exod.21.10'>Jestliže si vezme další ženu, nesmí tu první zkrátit na stravě, oděvu ani na manželském styku.</verse>
        <verse osisID='Exod.21.11'>Jestliže jí toto trojí nesplní, bude od něj moci odejít zadarmo, bez výkupného."</verse>
        <verse osisID='Exod.21.12'>"Kdo udeří člověka tak, že zemře, musí zemřít.</verse>
        <verse osisID='Exod.21.13'>Pokud mu však neukládal o život, ale Bůh ho vydal do jeho ruky, určím ti místo, kam bude moci utéct.</verse>
        <verse osisID='Exod.21.14'>Kdo se opováží úkladně zavraždit svého bližního, takového odtrhneš i od mého oltáře, aby zemřel.</verse>
        <verse osisID='Exod.21.15'>Kdo udeří svého otce nebo matku, musí zemřít.</verse>
        <verse osisID='Exod.21.16'>Kdo unese člověka, musí zemřít, ať už byl dotyčný prodán anebo nalezen v jeho držení.</verse>
        <verse osisID='Exod.21.17'>Kdo by zlořečil svému otci nebo matce, musí zemřít."</verse>
        <verse osisID='Exod.21.18'>"Když při potyčce jeden muž udeří druhého kamenem nebo pěstí a ten nezemře, ale klesne na lůžko</verse>
        <verse osisID='Exod.21.19'>a potom vstane a bude moci chodit venku o holi, bude ten, kdo ho udeřil, zproštěn trestu. Uhradí mu jen ušlý zisk a náklady na léčení.</verse>
        <verse osisID='Exod.21.20'>Když někdo udeří svého otroka nebo děvečku holí tak, že mu zemře pod rukou, musí být dotyčný pomstěn.</verse>
        <verse osisID='Exod.21.21'>Jestliže však zůstane naživu den nebo dva, nebude pomstěn, neboť je jeho majetkem.</verse>
        <verse osisID='Exod.21.22'>Když se budou muži prát a uhodí těhotnou ženu tak, že z ní vyjde plod, ale k dalšímu ublížení nedojde, musí pachatel zaplatit pokutu, jakou mu uloží manžel té ženy; zaplatí podle rozhodnutí soudců.</verse>
        <verse osisID='Exod.21.23'>Jestliže však dojde k ublížení, musíš dát život za život,</verse>
        <verse osisID='Exod.21.24'>oko za oko, zub za zub, ruku za ruku, nohu za nohu,</verse>
        <verse osisID='Exod.21.25'>spáleninu za spáleninu, ránu za ránu, podlitinu za podlitinu.</verse>
        <verse osisID='Exod.21.26'>Když někdo udeří svého otroka nebo děvečku do oka tak, že oko poškodí, propustí je za to oko na svobodu.</verse>
        <verse osisID='Exod.21.27'>Jestliže vyrazí svému otroku nebo děvečce zub, propustí je na svobodu za ten zub.</verse>
        <verse osisID='Exod.21.28'>Když býk potrká muže nebo ženu tak, že zemřou, musí být ten býk ukamenován a jeho maso se nebude jíst; majitel toho býka pak bude bez viny.</verse>
        <verse osisID='Exod.21.29'>Jestliže ale byl ten býk trkavý už od dřívějška a jeho majitel byl varován, ale nehlídal ho a ten býk zabije muže nebo ženu, bude býk ukamenován a zemře i jeho majitel.</verse>
        <verse osisID='Exod.21.30'>Jestliže mu bude uloženo výkupné, dá výplatou za svůj život vše, co mu bude uloženo.</verse>
        <verse osisID='Exod.21.31'>Ať už býk potrká něčího syna nebo dceru, bude s ním naloženo podle téhož zákona.</verse>
        <verse osisID='Exod.21.32'>Jestliže býk potrká otroka nebo děvečku, dá majitel jejich pánu 30 šekelů stříbra a býk bude ukamenován."</verse>
        <verse osisID='Exod.21.33'>"Když někdo odkryje jámu nebo ji vykope a nepřikryje a spadne do ní býk nebo osel,</verse>
        <verse osisID='Exod.21.34'>vyrovná se majitel té jámy s jeho majitelem: dá mu peníze a mrtvé zvíře si nechá.</verse>
        <verse osisID='Exod.21.35'>Když něčí býk potrká sousedova býka tak, že pojde, prodají živého býka a peníze za něj si rozdělí napůl; také o mrtvé zvíře se rozdělí napůl.</verse>
        <verse osisID='Exod.21.36'>Pokud se však vědělo, že býk byl trkavý již od dřívějška, ale jeho majitel ho nehlídal, musí nahradit býka za býka a toho mrtvého si nechá. Když někdo ukradne býka nebo beránka a zabije ho nebo prodá, nahradí býka pěti dobytčaty a beránka čtyřmi ovcemi.</verse>
      </chapter>
      <chapter osisID='Exod.22'>
        <verse osisID='Exod.22.1'>Jestliže bude zloděj přistižen při vloupání a bude udeřen tak, že zemře, nebude ten, kdo ho udeřil, vinen prolitou krví.</verse>
        <verse osisID='Exod.22.2'>Jestliže se to však stane za bílého dne, bude prolitou krví vinen.Zloděj musí nahradit škodu. Jestliže nemá čím, bude za svou krádež prodán.</verse>
        <verse osisID='Exod.22.3'>Jestliže se u něj to, co ukradl, najde živé - ať býk, osel nebo beránek - nahradí to dvojnásobně.</verse>
        <verse osisID='Exod.22.4'>Když někdo spase pole nebo vinici tím, že nechá svůj dobytek, aby se pásl na cizím poli, nahradí to tím nejlepším ze svého pole a ze své vinice.</verse>
        <verse osisID='Exod.22.5'>Když vypukne oheň a zachvátí křoví, takže shoří stoh nebo stojící obilí nebo celé pole, musí ten, kdo požár způsobil, nahradit škodu.</verse>
        <verse osisID='Exod.22.6'>Když někdo svěří svému bližnímu do úschovy peníze nebo cenné předměty a bude to z domu toho muže ukradeno, jestliže bude zloděj nalezen, nahradí to dvojnásobně.</verse>
        <verse osisID='Exod.22.7'>Jestliže zloděj nalezen nebude, přivedou majitele domu před Boha, aby odpřisáhl, že nevztáhl ruku na majetek svého bližního.</verse>
        <verse osisID='Exod.22.8'>V každé majetkové při, půjde-li o býka, osla nebo beránka, o plášť nebo o jakoukoli ztracenou věc, kterou by někdo označil za svou, ať přijde spor obou stran před Boha. Koho Bůh označí za viníka, ten dá svému bližnímu dvojnásobnou náhradu.</verse>
        <verse osisID='Exod.22.9'>Když někdo svěří svému bližnímu do opatrování osla, býka, beránka nebo jakékoli zvíře a ono beze svědků pojde nebo zchromne nebo bude odehnáno,</verse>
        <verse osisID='Exod.22.10'>rozsoudí je přísaha při Hospodinu, že nevztáhli ruku na majetek svého bližního. Majitel přísahu přijme a k náhradě nedojde.</verse>
        <verse osisID='Exod.22.11'>Jestliže to však bylo ukradeno, majitel dostane náhradu.</verse>
        <verse osisID='Exod.22.12'>Jestliže bylo rozsápáno, ať přinesou důkaz; rozsápané se nahrazovat nebude.</verse>
        <verse osisID='Exod.22.13'>Když si někdo od svého bližního vypůjčí zvíře a ono zchromne nebo pojde, když u toho nebude jeho majitel, musí je nahradit.</verse>
        <verse osisID='Exod.22.14'>Jestliže u toho majitel bude, k náhradě nedojde. Jestliže bylo najaté, je to zahrnuto v ceně."</verse>
        <verse osisID='Exod.22.15'>"Když někdo svede nezasnoubenou pannu a vyspí se s ní, musí za ni zaplatit věno a vzít si ji za ženu.</verse>
        <verse osisID='Exod.22.16'>Jestliže mu ji dívčin otec odmítne dát, musí mu svůdce odvážit stříbro ve výši panenského věna.</verse>
        <verse osisID='Exod.22.17'>Čarodějnici nenech naživu.</verse>
        <verse osisID='Exod.22.18'>Kdokoli by obcoval se zvířetem, musí zemřít.</verse>
        <verse osisID='Exod.22.19'>Kdo by obětoval jakýmkoli bohům kromě samotného Hospodina, propadne klatbě.</verse>
        <verse osisID='Exod.22.20'>Přistěhovalci neubližuj ani ho neutiskuj - vždyť jste sami byli přistěhovalci v Egyptě!</verse>
        <verse osisID='Exod.22.21'>Nikdy neubližuj vdově ani sirotku.</verse>
        <verse osisID='Exod.22.22'>Budeš-li jim nelítostně ubližovat, věz, že ke mně budou volat a já jejich volání jistě vyslyším.</verse>
        <verse osisID='Exod.22.23'>Vzplanu hněvem a pobiji vás mečem, takže z vašich žen budou vdovy a z vašich dětí sirotci.</verse>
        <verse osisID='Exod.22.24'>Jestliže půjčíš peníze někomu z mého lidu, chudákovi, který je s tebou, nechovej se k němu jako lichvář, neukládej mu úrok.</verse>
        <verse osisID='Exod.22.25'>Jestliže vezmeš do zástavy plášť svého bližního, vrať mu ho do západu slunce.</verse>
        <verse osisID='Exod.22.26'>Vždyť je to jeho jediná přikrývka, tím pláštěm přikrývá svou nahotu! V čem by spal? Až ke mně bude volat, vyslyším jej, neboť jsem milostivý.</verse>
        <verse osisID='Exod.22.27'>Nerouhej se Bohu a vůdci svého lidu nespílej.</verse>
        <verse osisID='Exod.22.28'>Neváhej se podělit o úrodu, o víno a olej ze svého lisu. Svého prvorozeného syna odevzdej mně.</verse>
        <verse osisID='Exod.22.29'>Právě tak nalož se svým skotem a bravem: sedm dní zůstane u matky, osmého dne jej dáš mně.</verse>
        <verse osisID='Exod.22.30'>Buďte pro mě svatí. Nejezte maso zvířete rozsápaného na poli. Hoďte je psu."</verse>
      </chapter>
      <chapter osisID='Exod.23'>
        <verse osisID='Exod.23.1'>"Neroznášej pomluvy. Nepomáhej darebákovi křivým svědectvím.</verse>
        <verse osisID='Exod.23.2'>Nepřikláněj se k většině v žádné špatnosti. Nevypovídej u soudu pod vlivem většiny.</verse>
        <verse osisID='Exod.23.3'>Nestraň ani chudákovi v jeho při.</verse>
        <verse osisID='Exod.23.4'>Když narazíš na býka svého nepřítele nebo na jeho osla, který zabloudil, poctivě mu jej přiveď zpátky.</verse>
        <verse osisID='Exod.23.5'>Když uvidíš osla někoho, kdo tě nenávidí, jak leží pod svým břemenem, neopouštěj ho! Ochotně mu jej pomoz vyprostit.</verse>
        <verse osisID='Exod.23.6'>Nepřekrucuj právo v ubožákově při.</verse>
        <verse osisID='Exod.23.7'>Nezabývej se lživým obviněním. Nedopusť smrt nevinného, poctivého člověka a neospravedlňuj darebáka.</verse>
        <verse osisID='Exod.23.8'>Nepřijímej úplatek, neboť úplatek zaslepuje i vidoucí a převrací i slova poctivých.</verse>
        <verse osisID='Exod.23.9'>Neutiskuj přistěhovalce - vy sami jste přece poznali život přistěhovalců, když jste žili v Egyptě!"</verse>
        <verse osisID='Exod.23.10'>"Šest let osívej svou zem a shromažďuj její úrodu.</verse>
        <verse osisID='Exod.23.11'>Sedmého roku ji ale nech ležet ladem, aby se najedli ubožáci z tvého lidu. Co zbude po nich, spase polní zvěř. Právě tak nalož se svou vinicí a svým olivovím.</verse>
        <verse osisID='Exod.23.12'>Šest dní dělej svou práci, ale sedmého dne přestaň, aby si tvůj býk i osel odpočinul a tvůj otrok i námezdník nabrali dech.</verse>
        <verse osisID='Exod.23.13'>Dbejte na všechno, co jsem vám řekl. Jména cizích bohů nezmiňujte; ať se ze tvých úst ani neozvou."</verse>
        <verse osisID='Exod.23.14'>"Třikrát ročně mi budeš slavit slavnost.</verse>
        <verse osisID='Exod.23.15'>Zachovávej Slavnost nekvašených chlebů. Po sedm dní jez nekvašené chleby, jak jsem ti přikázal, v určený čas měsíce avivu, neboť v něm jsi vyšel z Egypta. Nikdo ať se přede mnou neukáže s prázdnou.</verse>
        <verse osisID='Exod.23.16'>Zachovávej Slavnost žní, kdy sklidíš prvotiny své práce, prvotiny toho, co jsi zasel na poli. Zachovávej Slavnost dožínek na konci roku, když z pole sklidíš plody své práce.</verse>
        <verse osisID='Exod.23.17'>Třikrát za rok ať se každý, kdo je u tebe mužského pohlaví, ukáže před Hospodinem, svým Pánem.</verse>
        <verse osisID='Exod.23.18'>Neobětuj krev mé oběti s čímkoli kvašeným. Z tuku mé slavnostní oběti ať do rána nic nezbude.</verse>
        <verse osisID='Exod.23.19'>Nejlepší prvotiny své země přines do domu Hospodina, svého Boha. Nevař kůzle v mléce jeho matky."</verse>
        <verse osisID='Exod.23.20'>"Hle, posílám před tebou anděla, aby tě opatroval na cestě a přivedl tě na místo, které jsem připravil.</verse>
        <verse osisID='Exod.23.21'>Měj ho ve vážnosti a poslouchej ho, nepopouzej ho. Neodpustí totiž vaše provinění - vždyť v něm přebývá mé jméno!</verse>
        <verse osisID='Exod.23.22'>Budeš-li jej však opravdu poslouchat a činit vše, co říkám, budu nepřítelem tvých nepřátel a protivníkem tvých protivníků.</verse>
        <verse osisID='Exod.23.23'>Můj anděl půjde před tebou a přivede tě k Emorejcům, Chetejcům, Perizejcům, Kananejcům, Hivejcům a Jebusejcům. Až je vyhladím,</verse>
        <verse osisID='Exod.23.24'>nebudeš se klanět jejich bohům, sloužit jim ani se chovat podle jejich zvyklostí, ale naprosto je zničíš a jejich posvátné sloupy roztříštíš na kusy.</verse>
        <verse osisID='Exod.23.25'>Budete sloužit Hospodinu, svému Bohu, a on požehná tvému chlebu i tvé vodě. Z tvého středu odejmu nemoc.</verse>
        <verse osisID='Exod.23.26'>Ve tvé zemi nebude ženy, která by potratila nebo byla neplodná. Obdařím tě dlouhým životem.</verse>
        <verse osisID='Exod.23.27'>Pošlu před tebou svou hrůzu. Každý národ, k němuž přijdeš, rozvrátím. Všechny tvé nepřátele obrátím před tebou na útěk.</verse>
        <verse osisID='Exod.23.28'>Pošlu před tebou také sršně, aby před tebou vyhnali Hivejce, Kananejce i Chetejce.</verse>
        <verse osisID='Exod.23.29'>Nevyženu je před tebou v jednom roce, aby země nezpustla a nerozmnožila se proti tobě divoká zvěř.</verse>
        <verse osisID='Exod.23.30'>Budu je před tebou vyhánět postupně, dokud se nerozplodíš a nebudeš moci převzít zem do dědictví.</verse>
        <verse osisID='Exod.23.31'>Vytyčím tvé hranice od Rudého moře až ke Středozemnímu moři a od pouště až k řece Eufrat, neboť vydám obyvatele země do vašich rukou, takže je před sebou vyženeš.</verse>
        <verse osisID='Exod.23.32'>Nevstupuj s nimi ani s jejich bohy do smlouvy.</verse>
        <verse osisID='Exod.23.33'>Nebudou smět bydlet ve tvé zemi, aby tě nesvedli k hříchu proti mně. Kdybys sloužil jejich bohům, octl by ses v pasti."</verse>
      </chapter>
      <chapter osisID='Exod.24'>
        <verse osisID='Exod.24.1'>Potom řekl Mojžíšovi: "Vystup k Hospodinu. Ty, Áron, Nádab, Abihu a sedmdesát izraelských stařešinů se budete zdálky klanět.</verse>
        <verse osisID='Exod.24.2'>K Hospodinu však přistoupí jen Mojžíš, oni ať se nepřibližují. Také lid ať nevystupuje spolu s ním."</verse>
        <verse osisID='Exod.24.3'>Když pak Mojžíš přišel a přednesl lidu všechna Hospodinova slova a všechny zákony, všechen lid odpověděl jedním hlasem: "Budeme dělat vše, co Hospodin řekl!"</verse>
        <verse osisID='Exod.24.4'>Mojžíš pak všechna Hospodinova slova zapsal. Časně ráno vstal a postavil pod horou oltář a dvanáct památných sloupů podle dvanácti izraelských kmenů.</verse>
        <verse osisID='Exod.24.5'>Izraelské mládence pak poslal, aby přinášeli zápalné oběti a obětovali Hospodinu býčky jako pokojné oběti.</verse>
        <verse osisID='Exod.24.6'>Mojžíš vzal polovinu krve, nalil ji do misek a tou polovinou krve pokropil oltář.</verse>
        <verse osisID='Exod.24.7'>Vzal také Knihu smlouvy a předčítal ji lidu. Ten řekl: "Budeme dělat vše, co Hospodin řekl. Budeme poslušní."</verse>
        <verse osisID='Exod.24.8'>Mojžíš tedy vzal zbytek krve a pokropil lid se slovy: "Hle, krev smlouvy, kterou s vámi Hospodin uzavírá na základě všech těchto slov."</verse>
        <verse osisID='Exod.24.9'>Mojžíš, Áron, Nádab, Abihu a sedmdesát izraelských stařešinů pak vystoupilo na horu</verse>
        <verse osisID='Exod.24.10'>a spatřili Boha Izraele. Pod jeho nohama bylo něco jako safírové dláždění, jasné jako samo nebe.</verse>
        <verse osisID='Exod.24.11'>Nevztáhl však ruku na přední ze synů Izraele, ačkoli zahlédli Boha. Potom jedli a pili.</verse>
        <verse osisID='Exod.24.12'>Hospodin Mojžíšovi řekl: "Vystup ke mně na horu a zůstaň tam. Dám ti kamenné desky - zákon a přikázání - které jsem napsal k jejich vyučování."</verse>
        <verse osisID='Exod.24.13'>Mojžíš i jeho pomocník Jozue tedy vstali a Mojžíš vystoupil na Boží horu.</verse>
        <verse osisID='Exod.24.14'>Stařešinům řekl: "Zůstaňte tu, dokud se k vám nevrátíme. Hle, Áron a Hur budou s vámi. Kdo bude něco potřebovat, ať jde za nimi."</verse>
        <verse osisID='Exod.24.15'>Mojžíš tedy vystoupil na horu a horu přikryl oblak.</verse>
        <verse osisID='Exod.24.16'>Hospodinova sláva přebývala na hoře Sinaj a oblak ji přikrýval šest dní. Sedmého dne pak na Mojžíše zprostřed oblaku zavolal.</verse>
        <verse osisID='Exod.24.17'>Z pohledu Izraelitů vypadala Hospodinova sláva na vrcholu hory jako stravující oheň.</verse>
        <verse osisID='Exod.24.18'>Mojžíš vešel doprostřed oblaku a vystoupil na horu. Mojžíš byl na hoře čtyřicet dní a čtyřicet nocí."</verse>
      </chapter>
      <chapter osisID='Exod.25'>
        <verse osisID='Exod.25.1'>Hospodin promluvil k Mojžíšovi:</verse>
        <verse osisID='Exod.25.2'>"Řekni synům Izraele, ať pro mne vyberou sbírku. Vyberte pro mne příspěvek od každého člověka, jehož srdce bude ochotné.</verse>
        <verse osisID='Exod.25.3'>Jako příspěvek od nich vyberte zlato, stříbro, bronz,</verse>
        <verse osisID='Exod.25.4'>modrou, purpurovou a šarlatovou látku, kment, kozí srst,</verse>
        <verse osisID='Exod.25.5'>červeně barvené beraní kůže, odolné usně, akáciové dřevo,</verse>
        <verse osisID='Exod.25.6'>olej na svícení, také balzámy na olej pomazání a na vonné kadidlo,</verse>
        <verse osisID='Exod.25.7'>onyxové kameny a kameny pro zasazení do efodu a náprsníku.</verse>
        <verse osisID='Exod.25.8'>Ať mi udělají svatyni, abych přebýval uprostřed nich.</verse>
        <verse osisID='Exod.25.9'>Příbytek a veškeré jeho vybavení uděláte přesně podle vzoru, který ti ukážu."</verse>
        <verse osisID='Exod.25.10'>"Ať mi vyrobí truhlu z akáciového dřeva: bude dva a půl lokte dlouhá, jeden a půl lokte široká a jeden a půl lokte vysoká.</verse>
        <verse osisID='Exod.25.11'>Obložíš ji zevnitř i zvenčí čistým zlatem a po jejím obvodu uděláš zlatý věnec.</verse>
        <verse osisID='Exod.25.12'>Uliješ pro ni čtyři zlaté kruhy a připevníš je k jejím čtyřem nohám: dva kruhy po jednom jejím boku a dva kruhy po druhém.</verse>
        <verse osisID='Exod.25.13'>Z akáciového dřeva zhotovíš tyče a obložíš je zlatem;</verse>
        <verse osisID='Exod.25.14'>tyče provlékneš skrz kruhy po bocích truhly, aby se na nich truhla dala nosit.</verse>
        <verse osisID='Exod.25.15'>Tyče budou zůstávat v kruzích truhly, nebudou z nich vytahovány.</verse>
        <verse osisID='Exod.25.16'>Do té truhly pak vložíš Svědectví, které ti dám.</verse>
        <verse osisID='Exod.25.17'>Vyrobíš k ní také příkrov z čistého zlata, totiž slitovnici: bude dva a půl lokte dlouhá a jeden a půl lokte široká.</verse>
        <verse osisID='Exod.25.18'>Vytvoříš také dva cheruby. Zhotovíš je z tepaného zlata na obou koncích slitovnice:</verse>
        <verse osisID='Exod.25.19'>jednoho cheruba na jednom konci a druhého na druhém konci. Uděláte cheruby tak, aby vystupovali ze slitovnice na obou jejích koncích.</verse>
        <verse osisID='Exod.25.20'>Cherubové ať mají rozpjatá křídla, jimiž budou zastiňovat slitovnici. Ať jsou obráceni čelem k sobě a tvářemi se sklánějí nad slitovnici.</verse>
        <verse osisID='Exod.25.21'>Slitovnici pak položíš jako příkrov na truhlu, do níž vložíš Svědectví, které ti dám.</verse>
        <verse osisID='Exod.25.22'>Tam se s tebou budu setkávat. Z místa mezi oběma cheruby nad slitovnicí, jež přikrývá Truhlu svědectví, s tebou budu mluvit o všem, co ti přikážu ohledně synů Izraele."</verse>
        <verse osisID='Exod.25.23'>"Vyrobíš také stůl z akáciového dřeva: bude dva lokte dlouhý, jeden loket široký a jeden a půl lokte vysoký.</verse>
        <verse osisID='Exod.25.24'>Obložíš jej čistým zlatem a po jeho obvodu uděláš zlatý věnec.</verse>
        <verse osisID='Exod.25.25'>Uděláš po jeho obvodu také na dlaň širokou obrubu a kolem ní další zlatý věnec.</verse>
        <verse osisID='Exod.25.26'>Zhotovíš k němu také čtyři zlaté kruhy, které připevníš ke čtyřem rohům u jeho čtyř nohou.</verse>
        <verse osisID='Exod.25.27'>Kruhy budou upevněny těsně pod obrubou jako úchyty pro tyče, aby se stůl dal nosit.</verse>
        <verse osisID='Exod.25.28'>Tyče uděláš z akáciového dřeva a obložíš je zlatem; na nich se bude stůl nosit.</verse>
        <verse osisID='Exod.25.29'>Vyrobíš k němu také mísy, pohárky, konvice a číše na úlitby; uděláš je z čistého zlata.</verse>
        <verse osisID='Exod.25.30'>A na ten stůl budeš přede mne stále klást chleby předložení."</verse>
        <verse osisID='Exod.25.31'>"Dále vyrobíš svícen z čistého zlata. Svícen bude mít tepanou patu i dřík a budou z něj vystupovat pohárky, pupeny a květy.</verse>
        <verse osisID='Exod.25.32'>Z jeho boků bude vycházet šest prutů: tři pruty z jedné strany svícnu a tři pruty z druhé.</verse>
        <verse osisID='Exod.25.33'>Na jednom prutu budou tři mandlovité pohárky s pupenem a květem, na dalším prutu také tři a tak to bude na všech šesti prutech vycházejících ze svícnu.</verse>
        <verse osisID='Exod.25.34'>Na dříku pak budou čtyři mandlovité pohárky s pupeny a květy.</verse>
        <verse osisID='Exod.25.35'>Pod jedním párem prutů, jež z něj vystupují, bude jeden pupen, pod druhým párem další pupen a pod třetím další - takto u všech šesti prutů vycházejících ze svícnu.</verse>
        <verse osisID='Exod.25.36'>Tyto pupeny i pruty budou vystupovat ze svícnu a všechno to bude vytepáno z jednoho kusu čistého zlata.</verse>
        <verse osisID='Exod.25.37'>Zhotovíš k němu také sedm kahanů. Kahany se nasadí tak, aby vrhaly světlo dopředu.</verse>
        <verse osisID='Exod.25.38'>Ke svícnu zhotovíš z čistého zlata také kleště a pánvice na oharky.</verse>
        <verse osisID='Exod.25.39'>Svícen bude spolu se vším tímto náčiním vyroben z talentu čistého zlata.</verse>
        <verse osisID='Exod.25.40'>Hleď, abys vše udělal podle vzoru, jenž ti byl ukázán na hoře."</verse>
      </chapter>
      <chapter osisID='Exod.26'>
        <verse osisID='Exod.26.1'>"Samotný Příbytek pak zhotovíš z deseti pruhů soukaného kmentu a z modré, purpurové a šarlatové látky; necháš na ně umným způsobem vytkat cheruby.</verse>
        <verse osisID='Exod.26.2'>Jeden pruh bude dvacet osm loket dlouhý a čtyři lokte široký. Všechny pruhy budou mít stejné rozměry.</verse>
        <verse osisID='Exod.26.3'>Pět pruhů ať je spojeno v jeden kus; rovněž tak druhých pět pruhů.</verse>
        <verse osisID='Exod.26.4'>Podél pruhu, jenž bude na konci spojeného kusu, udělej poutka z modré látky. Totéž udělej podél krajního pruhu ve druhém spojeném kusu.</verse>
        <verse osisID='Exod.26.5'>Na první koncový pruh připevni padesát poutek a stejně tak na koncový pruh druhého spojeného kusu; ta poutka ať leží naproti sobě.</verse>
        <verse osisID='Exod.26.6'>Vyrob také padesát zlatých spon, kterými ty pruhy spojíš k sobě. Tak bude Příbytek tvořit jeden celek.</verse>
        <verse osisID='Exod.26.7'>Pro stan nad Příbytkem připravíš houně z kozí srsti; připravíš jedenáct takových houní.</verse>
        <verse osisID='Exod.26.8'>Jedna houně bude třicet loket dlouhá a čtyři lokte široká. Všech jedenáct houní bude mít stejné rozměry.</verse>
        <verse osisID='Exod.26.9'>Spoj zvlášť pět houní a šest houní. Tu šestou houni pak v polovině přehni přes průčelí stanu.</verse>
        <verse osisID='Exod.26.10'>Podél první koncové houně připevni padesát poutek; stejně tak podél krajní houně druhého spojeného kusu.</verse>
        <verse osisID='Exod.26.11'>Vyrob také padesát bronzových spon. Ty spony provlékneš poutky, a tak spojíš stan v jeden celek.</verse>
        <verse osisID='Exod.26.12'>Zbývající polovina houně bude splývat přes zadní stranu Příbytku.</verse>
        <verse osisID='Exod.26.13'>Onen loket, o který budou stanové houně z jedné i druhé strany delší, bude po obou stranách splývat přes bok Příbytku, a tak jej přikrývat.</verse>
        <verse osisID='Exod.26.14'>Navrch stanu ještě zhotovíš pokrývku z červeně barvených beraních kůží a vrchní pokrývku z odolných usní.</verse>
        <verse osisID='Exod.26.15'>Dále pro Příbytek vyrobíš svislé rámy z akáciového dřeva.</verse>
        <verse osisID='Exod.26.16'>Každý rám bude deset loktů vysoký a jeden a půl lokte široký</verse>
        <verse osisID='Exod.26.17'>a každý bude mít dva spojovací čepy. Všechny rámy Příbytku vyrobíš stejně.</verse>
        <verse osisID='Exod.26.18'>Pro pravou, jižní stranu Příbytku vyrobíš dvacet rámů.</verse>
        <verse osisID='Exod.26.19'>Pod těch dvacet rámů vyrobíš čtyřicet stříbrných patek; dvě patky pod dva čepy jednoho rámu a stejně tak pod každý další rám.</verse>
        <verse osisID='Exod.26.20'>Také pro druhý bok Příbytku, pro severní stranu, vyrobíš dvacet rámů</verse>
        <verse osisID='Exod.26.21'>a k nim čtyřicet stříbrných patek; dvě patky pod jeden rám a stejně tak pod každý další rám.</verse>
        <verse osisID='Exod.26.22'>Pro zadní, západní stranu Příbytku pak vyrobíš šest rámů.</verse>
        <verse osisID='Exod.26.23'>Vyrobíš také dva zvláštní rámy pro oba rohy u zadní stěny Příbytku.</verse>
        <verse osisID='Exod.26.24'>Zespodu budou k sobě přiléhat a shora budou pevně spojeny jedním prstencem. Tak to bude s nimi oběma; budou stát v obou rozích.</verse>
        <verse osisID='Exod.26.25'>Bude tam tedy osm rámů a jejich šestnáct stříbrných patek; dvě patky pod jedním rámem a stejně tak pod každým dalším rámem.</verse>
        <verse osisID='Exod.26.26'>Dále zhotovíš svlaky z akáciového dřeva: pět svlaků pro rámy na jednom boku Příbytku,</verse>
        <verse osisID='Exod.26.27'>pět pro rámy na druhém boku Příbytku a pět svlaků pro rámy na zadní, západní straně Příbytku.</verse>
        <verse osisID='Exod.26.28'>Prostřední svlak pak bude procházet středem rámů od jednoho konce k druhému.</verse>
        <verse osisID='Exod.26.29'>Ty rámy obložíš zlatem a připevníš k nim zlaté prstence jako úchyty pro svlaky. Také svlaky obložíš zlatem.</verse>
        <verse osisID='Exod.26.30'>Pak vztyčíš Příbytek podle vzoru, který ti byl ukázán na hoře.</verse>
        <verse osisID='Exod.26.31'>Vyrobíš také oponu z modré, purpurové a šarlatové látky a ze soukaného kmentu; uděláš ji s umně vetkanými cheruby.</verse>
        <verse osisID='Exod.26.32'>Zavěsíš ji na čtyřech sloupech z akáciového dřeva obložených zlatem. Budou mít na sobě zlaté háčky a budou stát na čtyřech stříbrných patkách.</verse>
        <verse osisID='Exod.26.33'>Až zavěsíš oponu na spony, vneseš dovnitř za oponu Truhlu svědectví. Opona vám bude oddělovat svatyni od nejsvětější svatyně.</verse>
        <verse osisID='Exod.26.34'>V nejsvětější svatyni pak na Truhlu svědectví umístíš slitovnici.</verse>
        <verse osisID='Exod.26.35'>Venku před oponu postavíš stůl; naproti stolu, při jižním boku Příbytku, postavíš svícen a stůl dáš k severnímu boku.</verse>
        <verse osisID='Exod.26.36'>Pro vchod do stanu zhotovíš vyšívaný závěs z modré, purpurové a šarlatové látky a ze soukaného kmentu.</verse>
        <verse osisID='Exod.26.37'>K závěsu zhotovíš pět sloupů z akáciového dřeva a obložíš je zlatem. Budou na nich zlaté háčky a uliješ pro ně pět bronzových patek."</verse>
      </chapter>
      <chapter osisID='Exod.27'>
        <verse osisID='Exod.27.1'>"Vyrobíš také čtvercový oltář z akáciového dřeva. Ať má pět loket na délku, pět loket na šířku a tři lokte na výšku.</verse>
        <verse osisID='Exod.27.2'>V jeho čtyřech koutech vytvaruješ rohy, jež budou vystupovat z oltáře, a obložíš jej bronzem.</verse>
        <verse osisID='Exod.27.3'>K oltáři vyrobíš nádoby na vynášení popela, lopaty, obětní misky, vidlice a pánvice na oharky. Veškeré jeho náčiní vyrobíš z bronzu.</verse>
        <verse osisID='Exod.27.4'>Zhotovíš k němu také mřížový rošt z bronzu a na jeho čtyři konce připevníš čtyři bronzové kruhy.</verse>
        <verse osisID='Exod.27.5'>Mříž připevníš pod obrubu oltáře tak, aby byla v polovině výšky oltáře.</verse>
        <verse osisID='Exod.27.6'>K oltáři zhotovíš také tyče z akáciového dřeva a obložíš je bronzem.</verse>
        <verse osisID='Exod.27.7'>Tyče se provléknou skrz kruhy a budou po obou bocích oltáře, aby se dal nosit.</verse>
        <verse osisID='Exod.27.8'>Uděláš jej dutý, z desek. Ať udělají vše podle toho, jak ti bylo ukázáno na hoře."</verse>
        <verse osisID='Exod.27.9'>"Pro Příbytek postavíš nádvoří. Na pravé, jižní straně bude ohraničeno zástěnami ze soukaného kmentu v délce 100 loket.</verse>
        <verse osisID='Exod.27.10'>Dvacet sloupů s dvaceti patkami na této straně bude z bronzu, sloupové háčky a příčky budou stříbrné.</verse>
        <verse osisID='Exod.27.11'>Totéž platí pro severní stranu: zástěny budou mít délku 100 loket, jejích dvacet sloupů s dvaceti patkami bude z bronzu, sloupové háčky a příčky budou stříbrné.</verse>
        <verse osisID='Exod.27.12'>Na západní straně bude nádvoří po šířce ohraničeno zástěnami na 50 loket, s deseti sloupy a deseti patkami.</verse>
        <verse osisID='Exod.27.13'>Stejně tak přední, východní strana bude široká 50 loket.</verse>
        <verse osisID='Exod.27.14'>Bude ji tvořit 15 loket zástěn se třemi sloupy a třemi patkami z jedné strany</verse>
        <verse osisID='Exod.27.15'>a 15 loket zástěn se třemi sloupy a třemi patkami z druhé strany.</verse>
        <verse osisID='Exod.27.16'>Bránu nádvoří pak bude tvořit vyšívaný závěs z modré, purpurové a šarlatové látky a ze soukaného kmentu, široký 20 loket, se čtyřmi sloupy a čtyřmi patkami.</verse>
        <verse osisID='Exod.27.17'>Všechny sloupy okolo nádvoří budou propojeny stříbrnými příčkami; jejich háčky budou stříbrné a jejich patky z bronzu.</verse>
        <verse osisID='Exod.27.18'>Nádvoří bude 100 loket dlouhé a po obou stranách 50 loket široké. Bude mít zástěnu ze soukaného kmentu 5 loket vysokou, s patkami z bronzu.</verse>
        <verse osisID='Exod.27.19'>Veškeré náčiní pro veškerou službu v Příbytku včetně všech jeho kolíků a všech kolíků nádvoří bude z bronzu."</verse>
        <verse osisID='Exod.27.20'>"Přikaž synům Izraele, ať k tobě nanosí čistý vytlačený olivový olej ke svícení, aby mohl stále zapalovat svícen.</verse>
        <verse osisID='Exod.27.21'>Ve Stanu setkávání, před oponou zastírající Svědectví, o něj bude Áron se svými syny pečovat před Hospodinem, aby hořel. To je věčné ustanovení pro všechna pokolení synů Izraele."</verse>
      </chapter>
      <chapter osisID='Exod.28'>
        <verse osisID='Exod.28.1'>"Přiveď k sobě svého bratra Árona a jeho syny z řad Izraelitů, aby mi konali kněžskou službu - Áron a jeho synové Nádab a Abihu, Eleazar a Itamar.</verse>
        <verse osisID='Exod.28.2'>Zhotovíš svému bratru Áronovi svatá roucha ke slávě a ozdobě.</verse>
        <verse osisID='Exod.28.3'>Promluv se všemi nadanými řemeslníky, jimž jsem dal důmyslného ducha, ať Áronovi udělají roucha, v nichž bude posvěcen, aby mi konal kněžskou službu.</verse>
        <verse osisID='Exod.28.4'>Toto jsou roucha, která zhotoví: náprsník, efod, plášť, tkaná suknice, turban a šerpa. Tato svatá roucha zhotoví pro tvého bratra Árona a pro jeho syny, aby mi konali kněžskou službu.</verse>
        <verse osisID='Exod.28.5'>Použijí na ně zlato, modrou, purpurovou a šarlatovou látku a kment.</verse>
        <verse osisID='Exod.28.6'>Ať zhotoví umně tkaný efod ze zlata, z modré, purpurové a šarlatové látky a ze soukaného kmentu.</verse>
        <verse osisID='Exod.28.7'>Na obou okrajích ať má připojené ramenní díly, jimiž bude spojen.</verse>
        <verse osisID='Exod.28.8'>Stejně tak tkaný pás obepínající efod bude ze zlata, z modré, purpurové a šarlatové látky a ze soukaného kmentu.</verse>
        <verse osisID='Exod.28.9'>Vezmi dva onyxové kameny a vyryj na ně jména synů Izraele</verse>
        <verse osisID='Exod.28.10'>podle pořadí jejich narození: šest jmen na jeden kámen a šest zbývajících na druhý kámen.</verse>
        <verse osisID='Exod.28.11'>Jako kamenorytec vyrývá pečeť, tak vyryješ na obou těch kamenech jména synů Izraele. Zasadíš je do zlatých obrouček</verse>
        <verse osisID='Exod.28.12'>a oba kameny připevníš k ramenním dílům efodu jako pamětné kameny synů Izraele. Tak bude Áron nosit jejich jména před Hospodinem na obou svých ramenou jako připomínku.</verse>
        <verse osisID='Exod.28.13'>Vyrobíš také zlaté obroučky</verse>
        <verse osisID='Exod.28.14'>a dva řetízky z čistého zlata; uděláš je točené na způsob šňůrek a ty stočené řetízky připevníš k těm obroučkám.</verse>
        <verse osisID='Exod.28.15'>Dále zhotovíš umně tkaný náprsník Božích rozhodnutí. Zhotovíš jej podobně jako efod: ze zlata, z modré, purpurové a šarlatové látky a ze soukaného kmentu.</verse>
        <verse osisID='Exod.28.16'>Bude čtvercový a dvojitý, na píď dlouhý a na píď široký.</verse>
        <verse osisID='Exod.28.17'>Celý jej posázíš čtyřmi řadami drahých kamenů: v první řadě rubín, topas a smaragd,</verse>
        <verse osisID='Exod.28.18'>v druhé řadě tyrkys, safír a jaspis,</verse>
        <verse osisID='Exod.28.19'>ve třetí řadě opál, achát a ametyst,</verse>
        <verse osisID='Exod.28.20'>ve čtvrté řadě chrysolit, onyx a beryl. V tomto pořadí ať jsou zasazeny do zlatých obrouček.</verse>
        <verse osisID='Exod.28.21'>Kamenů bude dvanáct, tak jako jmen Izraelových synů. Každý bude mít na sobě jako na pečeti vyryto jméno jednoho ze dvanácti izraelských kmenů.</verse>
        <verse osisID='Exod.28.22'>K náprsníku vyrobíš točené řetízky na způsob šňůrek z čistého zlata.</verse>
        <verse osisID='Exod.28.23'>Dále k náprsníku vyrobíš dva zlaté kroužky, které připevníš na oba jeho horní okraje.</verse>
        <verse osisID='Exod.28.24'>Ty dvě zlaté šňůry pak připevníš k oběma kroužkům na okrajích náprsníku.</verse>
        <verse osisID='Exod.28.25'>Druhé konce obou šňůr připevníš k oněm dvěma obroučkám připevněným zepředu k ramenním dílům efodu.</verse>
        <verse osisID='Exod.28.26'>Vyrobíš také dva zlaté kroužky, které připevníš ke dvěma dolním okrajům náprsníku, k jeho vnitřní obrubě.</verse>
        <verse osisID='Exod.28.27'>Dále vyrobíš dva zlaté kroužky, které připevníš zepředu k dolní části obou ramenních dílů efodu, těsně u jeho švu nad tkaným pásem efodu.</verse>
        <verse osisID='Exod.28.28'>Náprsník pak bude modrou šňůrou přivázán za své kroužky ke kroužkům efodu. Tak bude spočívat na tkaném pásu efodu a nebude od něj odstávat.</verse>
        <verse osisID='Exod.28.29'>Kdykoli bude Áron vstupovat do svatyně, ponese na náprsníku Božích rozhodnutí na svém srdci jména Izraelových synů jako stálou připomínku před Hospodinem.</verse>
        <verse osisID='Exod.28.30'>Do náprsníku Božích rozhodnutí vložíš urim a tumim. Kdykoli bude Áron vstupovat před Hospodina, bude je mít na srdci; tak bude Áron stále nosit osud synů Izraele na svém srdci před Hospodinem.</verse>
        <verse osisID='Exod.28.31'>K efodu zhotovíš plášť, celý z modré látky.</verse>
        <verse osisID='Exod.28.32'>Uprostřed něj bude otvor pro hlavu, jenž bude mít dokola tkanou obrubu, jako má otvor pancíře; plášť se nebude trhat.</verse>
        <verse osisID='Exod.28.33'>Podél celého jeho spodního lemu udělej granátová jablka z modré, purpurové a šarlatové látky. Ty prostřídej zlatými zvonky:</verse>
        <verse osisID='Exod.28.34'>zlatý zvonek a granátové jablko, zlatý zvonek a granátové jablko, takto po celém spodním lemu pláště.</verse>
        <verse osisID='Exod.28.35'>To bude mít Áron při konání služby na sobě. Kdykoli bude vstupovat do svatyně před Hospodina a kdykoli bude vycházet, budou znít zvonky, a tak nezemře.</verse>
        <verse osisID='Exod.28.36'>Vyrobíš také štítek z čistého zlata a jako na pečeť na něj vyryješ: Svatý Hospodinu.</verse>
        <verse osisID='Exod.28.37'>Modrou šňůrou jej zepředu připevníš na turban.</verse>
        <verse osisID='Exod.28.38'>Áron jej bude mít na čele a bude snímat nepravosti synů Izraele při svatých obětech, které zasvěcují, při všech jejich svatých darech. Bude ho mít stále na čele, a tak dojdou zalíbení před Hospodinem.</verse>
        <verse osisID='Exod.28.39'>Utkáš rovněž kmentovou suknici, zhotovíš kmentový turban a vyšívanou šerpu.</verse>
        <verse osisID='Exod.28.40'>Také Áronovým synům uděláš suknice, šerpy a pokrývky hlavy; zhotovíš jim je ke slávě a ozdobě.</verse>
        <verse osisID='Exod.28.41'>Až do nich oblékneš svého bratra Árona a jeho syny, pomažeš je, pověříš a posvětíš, aby mi konali kněžskou službu.</verse>
        <verse osisID='Exod.28.42'>Uděláš jim také plátěné spodky, aby zakrývaly jejich nahotu: budou jim sahat od beder po stehna.</verse>
        <verse osisID='Exod.28.43'>Áron a jeho synové je budou nosit, kdykoli budou vcházet do Stanu setkávání nebo přistupovat k oltáři, aby konali službu ve svatyni. Tak neponesou vinu a nezemřou. To je věčné ustanovení pro Árona a jeho potomky."</verse>
      </chapter>
      <chapter osisID='Exod.29'>
        <verse osisID='Exod.29.1'>"A toto s nimi uděláš, abys je posvětil pro kněžskou službu: Vezmi jednoho mladého býčka a dva berany bez vady,</verse>
        <verse osisID='Exod.29.2'>dále nekvašený chléb, nekvašené bochánky zadělané olejem a nekvašené placky pomazané olejem; uděláš je z jemné pšeničné mouky.</verse>
        <verse osisID='Exod.29.3'>Vložíš je do jednoho koše a v tom koši je budeš obětovat spolu s tím býčkem a oběma berany.</verse>
        <verse osisID='Exod.29.4'>Potom přivedeš Árona a jeho syny ke vchodu do Stanu setkávání a omyješ je vodou.</verse>
        <verse osisID='Exod.29.5'>Vezmeš kněžská roucha a oblékneš Áronovi suknici, plášť patřící k efodu, efod i náprsník a opášeš ho tkaným pásem efodu.</verse>
        <verse osisID='Exod.29.6'>Na hlavu mu nasadíš turban a na turban připevníš korunu svatosti.</verse>
        <verse osisID='Exod.29.7'>Nakonec vezmeš olej pomazání, vyliješ mu jej na hlavu a pomažeš ho.</verse>
        <verse osisID='Exod.29.8'>Přivedeš jeho syny a oblékneš jim suknice.</verse>
        <verse osisID='Exod.29.9'>Přepášeš je šerpami, Árona i jeho syny, a uvážeš jim pokrývky hlavy. Kněžství jim připadne věčným ustanovením. Takto pověříš Árona a jeho syny kněžstvím:</verse>
        <verse osisID='Exod.29.10'>Přivedeš před Stan setkávání býčka a Áron a jeho synové mu vloží ruce na hlavu.</verse>
        <verse osisID='Exod.29.11'>Býčka pak před Hospodinem u vchodu do Stanu setkávání zabiješ.</verse>
        <verse osisID='Exod.29.12'>Vezmeš trochu býčkovy krve a prstem jí potřeš rohy oltáře. Všechnu zbývající krev vyliješ k patě oltáře.</verse>
        <verse osisID='Exod.29.13'>Vezmeš všechen tuk přikrývající vnitřnosti, jaterní lalok, obě ledviny i s tukem, který je na nich, a necháš to dýmat na oltáři.</verse>
        <verse osisID='Exod.29.14'>Maso z toho býčka, jeho kůži a výkaly však spálíš na ohni venku za táborem. Je to oběť za hřích.</verse>
        <verse osisID='Exod.29.15'>Potom vezmeš prvního berana a Áron a jeho synové mu vloží ruce na hlavu.</verse>
        <verse osisID='Exod.29.16'>Berana zabiješ, vezmeš jeho krev a pokropíš jí oltář ze všech stran.</verse>
        <verse osisID='Exod.29.17'>Potom berana rozsekáš na díly. Vnitřnosti a nohy omyješ a přiložíš k ostatním dílům a hlavě.</verse>
        <verse osisID='Exod.29.18'>Celého berana pak necháš dýmat na oltáři. Je to zápalná oběť Hospodinu, příjemná vůně, ohnivá oběť Hospodinu.</verse>
        <verse osisID='Exod.29.19'>Potom vezmeš druhého berana a Áron a jeho synové mu vloží ruce na hlavu.</verse>
        <verse osisID='Exod.29.20'>Berana zabiješ, vezmeš trochu jeho krve a potřeš jí lalůček Áronova ucha, lalůček pravého ucha jeho synů, palec jejich pravé ruky a palec jejich pravé nohy. Zbytkem krve pokropíš oltář ze všech stran.</verse>
        <verse osisID='Exod.29.21'>Poté vezmeš trochu krve, která bude na oltáři, a trochu oleje pomazání a postříkáš tím Árona a jeho roucha a s ním i jeho syny a jejich roucha. Tak bude posvěcen on i jeho roucha a s ním i jeho synové a jejich roucha.</verse>
        <verse osisID='Exod.29.22'>Potom z berana vezmeš tučné části - ocas, tuk přikrývající vnitřnosti, jaterní lalok, obě ledviny i s tukem, který je na nich - a pravou kýtu, neboť je to beran pověření.</verse>
        <verse osisID='Exod.29.23'>Z koše nekvašeného pečiva, který je před Hospodinem, vezmeš jeden pecen chleba, jeden chlebový bochánek zadělaný olejem a jednu placku.</verse>
        <verse osisID='Exod.29.24'>To všechno vložíš Áronovi a jeho synům do dlaní, aby to zvedáním nabízeli Hospodinu.</verse>
        <verse osisID='Exod.29.25'>Potom to přijmeš z jejich rukou a necháš to dýmat na oltáři spolu se zápalnou obětí, aby to bylo příjemnou vůní před Hospodinem. Je to ohnivá oběť Hospodinu.</verse>
        <verse osisID='Exod.29.26'>Z berana Áronova pověření pak vezmeš hrudí a budeš je zvedáním nabízet Hospodinu. To bude tvůj podíl.</verse>
        <verse osisID='Exod.29.27'>Hrudí pozvedání i kýtu odevzdání posvětíš. To, co se pozvedá a odevzdává z berana pověření, náleží Áronovi a jeho synům.</verse>
        <verse osisID='Exod.29.28'>Áron a jeho synové to budou věčným ustanovením přijímat od synů Izraele, neboť je to obětní příspěvek. Ten bude mezi syny Izraele vybírán z jejich pokojných obětí jako jejich příspěvek Hospodinu.</verse>
        <verse osisID='Exod.29.29'>Áronova svatá roucha připadnou po něm jeho synům, aby v nich bývali pomazáni a pověřeni.</verse>
        <verse osisID='Exod.29.30'>Syn, který se stane knězem po něm, je bude oblékat po sedm dní, kdy bude vcházet do Stanu setkávání, aby konal službu ve svatyni.</verse>
        <verse osisID='Exod.29.31'>Onoho berana pověření vezmeš a jeho maso uvaříš na svatém místě.</verse>
        <verse osisID='Exod.29.32'>Áron a jeho synové budou u vchodu do Stanu setkávání jíst maso z toho berana s chlebem, který je v koši.</verse>
        <verse osisID='Exod.29.33'>Budou to jíst jen ti, kdo byli těmito obětmi očištěni, kdo byli pověřeni a posvěceni. Nepovolaný to jíst nebude, neboť je to svaté.</verse>
        <verse osisID='Exod.29.34'>Jestliže z masa oběti pověření nebo z toho chleba něco zůstane až do rána, spálíš ty zbytky na ohni. Nebude se to jíst, neboť je to svaté.</verse>
        <verse osisID='Exod.29.35'>Takto naložíš s Áronem a s jeho syny, přesně jak jsem ti přikázal. Budeš je pověřovat kněžstvím po sedm dní.</verse>
        <verse osisID='Exod.29.36'>Každý den budeš pro smíření obětovat býčka za hřích. Vykonáš na oltáři obřad smíření, abys jej očistil od hříchu, a pomažeš jej, aby byl posvěcen.</verse>
        <verse osisID='Exod.29.37'>Po sedm dní budeš očišťovat oltář, abys jej posvětil. Tak bude oltář svatosvatý. Cokoli se dotkne oltáře, bude svaté.</verse>
        <verse osisID='Exod.29.38'>Toto pak budeš každodenně a stále obětovat na oltáři: dva roční beránky.</verse>
        <verse osisID='Exod.29.39'>Jednoho beránka budeš obětovat ráno a druhého za soumraku.</verse>
        <verse osisID='Exod.29.40'>S prvním beránkem obětuješ také desetinu efy jemné mouky zadělané čtvrtkou hinu vytlačeného oleje a jako úlitbu čtvrtku hinu vína.</verse>
        <verse osisID='Exod.29.41'>Druhého beránka budeš obětovat za soumraku spolu s moučnou obětí a úlitbou tak jako ráno. Bude to příjemná vůně, ohnivá oběť Hospodinu.</verse>
        <verse osisID='Exod.29.42'>Toto ať je po všechna vaše pokolení stálá zápalná oběť před Hospodinem u vchodu do Stanu setkávání. Tam se s vámi budu setkávat, abych tam s tebou mluvil.</verse>
        <verse osisID='Exod.29.43'>Tam se budu setkávat se syny Izraele, a tak bude to místo posvěceno mou slávou.</verse>
        <verse osisID='Exod.29.44'>Posvětím Stan setkávání i oltář, také Árona a jeho syny posvětím, aby mi konali kněžskou službu.</verse>
        <verse osisID='Exod.29.45'>Budu přebývat uprostřed synů Izraele a budu jejich Bohem.</verse>
        <verse osisID='Exod.29.46'>A poznají, že já jsem Hospodin, jejich Bůh, který je vyvedl z Egypta, abych přebýval uprostřed nich. Já jsem Hospodin, jejich Bůh."</verse>
      </chapter>
      <chapter osisID='Exod.30'>
        <verse osisID='Exod.30.1'>"Z akáciového dřeva zhotovíš také oltář k pálení kadidla.</verse>
        <verse osisID='Exod.30.2'>Ať je čtvercový, loket na délku a loket na šířku; na výšku ať má dva lokte a ať z něj vystupují rohy.</verse>
        <verse osisID='Exod.30.3'>Obložíš jej čistým zlatem: jeho vršek, jeho stěny kolem dokola i jeho rohy. Po jeho obvodu uděláš zlatý věnec.</verse>
        <verse osisID='Exod.30.4'>Pod tím věncem k němu na obou bocích připevníš dva zlaté kruhy, a to po obou stranách. Budou to úchyty pro tyče, aby se na nich dal nosit.</verse>
        <verse osisID='Exod.30.5'>Tyče vyrobíš z akáciového dřeva a obložíš je zlatem.</verse>
        <verse osisID='Exod.30.6'>Tento oltář postavíš před oponu zastírající Truhlu svědectví, před slitovnici přikrývající Svědectví, kde se s tebou budu setkávat.</verse>
        <verse osisID='Exod.30.7'>Áron na něm bude pálit vonné kadidlo. Bude je pálit každé ráno, když vyčistí kahany,</verse>
        <verse osisID='Exod.30.8'>a bude je pálit za soumraku, když kahany zapálí. Kadidlo bude před Hospodinem stále, po všechna vaše pokolení.</verse>
        <verse osisID='Exod.30.9'>Nezapálíte na něm nepatřičné kadidlo ani zápalnou ani moučnou oběť, nevylijete na něj ani úlitbu.</verse>
        <verse osisID='Exod.30.10'>Jen jednou za rok vykoná Áron na jeho rozích obřad smíření. Po všechna vaše pokolení se na něm bude krví oběti za hřích konat obřad smíření, a to jednou za rok, v Den smíření. Kadidlový oltář bude svatosvatý Hospodinu."</verse>
        <verse osisID='Exod.30.11'>Hospodin promluvil k Mojžíšovi:</verse>
        <verse osisID='Exod.30.12'>"Když budeš sčítáním zjišťovat počet synů Izraele, dá při tom každý z nich Hospodinu výkupné za svůj život, aby mezi ně kvůli tomu sčítání nepřišla zhoubná rána.</verse>
        <verse osisID='Exod.30.13'>Každý, kdo bude zahrnut do sčítání, odevzdá půl šekelu stříbra (měřeno podle šekelu svatyně, což je 20 ger). Tento půlšekel je příspěvkem Hospodinu.</verse>
        <verse osisID='Exod.30.14'>Ten věnuje Hospodinu každý, kdo bude zahrnut do sčítání, od dvacetiletých výše.</verse>
        <verse osisID='Exod.30.15'>Když budete Hospodinu odevzdávat tento příspěvek k vykoupení vašich životů, nedá bohatý více a chudý nedá méně než půl šekelu.</verse>
        <verse osisID='Exod.30.16'>Toto výkupné stříbro, které vybereš od synů Izraele, vynaložíš na službu ve Stanu setkávání. Synům Izraele to bude před Hospodinem připomínkou vykoupení vašich životů."</verse>
        <verse osisID='Exod.30.17'>Hospodin promluvil k Mojžíšovi:</verse>
        <verse osisID='Exod.30.18'>"Zhotov bronzové umyvadlo s bronzovým podstavcem. Postav je mezi Stanem setkávání a oltářem a nalij do něj vodu.</verse>
        <verse osisID='Exod.30.19'>Tou si pak Áron a jeho synové budou omývat ruce a nohy.</verse>
        <verse osisID='Exod.30.20'>Kdykoli budou vcházet do Stanu setkávání nebo přistupovat k oltáři, aby sloužili Hospodinu dýmáním ohnivé oběti, omyjí se vodou, aby nezemřeli.</verse>
        <verse osisID='Exod.30.21'>Budou si omývat ruce a nohy, aby nezemřeli. To pro ně bude věčné ustanovení - pro Árona i pro jeho símě po všechna jejich pokolení."</verse>
        <verse osisID='Exod.30.22'>Hospodin promluvil k Mojžíšovi:</verse>
        <verse osisID='Exod.30.23'>"Vezmi nejlepší balzámy: 500 šekelů tekuté myrhy a poloviční množství, totiž 250 šekelů, vonné skořice, dále 250 šekelů vonného puškvorce,</verse>
        <verse osisID='Exod.30.24'>500 šekelů kasie (vše měřeno podle šekelu svatyně) a jeden hin olivového oleje.</verse>
        <verse osisID='Exod.30.25'>Voňavkářským způsobem pak z toho připravíš olej svatého pomazání jako vonnou mast. To je olej svatého pomazání.</verse>
        <verse osisID='Exod.30.26'>Pomažeš jím Stan setkávání i Truhlu svědectví,</verse>
        <verse osisID='Exod.30.27'>stůl s veškerým jeho náčiním, svícen s jeho náčiním, kadidlový oltář,</verse>
        <verse osisID='Exod.30.28'>oltář pro zápalné oběti s veškerým jeho náčiním a také umyvadlo s podstavcem.</verse>
        <verse osisID='Exod.30.29'>Tak je posvětíš a budou svatosvaté. Cokoli se jich dotkne, bude svaté.</verse>
        <verse osisID='Exod.30.30'>Pomažeš také Árona s jeho syny a posvětíš je, aby mi konali kněžskou službu.</verse>
        <verse osisID='Exod.30.31'>Synům Izraele řekneš: ‚Toto bude po všechna vaše pokolení můj olej svatého pomazání.</verse>
        <verse osisID='Exod.30.32'>Nebude se lít na tělo kteréhokoli člověka a neuděláte žádný olej podobného složení. Je svatý a svatý pro vás zůstane.</verse>
        <verse osisID='Exod.30.33'>Každý, kdo namíchá takovou mast nebo ji vylije na nepovolaného, bude vyobcován ze svého lidu.'"</verse>
        <verse osisID='Exod.30.34'>Hospodin promluvil k Mojžíšovi: "Vezmi vonné látky: tekutou pryskyřici, onychu a galbanum. Tyto vonné látky a smíchej stejným dílem s čistým kadidlem</verse>
        <verse osisID='Exod.30.35'>a voňavkářským způsobem z toho připrav kadidlovou směs: osolenou, čistou a svatou.</verse>
        <verse osisID='Exod.30.36'>Část z ní rozdrtíš na prášek a položíš před Svědectví ve Stanu setkávání, kde se s tebou budu setkávat. Kadidlo pro vás bude svatosvaté.</verse>
        <verse osisID='Exod.30.37'>Neuděláte si kadidlo stejného složení jako toto. Bude ti svaté; patří Hospodinu.</verse>
        <verse osisID='Exod.30.38'>Každý, kdo takové udělá, aby jím voněl, bude vyobcován ze svého lidu."</verse>
      </chapter>
      <chapter osisID='Exod.31'>
        <verse osisID='Exod.31.1'>Hospodin promluvil k Mojžíšovi:</verse>
        <verse osisID='Exod.31.2'>"Pohleď, povolal jsem osobně Becaleela, syna Uriho, syna Hurova z pokolení Juda.</verse>
        <verse osisID='Exod.31.3'>Naplnil jsem ho Božím Duchem - zručností, důvtipem a znalostí každého řemesla,</verse>
        <verse osisID='Exod.31.4'>aby vymýšlel plány a prováděl je ve zlatě, stříbře a bronzu,</verse>
        <verse osisID='Exod.31.5'>aby opracovával a osazoval drahokamy, opracovával dřevo a ovládal každé řemeslo.</verse>
        <verse osisID='Exod.31.6'>Hle, přidal jsem mu také Oholiaba, syna Achisamachova z pokolení Dan. A každého nadaného řemeslníka jsem obdařil důmyslem, aby zhotovili vše, co jsem ti přikázal:</verse>
        <verse osisID='Exod.31.7'>Stan setkávání, Truhlu svědectví i slitovnici ležící na ní, veškeré náčiní stanu,</verse>
        <verse osisID='Exod.31.8'>stůl a jeho náčiní, svícen z čistého zlata a všechno jeho náčiní, kadidlový oltář,</verse>
        <verse osisID='Exod.31.9'>oltář pro zápalné oběti a všechno jeho náčiní, umyvadlo i jeho podstavec,</verse>
        <verse osisID='Exod.31.10'>svatá bohoslužebná roucha kněze Árona, roucha jeho synů ke konání kněžské služby,</verse>
        <verse osisID='Exod.31.11'>olej pomazání a vonné kadidlo pro svatyni. Ať vše udělají přesně tak, jak jsem ti přikázal."</verse>
        <verse osisID='Exod.31.12'>Hospodin Mojžíšovi řekl:</verse>
        <verse osisID='Exod.31.13'>"Promluv k synům Izraele: Zachovávejte mé soboty, neboť to je znamení mezi mnou a vámi po všechna vaše pokolení, abyste věděli, že já jsem Hospodin, váš Posvětitel.</verse>
        <verse osisID='Exod.31.14'>Zachovávejte sobotu; ať je vám svatá. Kdo ji znesvětí, musí zemřít. Každý, kdo by v ten den pracoval, bude vyobcován ze svého lidu.</verse>
        <verse osisID='Exod.31.15'>Šest dní se bude pracovat, ale sedmého dne je sobota, Hospodinův svatý den odpočinku. Každý, kdo by v sobotní den dělal nějakou práci, musí zemřít.</verse>
        <verse osisID='Exod.31.16'>Ať synové Izraele zachovávají sobotu; ať sobotu dodržují jako věčnou smlouvu po všechna svá pokolení.</verse>
        <verse osisID='Exod.31.17'>Je to věčné znamení mezi mnou a syny Izraele. V šesti dnech totiž Hospodin učinil nebe i zemi, ale sedmého dne odpočinul a nabral dech."</verse>
        <verse osisID='Exod.31.18'>Když Hospodin k Mojžíšovi na hoře Sinaj domluvil, dal mu dvě Desky svědectví - kamenné desky psané Božím prstem.</verse>
      </chapter>
      <chapter osisID='Exod.32'>
        <verse osisID='Exod.32.1'>Když lid viděl, že se Mojžíš z hory dlouho nevrací, shromáždili se kolem Árona. "Honem, udělej nám boha, který by nás vedl!" pobízeli ho. "Kdo ví, co je s tím Mojžíšem, který nás vyvedl z Egypta."</verse>
        <verse osisID='Exod.32.2'>Áron jim řekl: "Strhejte svým ženám, synům i dcerám zlaté náušnice a přineste je ke mně."</verse>
        <verse osisID='Exod.32.3'>Všechen lid si tedy strhal zlaté náušnice a přinesli je k Áronovi.</verse>
        <verse osisID='Exod.32.4'>Ten od nich to zlato přijal, vytvaroval formu a odlil z toho sochu telete. Tehdy zvolali: "Toto je tvůj bůh, Izraeli, ten tě vyvedl z Egypta!"</verse>
        <verse osisID='Exod.32.5'>Když to Áron uviděl, postavil před sochou oltář. Potom oznámil: "Zítra bude Hospodinova slavnost!"</verse>
        <verse osisID='Exod.32.6'>Nazítří pak vstali časně zrána, obětovali zápalné oběti a pořádali obětní hody. Lid se posadil, aby jedl a pil, a pak vstali, aby se povyrazili.</verse>
        <verse osisID='Exod.32.7'>Hospodin promluvil k Mojžíšovi: "Hned sestup dolů! Tvůj lid, který jsi vyvedl z Egypta, spáchal zvrácenost.</verse>
        <verse osisID='Exod.32.8'>Brzy sešli z cesty, kterou jsem jim přikázal. Odlili sochu telete, klaněli se mu, obětovali mu a říkali: ‚Toto je tvůj bůh, Izraeli, ten tě vyvedl z Egypta!'"</verse>
        <verse osisID='Exod.32.9'>Hospodin Mojžíšovi řekl: "Pozoruji tento lid - ó, jak je tvrdošíjný!</verse>
        <verse osisID='Exod.32.10'>Nech mě, ať je zachvátí plamen mého hněvu; vyhladím je, ale z tebe učiním veliký národ!"</verse>
        <verse osisID='Exod.32.11'>Mojžíš se snažil Hospodina, svého Boha, upokojit: "Hospodine, proč hoříš hněvem proti svému lidu? Vždyť jsi jej vyvedl z Egypta velikou silou a mocnou rukou.</verse>
        <verse osisID='Exod.32.12'>Proč mají Egypťané říkat: ‚Vyvedl je zlomyslně, aby je pobil na horách, aby je vyhladil z povrchu země'? Zastav plamen svého hněvu! Upusť od neštěstí, jež proti svému lidu zamýšlíš!</verse>
        <verse osisID='Exod.32.13'>Vzpomeň na Abrahama, Izáka a Izraele, své služebníky. Vzpomeň, jak jsi jim sám při sobě přísahal: ‚Rozmnožím vaše semeno jako hvězdy na nebi. Celou tuto zem dám vašemu semeni, jak jsem řekl, aby ji zdědili navěky!'"</verse>
        <verse osisID='Exod.32.14'>A Hospodin upustil od neštěstí, které proti svému lidu zamýšlel.</verse>
        <verse osisID='Exod.32.15'>Mojžíš se otočil a sestoupil z hory. Měl v ruce dvě Desky svědectví, desky popsané z obou stran, popsané zepředu i zezadu.</verse>
        <verse osisID='Exod.32.16'>Ty desky byly Boží dílo a to písmo bylo Boží písmo vyryté na deskách.</verse>
        <verse osisID='Exod.32.17'>Když Jozue uslyšel hluk křičícího lidu, řekl Mojžíšovi: "Z tábora zní hluk boje!"</verse>
        <verse osisID='Exod.32.18'>Ten však odpověděl: "To není jásot vítězství, to není poražených křik - já slyším prozpěvování!"</verse>
        <verse osisID='Exod.32.19'>Jakmile se přiblížil k táboru, spatřil to tele a tance. Mojžíš vzplanul hněvem. Desky, které měl v rukou, zahodil a roztříštil je pod onou horou.</verse>
        <verse osisID='Exod.32.20'>Pak vzal to tele, které si udělali, roztavil je v ohni, rozdrtil na prach, rozptýlil na hladinu vody a dal pít synům Izraele.</verse>
        <verse osisID='Exod.32.21'>Pak Mojžíš řekl Áronovi: "Co ti tento lid udělal, že jsi je přivedl do takového hříchu?"</verse>
        <verse osisID='Exod.32.22'>Áron odpověděl: "Nehněvej se, pane můj. Sám víš, jaké má tento lid sklony ke zlému.</verse>
        <verse osisID='Exod.32.23'>Řekli mi: ‚Udělej nám boha, který by nás vedl! Kdo ví, co je s tím Mojžíšem, který nás vyvedl z Egypta.'</verse>
        <verse osisID='Exod.32.24'>Odpověděl jsem jim: ‚Kdo má zlato, strhněte si je!' Oni mi je dali, a když jsem to hodil do ohně, vzniklo tohle tele!"</verse>
        <verse osisID='Exod.32.25'>Mojžíš viděl, jak je lid zdivočelý. (Áron je totiž k posměchu jejich protivníků nechal zdivočet.)</verse>
        <verse osisID='Exod.32.26'>Postavil se tedy k bráně tábora a zvolal: "Kdo je Hospodinův, ke mně!" Shromáždili se kolem něj všichni synové Leviho.</verse>
        <verse osisID='Exod.32.27'>Mojžíš jim řekl: "Takto praví Hospodin, Bůh Izraele: Každý si připásejte k boku meč. Procházejte táborem od brány k bráně a každý pobíjejte i své bratry, přátele a příbuzné!"</verse>
        <verse osisID='Exod.32.28'>Leviho synové se zachovali podle Mojžíšova slova, a toho dne padlo z lidu na tři tisíce mužů.</verse>
        <verse osisID='Exod.32.29'>Mojžíš totiž řekl: "Vstupte dnes do služby Hospodinu, i kdyby měl každý jít proti svému synu nebo bratru. Tak na sebe dnes přivedete požehnání."</verse>
        <verse osisID='Exod.32.30'>Druhého dne Mojžíš lidu řekl: "Spáchali jste veliký hřích. Nyní však vystoupím k Hospodinu - snad ho ohledně vašeho hříchu usmířím."</verse>
        <verse osisID='Exod.32.31'>A tak se Mojžíš vrátil k Hospodinu. "Běda!" zvolal. "Tento lid spáchal veliký hřích; udělali si boha ze zlata!</verse>
        <verse osisID='Exod.32.32'>Kéž bys jim ten hřích nyní odpustil... A pokud ne, vymaž mne prosím z knihy, kterou píšeš."</verse>
        <verse osisID='Exod.32.33'>Hospodin Mojžíšovi odpověděl: "Ze své knihy vymažu toho, kdo proti mně zhřešil.</verse>
        <verse osisID='Exod.32.34'>Nyní však jdi a veď lid, kam jsem ti řekl. Hle, můj anděl půjde před tebou. Až však přijde den zúčtování, potrestám je za jejich hřích."</verse>
        <verse osisID='Exod.32.35'>Hospodin pak udeřil na lid za to, že si udělali to tele, to, které udělal Áron.</verse>
      </chapter>
      <chapter osisID='Exod.33'>
        <verse osisID='Exod.33.1'>Hospodin promluvil k Mojžíšovi: "Jdi, pokračuj odsud dál. Spolu s lidem, který jsi vyvedl z Egypta, jdi do země, kterou jsem zaslíbil Abrahamovi, Izákovi a Jákobovi s přísahou: ‚Dám ji tvému semeni.'</verse>
        <verse osisID='Exod.33.2'>Pošlu před tebou svého anděla a vyženu Kananejce, Emorejce, Chetejce, Perizejce, Hivejce i Jebusejce.</verse>
        <verse osisID='Exod.33.3'>Půjdeš do země oplývající mlékem a medem, avšak já s tebou nepůjdu, abych tě cestou nevyhladil, neboť jste tvrdošíjný lid."</verse>
        <verse osisID='Exod.33.4'>A když lid uslyšel tu zlou zprávu, truchlili a nikdo na sebe nevzal žádnou ozdobu.</verse>
        <verse osisID='Exod.33.5'>Hospodin totiž Mojžíšovi řekl: "Vyřiď synům Izraele: Jste tvrdošíjný lid. Kdybych s vámi šel jedinou chvíli, musel bych vás vyhladit. Nyní se zbavte ozdob, potom se rozhodnu, co s vámi učiním."</verse>
        <verse osisID='Exod.33.6'>Od hory Oréb šli tedy synové Izraele bez ozdob.</verse>
        <verse osisID='Exod.33.7'>Mojžíš bral stan a vztyčoval si jej venku za táborem, daleko od tábora. Nazval jej Stan setkávání. Když chtěl kdokoli hledat Hospodina, musel vycházet ke Stanu setkávání, který byl venku za táborem.</verse>
        <verse osisID='Exod.33.8'>Když Mojžíš vycházel ke Stanu, všechen lid vstával. Zůstali stát každý u vchodu do svého stanu a dívali se za Mojžíšem, dokud nevešel do Stanu.</verse>
        <verse osisID='Exod.33.9'>Kdykoli Mojžíš vcházel do Stanu, sestupoval oblakový sloup a stavěl se ke vchodu do Stanu, kde Bůh mluvil s Mojžíšem.</verse>
        <verse osisID='Exod.33.10'>Všechen lid tehdy viděl oblakový sloup stojící u vchodu do Stanu a všechen lid vstával a klaněli se, každý u vchodu do svého stanu.</verse>
        <verse osisID='Exod.33.11'>Hospodin mluvíval s Mojžíšem tváří v tvář, jako mluví člověk se svým přítelem. Mojžíš se potom vracel do tábora, ale jeho pomocník, mladý Jozue, Nunův syn, od Stanu neodcházel.</verse>
        <verse osisID='Exod.33.12'>Mojžíš Hospodinu namítl: "Pohleď, říkáš mi: ‚Veď tento lid dál,' ale neukázal jsi mi, koho se mnou pošleš. Řekl jsi: ‚Znám tě osobně a našel jsem v tobě zalíbení.'</verse>
        <verse osisID='Exod.33.13'>Máš-li ve mně zalíbení, dej mi prosím poznat své cesty, abych tě znal a nacházel u tebe milost. Pohleď, vždyť tento národ je tvůj lid!"</verse>
        <verse osisID='Exod.33.14'>Ten odpověděl: "Má přítomnost půjde s tebou a dám ti odpočinout."</verse>
        <verse osisID='Exod.33.15'>Mojžíš mu řekl: "Nemá-li s námi jít tvá přítomnost, nikam nás odsud nevoď!</verse>
        <verse osisID='Exod.33.16'>Jak by se jinak poznalo, že máš ve mně a v mém lidu zalíbení, než když půjdeš s námi? Právě to mě i tvůj lid odliší od každého lidu na povrchu země."</verse>
        <verse osisID='Exod.33.17'>Hospodin Mojžíšovi odpověděl: "Splním i tuto tvou prosbu, neboť jsem v tobě našel zalíbení a znám tě osobně."</verse>
        <verse osisID='Exod.33.18'>Mojžíš řekl: "Ukaž mi prosím svou slávu!"</verse>
        <verse osisID='Exod.33.19'>Odpověděl: "Nechám před tebou projít všechnu svou dobrotu a vyslovím před tebou jméno Hospodin. Smiluji se, nad kým se smiluji, a slituji se, nad kým se slituji."</verse>
        <verse osisID='Exod.33.20'>Potom dodal: "Nebudeš moci spatřit mou tvář. Žádný člověk mě nemůže spatřit a zůstat naživu."</verse>
        <verse osisID='Exod.33.21'>Hospodin ještě řekl: "Hle, u mne je místo, kde staneš na skále.</verse>
        <verse osisID='Exod.33.22'>Až tudy půjde má sláva, postavím tě do skalní rozsedliny a přikryji tě svou dlaní, dokud nepřejdu.</verse>
        <verse osisID='Exod.33.23'>Až potom dlaň odtáhnu, spatříš má záda; mou tvář však nikdo nespatří."</verse>
      </chapter>
      <chapter osisID='Exod.34'>
        <verse osisID='Exod.34.1'>Hospodin Mojžíšovi řekl: "Vytesej si dvě kamenné desky podobné těm prvním a já na ně napíšu slova, jež byla na těch prvních deskách, které jsi roztříštil.</verse>
        <verse osisID='Exod.34.2'>Připrav se na ráno. Ráno vystoupíš na horu Sinaj a tam, na vrcholu hory, staneš u mne.</verse>
        <verse osisID='Exod.34.3'>Nikdo ať ale nevystupuje s tebou. Na celé hoře se nikdo nesmí ani ukázat. Ani brav a skot ať se před touto horou nepase."</verse>
        <verse osisID='Exod.34.4'>Mojžíš tedy vytesal dvě kamenné desky podobné těm prvním. Brzy ráno pak vstal, vystoupil na horu Sinaj, jak mu Hospodin přikázal, a v ruce nesl dvě kamenné desky.</verse>
        <verse osisID='Exod.34.5'>Hospodin sestoupil v oblaku a postavil se k němu. Tehdy vyslovil jméno Hospodin.</verse>
        <verse osisID='Exod.34.6'>Hospodin prošel kolem něj a volal: "Hospodin, Hospodin! Bůh soucitný a milostivý, nesmírně trpělivý, velmi laskavý a věrný,</verse>
        <verse osisID='Exod.34.7'>pamatující na milosrdenství tisícům pokolení, odpouštějící nepravost, provinění i hřích. Nezapomíná však trestat, ale za nepravost otců volá k odpovědnosti syny i vnuky do třetího i čtvrtého pokolení."</verse>
        <verse osisID='Exod.34.8'>Mojžíš rychle padl k zemi a klaněl se.</verse>
        <verse osisID='Exod.34.9'>Potom řekl: "Pane můj, máš-li ve mně zalíbení, ať prosím jde můj Pán uprostřed nás, ačkoli je to tvrdošíjný lid. Odpusť naši nepravost i hřích a přijmi nás jako své vlastní!"</verse>
        <verse osisID='Exod.34.10'>Hospodin odpověděl: "Hle, vstupuji do této smlouvy: Před celým tvým lidem budu konat divy, jaké se neděly v žádném národě na celé zemi. Všechen lid, uprostřed něhož jsi, uvidí Hospodinovo dílo, neboť to, co s tebou učiním, bude ohromující.</verse>
        <verse osisID='Exod.34.11'>Zachovávej, co ti dnes přikazuji. Hle, chystám se před tebou vyhnat Emorejce, Kananejce, Chetejce, Perizejce, Hivejce i Jebusejce.</verse>
        <verse osisID='Exod.34.12'>Měj se však na pozoru, abys nevstoupil do smlouvy s obyvateli země, do které jdeš. Jinak se ti stanou pastí přímo ve tvém středu.</verse>
        <verse osisID='Exod.34.13'>Proto zbořte jejich oltáře, jejich posvátné sloupy roztříštěte a jejich posvátné kůly skácejte.</verse>
        <verse osisID='Exod.34.14'>Nesmíte se klanět jinému bohu, protože Hospodin, jehož jméno je Žárlivý, je žárlivě milující Bůh.</verse>
        <verse osisID='Exod.34.15'>Měj se na pozoru, abys nevstoupil do smlouvy s obyvateli té země! Když půjdou smilnit za svými bohy a přinášet svým bohům oběti, pozvou tě, abys jedl z jejich obětí.</verse>
        <verse osisID='Exod.34.16'>Když pak z jejich dcer vybereš manželky svým synům, půjdou jejich dcery smilnit za svými bohy a svedou tvé syny, aby šli smilnit za jejich bohy.</verse>
        <verse osisID='Exod.34.17'>Neodlévej si sochy bohů.</verse>
        <verse osisID='Exod.34.18'>Zachovávej Slavnost nekvašených chlebů. Po sedm dní jez nekvašené chleby, jak jsem ti přikázal, v určený čas měsíce avivu, neboť v měsíci avivu jsi vyšel z Egypta.</verse>
        <verse osisID='Exod.34.19'>Vše, co otvírá lůno, je mé, včetně všech prvorozených samců ze tvého stáda, ať už to bude býk či beran.</verse>
        <verse osisID='Exod.34.20'>Osla otvírajícího lůno však vyplatíš jehnětem; kdybys ho nemohl vyplatit, zlomíš mu vaz. Každého prvorozeného ze svých synů vyplatíš. Nikdo ať se přede mnou neukáže s prázdnou.</verse>
        <verse osisID='Exod.34.21'>Šest dní pracuj, ale sedmého dne odpočívej; odpočívej i v době orání či žně.</verse>
        <verse osisID='Exod.34.22'>Konej Slavnost týdnů na začátku pšeničné žně a Slavnost dožínek na konci roku.</verse>
        <verse osisID='Exod.34.23'>Třikrát za rok ať se každý, kdo je u tebe mužského pohlaví, ukáže před svým Pánem Hospodinem, Bohem Izraele.</verse>
        <verse osisID='Exod.34.24'>Až před tebou vypudím národy a rozšířím tvé hranice, nikdo nezatouží po tvé zemi, když budeš přicházet, aby ses třikrát za rok ukázal před Hospodinem, svým Bohem.</verse>
        <verse osisID='Exod.34.25'>Neobětuj krev mé oběti s ničím kvašeným. Z beránka pesachové oběti ať do rána nic nezbude.</verse>
        <verse osisID='Exod.34.26'>Nejlepší prvotiny své země přines do domu Hospodina, svého Boha. Nevař kůzle v mléce jeho matky."</verse>
        <verse osisID='Exod.34.27'>Potom Hospodin Mojžíšovi řekl: "Tato slova zapiš. Podle těchto slov vstupuji do smlouvy s tebou a s Izraelem."</verse>
        <verse osisID='Exod.34.28'>Mojžíš byl s Hospodinem čtyřicet dní a čtyřicet nocí. Byl tam bez chleba a bez vody. Slova smlouvy, totiž Desatero, zapsal na desky.</verse>
        <verse osisID='Exod.34.29'>Cestou z hory Sinaj nesl Mojžíš v rukou dvě Desky svědectví. Mojžíš ale nevěděl, že mu od rozhovoru s Hospodinem září tvář.</verse>
        <verse osisID='Exod.34.30'>Když pak Áron a všichni Izraelité Mojžíše spatřili, hle, tvář mu zářila tak, že se k němu báli přiblížit.</verse>
        <verse osisID='Exod.34.31'>Mojžíš je však zavolal, a tak se k němu Áron i všichni předáci obce vrátili a Mojžíš s nimi mluvil.</verse>
        <verse osisID='Exod.34.32'>Potom přistoupili všichni synové Izraele a on jim vyřídil všechno, o čem s ním Hospodin mluvil na hoře Sinaj.</verse>
        <verse osisID='Exod.34.33'>Když k nim Mojžíš domluvil, přikryl si obličej rouškou.</verse>
        <verse osisID='Exod.34.34'>Kdykoli ale vstupoval před Hospodina, aby s ním mluvil, Mojžíš tu roušku odkládal, dokud odtud nevyšel. Pak vycházel a říkal synům Izraele, co mu bylo přikázáno.</verse>
        <verse osisID='Exod.34.35'>Tehdy synové Izraele vídali Mojžíšovu zářící tvář. Potom si Mojžíš znovu zakrýval tvář rouškou, dokud nešel mluvit s Hospodinem.</verse>
      </chapter>
      <chapter osisID='Exod.35'>
        <verse osisID='Exod.35.1'>Když Mojžíš shromáždil celou izraelskou obec, řekl jim: "Tyto věci vám Hospodin přikázal.</verse>
        <verse osisID='Exod.35.2'>Šest dní se bude pracovat, ale sedmého dne budete mít svatou sobotu, den odpočinku pro Hospodina. Každý, kdo by v ten den dělal nějakou práci, zemře.</verse>
        <verse osisID='Exod.35.3'>V sobotní den nerozděláte oheň v žádném ze svých příbytků."</verse>
        <verse osisID='Exod.35.4'>Mojžíš celé izraelské obci řekl: "Hospodin přikázal toto:</verse>
        <verse osisID='Exod.35.5'>Vyberte mezi sebou pro Hospodina sbírku; každý, kdo má ochotné srdce, ať přinese Hospodinu příspěvek - zlato, stříbro, bronz,</verse>
        <verse osisID='Exod.35.6'>modrou, purpurovou a šarlatovou látku, kment, kozí srst,</verse>
        <verse osisID='Exod.35.7'>červeně barvené beraní kůže, odolné usně, akáciové dřevo,</verse>
        <verse osisID='Exod.35.8'>olej na svícení, také balzámy na olej pomazání a na vonné kadidlo,</verse>
        <verse osisID='Exod.35.9'>onyxové kameny a kameny pro zasazení do efodu a náprsníku.</verse>
        <verse osisID='Exod.35.10'>Přijďte, všichni nadaní řemeslníci, a vyrobte vše, co Hospodin přikázal:</verse>
        <verse osisID='Exod.35.11'>Příbytek, jeho stan a pokrývku, jeho spony, rámy, svlaky, sloupy a patky,</verse>
        <verse osisID='Exod.35.12'>Truhlu, její tyče a slitovnici, zastírající oponu,</verse>
        <verse osisID='Exod.35.13'>stůl, jeho tyče a všechno náčiní, chleby předložení,</verse>
        <verse osisID='Exod.35.14'>svícen, jeho náčiní a kahany, olej ke svícení,</verse>
        <verse osisID='Exod.35.15'>kadidlový oltář a jeho tyče, olej pomazání a vonné kadidlo, vchodový závěs ke vchodu do Příbytku,</verse>
        <verse osisID='Exod.35.16'>oltář pro zápalné oběti, jeho bronzový rošt, tyče a všechno jeho náčiní, umyvadlo a jeho podstavec,</verse>
        <verse osisID='Exod.35.17'>zástěny nádvoří, jejich sloupy a patky, závěs pro bránu nádvoří,</verse>
        <verse osisID='Exod.35.18'>kolíky Příbytku, kolíky nádvoří a jejich lana,</verse>
        <verse osisID='Exod.35.19'>bohoslužebná roucha pro službu ve svatyni, svatá roucha kněze Árona i roucha jeho synů ke konání kněžské služby."</verse>
        <verse osisID='Exod.35.20'>Nato se celá izraelská obec od Mojžíše rozešla.</verse>
        <verse osisID='Exod.35.21'>Potom přicházeli - každý, kdo cítil nutkání, každý, kdo měl ochotného ducha - a přinášeli Hospodinu příspěvek na přípravu Stanu setkávání, na veškerou službu v něm i na svatá roucha.</verse>
        <verse osisID='Exod.35.22'>Přicházeli muži i ženy, každý s ochotným srdcem, a přinášeli spínadla, náušnice, prsteny, náramky a všelijaké zlaté předměty. Každý, kdo chtěl Hospodinu poskytnout jako dar zlato,</verse>
        <verse osisID='Exod.35.23'>i každý, kdo u sebe měl modrou, purpurovou nebo šarlatovou látku, kment, kozí srst, červeně barvené beraní kůže či odolné usně, přinášel je.</verse>
        <verse osisID='Exod.35.24'>Každý, kdo chtěl přispět stříbrem nebo bronzem, přinášel tento příspěvek Hospodinu. Přinášel také každý, kdo měl u sebe akáciové dřevo k jakémukoli dílu služby.</verse>
        <verse osisID='Exod.35.25'>Všechny ženy zručné v tkaní přinášely, co utkaly: modrou, purpurovou a šarlatovou látku a kment.</verse>
        <verse osisID='Exod.35.26'>Všechny ženy, které cítily nutkání, také zručně spřádaly kozí srst.</verse>
        <verse osisID='Exod.35.27'>Předáci obce přinášeli onyxové kameny a další drahokamy k posázení efodu a náprsníku,</verse>
        <verse osisID='Exod.35.28'>také balzám a olej na svícení i na přípravu oleje pomazání a vonného kadidla.</verse>
        <verse osisID='Exod.35.29'>A tak všichni Izraelité, muži i ženy, kteří měli ochotné srdce, přinášeli Hospodinu dobrovolné dary na veškeré dílo, které Hospodin skrze Mojžíše přikázal udělat.</verse>
        <verse osisID='Exod.35.30'>Mojžíš pak synům Izraele řekl: "Pohleďte, Hospodin povolal osobně Becaleela, syna Uriho, syna Hurova z pokolení Juda.</verse>
        <verse osisID='Exod.35.31'>Naplnil ho Božím Duchem - zručností, důvtipem a znalostí každého řemesla,</verse>
        <verse osisID='Exod.35.32'>aby vymýšlel vzory a prováděl je ve zlatě, stříbře a bronzu,</verse>
        <verse osisID='Exod.35.33'>aby opracovával a osazoval drahokamy, opracovával dřevo a ovládal každé řemeslo.</verse>
        <verse osisID='Exod.35.34'>Dal mu také schopnost vyučovat, jemu i Oholiabovi, synu Achisamachovu z pokolení Dan.</verse>
        <verse osisID='Exod.35.35'>Obdařil je nadáním pro každé řemeslo, od rytectví přes vytkávání a vyšívání modrých, purpurových a šarlatových látek i kmentu až po tkaní. Ovládají každé řemeslo a umí vymýšlet plány.</verse>
      </chapter>
      <chapter osisID='Exod.36'>
        <verse osisID='Exod.36.1'>Ať tedy Becaleel a Oholiab spolu s každým nadaným řemeslníkem, jehož Hospodin obdařil zručností a důvtipem k vykonání veškeré potřebné práce na svatyni, udělají vše tak, jak přikázal Hospodin."</verse>
        <verse osisID='Exod.36.2'>A tak Mojžíš povolal Becaleela a Oholiaba spolu s každým nadaným řemeslníkem, jehož Hospodin obdařil zručností. Ti všichni cítili nutkání přistoupit k té práci a dát se do ní.</verse>
        <verse osisID='Exod.36.3'>Převzali tedy od Mojžíše vše, čím synové Izraele přispěli na práci při stavbě svatyně. Lidé mu ale každé ráno přinášeli stále další dobrovolné dary.</verse>
        <verse osisID='Exod.36.4'>Všichni řemeslníci zapojení do prací na stavbě svatyně tedy jeden po druhém odcházeli od svého díla</verse>
        <verse osisID='Exod.36.5'>a říkali Mojžíšovi: "Lid přináší mnohem více, než je potřeba k dílu, jež nám Hospodin přikázal vykonat."</verse>
        <verse osisID='Exod.36.6'>Mojžíš tedy nechal v táboře vyhlásit: "Muži, ženy, přestaňte už přispívat na stavbu svatyně!" Tak bylo lidu zabráněno přinášet více.</verse>
        <verse osisID='Exod.36.7'>Materiálu na veškeré potřebné dílo již bylo dost - dokonce víc než dost!</verse>
        <verse osisID='Exod.36.8'>Nejnadanější z řemeslníků, kteří se účastnili stavby, pak pro Příbytek připravili deset pruhů ze soukaného kmentu a z modré, purpurové a šarlatové látky s umně vetkanými cheruby.</verse>
        <verse osisID='Exod.36.9'>Jeden pruh byl dvacet osm loket dlouhý a čtyři lokte široký. Všechny pruhy měly stejné rozměry.</verse>
        <verse osisID='Exod.36.10'>Pět pruhů spojili k sobě; rovněž tak druhých pět pruhů.</verse>
        <verse osisID='Exod.36.11'>Podél pruhu, jenž byl na konci spojeného kusu, udělali poutka z modré látky. Totéž udělali podél krajního pruhu ve druhém spojeném kusu.</verse>
        <verse osisID='Exod.36.12'>Na první koncový pruh připevnili padesát poutek a stejně tak na koncový pruh druhého spojeného kusu; poutka byla přesně proti sobě.</verse>
        <verse osisID='Exod.36.13'>Vyrobili také padesát zlatých spon, kterými ty pruhy spojili k sobě. Tak Příbytek tvořil jeden celek.</verse>
        <verse osisID='Exod.36.14'>Pro stan nad Příbytkem pak připravili houně z kozí srsti; připravili jedenáct takových houní.</verse>
        <verse osisID='Exod.36.15'>Jedna houně byla třicet loket dlouhá a čtyři lokte široká. Všech jedenáct houní mělo stejné rozměry.</verse>
        <verse osisID='Exod.36.16'>Spojili zvlášť pět houní a šest houní.</verse>
        <verse osisID='Exod.36.17'>Potom připevnili padesát poutek podél koncové houně spojeného kusu a stejně tolik podél krajní houně druhého spojeného kusu.</verse>
        <verse osisID='Exod.36.18'>Vyrobili také padesát bronzových spon ke spojení stanu, aby tvořil jeden celek.</verse>
        <verse osisID='Exod.36.19'>Navrch stanu zhotovili pokrývku z červeně barvených beraních kůží a vrchní pokrývku z odolných usní.</verse>
        <verse osisID='Exod.36.20'>Dále pro Příbytek vyrobili svislé rámy z akáciového dřeva.</verse>
        <verse osisID='Exod.36.21'>Každý rám byl deset loktů vysoký a jeden a půl lokte široký</verse>
        <verse osisID='Exod.36.22'>a každý měl dva spojovací čepy. Tak vyrobili všechny rámy Příbytku.</verse>
        <verse osisID='Exod.36.23'>Pro pravou, jižní stranu Příbytku vyrobili dvacet rámů.</verse>
        <verse osisID='Exod.36.24'>Pod těch dvacet rámů vyrobili čtyřicet stříbrných patek; dvě patky pod dva čepy jednoho rámu a stejně tak pod každý další rám.</verse>
        <verse osisID='Exod.36.25'>Také pro druhý bok Příbytku, pro severní stranu, vyrobili dvacet rámů</verse>
        <verse osisID='Exod.36.26'>a k nim čtyřicet stříbrných patek; dvě patky pod jeden rám a stejně tak pod každý další rám.</verse>
        <verse osisID='Exod.36.27'>Pro zadní, západní stranu Příbytku pak vyrobili šest rámů.</verse>
        <verse osisID='Exod.36.28'>Vyrobili také dva zvláštní rámy pro oba rohy u zadní stěny Příbytku.</verse>
        <verse osisID='Exod.36.29'>Zespodu k sobě přiléhaly a shora byly pevně spojeny jedním prstencem. Tak to udělali s oběma rámy v obou rozích.</verse>
        <verse osisID='Exod.36.30'>Bylo tam tedy osm rámů a jejich šestnáct stříbrných patek; dvě patky pod každým rámem.</verse>
        <verse osisID='Exod.36.31'>Dále vyrobili svlaky z akáciového dřeva: pět svlaků pro rámy na jednom boku Příbytku,</verse>
        <verse osisID='Exod.36.32'>pět pro rámy na druhém boku Příbytku a pět svlaků pro rámy na zadní, západní straně Příbytku.</verse>
        <verse osisID='Exod.36.33'>Vyrobili i prostřední svlak, který procházel středem rámů od jednoho konce k druhému.</verse>
        <verse osisID='Exod.36.34'>Ty rámy obložili zlatem a připevnil k nim zlaté prstence jako úchyty pro svlaky. Také svlaky obložili zlatem.</verse>
        <verse osisID='Exod.36.35'>Udělali také oponu z modré, purpurové a šarlatové látky a ze soukaného kmentu; udělali ji s umně vetkanými cheruby.</verse>
        <verse osisID='Exod.36.36'>K ní udělali čtyři sloupy z akáciového dřeva, obložili je zlatem, udělali k nim zlaté háčky a ulili k nim čtyři stříbrné patky.</verse>
        <verse osisID='Exod.36.37'>Pro vchod do stanu pak udělali vyšívaný závěs z modré, purpurové a šarlatové látky a ze soukaného kmentu</verse>
        <verse osisID='Exod.36.38'>a k němu pět sloupů s háčky. Jejich hlavice a příčky obložili zlatem, jejich pět patek však bylo z bronzu.</verse>
      </chapter>
      <chapter osisID='Exod.37'>
        <verse osisID='Exod.37.1'>Potom Becaleel vyrobil truhlu z akáciového dřeva: byla dva a půl lokte dlouhá, jeden a půl lokte široká a jeden a půl lokte vysoká.</verse>
        <verse osisID='Exod.37.2'>Obložil ji zevnitř i zvenčí čistým zlatem a po jejím obvodu udělal zlatý věnec.</verse>
        <verse osisID='Exod.37.3'>Ulil pro ni čtyři zlaté kruhy a připevnil je k jejím čtyřem nohám: dva kruhy po jednom jejím boku a dva kruhy po druhém.</verse>
        <verse osisID='Exod.37.4'>Z akáciového dřeva zhotovil rovněž tyče a obložil je zlatem.</verse>
        <verse osisID='Exod.37.5'>Tyče pak provlékl skrz kruhy po bocích truhly, aby se truhla dala nosit.</verse>
        <verse osisID='Exod.37.6'>Vyrobil také příkrov z čistého zlata, totiž slitovnici: byla dva a půl lokte dlouhá a jeden a půl lokte široká.</verse>
        <verse osisID='Exod.37.7'>Vytvořil také dva cheruby. Zhotovil je z tepaného zlata na obou koncích slitovnice:</verse>
        <verse osisID='Exod.37.8'>jednoho cheruba na jednom konci a druhého cheruba na druhém konci. Udělal cheruby tak, aby vystupovali ze slitovnice na obou jejích koncích.</verse>
        <verse osisID='Exod.37.9'>Cherubové měli rozpjatá křídla, jimiž zastiňovali slitovnici. Byli obráceni čelem k sobě a tvářemi se skláněli nad slitovnici.</verse>
        <verse osisID='Exod.37.10'>Vyrobil také stůl z akáciového dřeva: byl dva lokte dlouhý, jeden loket široký a jeden a půl lokte vysoký.</verse>
        <verse osisID='Exod.37.11'>Obložil jej čistým zlatem a po jeho obvodu udělal zlatý věnec.</verse>
        <verse osisID='Exod.37.12'>Udělal po jeho obvodu také na dlaň širokou obrubu a kolem ní další zlatý věnec.</verse>
        <verse osisID='Exod.37.13'>Ulil k němu také čtyři zlaté kruhy, které připevnil ke čtyřem rohům u jeho čtyř nohou.</verse>
        <verse osisID='Exod.37.14'>Kruhy byly upevněny těsně pod obrubou jako úchyty pro tyče, aby se stůl dal nosit.</verse>
        <verse osisID='Exod.37.15'>Tyče udělal z akáciového dřeva, aby se stůl dal nosit, a obložil je zlatem.</verse>
        <verse osisID='Exod.37.16'>Vyrobil rovněž nádoby patřící na stůl, mísy, pohárky, číše a konvice na úlitby, a to z čistého zlata.</verse>
        <verse osisID='Exod.37.17'>Vyrobil také svícen z čistého zlata. Svícen měl tepanou patu i dřík a vystupovaly z něj pohárky, pupeny a květy.</verse>
        <verse osisID='Exod.37.18'>Z jeho boků vycházelo šest prutů: tři pruty svícnu z jedné strany svícnu a tři pruty z druhé.</verse>
        <verse osisID='Exod.37.19'>Na jednom prutu byly tři mandlovité pohárky s pupenem a květem, na dalším prutu také tři a tak to bylo na všech šesti prutech vycházejících ze svícnu.</verse>
        <verse osisID='Exod.37.20'>Na dříku pak byly čtyři mandlovité pohárky s pupeny a květy.</verse>
        <verse osisID='Exod.37.21'>Pod jedním párem prutů, jež z něj vystupují, byl jeden pupen, pod druhým párem další pupen a pod třetím další - takto u všech šesti prutů vycházejících ze svícnu.</verse>
        <verse osisID='Exod.37.22'>Tyto pupeny i pruty vystupovaly ze svícnu a všechno to bylo vytepáno z jednoho kusu čistého zlata.</verse>
        <verse osisID='Exod.37.23'>Ke svícnu zhotovil z čistého zlata také sedm kahanů, kleště a pánvice na oharky.</verse>
        <verse osisID='Exod.37.24'>Svícen spolu se vším tímto náčiním vyrobil z talentu čistého zlata.</verse>
        <verse osisID='Exod.37.25'>Zhotovil také kadidlový oltář z akáciového dřeva. Byl čtvercový, loket na délku a loket na šířku; na výšku měl dva lokte a vystupovaly z něj rohy.</verse>
        <verse osisID='Exod.37.26'>Obložil jej čistým zlatem: jeho vršek, jeho stěny kolem dokola i jeho rohy. Po jeho obvodu udělal zlatý věnec.</verse>
        <verse osisID='Exod.37.27'>Pod tím věncem k němu na obou bocích připevnil dva zlaté kruhy, a to po obou stranách. Sloužily jako úchyty pro tyče, aby se na nich dal nosit.</verse>
        <verse osisID='Exod.37.28'>Tyče vyrobil z akáciového dřeva a obložil je zlatem.</verse>
        <verse osisID='Exod.37.29'>Voňavkářským způsobem pak připravil olej svatého pomazání a čisté kadidlo z vonných látek.</verse>
      </chapter>
      <chapter osisID='Exod.38'>
        <verse osisID='Exod.38.1'>Z akáciového dřeva zhotovil také čtvercový oltář pro zápalné oběti. Měl pět loket na délku, pět loket na šířku a tři lokte na výšku.</verse>
        <verse osisID='Exod.38.2'>V jeho čtyřech koutech vytvaroval rohy vystupující z oltáře a obložil jej bronzem.</verse>
        <verse osisID='Exod.38.3'>Vyrobil veškeré náčiní k oltáři, hrnce, lopaty, obětní misky, vidlice a pánvice na uhlí; veškeré jeho náčiní vyrobil z bronzu.</verse>
        <verse osisID='Exod.38.4'>K oltáři zhotovil také mřížový rošt z bronzu a připevnil jej zespodu pod obrubu oltáře, do poloviny jeho výšky.</verse>
        <verse osisID='Exod.38.5'>Na čtyřech koncích bronzového roštu ulil čtyři kruhy jako úchyty pro tyče.</verse>
        <verse osisID='Exod.38.6'>Tyče vyrobil z akáciového dřeva a obložil je bronzem.</verse>
        <verse osisID='Exod.38.7'>Pak je provlékl skrz kruhy po bocích oltáře, aby se na nich dal nosit. Udělal jej dutý, z desek.</verse>
        <verse osisID='Exod.38.8'>Bronzové umyvadlo a jeho bronzový podstavec vyrobil ze zrcadel žen shromážděných ke konání služby u vchodu do Stanu setkávání.</verse>
        <verse osisID='Exod.38.9'>Postavil také nádvoří. Na pravé, jižní straně nádvoří byly zástěny ze soukaného kmentu v délce 100 loket.</verse>
        <verse osisID='Exod.38.10'>Dvacet sloupů s dvaceti patkami na této straně bylo z bronzu, sloupové háčky a příčky byly stříbrné.</verse>
        <verse osisID='Exod.38.11'>Rovněž na severní straně byly zástěny v délce 100 loket; jejích dvacet sloupů s dvaceti patkami bylo z bronzu, sloupové háčky a příčky byly stříbrné.</verse>
        <verse osisID='Exod.38.12'>Na západní straně byly zástěny v délce 50 loket, s deseti sloupy a deseti patkami, sloupové háčky a příčky byly stříbrné.</verse>
        <verse osisID='Exod.38.13'>Rovněž přední, východní strana měřila 50 loket.</verse>
        <verse osisID='Exod.38.14'>Tvořilo ji 15 loket zástěn se třemi sloupy a třemi patkami z jedné strany</verse>
        <verse osisID='Exod.38.15'>a 15 loket zástěn se třemi sloupy a třemi patkami z druhé strany. Uprostřed pak byla brána nádvoří.</verse>
        <verse osisID='Exod.38.16'>Všechny zástěny kolem nádvoří byly ze soukaného kmentu.</verse>
        <verse osisID='Exod.38.17'>Patky sloupů byly z bronzu, sloupové háčky a příčky byly stříbrné, obložení jejich hlavic bylo stříbrné. Všechny sloupy nádvoří byly propojeny stříbrnými příčkami.</verse>
        <verse osisID='Exod.38.18'>Vyšívaný závěs pro bránu nádvoří byl z modré, purpurové a šarlatové látky a ze soukaného kmentu. Byl dlouhý 20 loket a v celé šířce vysoký 5 loket, tak jako zástěny nádvoří.</verse>
        <verse osisID='Exod.38.19'>K němu patřily čtyři sloupy se čtyřmi bronzovými patkami a stříbrnými háčky; obložení jejich hlavic i jejich příčky byly stříbrné.</verse>
        <verse osisID='Exod.38.20'>Všechny kolíky okolo Příbytku a nádvoří byly z bronzu.</verse>
        <verse osisID='Exod.38.21'>Toto je soupis Příbytku, totiž Příbytku svědectví, sečtený podle Mojžíšova rozkazu. Je to práce levitů pod vedením Itamara, syna kněze Árona.</verse>
        <verse osisID='Exod.38.22'>Becaleel, syn Uriho, syna Hurova z pokolení Juda, udělal všechno, co Hospodin přikázal Mojžíšovi.</verse>
        <verse osisID='Exod.38.23'>S ním byl Oholiab, syn Achisamachův z pokolení Dan, zručný v rytectví, vytkávání a vyšívání na modré, purpurové a šarlatové látce i kmentu.</verse>
        <verse osisID='Exod.38.24'>Zlata použitého na veškeré dílo svatyně (šlo o zlato poskytnuté jako dar) bylo celkem 29 talentů a 730 šekelů, měřeno šekelem svatyně.</verse>
        <verse osisID='Exod.38.25'>Stříbra od členů obce zahrnutých do sčítání bylo 100 talentů a 1 775 šekelů, podle šekelu svatyně.</verse>
        <verse osisID='Exod.38.26'>Jeden beka z hlavy (to jest půl šekelu svatyně) - tolik bylo vybráno od každého, kdo byl zahrnut do sčítání, od dvacetiletých výše, tedy od 603 550 mužů.</verse>
        <verse osisID='Exod.38.27'>Oněch 100 talentů stříbra připadlo na odlévání patek pro svatyni a pro oponu: 100 patek ze 100 talentů; talent na patku.</verse>
        <verse osisID='Exod.38.28'>Zbývajících 1 775 šekelů připadlo na výrobu sloupových háčků, obložení jejich hlavic a na spojovací příčky.</verse>
        <verse osisID='Exod.38.29'>Bronzu poskytnutého jako dar bylo 70 talentů a 2 400 šekelů.</verse>
        <verse osisID='Exod.38.30'>Z něj byly vyrobeny patky ke vchodu do Stanu setkávání, bronzový oltář s jeho bronzovým roštem, veškeré náčiní k oltáři,</verse>
        <verse osisID='Exod.38.31'>patky sloupů kolem nádvoří, patky pro bránu nádvoří a všechny kolíky kolem Příbytku a kolem nádvoří.</verse>
      </chapter>
      <chapter osisID='Exod.39'>
        <verse osisID='Exod.39.1'>Z modré, purpurové a šarlatové látky zhotovili bohoslužebná roucha pro službu ve svatyni. Připravili také svatá roucha pro Árona, jak Hospodin přikázal Mojžíšovi.</verse>
        <verse osisID='Exod.39.2'>Efod byl zhotoven ze zlata, z modré, purpurové a šarlatové látky a ze soukaného kmentu.</verse>
        <verse osisID='Exod.39.3'>Vytepali zlaté plíšky a z nich nastříhali nitě, aby je umně vetkali do modré, purpurové a šarlatové látky a do kmentu.</verse>
        <verse osisID='Exod.39.4'>K oběma okrajům efodu připojili ramenní díly, aby byl spojen.</verse>
        <verse osisID='Exod.39.5'>Tkaný pás, který jej obepínal, byl stejně jako efod ze zlata, z modré, purpurové a šarlatové látky a ze soukaného kmentu, jak Hospodin přikázal Mojžíšovi.</verse>
        <verse osisID='Exod.39.6'>Do zlatých obrouček zasadili onyxové kameny, a jako kamenorytec vyrývá pečeť, tak na nich vyryli jména synů Izraele.</verse>
        <verse osisID='Exod.39.7'>Potom je připevnili k ramenním dílům efodu jako pamětné kameny synů Izraele, jak Hospodin přikázal Mojžíšovi.</verse>
        <verse osisID='Exod.39.8'>Podobným způsobem jako efod byl zhotoven umně tkaný náprsník: ze zlata, z modré, purpurové a šarlatové látky a ze soukaného kmentu.</verse>
        <verse osisID='Exod.39.9'>Náprsník byl čtvercový; udělali jej dvojitý, po přehnutí byl na píď dlouhý a na píď široký.</verse>
        <verse osisID='Exod.39.10'>Posázeli jej čtyřmi řadami drahých kamenů: v první řadě rubín, topas a smaragd,</verse>
        <verse osisID='Exod.39.11'>v druhé řadě tyrkys, safír a jaspis,</verse>
        <verse osisID='Exod.39.12'>ve třetí řadě opál, achát a ametyst,</verse>
        <verse osisID='Exod.39.13'>ve čtvrté řadě chrysolit, onyx a beryl. V tomto pořadí byly kameny zasazeny do zlatých obrouček.</verse>
        <verse osisID='Exod.39.14'>Kamenů bylo dvanáct, tak jako jmen Izraelových synů. Každý měl na sobě jako na pečeti vyryto jméno jednoho ze dvanácti izraelských kmenů.</verse>
        <verse osisID='Exod.39.15'>K náprsníku vyrobili točené řetízky na způsob šňůrek, z čistého zlata.</verse>
        <verse osisID='Exod.39.16'>Vyrobili také dvě zlaté obroučky a dva zlaté kroužky. Ty dva kroužky připevnili na oba horní okraje náprsníku.</verse>
        <verse osisID='Exod.39.17'>Ty dvě zlaté šňůry pak připevnili k oběma kroužkům na okrajích náprsníku.</verse>
        <verse osisID='Exod.39.18'>Druhé konce obou šňůr připevnili k oněm dvěma obroučkám připevněným zepředu k ramenním dílům efodu.</verse>
        <verse osisID='Exod.39.19'>Vyrobili také dva zlaté kroužky, které připevnili ke dvěma dolním okrajům náprsníku, k jeho vnitřní obrubě.</verse>
        <verse osisID='Exod.39.20'>Dále vyrobili dva zlaté kroužky, které připevnili zepředu k dolní části obou ramenních dílů efodu, těsně u jeho švu nad tkaným pásem efodu.</verse>
        <verse osisID='Exod.39.21'>Náprsník pak modrou šňůrou přivázali za jeho kroužky ke kroužkům efodu. Takto spočíval na tkaném pásu efodu a neodstával od efodu, jak Hospodin přikázal Mojžíšovi.</verse>
        <verse osisID='Exod.39.22'>K efodu byl zhotoven také plášť celý utkaný z modré látky.</verse>
        <verse osisID='Exod.39.23'>Uprostřed něj byl otvor, jako bývá v pancíři, s tkanou obrubou, aby se netrhal.</verse>
        <verse osisID='Exod.39.24'>Podél spodního lemu pláště udělali granátová jablka z modré, purpurové a šarlatové látky a ze soukaného kmentu.</verse>
        <verse osisID='Exod.39.25'>Prostřídali je zvonky z čistého zlata, jež připevnili mezi granátová jablka po celém spodním lemu pláště:</verse>
        <verse osisID='Exod.39.26'>zvonek a granátové jablko, zvonek a granátové jablko, po celém spodním lemu pláště, v němž se koná služba, jak Hospodin přikázal Mojžíšovi.</verse>
        <verse osisID='Exod.39.27'>Pro Árona a jeho syny utkali kmentové suknice,</verse>
        <verse osisID='Exod.39.28'>kmentový turban, ozdobné kmentové pokrývky hlavy, plátěné spodky ze soukaného kmentu</verse>
        <verse osisID='Exod.39.29'>a vyšívanou šerpu ze soukaného kmentu a z modré, purpurové a šarlatové látky, jak Hospodin přikázal Mojžíšovi.</verse>
        <verse osisID='Exod.39.30'>Vyrobili také štítek z čistého zlata, totiž korunu svatosti, a jako na pečeť na něj vyryli: Svatý Hospodinu.</verse>
        <verse osisID='Exod.39.31'>Připevnili k němu modrou šňůru, aby mohl být přivázán na vrchol turbanu, jak Hospodin přikázal Mojžíšovi.</verse>
        <verse osisID='Exod.39.32'>Tak bylo dokončeno veškeré dílo Příbytku, totiž Stanu setkávání. Synové Izraele udělali všechno přesně tak, jak Hospodin přikázal Mojžíšovi.</verse>
        <verse osisID='Exod.39.33'>Tehdy přinesli Příbytek k Mojžíšovi: Stan a všechno jeho náčiní, jeho spony, rámy, svlaky, sloupy a patky,</verse>
        <verse osisID='Exod.39.34'>přikrývku z červeně barvených beraních kůží, přikrývku z odolných usní, zastírající oponu,</verse>
        <verse osisID='Exod.39.35'>Truhlu svědectví, její tyče a slitovnici,</verse>
        <verse osisID='Exod.39.36'>stůl a všechno jeho náčiní, chleby předložení,</verse>
        <verse osisID='Exod.39.37'>svícen z čistého zlata, jeho uspořádané kahany a všechno náčiní, olej ke svícení,</verse>
        <verse osisID='Exod.39.38'>zlatý oltář, olej pomazání, vonné kadidlo, závěs pro vchod do Stanu,</verse>
        <verse osisID='Exod.39.39'>bronzový oltář, jeho bronzový rošt, tyče a všechno náčiní, umyvadlo a jeho podstavec,</verse>
        <verse osisID='Exod.39.40'>zástěny nádvoří, jejich sloupy a patky, závěs do brány nádvoří, jeho lana a kolíky, všechno náčiní ke službě v Příbytku, ve Stanu setkávání,</verse>
        <verse osisID='Exod.39.41'>bohoslužebná roucha pro službu ve svatyni, svatá roucha kněze Árona i roucha jeho synů ke konání kněžské služby.</verse>
        <verse osisID='Exod.39.42'>Synové Izraele udělali všechnu práci přesně tak, jak Hospodin Mojžíšovi přikázal.</verse>
        <verse osisID='Exod.39.43'>Mojžíš viděl všechno to dílo a hle, udělali je přesně tak, jak Hospodin přikázal. A Mojžíš jim požehnal.</verse>
      </chapter>
      <chapter osisID='Exod.40'>
        <verse osisID='Exod.40.1'>Hospodin promluvil k Mojžíšovi:</verse>
        <verse osisID='Exod.40.2'>"Prvního dne prvního měsíce vztyčíš Příbytek, Stan setkávání.</verse>
        <verse osisID='Exod.40.3'>Postavíš tam Truhlu svědectví a zastřeš ji oponou.</verse>
        <verse osisID='Exod.40.4'>Přineseš stůl a uspořádáš vše na něm, přineseš i svícen a zapálíš jeho kahany.</verse>
        <verse osisID='Exod.40.5'>Před Truhlu svědectví postavíš zlatý oltář k pálení kadidla a ve vchodu do Příbytku pověsíš závěs.</verse>
        <verse osisID='Exod.40.6'>Před vchodem do Příbytku, do Stanu setkávání, postavíš oltář pro zápalné oběti.</verse>
        <verse osisID='Exod.40.7'>Mezi Stanem setkávání a oltářem postavíš umyvadlo a naliješ do něj vodu.</verse>
        <verse osisID='Exod.40.8'>Kolem dokola vztyčíš zástěny nádvoří a v jeho bráně pověsíš závěs.</verse>
        <verse osisID='Exod.40.9'>Potom vezmeš olej pomazání a pomažeš Příbytek i všechno, co je v něm. Tak jej i s veškerým vybavením posvětíš, a bude svatý.</verse>
        <verse osisID='Exod.40.10'>Pomažeš také oltář pro zápalné oběti a veškeré jeho náčiní. Tak oltář posvětíš, a bude svatosvatý.</verse>
        <verse osisID='Exod.40.11'>Pomažeš i umyvadlo a jeho podstavec, a tak je posvětíš.</verse>
        <verse osisID='Exod.40.12'>Potom přivedeš Árona a jeho syny ke vchodu do Stanu setkávání a omyješ je vodou.</verse>
        <verse osisID='Exod.40.13'>Oblékneš Áronovi svatá roucha a pomažeš ho. Tak jej posvětíš, aby mi konal kněžskou službu.</verse>
        <verse osisID='Exod.40.14'>Přivedeš také jeho syny, oblékneš jim suknice</verse>
        <verse osisID='Exod.40.15'>a pomažeš je, jako jsi pomazal jejich otce, aby mi konali kněžskou službu. Toto pomazání je i všechna jejich pokolení uvede do věčného kněžství."</verse>
        <verse osisID='Exod.40.16'>A Mojžíš udělal všechno přesně tak, jak mu Hospodin přikázal.</verse>
        <verse osisID='Exod.40.17'>Prvního dne prvního měsíce druhého roku byl Příbytek vztyčen.</verse>
        <verse osisID='Exod.40.18'>Mojžíš vztyčil Příbytek: položil jeho patky, postavil jeho rámy, provlékl jeho svlaky a vztyčil jeho sloupy.</verse>
        <verse osisID='Exod.40.19'>Nad Příbytkem roztáhl stan a seshora na něj položil jeho přikrývku, jak Hospodin Mojžíšovi přikázal.</verse>
        <verse osisID='Exod.40.20'>Potom vzal Svědectví a vložil je do truhly. K truhle připevnil sochory a seshora ji přikryl slitovnicí.</verse>
        <verse osisID='Exod.40.21'>Když vnesl truhlu do Příbytku, pověsil v něm zastírající oponu. Tak zastřel Truhlu svědectví, jak mu Hospodin přikázal.</verse>
        <verse osisID='Exod.40.22'>Před oponou, na severní straně Příbytku, pak ve Stanu setkávání postavil stůl</verse>
        <verse osisID='Exod.40.23'>a před Hospodinem na něm uspořádal chleby, jak mu Hospodin přikázal.</verse>
        <verse osisID='Exod.40.24'>Naproti stolu, na jižní straně Příbytku, postavil do Stanu setkávání svícen</verse>
        <verse osisID='Exod.40.25'>a zapálil před Hospodinem kahany, jak mu Hospodin přikázal.</verse>
        <verse osisID='Exod.40.26'>Před oponu ve Stanu setkávání postavil také zlatý oltář</verse>
        <verse osisID='Exod.40.27'>a zapálil na něm vonné kadidlo, jak mu Hospodin přikázal.</verse>
        <verse osisID='Exod.40.28'>Ve vchodu do Příbytku pověsil závěs.</verse>
        <verse osisID='Exod.40.29'>Před vchodem do Příbytku, do Stanu setkávání, postavil oltář pro zápalné oběti a obětoval na něm zápalné i moučné oběti, jak mu Hospodin přikázal.</verse>
        <verse osisID='Exod.40.30'>Mezi Stanem setkávání a oltářem postavil umyvadlo a nalil do něj vodu k omývání,</verse>
        <verse osisID='Exod.40.31'>aby si v něm Mojžíš i Áron a jeho synové omývali ruce a nohy.</verse>
        <verse osisID='Exod.40.32'>Kdykoli vcházeli do Stanu setkávání nebo přistupovali k oltáři, omývali se, jak mu Hospodin přikázal.</verse>
        <verse osisID='Exod.40.33'>Okolo Příbytku a oltáře pak vztyčil zástěny nádvoří a do jeho brány pověsil závěs. Tak Mojžíš to dílo dokončil.</verse>
        <verse osisID='Exod.40.34'>Tehdy Stan setkávání přikryl oblak a Příbytek naplnila Hospodinova sláva.</verse>
        <verse osisID='Exod.40.35'>A Mojžíš nemohl vejít do Stanu setkávání, neboť na něm spočíval oblak a Příbytek naplňovala Hospodinova sláva.</verse>
        <verse osisID='Exod.40.36'>Kdykoli se potom oblak nad Příbytkem vznesl, synové Izraele se vždy vydávali na cesty.</verse>
        <verse osisID='Exod.40.37'>Pokud se však oblak nevznesl, nevycházeli až do dne, kdy se vznesl.</verse>
        <verse osisID='Exod.40.38'>Ve dne byl nad Příbytkem Hospodinův oblak a v noci v něm byl oheň, před očima celého domu Izraele, na všech jejich cestách.</verse>
      </chapter>
    </div></osisText>
</osis>