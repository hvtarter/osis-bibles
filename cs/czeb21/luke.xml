<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>Už mnozí se pokusili sepsat vyprávění o věcech, které se mezi námi udály,</verse>
        <verse osisID='Luke.1.2'>tak jak nám je předali ti, kdo byli od počátku očitými svědky a služebníky Slova.</verse>
        <verse osisID='Luke.1.3'>I já jsem se proto rozhodl po pořádku ti o tom napsat, vznešený Teofile, neboť jsem to všechno znovu pečlivě prozkoumal,</verse>
        <verse osisID='Luke.1.4'>abys poznal, jak spolehlivé je učení, které jsi přijal.</verse>
        <verse osisID='Luke.1.5'>Za dnů judského krále Heroda byl jeden kněz, jménem Zachariáš, z Abiášova kněžského oddílu. Jeho manželka byla z dcer Áronových a jmenovala se Alžběta.</verse>
        <verse osisID='Luke.1.6'>Ačkoli byli oba v Božích očích spravedliví a žili bezúhonně podle všech Hospodinových přikázání a ustanovení,</verse>
        <verse osisID='Luke.1.7'>neměli dítě. Alžběta byla neplodná a oba už byli v pokročilém věku.</verse>
        <verse osisID='Luke.1.8'>Jednou, když přišla řada na jeho oddíl, Zachariáš konal před Bohem kněžskou službu.</verse>
        <verse osisID='Luke.1.9'>Podle zvyku kněžského úřadu na něj padl los, aby vešel do Hospodinova chrámu a obětoval kadidlo.</verse>
        <verse osisID='Luke.1.10'>V čase zapalování kadidla se venku sešlo veliké množství lidí k modlitbě.</verse>
        <verse osisID='Luke.1.11'>Vtom se Zachariášovi ukázal Hospodinův anděl; stál vpravo od kadidlového oltáře.</verse>
        <verse osisID='Luke.1.12'>Když ho Zachariáš spatřil, byl ohromen a přemožen strachem.</verse>
        <verse osisID='Luke.1.13'>Anděl mu však řekl: "Neboj se, Zachariáši! Tvá prosba byla vyslyšena. Tvá manželka Alžběta ti porodí syna a dáš mu jméno Jan.</verse>
        <verse osisID='Luke.1.14'>Budeš se z toho radovat a veselit a z jeho narození budou mít radost mnozí,</verse>
        <verse osisID='Luke.1.15'>neboť bude v Hospodinových očích veliký. Nebude pít víno ani opojný nápoj a už z lůna své matky bude naplněn Duchem svatým.</verse>
        <verse osisID='Luke.1.16'>Mnohé ze synů Izraele obrátí k Hospodinu, jejich Bohu.</verse>
        <verse osisID='Luke.1.17'>Před jeho tváří půjde v duchu a moci Eliášově, aby obrátil srdce otců k synům a nepovolné k moudrosti spravedlivých, aby přichystal Pánu připravený lid."</verse>
        <verse osisID='Luke.1.18'>"Podle čeho to poznám?" zeptal se anděla Zachariáš. "Vždyť jsem stařec! I moje manželka je v pokročilém věku."</verse>
        <verse osisID='Luke.1.19'>Anděl mu odpověděl: "Já jsem Gabriel, který stojí před Boží tváří! Byl jsem poslán, abych k tobě promluvil a oznámil ti tu radostnou novinu.</verse>
        <verse osisID='Luke.1.20'>Protože jsi neuvěřil mým slovům, která se ve svůj čas naplní, hle, budeš němý a nepromluvíš až do dne, kdy se ty věci stanou."</verse>
        <verse osisID='Luke.1.21'>Lidé zatím čekali na Zachariáše a divili se, že se tak dlouho zdržuje v chrámu.</verse>
        <verse osisID='Luke.1.22'>Když konečně vyšel, nemohl s nimi mluvit, a tak poznali, že musel mít v chrámu vidění. Zůstával totiž němý a dorozumíval se s nimi posunky.</verse>
        <verse osisID='Luke.1.23'>Po uplynutí své týdenní služby se pak vrátil domů.</verse>
        <verse osisID='Luke.1.24'>Jeho manželka Alžběta zanedlouho počala, ale pět měsíců to tajila. Říkala si:</verse>
        <verse osisID='Luke.1.25'>"Takto se ke mně zachoval Hospodin - přišel čas, kdy na mě pohlédl a zbavil mě veřejné pohany!"</verse>
        <verse osisID='Luke.1.26'>Když byla Alžběta v šestém měsíci, poslal Bůh anděla Gabriela do galilejského města jménem Nazaret</verse>
        <verse osisID='Luke.1.27'>k panně zasnoubené muži jménem Josef, z domu Davidova. Ta panna se jmenovala Marie.</verse>
        <verse osisID='Luke.1.28'>Když k ní přišel, řekl: "Zdravím tě, milostí obdařená, Hospodin s tebou!"</verse>
        <verse osisID='Luke.1.29'>Ta slova ji rozrušila. Co to bylo za pozdrav? přemýšlela.</verse>
        <verse osisID='Luke.1.30'>Anděl jí ale řekl: "Neboj se, Marie, vždyť jsi nalezla milost u Boha!</verse>
        <verse osisID='Luke.1.31'>Hle, počneš, porodíš syna a dáš mu jméno Ježíš.</verse>
        <verse osisID='Luke.1.32'>Bude veliký, bude nazýván Synem Nejvyššího a Hospodin, náš Bůh, mu dá trůn jeho otce Davida.</verse>
        <verse osisID='Luke.1.33'>Bude navěky kralovat nad domem Jákobovým a jeho kralování bude bez konce."</verse>
        <verse osisID='Luke.1.34'>"Jak se to stane?" zeptala se Marie anděla. "Vždyť jsem ještě nepoznala muže."</verse>
        <verse osisID='Luke.1.35'>"Sestoupí na tebe Duch svatý a zastíní tě moc Nejvyššího," odpověděl jí anděl. "To svaté dítě, které se narodí, proto bude nazýváno Syn Boží.</verse>
        <verse osisID='Luke.1.36'>A hle, tvá příbuzná Alžběta, o níž se říkalo, že je neplodná, i ona přes své stáří počala syna a je v šestém měsíci.</verse>
        <verse osisID='Luke.1.37'>U Boha přece není nic nemožné."</verse>
        <verse osisID='Luke.1.38'>Marie řekla: "Hle, jsem služebnice Páně. Ať se mi stane podle tvého slova!" Tehdy od ní anděl odešel.</verse>
        <verse osisID='Luke.1.39'>V těch dnech pak Marie vstala a spěšně odešla do hor, do města Judova.</verse>
        <verse osisID='Luke.1.40'>Vešla do Zachariášova domu a pozdravila Alžbětu.</verse>
        <verse osisID='Luke.1.41'>Jakmile Alžběta uslyšela Mariin pozdrav, děťátko v jejím lůnu poskočilo. Alžběta byla naplněna Duchem svatým</verse>
        <verse osisID='Luke.1.42'>a hlasitě zvolala: "Požehnaná jsi mezi ženami a požehnaný plod tvého lůna!</verse>
        <verse osisID='Luke.1.43'>Jaká čest, že ke mně přišla matka mého Pána!</verse>
        <verse osisID='Luke.1.44'>Hle, jakmile tvůj pozdrav došel k mým uším, děťátko v mém lůnu poskočilo radostí.</verse>
        <verse osisID='Luke.1.45'>Blaze té, která uvěřila, neboť se naplní, co jí Hospodin slíbil."</verse>
        <verse osisID='Luke.1.46'>Marie na to řekla: "Má duše velebí Hospodina</verse>
        <verse osisID='Luke.1.47'>a můj duch jásá v Bohu, mém Spasiteli,</verse>
        <verse osisID='Luke.1.48'>neboť si všiml ponížení své služebnice. Hle, od nynějška všechna pokolení budou vyprávět o mé blaženosti,</verse>
        <verse osisID='Luke.1.49'>neboť mi učinil veliké věci Ten, který je mocný. Jeho jméno je svaté</verse>
        <verse osisID='Luke.1.50'>a jeho milosrdenství k těm, kdo jej ctí, trvá od pokolení do pokolení.</verse>
        <verse osisID='Luke.1.51'>Svou paží dokázal moc, rozehnal ty, kdo mají v srdci pyšné myšlenky.</verse>
        <verse osisID='Luke.1.52'>Mocné svrhl z trůnů a ponížené povýšil.</verse>
        <verse osisID='Luke.1.53'>Hladové nasytil dobrými věcmi a bohaté propustil s prázdnou.</verse>
        <verse osisID='Luke.1.54'>Ujal se Izraele, svého služebníka; pamatoval na milosrdenství -</verse>
        <verse osisID='Luke.1.55'>jak zaslíbil našim otcům - vůči Abrahamovi a jeho semeni až navěky.</verse>
        <verse osisID='Luke.1.56'>Marie pak u ní zůstala asi tři měsíce a potom se vrátila domů.</verse>
        <verse osisID='Luke.1.57'>Alžbětě se tehdy naplnil čas k porodu a porodila syna.</verse>
        <verse osisID='Luke.1.58'>Když její sousedé a příbuzní uslyšeli, jak jí Hospodin prokázal své veliké milosrdenství, radovali se spolu s ní.</verse>
        <verse osisID='Luke.1.59'>Osmého dne, když přišli dítě obřezat, chtěli mu dát jméno podle jeho otce, Zachariáš.</verse>
        <verse osisID='Luke.1.60'>Jeho matka jim na to řekla: "Ne, bude se jmenovat Jan."</verse>
        <verse osisID='Luke.1.61'>Namítli jí: "Vždyť se tak ve tvém příbuzenstvu nikdo nejmenuje!"</verse>
        <verse osisID='Luke.1.62'>Ptali se tedy posunky jeho otce, jak by ho chtěl pojmenovat.</verse>
        <verse osisID='Luke.1.63'>Požádal o tabulku a napsal: "Jmenuje se Jan." Všichni se podivili</verse>
        <verse osisID='Luke.1.64'>a vtom se mu otevřela ústa, rozvázal se mu jazyk a on dobrořečil Bohu.</verse>
        <verse osisID='Luke.1.65'>Na všechny jejich sousedy přišla bázeň a lidé si o tom všem povídali po celých judských horách.</verse>
        <verse osisID='Luke.1.66'>Všichni, kdo o tom slyšeli, si to uchovávali v srdci a říkali: "Co to bude za dítě?" A ruka Hospodinova byla s ním.</verse>
        <verse osisID='Luke.1.67'>Jeho otec Zachariáš byl naplněn Duchem svatým a prorokoval:</verse>
        <verse osisID='Luke.1.68'>"Požehnán buď Hospodin, Bůh Izraele, neboť navštívil a vykoupil svůj lid!</verse>
        <verse osisID='Luke.1.69'>Vyzdvihl nám roh spásy v domě svého služebníka Davida,</verse>
        <verse osisID='Luke.1.70'>jak to sliboval ústy svých svatých proroků, kteří byli už od věků.</verse>
        <verse osisID='Luke.1.71'>Spasil nás od našich nepřátel a z ruky všech, kdo nás nenávidí.</verse>
        <verse osisID='Luke.1.72'>Prokázal milosrdenství našim otcům a vzpomenul na svou svatou smlouvu -</verse>
        <verse osisID='Luke.1.73'>na přísahu, kterou dal našemu otci Abrahamovi,</verse>
        <verse osisID='Luke.1.74'>že nás vysvobodí z ruky nepřátel, abychom beze strachu sloužili jemu</verse>
        <verse osisID='Luke.1.75'>ve svatosti a spravedlnosti před jeho tváří po všechny dny svého života.</verse>
        <verse osisID='Luke.1.76'>A ty, dítě, budeš nazváno prorokem Nejvyššího, neboť půjdeš před Pánem připravit jeho cesty,</verse>
        <verse osisID='Luke.1.77'>dát jeho lidu poznat spasení v odpuštění jejich hříchů</verse>
        <verse osisID='Luke.1.78'>pro niterné milosrdenství našeho Boha, v němž nás navštíví jako Svítání shůry,</verse>
        <verse osisID='Luke.1.79'>aby se ukázal bydlícím v temnotě a stínu smrti a přivedl naše nohy na cestu pokoje."</verse>
        <verse osisID='Luke.1.80'>Chlapec pak rostl a sílil v duchu a žil na poušti až do dne, kdy vystoupil před Izrael.</verse>
      </chapter>
      <chapter osisID='Luke.2'>
        <verse osisID='Luke.2.1'>V těch dnech vydal César Augustus nařízení, aby v celé říši proběhlo sčítání lidu.</verse>
        <verse osisID='Luke.2.2'>(Toto sčítání proběhlo předtím, než se Quirinius stal správcem Sýrie.)</verse>
        <verse osisID='Luke.2.3'>Všichni se tedy šli dát zapsat, každý do svého města.</verse>
        <verse osisID='Luke.2.4'>I Josef z Galileje se vydal z města Nazaret do Judska, do města Davidova zvaného Betlém (protože byl z domu a rodu Davidova),</verse>
        <verse osisID='Luke.2.5'>aby se nechal zapsat se svou snoubenkou Marií, která byla těhotná.</verse>
        <verse osisID='Luke.2.6'>Když tam byli, Marii se naplnil čas k porodu</verse>
        <verse osisID='Luke.2.7'>a porodila svého prvorozeného syna. Zavinula ho do plenek a položila do jeslí, protože v hostinci pro ně nebylo místo.</verse>
        <verse osisID='Luke.2.8'>V tom kraji byli pastýři, kteří pobývali pod širým nebem a drželi noční hlídky u svého stáda.</verse>
        <verse osisID='Luke.2.9'>Vtom před nimi stanul Hospodinův anděl a ozářila je Hospodinova sláva. Hrozně se vyděsili,</verse>
        <verse osisID='Luke.2.10'>ale anděl jim řekl: "Nebojte se! Hle, zvěstuji vám velikou radost pro všechny lidi.</verse>
        <verse osisID='Luke.2.11'>Dnes se vám ve městě Davidově narodil Spasitel - váš Mesiáš a Pán.</verse>
        <verse osisID='Luke.2.12'>A toto vám bude znamením: najdete děťátko zavinuté do plenek, ležící v jeslích."</verse>
        <verse osisID='Luke.2.13'>A s tím andělem se hned objevilo množství nebeských zástupů takto chválících Boha:</verse>
        <verse osisID='Luke.2.14'>"Sláva na výsostech Bohu a na zemi pokoj lidem dobré vůle."</verse>
        <verse osisID='Luke.2.15'>Jakmile od nich andělé odešli do nebe, pastýři si řekli: "Pojďme do Betléma! Podíváme se, jak se stalo, co nám Hospodin oznámil."</verse>
        <verse osisID='Luke.2.16'>Pospíšili si tedy, a když přišli, nalezli Marii, Josefa i děťátko ležící v jeslích.</verse>
        <verse osisID='Luke.2.17'>Poté, co ho uviděli, začali rozhlašovat, co jim bylo o tom dítěti řečeno,</verse>
        <verse osisID='Luke.2.18'>a všichni, kdo to slyšeli, žasli nad tím, co jim pastýři říkali.</verse>
        <verse osisID='Luke.2.19'>Marie všechna ta slova uchovávala a zvažovala ve svém srdci.</verse>
        <verse osisID='Luke.2.20'>A ti pastýři při návratu oslavovali a chválili Boha, že slyšeli a viděli všechno tak, jak jim bylo řečeno.</verse>
        <verse osisID='Luke.2.21'>Osmého dne, když přišel čas obřízky, mu dali jméno Ježíš, jak ho anděl pojmenoval před jeho početím.</verse>
        <verse osisID='Luke.2.22'>Když pak přišel čas jejich očišťování podle Mojžíšova zákona, přinesli ho do Jeruzaléma, aby ho postavili před Hospodinem,</verse>
        <verse osisID='Luke.2.23'>jak je psáno v Hospodinově zákoně: "Každý chlapec otvírající lůno bude zasvěcen Hospodinu,"</verse>
        <verse osisID='Luke.2.24'>a přinesli oběť, jak říká Hospodinův zákon: "Dvě hrdličky nebo dvě holoubata."</verse>
        <verse osisID='Luke.2.25'>A hle, v Jeruzalémě byl člověk jménem Simeon. Ten člověk byl spravedlivý a zbožný, očekával potěšení Izraele a Duch svatý byl na něm.</verse>
        <verse osisID='Luke.2.26'>Duchem svatým mu bylo sděleno, že nezakusí smrt, dokud neuvidí Hospodinova Mesiáše.</verse>
        <verse osisID='Luke.2.27'>Veden Duchem tedy přišel do chrámu. Když rodiče přinesli dítě Ježíše, aby s ním naložili podle zvyklosti Zákona,</verse>
        <verse osisID='Luke.2.28'>vzal ho do náručí, dobrořečil Bohu a řekl:</verse>
        <verse osisID='Luke.2.29'>"Nyní, Hospodine, podle svého slova propouštíš svého služebníka v pokoji.</verse>
        <verse osisID='Luke.2.30'>Neboť mé oči spatřily tvé spasení,</verse>
        <verse osisID='Luke.2.31'>jež jsi připravil před očima všech lidí -</verse>
        <verse osisID='Luke.2.32'>světlo ke zjevení národům a slávu tvého lidu Izraele."</verse>
        <verse osisID='Luke.2.33'>Ta slova naplnila jeho otce i matku úžasem.</verse>
        <verse osisID='Luke.2.34'>Simeon jim požehnal a Marii, jeho matce, řekl: "Hle, on je určen k pádu i k pozdvižení mnohých v Izraeli. Stane se znamením, jež bude odmítáno</verse>
        <verse osisID='Luke.2.35'>(a tvou vlastní duši pronikne meč), aby vyšlo najevo myšlení mnoha srdcí."</verse>
        <verse osisID='Luke.2.36'>Byla tam také prorokyně Anna, dcera Fanuelova z pokolení Ašer. Byla ve velmi pokročilém věku. Když se jako dívka vdala, žila sedm let se svým mužem</verse>
        <verse osisID='Luke.2.37'>a potom byla vdovou až do svých osmdesáti čtyř let. Nevycházela z chrámu a dnem i nocí sloužila Bohu posty a modlitbami.</verse>
        <verse osisID='Luke.2.38'>Přistoupila ve stejnou chvíli, vzdávala chválu Bohu a říkala o něm všem, kdo v Jeruzalémě očekávali vykoupení.</verse>
        <verse osisID='Luke.2.39'>Když vykonali všechno podle Hospodinova zákona, vrátili se do svého města Nazaretu v Galileji.</verse>
        <verse osisID='Luke.2.40'>Chlapec pak rostl a sílil, naplňován moudrostí, a Boží milost byla s ním.</verse>
        <verse osisID='Luke.2.41'>Jeho rodiče chodívali každý rok slavit Velikonoce do Jeruzaléma.</verse>
        <verse osisID='Luke.2.42'>Také když mu bylo dvanáct let, putovali se účastnit slavnosti jako obvykle.</verse>
        <verse osisID='Luke.2.43'>Když svátky skončily a oni se vraceli domů, chlapec Ježíš zůstal bez vědomí rodičů v Jeruzalémě.</verse>
        <verse osisID='Luke.2.44'>V domnění, že je v karavaně, ušli den cesty, než ho začali hledat mezi příbuznými a známými.</verse>
        <verse osisID='Luke.2.45'>Když ho však nenašli, vrátili se a hledali ho v Jeruzalémě.</verse>
        <verse osisID='Luke.2.46'>Po třech dnech ho našli v chrámu, jak sedí mezi učiteli, naslouchá jim a klade jim otázky.</verse>
        <verse osisID='Luke.2.47'>Všichni, kdo ho slyšeli, žasli nad jeho rozumností a odpověďmi,</verse>
        <verse osisID='Luke.2.48'>ale když ho uviděli rodiče, zhrozili se. "Cos nám to udělal, synu?" řekla mu jeho matka. "Pohleď, tvůj otec a já jsme tě zoufale hledali!"</verse>
        <verse osisID='Luke.2.49'>"Proč jste mě hledali?" odpověděl. "Nevěděli jste, že musím být v domě svého Otce?"</verse>
        <verse osisID='Luke.2.50'>Oni však nechápali, o čem mluví.</verse>
        <verse osisID='Luke.2.51'>Potom se s nimi vrátil do Nazaretu a byl jim poslušný. Jeho matka to všechno uchovávala ve svém srdci.</verse>
        <verse osisID='Luke.2.52'>Ježíš zatím rostl a byl čím dál moudřejší a milejší Bohu i lidem.</verse>
      </chapter>
      <chapter osisID='Luke.3'>
        <verse osisID='Luke.3.1'>Patnáctého roku vlády císaře Tiberia, když Pontius Pilát spravoval Judeu a Herodes byl tetrarchou Galileje, jeho bratr Filip tetrarchou na území Itureje a Trachonitidy a Lysaniáš tetrarchou Abilény,</verse>
        <verse osisID='Luke.3.2'>za velekněze Annáše a Kaifáše, dostal Jan, syn Zachariášův, na poušti Boží slovo.</verse>
        <verse osisID='Luke.3.3'>Procházel pak celým krajem kolem Jordánu a kázal křest pokání na odpuštění hříchů,</verse>
        <verse osisID='Luke.3.4'>jak je to popsáno v knize výroků proroka Izaiáše: "Hlas volajícího na poušti: Připravte Pánovu cestu! Napřimujte jeho stezky!</verse>
        <verse osisID='Luke.3.5'>Každé údolí bude vyplněno a každá hora a pahorek budou sníženy. Křivé věci budou přímé, hrbolaté cesty budou hladké</verse>
        <verse osisID='Luke.3.6'>a veškeré lidstvo uvidí Boží spasení."</verse>
        <verse osisID='Luke.3.7'>Zástupům lidí, kteří se k němu hrnuli, aby se dali pokřtít, říkal: "Plemeno zmijí! Kdo vám ukázal, jak utéci před přicházejícím hněvem?</verse>
        <verse osisID='Luke.3.8'>Raději neste ovoce odpovídající vašemu pokání, než abyste říkali: ‚Máme otce Abrahama.' Říkám vám, že Bůh může Abrahamovi vzbudit potomky z tohoto kamení!</verse>
        <verse osisID='Luke.3.9'>Ke kořeni stromů už dopadá sekera. Každý strom, který nenese dobré ovoce, bude poražen a vhozen do ohně!"</verse>
        <verse osisID='Luke.3.10'>"Co máme dělat?" ptaly se ho zástupy.</verse>
        <verse osisID='Luke.3.11'>"Kdo má dvě košile, ať se rozdělí s tím, kdo nemá žádnou," odpověděl jim, "a kdo má jídlo, ať udělá totéž."</verse>
        <verse osisID='Luke.3.12'>Dokonce i výběrčí daní se přicházeli nechat pokřtít. "Mistře," ptali se ho, "co máme dělat?"</verse>
        <verse osisID='Luke.3.13'>"Nevybírejte víc, než máte nařízeno," odpověděl jim.</verse>
        <verse osisID='Luke.3.14'>"A co máme dělat my?" ptali se vojáci. "Nikoho nezastrašujte ani nevydírejte," odpověděl jim. "Spokojte se se svým žoldem."</verse>
        <verse osisID='Luke.3.15'>Lid byl plný očekávání a všichni si o Janovi v srdci říkali, jestli to snad není Mesiáš.</verse>
        <verse osisID='Luke.3.16'>Jan ale dal všem tuto odpověď: "Jistě, já vás křtím vodou, ale přichází někdo silnější než já. Jemu nejsem hoden ani rozvázat řemínek sandálu. On vás bude křtít Duchem svatým a ohněm.</verse>
        <verse osisID='Luke.3.17'>Už drží v ruce lopatu, aby pročistil svůj mlat. Pšenici shromáždí do své obilnice, ale plevy spálí neuhasitelným ohněm."</verse>
        <verse osisID='Luke.3.18'>Takto i mnoha jinými slovy napomínal lid a ohlašoval radostnou zprávu.</verse>
        <verse osisID='Luke.3.19'>Když ale káral tetrarchu Heroda za jeho sňatek s Herodiadou, manželkou jeho bratra, a za všechno zlo, které napáchal,</verse>
        <verse osisID='Luke.3.20'>Herodes k tomu všemu přidal ještě to, že Jana vsadil do vězení.</verse>
        <verse osisID='Luke.3.21'>Zatímco se křtil všechen lid, byl pokřtěn i Ježíš. Když se modlil, otevřelo se nebe</verse>
        <verse osisID='Luke.3.22'>a Duch svatý na něj sestoupil v tělesné podobě jako holubice. Z nebe tehdy zazněl hlas: "Ty jsi můj milovaný Syn, v tobě jsem našel zalíbení."</verse>
        <verse osisID='Luke.3.23'>Když Ježíš začínal své působení, bylo mu asi třicet let. Byl to (jak se myslelo) syn Josefa, syna Elího,</verse>
        <verse osisID='Luke.3.24'>syna Matatova, syna Leviho, syna Melchiova, syna Janaje, syna Josefova,</verse>
        <verse osisID='Luke.3.25'>syna Matatiáše, syna Amosova, syna Nahuma, syna Chesliho, syna Nogaha,</verse>
        <verse osisID='Luke.3.26'>syna Machatova, syna Matatiáše, syna Šimeiho, syna Josecha, syna Jojadova,</verse>
        <verse osisID='Luke.3.27'>syna Jochanana, syna Réšy, syna Zerubábela, syna Šealtielova, syna Neriho,</verse>
        <verse osisID='Luke.3.28'>syna Melchiho, syna Idova, syna Kosamova, syna Elmadamova, syna Erova,</verse>
        <verse osisID='Luke.3.29'>syna Ješuy, syna Eliezerova, syna Jorimova, syna Matatova, syna Leviho,</verse>
        <verse osisID='Luke.3.30'>syna Šimeonova, syna Judy, syna Josefova, syna Jonamova, syna Eliakimova,</verse>
        <verse osisID='Luke.3.31'>syna Meleova, syna Menamova, syna Mataty, syna Nátanova, syna Davidova,</verse>
        <verse osisID='Luke.3.32'>syna Jišajova, syna Obédova, syna Boázova, syna Salmonova, syna Nachšonova,</verse>
        <verse osisID='Luke.3.33'>syna Aminadaba, syna Ramova, syna Checrona, syna Peresova, syna Judy,</verse>
        <verse osisID='Luke.3.34'>syna Jákobova, syna Izáka, syna Abrahamova, syna Teracha, syna Náchorova,</verse>
        <verse osisID='Luke.3.35'>syna Seruga, syna Reúova, syna Pelega, syna Hebera, syna Šelacha,</verse>
        <verse osisID='Luke.3.36'>syna Kainana, syna Arpakšada, syna Semova, syna Noemova, syna Lámechova,</verse>
        <verse osisID='Luke.3.37'>syna Matuzaléma, syna Enochova, syna Járeda, syna Mahalalelova, syna Kénanova,</verse>
        <verse osisID='Luke.3.38'>syna Enoše, syna Setova, syna Adamova, syna Božího.</verse>
      </chapter>
      <chapter osisID='Luke.4'>
        <verse osisID='Luke.4.1'>Ježíš se vrátil od Jordánu plný Ducha svatého a Duch jej vedl na poušť.</verse>
        <verse osisID='Luke.4.2'>Čtyřicet dní tam byl pokoušen ďáblem a v těch dnech nic nejedl. Když ty dny uplynuly, vyhladověl.</verse>
        <verse osisID='Luke.4.3'>Tehdy mu ďábel řekl: "Jsi-li Boží Syn, řekni tomuto kameni, ať se promění v chleba."</verse>
        <verse osisID='Luke.4.4'>Ježíš mu odpověděl: "Je psáno: ‚Nejen chlebem bude člověk živ.'"</verse>
        <verse osisID='Luke.4.5'>Potom ho ďábel odvedl vzhůru a v jediném okamžiku mu ukázal všechna království světa.</verse>
        <verse osisID='Luke.4.6'>"Dám ti všechnu moc a slávu těchto království," řekl mu ďábel, "neboť mi byla předána a mohu ji dát, komu chci.</verse>
        <verse osisID='Luke.4.7'>Když se mi pokloníš, bude to všechno tvoje."</verse>
        <verse osisID='Luke.4.8'>Ježíš mu odpověděl: "Je psáno: ‚Hospodinu, svému Bohu, se budeš klanět a jemu jedinému sloužit.'"</verse>
        <verse osisID='Luke.4.9'>Tehdy ho přivedl do Jeruzaléma, postavil ho na vrcholek chrámu a řekl mu: "Jsi-li Boží Syn, vrhni se odsud dolů.</verse>
        <verse osisID='Luke.4.10'>Je přece psáno: ‚Svým andělům přikáže o tobě, aby tě chránili,</verse>
        <verse osisID='Luke.4.11'>a ponesou tě na rukou, abys nenarazil nohou na kámen.'"</verse>
        <verse osisID='Luke.4.12'>Ježíš mu odpověděl: "Je řečeno: ‚Nepokoušej Hospodina, svého Boha.'"</verse>
        <verse osisID='Luke.4.13'>Když ďábel dokončil všechno to pokušení, opustil jej a čekal na další příležitost.</verse>
        <verse osisID='Luke.4.14'>Ježíš se v moci Ducha vrátil do Galileje a zpráva o něm se roznesla po celém okolí.</verse>
        <verse osisID='Luke.4.15'>Učil v jejich synagogách a všichni ho chválili.</verse>
        <verse osisID='Luke.4.16'>Když přišel do Nazaretu, kde byl vychován, přišel podle svého zvyku v sobotní den do synagogy a vstal, aby četl.</verse>
        <verse osisID='Luke.4.17'>Podali mu knihu proroka Izaiáše, a když ji otevřel, nalezl místo, kde bylo napsáno:</verse>
        <verse osisID='Luke.4.18'>"Duch Hospodinův je nade mnou, neboť mě pomazal nést evangelium chudým. Poslal mě vyhlásit propuštění zajatým a prohlédnutí slepým, propustit soužené na svobodu</verse>
        <verse osisID='Luke.4.19'>a vyhlásit léto Hospodinovy milosti."</verse>
        <verse osisID='Luke.4.20'>Potom knihu zavřel, vrátil ji sluhovi a posadil se. Oči všech v synagoze byly upřeny na něj.</verse>
        <verse osisID='Luke.4.21'>Začal jim vysvětlovat: "Dnes se toto Písmo naplnilo, když jste je slyšeli."</verse>
        <verse osisID='Luke.4.22'>Všichni mu přikyvovali a divili se slovům o milosti, jež mu plynula z úst. Říkali také: "Copak to není Josefův syn?"</verse>
        <verse osisID='Luke.4.23'>Na to jim odpověděl: "Asi mi povíte to rčení: ‚Lékaři, uzdrav se sám! Co jsme slyšeli, že se stalo v Kafarnaum, udělej i tady, kde jsi doma.'"</verse>
        <verse osisID='Luke.4.24'>Potom dodal: "Amen, říkám vám, že žádný prorok není doma vážený.</verse>
        <verse osisID='Luke.4.25'>Řeknu vám popravdě, že za Eliášových dnů, když se nebe zavřelo na tři roky a šest měsíců a po celé zemi byl veliký hlad, v Izraeli bylo mnoho vdov,</verse>
        <verse osisID='Luke.4.26'>ale Eliáš nebyl poslán k žádné z nich - jen k jedné vdově do sidonské Sarepty.</verse>
        <verse osisID='Luke.4.27'>A za proroka Elíšy bylo v Izraeli mnoho malomocných, ale žádný z nich nebyl očištěn - jen syrský Náman."</verse>
        <verse osisID='Luke.4.28'>Všechny, kdo to v synagoze slyšeli, popadla zuřivost.</verse>
        <verse osisID='Luke.4.29'>Vstali a hnali ho ven z města až na okraj hory, na níž bylo jejich město postaveno. Chtěli ho shodit dolů,</verse>
        <verse osisID='Luke.4.30'>ale on prošel jejich středem a mířil dál.</verse>
        <verse osisID='Luke.4.31'>Sestoupil do galilejského města Kafarnaum. Když tam v sobotu učil,</verse>
        <verse osisID='Luke.4.32'>lidé žasli nad jeho učením, protože jeho slovo mělo moc.</verse>
        <verse osisID='Luke.4.33'>V jejich synagoze byl člověk posedlý nečistým duchem a ten hlasitě vykřikl:</verse>
        <verse osisID='Luke.4.34'>"Ach, co je ti do nás, Ježíši Nazaretský? Přišel jsi nás zničit? Vím, kdo jsi - ten Svatý Boží!"</verse>
        <verse osisID='Luke.4.35'>"Zmlkni," okřikl ho Ježíš, "a vyjdi z něj!" Démon jím smýkl doprostřed a vyšel z něj, aniž by mu ublížil.</verse>
        <verse osisID='Luke.4.36'>Všech se zmocnil úžas a začali se dohadovat: "Co je to za slovo, že v moci a síle přikazuje nečistým duchům a oni vycházejí?"</verse>
        <verse osisID='Luke.4.37'>A zpráva o něm se šířila po celém okolí.</verse>
        <verse osisID='Luke.4.38'>Potom vstal a odešel ze synagogy do Šimonova domu. Šimonova tchyně byla sužována vysokou horečkou, a tak ho za ni poprosili.</verse>
        <verse osisID='Luke.4.39'>Postavil se nad ni, pohrozil horečce a ta ji opustila. Ona pak hned vstala a začala je obsluhovat.</verse>
        <verse osisID='Luke.4.40'>Všichni, kdo měli nemocné různými neduhy, je k němu při západu slunce přiváděli a on na každého z nich vkládal ruce a uzdravoval je.</verse>
        <verse osisID='Luke.4.41'>Z mnohých vycházeli démoni s křikem: "Ty jsi Boží Syn!" On je ale okřikoval a nenechal je mluvit. Věděli totiž, že je Mesiáš.</verse>
        <verse osisID='Luke.4.42'>Když se rozednilo, Ježíš odtud odešel na opuštěné místo. Zástupy ho hledaly, a když přišly k němu, chtěly ho zadržet, aby od nich neodcházel.</verse>
        <verse osisID='Luke.4.43'>On jim však řekl: "Musím ohlašovat Boží království také jiným městům; to je mé poslání."</verse>
        <verse osisID='Luke.4.44'>Kázal tedy v judských synagogách.</verse>
      </chapter>
      <chapter osisID='Luke.5'>
        <verse osisID='Luke.5.1'>Jednou, když stál na břehu Genezaretského jezera a lidé se na něj tlačili, aby slyšeli Boží slovo,</verse>
        <verse osisID='Luke.5.2'>uviděl poblíž stát dvě lodi. Vystoupili z nich rybáři a prali sítě.</verse>
        <verse osisID='Luke.5.3'>Do jedné z těch lodí, která patřila Šimonovi, nastoupil a poprosil ho, aby poodjel kousek od břehu. Potom se posadil a učil zástupy z lodi.</verse>
        <verse osisID='Luke.5.4'>Když domluvil, řekl Šimonovi: "Jeď na hlubinu. Tam roztáhněte sítě k lovu."</verse>
        <verse osisID='Luke.5.5'>"Mistře," řekl mu na to Šimon, "dřeli jsme celou noc a nic jsme nechytili. Ale když to říkáš ty, spustím sítě."</verse>
        <verse osisID='Luke.5.6'>Jakmile to udělali, nabrali takové množství ryb, že se jim sítě začaly trhat.</verse>
        <verse osisID='Luke.5.7'>Zamávali proto na své společníky na druhé lodi, ať jim jedou na pomoc. A když připluli, naplnili obě lodi, až se ponořovaly.</verse>
        <verse osisID='Luke.5.8'>Když to Šimon Petr uviděl, padl před Ježíšem na kolena. "Odejdi ode mě, Pane!" zvolal. "Jsem jen hříšný člověk!"</verse>
        <verse osisID='Luke.5.9'>Spolu s ostatními byl totiž přemožen úžasem nad tím úlovkem ryb;</verse>
        <verse osisID='Luke.5.10'>stejně tak i Šimonovi společníci, Zebedeovi synové Jakub a Jan. Ježíš ale Šimonovi řekl: "Neboj se. Od nynějška budeš lovit lidi."</verse>
        <verse osisID='Luke.5.11'>Jakmile s loděmi přirazili ke břehu, všechno opustili a šli za ním.</verse>
        <verse osisID='Luke.5.12'>Jednou byl v jednom městě a hle, byl tam muž plný malomocenství. Když uviděl Ježíše, padl na tvář a prosil ho: "Pane, kdybys jen chtěl, můžeš mě očistit."</verse>
        <verse osisID='Luke.5.13'>Ježíš vztáhl ruku, dotkl se ho se slovy: "Já to chci. Buď čistý!" a malomocenství ho hned opustilo.</verse>
        <verse osisID='Luke.5.14'>Potom mu nařídil: "Nikomu to neříkej, ale na svědectví pro ně se jdi ukázat knězi a obětuj za své očištění, jak přikázal Mojžíš."</verse>
        <verse osisID='Luke.5.15'>Zpráva o něm se ale šířila stále více a lidé se scházeli v ohromných zástupech, aby ho slyšeli a byli od něj uzdraveni ze svých nemocí.</verse>
        <verse osisID='Luke.5.16'>On pak odcházel do pustin a modlil se.</verse>
        <verse osisID='Luke.5.17'>Jednoho dne, když vyučoval, seděli tam farizeové a vykladači Zákona, kteří se sešli ze všech galilejských i judských vesnic i z Jeruzaléma, a Hospodinova moc byla přítomna, aby je uzdravoval.</verse>
        <verse osisID='Luke.5.18'>A hle, nějací muži nesli na lehátku ochrnutého člověka. Snažili se ho vnést dovnitř a položit před něj,</verse>
        <verse osisID='Luke.5.19'>ale když kvůli davu nenašli jinou možnost, vylezli na střechu a spustili ho skrze hliněné tašky i s lehátkem rovnou před Ježíše.</verse>
        <verse osisID='Luke.5.20'>Když Ježíš uviděl jejich víru, řekl: "Člověče, tvé hříchy jsou ti odpuštěny."</verse>
        <verse osisID='Luke.5.21'>Znalci Písma a farizeové se ale začali dohadovat: "Co je zač, že se tak rouhá? Kdo jiný může odpustit hříchy než samotný Bůh?"</verse>
        <verse osisID='Luke.5.22'>Ježíš poznal, co si myslí, a odpověděl jim: "Jak to přemýšlíte?</verse>
        <verse osisID='Luke.5.23'>Co je snadnější? Říci: ‚Tvé hříchy jsou ti odpuštěny,' anebo: ‚Vstaň a choď'?</verse>
        <verse osisID='Luke.5.24'>Ale abyste věděli, že Syn člověka má na zemi moc odpouštět hříchy" - tehdy pověděl ochrnutému - "říkám ti, vstaň, vezmi si lehátko a jdi domů."</verse>
        <verse osisID='Luke.5.25'>A ten muž před nimi hned vstal, vzal, na čem ležel, odešel domů a cestou chválil Boha.</verse>
        <verse osisID='Luke.5.26'>Všichni začali v naprostém ohromení oslavovat Boha. Naplněni bázní říkali: "Dnes jsme viděli něco neuvěřitelného!"</verse>
        <verse osisID='Luke.5.27'>Ježíš šel dál. Když uviděl v celnici sedět výběrčího daní jménem Levi, řekl mu: "Pojď za mnou."</verse>
        <verse osisID='Luke.5.28'>A on všechno opustil, vstal a šel za ním.</verse>
        <verse osisID='Luke.5.29'>Levi mu pak ve svém domě vystrojil velikou hostinu a byla tam spousta výběrčích daní i jiných hostů.</verse>
        <verse osisID='Luke.5.30'>Farizeové a jejich znalci Písma si kvůli tomu jeho učedníkům stěžovali: "Jak to, že jíte a pijete s výběrčími daní a hříšníky?"</verse>
        <verse osisID='Luke.5.31'>Ježíš jim odpověděl: "Lékaře nepotřebují zdraví, ale nemocní.</verse>
        <verse osisID='Luke.5.32'>Nepřišel jsem volat k pokání spravedlivé, ale hříšné."</verse>
        <verse osisID='Luke.5.33'>Tehdy mu řekli: "Janovi učedníci se často postí a modlí, stejně jako učedníci farizeů, ale tvoji jedí a pijí."</verse>
        <verse osisID='Luke.5.34'>Odpověděl jim: "Můžete snad nutit ženichovy přátele k půstu, dokud je ženich ještě s nimi?</verse>
        <verse osisID='Luke.5.35'>Přijdou dny, kdy jim bude ženich vzat, a tehdy, v těch dnech, se budou postit."</verse>
        <verse osisID='Luke.5.36'>Řekl jim ještě další podobenství: "Nikdo nepřišívá záplatu z nového pláště na starý. Musel by trhat nový plášť a záplata z nového se ke starému stejně nehodí.</verse>
        <verse osisID='Luke.5.37'>Nikdo nelije nové víno do starých měchů. Jinak to nové víno měchy roztrhne, víno se rozlije a nádoby se zničí.</verse>
        <verse osisID='Luke.5.38'>Nové víno se má lít do nových měchů.</verse>
        <verse osisID='Luke.5.39'>Nikdo, kdo pil staré, ovšem nechce nové. Říká totiž: ‚Staré je dobré.'"</verse>
      </chapter>
      <chapter osisID='Luke.6'>
        <verse osisID='Luke.6.1'>V sobotu se přihodilo, že procházel obilným polem. Jeho učedníci trhali klasy, rukama je mnuli a jedli.</verse>
        <verse osisID='Luke.6.2'>Někteří z farizeů jim ale řekli: "Jak to, že děláte, co se v sobotu nesmí?"</verse>
        <verse osisID='Luke.6.3'>Ježíš jim odpověděl: "Copak jste nečetli, co udělal David, když měl se svými muži hlad?</verse>
        <verse osisID='Luke.6.4'>Jak vešel do Božího domu a vzal posvátné chleby předložení, které nesmí jíst nikdo kromě samotných kněží, a jedl a dal i svým mužům?"</verse>
        <verse osisID='Luke.6.5'>Potom dodal: "Syn člověka je pánem i nad sobotou."</verse>
        <verse osisID='Luke.6.6'>V jinou sobotu pak vešel do synagogy a učil. Byl tu jeden člověk s ochrnutou pravou rukou.</verse>
        <verse osisID='Luke.6.7'>Znalci Písma a farizeové dávali pozor, zda Ježíš bude v sobotu uzdravovat, aby ho měli za co obžalovat.</verse>
        <verse osisID='Luke.6.8'>On ale znal jejich myšlenky, a tak tomu muži s uschlou rukou řekl: "Vstaň a postav se doprostřed." Vstal tedy a postavil se tam.</verse>
        <verse osisID='Luke.6.9'>"Na něco se vás zeptám," řekl jim Ježíš. "Smí se v sobotu konat dobro, nebo zlo? Zachránit život, nebo zničit?"</verse>
        <verse osisID='Luke.6.10'>Potom se po nich všech rozhlédl a řekl tomu člověku: "Natáhni ruku." A když to udělal, jeho ruka byla uzdravená.</verse>
        <verse osisID='Luke.6.11'>Vzteky bez sebe se tedy začali domlouvat, co s Ježíšem provést.</verse>
        <verse osisID='Luke.6.12'>V těch dnech pak vystoupil na horu, aby se modlil. Celou noc strávil v modlitbě k Bohu,</verse>
        <verse osisID='Luke.6.13'>a když se rozednilo, zavolal své učedníky. Vybral z nich dvanáct a nazval je apoštoly:</verse>
        <verse osisID='Luke.6.14'>Šimona (kterému dal jméno Petr), Ondřeje (jeho bratra), Jakuba, Jana, Filipa, Bartoloměje,</verse>
        <verse osisID='Luke.6.15'>Matouše, Tomáše, Jakuba Alfeova, Šimona zvaného Zélot,</verse>
        <verse osisID='Luke.6.16'>Judu Jakubova a Jidáše Iškariotského, který se stal zrádcem.</verse>
        <verse osisID='Luke.6.17'>S těmi sestoupil z hory a stanul na pláni, kde čekalo množství jeho učedníků a veliká spousta lidí z celého Judska, z Jeruzaléma i z přímořského Týru a Sidonu.</verse>
        <verse osisID='Luke.6.18'>Ti přišli, aby ho slyšeli a nechali se uzdravit ze svých neduhů. Také ti, kdo byli trápeni nečistými duchy, byli uzdravováni.</verse>
        <verse osisID='Luke.6.19'>Každý v davu se ho snažil dotknout, neboť z něj vycházela moc a všechny uzdravovala.</verse>
        <verse osisID='Luke.6.20'>Ježíš se rozhlédl po svých učednících a řekl: "Blaze vám chudým, neboť vám patří Boží království.</verse>
        <verse osisID='Luke.6.21'>Blaze vám, kteří teď hladovíte, neboť budete nasyceni. Blaze vám, kteří teď pláčete, neboť se budete smát.</verse>
        <verse osisID='Luke.6.22'>Blaze vám, když vás budou lidé nenávidět a když vás vyobcují a potupí a vaše jméno zavrhnou jako zlé kvůli Synu člověka.</verse>
        <verse osisID='Luke.6.23'>V ten den se radujte a jásejte, neboť hle, vaše odplata v nebi je veliká! Stejně se totiž chovali jejich otcové k prorokům.</verse>
        <verse osisID='Luke.6.24'>Ale běda vám bohatým, neboť už máte své potěšení.</verse>
        <verse osisID='Luke.6.25'>Běda vám, kteří jste nasyceni, neboť budete hladovět. Běda vám, kteří se teď smějete, neboť budete truchlit a naříkat.</verse>
        <verse osisID='Luke.6.26'>Běda vám, když o vás budou všichni lidé mluvit dobře. Stejně se totiž chovali jejich otcové k falešným prorokům."</verse>
        <verse osisID='Luke.6.27'>"Vám, kteří slyšíte, však říkám: Milujte své nepřátele! Buďte dobří k těm, kdo vás nenávidí,</verse>
        <verse osisID='Luke.6.28'>žehnejte těm, kdo vás proklínají, a modlete se za ty, kdo vás pomlouvají.</verse>
        <verse osisID='Luke.6.29'>Tomu, kdo tě bije do tváře, nastav také druhou a tomu, kdo ti bere plášť, nebraň vzít ani košili.</verse>
        <verse osisID='Luke.6.30'>Každému, kdo tě prosí, dej a od toho, kdo si bere tvé věci, je nežádej zpět.</verse>
        <verse osisID='Luke.6.31'>Chovejte se k lidem tak, jak chcete, aby se oni chovali k vám.</verse>
        <verse osisID='Luke.6.32'>Když milujete ty, kdo milují vás, jaká je to zásluha? I hříšníci přece milují ty, kdo milují je.</verse>
        <verse osisID='Luke.6.33'>Chováte-li se dobře k těm, kdo se chovají dobře k vám, jaká je to zásluha? Totéž přece dělají i hříšníci.</verse>
        <verse osisID='Luke.6.34'>Půjčujete-li těm, od nichž očekáváte, že vám to vrátí, jaká je to zásluha? I hříšníci půjčují hříšníkům, aby totéž dostali zpět.</verse>
        <verse osisID='Luke.6.35'>Vy však milujte své nepřátele a buďte k nim dobří; půjčujte a neočekávejte nic zpět. Tehdy bude vaše odplata veliká a budete synové Nejvyššího, neboť on je laskavý i k nevděčným a zlým.</verse>
        <verse osisID='Luke.6.36'>Buďte milosrdní, jako je milosrdný váš Otec.</verse>
        <verse osisID='Luke.6.37'>Nesuďte a nebudete souzeni. Neodsuzujte a nebudete odsouzeni. Odpouštějte a bude vám odpuštěno.</verse>
        <verse osisID='Luke.6.38'>Dávejte a bude vám dáno. Dobrá míra, natlačená, natřesená a vrchovatá se octne ve vašem náručí. Jakou mírou měříte, takovou vám bude zase odměřeno."</verse>
        <verse osisID='Luke.6.39'>Pověděl jim přirovnání: "Může vést slepý slepého? Nespadnou oba do jámy?</verse>
        <verse osisID='Luke.6.40'>Není učedníka nad mistra; každý, kdo je vyučen, bude jako jeho mistr.</verse>
        <verse osisID='Luke.6.41'>Jak to, že vidíš třísku v oku svého bratra, ale trámu ve vlastním oku si nevšímáš?</verse>
        <verse osisID='Luke.6.42'>Jak můžeš říkat svému bratru: ‚Bratře, nech mě, ať ti vytáhnu z oka třísku,' když nevidíš trám ve vlastním oku? Pokrytče, vytáhni nejdříve trám z vlastního oka, a tehdy prohlédneš, abys mohl vytáhnout třísku z oka svého bratra.</verse>
        <verse osisID='Luke.6.43'>Strom, který nese špatné ovoce, není dobrý a strom, který nese dobré ovoce, není špatný.</verse>
        <verse osisID='Luke.6.44'>Každý strom se přece pozná po vlastním ovoci: z trní se nesbírají fíky a z bodláčí se nesklízejí hrozny.</verse>
        <verse osisID='Luke.6.45'>Dobrý člověk vynáší z dobrého pokladu svého srdce to dobré, zlý pak vynáší ze zlého pokladu to zlé. Co má na srdci, to na jazyku!</verse>
        <verse osisID='Luke.6.46'>Proč mi říkáte: ‚Pane, Pane,' když neděláte, co říkám?</verse>
        <verse osisID='Luke.6.47'>Ukážu vám, komu se podobá každý, kdo ke mně přichází, slyší mé slovo a plní je:</verse>
        <verse osisID='Luke.6.48'>Je jako člověk, který při stavbě svého domu vykopal základy hluboko ve skále. Když pak přišla povodeň, přivalila se na ten dům řeka, ale nemohla jím otřást, protože byl dobře postaven.</verse>
        <verse osisID='Luke.6.49'>Ale ten, kdo mé slovo slyšel a nenaplnil, je jako člověk, který postavil dům rovnou na zemi, bez základů. Když se na něj přivalila řeka, hned spadl a zkáza toho domu byla hrozná."</verse>
      </chapter>
      <chapter osisID='Luke.7'>
        <verse osisID='Luke.7.1'>Když dokončil tuto řeč ke svým posluchačům, přišel do Kafarnaum.</verse>
        <verse osisID='Luke.7.2'>Jeden setník tam měl na smrt nemocného služebníka, kterého si velmi cenil.</verse>
        <verse osisID='Luke.7.3'>Když uslyšel o Ježíši, poslal k němu židovské starší s prosbou, aby přišel a jeho služebníka uzdravil.</verse>
        <verse osisID='Luke.7.4'>Přišli tedy za Ježíšem a snažně ho prosili: "Zaslouží si, abys to pro něj udělal.</verse>
        <verse osisID='Luke.7.5'>Vždyť miluje náš národ, i synagogu nám postavil."</verse>
        <verse osisID='Luke.7.6'>Ježíš tedy šel s nimi. Když už byl nedaleko jeho domu, poslal k němu ten setník přátele se vzkazem: "Pane, neobtěžuj se; nezasloužím si, abys vešel pod mou střechu.</verse>
        <verse osisID='Luke.7.7'>Proto jsem se ani neodvážil za tebou přijít. Řekni jen slovo, a můj služebník bude uzdraven.</verse>
        <verse osisID='Luke.7.8'>Sám jsem přece člověk, který podléhá velení a velí vojákům. Když někomu řeknu ‚Jdi,' jde; když řeknu jinému ‚Přijď,' přijde; když řeknu svému otroku ‚Udělej to,' udělá to."</verse>
        <verse osisID='Luke.7.9'>Když to Ježíš uslyšel, užasl nad ním, obrátil se a řekl zástupu, který jej následoval: "Říkám vám, že takovou víru jsem nenašel ani v Izraeli!"</verse>
        <verse osisID='Luke.7.10'>Poslové se pak vrátili do domu a toho služebníka tam našli uzdraveného.</verse>
        <verse osisID='Luke.7.11'>Nedlouho poté šel do města jménem Naim doprovázen množstvím svých učedníků a spoustou dalších lidí.</verse>
        <verse osisID='Luke.7.12'>Když se přiblížil k městské bráně, vynášeli právě mrtvého. Byl to jediný syn své matky a ta byla vdova. Doprovázela ji spousta lidí z města.</verse>
        <verse osisID='Luke.7.13'>Jakmile Pán uviděl tu vdovu, byl k ní pohnut soucitem. "Neplač," řekl jí.</verse>
        <verse osisID='Luke.7.14'>Přistoupil a dotkl se már. Nosiči se zastavili. Tehdy řekl: "Chlapče, říkám ti, vstaň!"</verse>
        <verse osisID='Luke.7.15'>a ten mrtvý se posadil a začal mluvit. Ježíš ho vrátil jeho matce.</verse>
        <verse osisID='Luke.7.16'>Všech se zmocnila bázeň a začali oslavovat Boha: "Povstal mezi námi veliký prorok! Bůh navštívil svůj lid!"</verse>
        <verse osisID='Luke.7.17'>A tato zpráva o něm se rozšířila po celém Judsku i okolí.</verse>
        <verse osisID='Luke.7.18'>Janovi učedníci mu o tom všem vyprávěli. Jan tehdy zavolal dva z nich</verse>
        <verse osisID='Luke.7.19'>a poslal je za Ježíšem s otázkou: "Jsi Ten, který má přijít, nebo máme čekat jiného?"</verse>
        <verse osisID='Luke.7.20'>Když k němu ti muži přišli, řekli: "Jan Křtitel nás k tobě poslal s otázkou: Jsi Ten, který má přijít, nebo máme čekat jiného?"</verse>
        <verse osisID='Luke.7.21'>Ježíš (který právě v tu hodinu uzdravil mnoho lidí od neduhů, trápení a zlých duchů a mnoha slepým daroval zrak)</verse>
        <verse osisID='Luke.7.22'>jim odpověděl: "Jděte a vyřiďte Janovi, co jste viděli a slyšeli: slepí vidí, chromí chodí, malomocní jsou čistí, hluší slyší, mrtví se křísí a chudým se káže evangelium.</verse>
        <verse osisID='Luke.7.23'>A blaze tomu, kdo se nade mnou nepohoršuje."</verse>
        <verse osisID='Luke.7.24'>Když pak Janovi poslové odešli, promluvil k zástupům o Janovi: "Co jste si přišli do pouště prohlédnout? Třtinu větrem se klátící?</verse>
        <verse osisID='Luke.7.25'>Na co jste se šli podívat? Na člověka v nádherných šatech? Pohleďte, ti, kdo nosí skvostné šaty a žijí v přepychu, jsou k vidění v královských domech.</verse>
        <verse osisID='Luke.7.26'>Na co jste se tedy šli podívat? Na proroka? Ano, říkám vám, a více než na proroka.</verse>
        <verse osisID='Luke.7.27'>Toto je ten, o kterém je psáno: ‚Hle, posílám svého posla před tváří tvou, který připraví tvou cestu před tebou.'</verse>
        <verse osisID='Luke.7.28'>Říkám vám, že žádné ženě se nenarodil nikdo větší než Jan, ale kdo je nejmenší v Božím království, je větší než on."</verse>
        <verse osisID='Luke.7.29'>Všichni jeho posluchači, i výběrčí daní, uznali Boží spravedlnost, když se dali pokřtít Janovým křtem.</verse>
        <verse osisID='Luke.7.30'>Ale farizeové a znalci Zákona se od něj pokřtít nenechali, a tak odmítli Boží vůli pro sebe.</verse>
        <verse osisID='Luke.7.31'>"Ke komu přirovnám lidi tohoto pokolení? Komu se podobají?</verse>
        <verse osisID='Luke.7.32'>Jsou jako děti, které sedí na návsi a volají jedny na druhé: ‚Pískali jsme vám, a netančili jste, naříkali jsme, a neplakali jste!'</verse>
        <verse osisID='Luke.7.33'>Jan Křtitel totiž přišel, nejedl chléb a nepil víno a vy říkáte: ‚Je posedlý!'</verse>
        <verse osisID='Luke.7.34'>Přišel Syn člověka, jí a pije a vy říkáte: ‚Podívejte, žrout a pijan vína, přítel výběrčích daní a hříšníků!'</verse>
        <verse osisID='Luke.7.35'>Moudrost je ale potvrzena všemi svými dětmi."</verse>
        <verse osisID='Luke.7.36'>Jeden z farizeů ho pozval, aby s ním pojedl. Vešel tedy do domu toho farizea a stoloval s ním.</verse>
        <verse osisID='Luke.7.37'>A hle, jedna městská hříšnice se dozvěděla, že Ježíš stoluje v domě toho farizea. Přinesla alabastrovou nádobku s mastí,</verse>
        <verse osisID='Luke.7.38'>poklekla s pláčem zezadu u jeho nohou, začala mu skrápět nohy slzami a vlastními vlasy je utírala; líbala mu nohy a mazala je mastí.</verse>
        <verse osisID='Luke.7.39'>Když to uviděl farizeus, který ho pozval, řekl si: "Kdyby to byl prorok, věděl by, co je to za ženu, která se ho dotýká. Copak neví, jaká je to hříšnice?!"</verse>
        <verse osisID='Luke.7.40'>"Šimone," oslovil ho Ježíš, "chci ti něco říci." "Jen mluv, mistře," odpověděl farizeus.</verse>
        <verse osisID='Luke.7.41'>"Jistý věřitel měl dva dlužníky. Jeden dlužil pět set denárů a druhý padesát.</verse>
        <verse osisID='Luke.7.42'>Když ale neměli čím zaplatit, oběma odpustil. Pověz mi, který z nich ho bude mít raději?"</verse>
        <verse osisID='Luke.7.43'>"Řekl bych, že ten, kterému víc odpustil," odpověděl Šimon. "Správně," řekl Ježíš.</verse>
        <verse osisID='Luke.7.44'>Otočil se k té ženě a zeptal se Šimona: "Vidíš tu ženu? Když jsem přišel do tvého domu, nepodal jsi mi vodu na nohy, ale ona mi skrápěla nohy slzami a utírala je svými vlasy.</verse>
        <verse osisID='Luke.7.45'>Nepolíbil jsi mě, ale ona mi od chvíle, kdy jsem vešel, nepřestala líbat nohy.</verse>
        <verse osisID='Luke.7.46'>Nepomazal jsi mi hlavu olejem, ale ona mi pomazala nohy mastí.</verse>
        <verse osisID='Luke.7.47'>Proto ti říkám: Je jí odpuštěno hodně hříchů, proto hodně miluje. Komu se odpouští málo, miluje málo."</verse>
        <verse osisID='Luke.7.48'>Tehdy jí řekl: "Tvé hříchy jsou odpuštěny."</verse>
        <verse osisID='Luke.7.49'>Ostatní hosté si mezi sebou začali říkat: "Kdo to vůbec je, že i hříchy odpouští?"</verse>
        <verse osisID='Luke.7.50'>On ale té ženě řekl: "Tvá víra tě zachránila. Jdi v pokoji."</verse>
      </chapter>
      <chapter osisID='Luke.8'>
        <verse osisID='Luke.8.1'>Potom procházel jednotlivá města a vesnice, kázal a ohlašoval Boží království. Bylo s ním jeho Dvanáct</verse>
        <verse osisID='Luke.8.2'>a také některé ženy, které byly uzdraveny od zlých duchů a nemocí: Marie zvaná Magdaléna, z níž vyšlo sedm démonů,</verse>
        <verse osisID='Luke.8.3'>Johana, manželka Herodova úředníka Chuzy, také Zuzana a mnoho jiných, které ho podporovaly ze svých prostředků.</verse>
        <verse osisID='Luke.8.4'>Když se začal scházet veliký zástup (neboť lidé z jednotlivých měst proudili za ním), promluvil v podobenství:</verse>
        <verse osisID='Luke.8.5'>"Vyšel rozsévač, aby rozséval své zrno. A jak rozséval, jedno padlo podél cesty, bylo pošlapáno a sezobali je ptáci.</verse>
        <verse osisID='Luke.8.6'>Jiné padlo na skálu, a když vzešlo, uschlo, protože nemělo vláhu.</verse>
        <verse osisID='Luke.8.7'>Další padlo mezi trní a to rostlo spolu s ním, až je udusilo.</verse>
        <verse osisID='Luke.8.8'>Jiné však padlo do dobré země, a když vzešlo, přineslo stonásobnou úrodu." Když to dořekl, zvolal: "Kdo má uši k slyšení, slyš!"</verse>
        <verse osisID='Luke.8.9'>Učedníci se ho ptali, co je to za podobenství.</verse>
        <verse osisID='Luke.8.10'>Řekl jim: "Vám je dáno znát tajemství Božího království, k ostatním ale mluvím v podobenstvích, aby ‚hleděli, ale neviděli a slyšeli, ale nerozuměli.'</verse>
        <verse osisID='Luke.8.11'>Zrno v tom podobenství je Boží slovo.</verse>
        <verse osisID='Luke.8.12'>Ti podél cesty jsou ti, kteří slyší, ale potom přichází ďábel a bere jim Slovo ze srdce, aby neuvěřili a nebyli spaseni.</verse>
        <verse osisID='Luke.8.13'>Ti na skále jsou ti, kteří slyší Slovo a s radostí je přijímají, ale nemají kořeny. Ti věří jen dočasně, v době pokušení odpadají.</verse>
        <verse osisID='Luke.8.14'>Zrno, které zapadlo mezi trní, jsou ti, kteří slyšeli, ale pozvolna bývají dušeni starostmi, bohatstvím a rozkošemi tohoto života, takže nedozrají, aby nesli ovoce.</verse>
        <verse osisID='Luke.8.15'>Zrno v dobré zemi jsou ale ti, kteří slyší Slovo, chovají je v ušlechtilém a dobrém srdci a vytrvale přinášejí užitek.</verse>
        <verse osisID='Luke.8.16'>Nikdo nerozsvítí lampu, aby ji přikryl nádobou nebo postavil pod postel. Postaví ji na svícen, aby příchozí viděli světlo.</verse>
        <verse osisID='Luke.8.17'>Není totiž nic tajného, co nebude zjeveno, ani nic skrytého, co nebude poznáno a nevyjde najevo.</verse>
        <verse osisID='Luke.8.18'>Proto dávejte pozor na to, jak posloucháte. Tomu, kdo má, totiž bude dáno, ale tomu, kdo nemá, bude vzato i to, co si myslí, že má."</verse>
        <verse osisID='Luke.8.19'>Tehdy za ním přišla jeho matka a bratři, ale kvůli zástupu se k němu nemohli dostat.</verse>
        <verse osisID='Luke.8.20'>Oznámili mu: "Tvá matka a tvoji bratři stojí venku a chtějí tě vidět."</verse>
        <verse osisID='Luke.8.21'>On jim však odpověděl: "Má matka a moji bratři jsou ti, kdo slyší Boží slovo a plní je."</verse>
        <verse osisID='Luke.8.22'>Jednoho dne nastoupil se svými učedníky na loď a řekl jim: "Přeplavme se přes jezero." Odrazili od břehu</verse>
        <verse osisID='Luke.8.23'>a on během plavby usnul. Vtom se na jezero snesla větrná bouře, takže začali nabírat vodu a hrozilo, že utonou.</verse>
        <verse osisID='Luke.8.24'>Přistoupili tedy a vzbudili ho: "Mistře, mistře, umíráme!" Vstal, okřikl vítr a vzedmuté vlny, ty rázem přestaly a byl klid.</verse>
        <verse osisID='Luke.8.25'>"Kde je vaše víra?" zeptal se jich. Zděšeni a ohromeni se pak ptali jeden druhého: "Kdo to vůbec je, že přikazuje i větru a vodám a poslouchají ho?"</verse>
        <verse osisID='Luke.8.26'>Takto se přeplavili do gerasenského kraje, který leží naproti Galileji.</verse>
        <verse osisID='Luke.8.27'>Jakmile vystoupil na zem, setkal se s ním jeden muž z toho města, který byl už dlouho posedlý démony. Nenosil žádné šaty ani nebydlel v domě, ale v hrobkách.</verse>
        <verse osisID='Luke.8.28'>Když uviděl Ježíše, vykřikl, padl před ním na zem a hlasitě zvolal: "Co je ti do mě, Ježíši, Synu Nejvyššího Boha? Prosím tě, netrýzni mě!"</verse>
        <verse osisID='Luke.8.29'>Ježíš totiž tomu nečistému duchu přikázal, aby z toho člověka vyšel. (Předtím ho ten démon často popadal, takže ho museli spoutávat řetězy a držet ho v okovech, ale on ta pouta trhal a býval démonem hnán do pouště.)</verse>
        <verse osisID='Luke.8.30'>"Jak se jmenuješ?" zeptal se ho Ježíš. "Legie," odpověděl. Vstoupilo totiž do něj množství démonů.</verse>
        <verse osisID='Luke.8.31'>Ti ho teď prosili, aby je nevyháněl do bezedné propasti.</verse>
        <verse osisID='Luke.8.32'>Na blízkém kopci se právě páslo veliké stádo prasat, a tak ho démoni prosili, aby jim dovolil vejít do nich. Jakmile jim to dovolil,</verse>
        <verse osisID='Luke.8.33'>vyšli z toho člověka a vešli do prasat. Stádo se pak vrhlo ze srázu do jezera a utonulo.</verse>
        <verse osisID='Luke.8.34'>Když pasáci uviděli, co se stalo, utekli a cestou to vyprávěli ve městě i na venkově.</verse>
        <verse osisID='Luke.8.35'>Lidé se šli podívat, co se stalo. Když přišli k Ježíši a našli toho muže, z něhož vyšli démoni, jak sedí u Ježíšových nohou oblečen a při zdravém rozumu, dostali strach.</verse>
        <verse osisID='Luke.8.36'>Očití svědkové jim pak vyprávěli, jak byl ten, který býval posedlý démony, zachráněn.</verse>
        <verse osisID='Luke.8.37'>Všichni obyvatelé gadarenského kraje ho potom prosili, aby od nich odešel, neboť byli sevřeni velikým strachem. Nastoupil tedy do lodi, aby se vrátil.</verse>
        <verse osisID='Luke.8.38'>Onen muž, ze kterého vyšli démoni, ho prosil, aby mohl zůstat s ním. Ježíš ho ale propustil.</verse>
        <verse osisID='Luke.8.39'>"Vrať se domů," řekl mu, "a vypravuj, jak veliké věci pro tebe udělal Bůh." Odešel tedy a rozhlašoval po celém městě, jak veliké věci pro něj Ježíš udělal.</verse>
        <verse osisID='Luke.8.40'>Při návratu Ježíše vítal dav lidí; všichni už na něj čekali.</verse>
        <verse osisID='Luke.8.41'>Vtom přišel muž jménem Jairus, představený synagogy. Padl Ježíši k nohám a prosil ho, aby s ním šel domů.</verse>
        <verse osisID='Luke.8.42'>Měl totiž jedinou dceru, asi dvanáctiletou, a ta umírala. Šel tedy za ním a davy ho tiskly ze všech stran.</verse>
        <verse osisID='Luke.8.43'>Byla tam jedna žena, která už dvanáct let trpěla krvácením. Utratila všechno své živobytí na lékaře, ale žádný ji nemohl uzdravit.</verse>
        <verse osisID='Luke.8.44'>Když se ale zezadu přiblížila k Ježíši a dotkla se cípu jeho roucha, její krvácení ihned přestalo.</verse>
        <verse osisID='Luke.8.45'>"Kdo se mě dotkl?" ptal se Ježíš. Když se nikdo nepřiznával, ozval se Petr: "Mistře, davy se na tebe mačkají a tlačí..."</verse>
        <verse osisID='Luke.8.46'>Ježíš ale opakoval: "Někdo se mě musel dotknout. Cítil jsem, jak ze mě vyšla moc."</verse>
        <verse osisID='Luke.8.47'>Žena viděla, že se to neutají. S rozechvěním přistoupila, padla před ním a pověděla mu přede všemi, proč se ho dotkla a jak byla hned uzdravena.</verse>
        <verse osisID='Luke.8.48'>"Dcero," odpověděl jí Ježíš, "tvá víra tě uzdravila. Jdi v pokoji."</verse>
        <verse osisID='Luke.8.49'>Než to dořekl, přišel někdo z domu představeného synagogy se slovy: "Tvá dcera umřela. Není třeba obtěžovat mistra."</verse>
        <verse osisID='Luke.8.50'>Ježíš to však zaslechl a řekl mu: "Neboj se, jenom věř. Bude zachráněna."</verse>
        <verse osisID='Luke.8.51'>Když pak vcházel do toho domu, nepustil dovnitř nikoho kromě Petra, Jakuba, Jana a rodičů děvčátka.</verse>
        <verse osisID='Luke.8.52'>Všichni nad ní plakali a kvíleli, ale on řekl: "Neplačte! Neumřela, jen spí."</verse>
        <verse osisID='Luke.8.53'>Začali se mu vysmívat, protože věděli, že umřela.</verse>
        <verse osisID='Luke.8.54'>On ji ale vzal za ruku a zvolal: "Děvčátko, vstaň!"</verse>
        <verse osisID='Luke.8.55'>Tehdy se do ní vrátil duch a ihned vstala. Nechal jí tedy přinést něco k jídlu.</verse>
        <verse osisID='Luke.8.56'>Její rodiče byli ohromeni, ale on jim zakázal komukoli říkat, co se stalo.</verse>
      </chapter>
      <chapter osisID='Luke.9'>
        <verse osisID='Luke.9.1'>Ježíš pak svolal svých Dvanáct, dal jim sílu a moc vyhánět všechny démony a uzdravovat nemoci</verse>
        <verse osisID='Luke.9.2'>a poslal je ohlašovat Boží království a uzdravovat nemocné.</verse>
        <verse osisID='Luke.9.3'>Řekl jim: "Nic si na tu cestu neberte: ani hůl ani mošnu ani chléb ani peníze; neberte si ani náhradní košile.</verse>
        <verse osisID='Luke.9.4'>Do kteréhokoli domu vejdete, zůstaňte tam a odtud zas jděte dál.</verse>
        <verse osisID='Luke.9.5'>Kdekoli by vás nepřijali, vyjděte z toho města a setřeste si prach z nohou na svědectví proti nim."</verse>
        <verse osisID='Luke.9.6'>A tak vyšli a chodili po okolních vesnicích. Kázali evangelium a všude uzdravovali.</verse>
        <verse osisID='Luke.9.7'>Když se o všem, co se dělo, doslechl i tetrarcha Herodes, nevěděl, co si má myslet. Někteří říkali: "Jan vstal z mrtvých,"</verse>
        <verse osisID='Luke.9.8'>jiní, že prý se zjevil Eliáš, a další, že vstal jeden z dávných proroků.</verse>
        <verse osisID='Luke.9.9'>"Jana jsem sťal," říkal si Herodes. "Kdo to tedy je, že o něm slyším takové věci?" A toužil se s ním setkat.</verse>
        <verse osisID='Luke.9.10'>Apoštolové se potom vrátili za Ježíšem a vyprávěli mu, co všechno dělali. Tehdy je vzal s sebou a odešel s nimi do ústraní poblíž města jménem Betsaida.</verse>
        <verse osisID='Luke.9.11'>Jakmile se to dozvěděly zástupy, vydaly se za ním. Přijal je tedy, vyprávěl jim o Božím království a uzdravoval ty, kdo potřebovali uzdravit.</verse>
        <verse osisID='Luke.9.12'>Když se začalo chýlit k večeru, přišlo za ním jeho Dvanáct. "Propusť ten zástup," řekli mu. "Ať se rozejdou do okolních vesnic a statků a najdou si tam nocleh a stravu, protože tady jsme v pustině."</verse>
        <verse osisID='Luke.9.13'>Odpověděl jim: "Vy jim dejte najíst." "Nemáme víc než pět chlebů a dvě ryby," namítli. "Ledaže bychom šli a všem těm lidem jídlo koupili."</verse>
        <verse osisID='Luke.9.14'>(Jen mužů tam bylo kolem pěti tisíc.) "Posaďte je ve skupinách asi po padesáti," řekl Ježíš učedníkům.</verse>
        <verse osisID='Luke.9.15'>Když to udělali a všechny posadili,</verse>
        <verse osisID='Luke.9.16'>vzal těch pět chlebů a dvě ryby, vzhlédl k nebi, požehnal je, lámal a dával svým učedníkům, aby je předkládali zástupu.</verse>
        <verse osisID='Luke.9.17'>Všichni se najedli do sytosti a sebralo se ještě dvanáct košů nalámaných kousků, které jim zbyly.</verse>
        <verse osisID='Luke.9.18'>Jednou, když se odešel modlit do ústraní, zeptal se přítomných učedníků: "Za koho mě mají zástupy?"</verse>
        <verse osisID='Luke.9.19'>"Někteří za Jana Křtitele," odpověděli, "jiní za Eliáše a další říkají, že vstal jeden z dávných proroků."</verse>
        <verse osisID='Luke.9.20'>"A za koho mě máte vy?" zeptal se. "Za Božího Mesiáše!" odpověděl mu Petr.</verse>
        <verse osisID='Luke.9.21'>Tehdy je přísně napomenul, aby to nikomu neříkali.</verse>
        <verse osisID='Luke.9.22'>Pověděl jim: "Syn člověka musí mnoho vytrpět a být zavržen staršími, vrchními kněžími i znalci Písma, být zabit a třetího dne vstát z mrtvých."</verse>
        <verse osisID='Luke.9.23'>Všem pak řekl: "Chce-li někdo jít za mnou, ať se zřekne sám sebe, bere svůj kříž každý den a následuje mne.</verse>
        <verse osisID='Luke.9.24'>Kdokoli by si chtěl zachránit život, ztratí jej, ale kdokoli by ztratil svůj život pro mě, ten jej zachrání.</verse>
        <verse osisID='Luke.9.25'>Co je člověku platné, kdyby získal celý svět, ale sám sebe ztratil nebo sám sobě uškodil?</verse>
        <verse osisID='Luke.9.26'>Kdokoli by se styděl za mě a za má slova, za toho se bude stydět Syn člověka, až přijde ve své slávě a ve slávě Otce a svatých andělů.</verse>
        <verse osisID='Luke.9.27'>Říkám vám popravdě: Někteří z těch, kdo tu stojí, rozhodně nezakusí smrt, dokud nespatří Boží království."</verse>
        <verse osisID='Luke.9.28'>Asi po týdnu vzal k sobě Petra, Jakuba a Jana a vystoupil na horu, aby se modlil.</verse>
        <verse osisID='Luke.9.29'>Zatímco se modlil, změnil se vzhled jeho tváře, jeho oděv zbělel a rozzářil se.</verse>
        <verse osisID='Luke.9.30'>A hle, mluvili s ním dva muži. Byli to Mojžíš a Eliáš,</verse>
        <verse osisID='Luke.9.31'>kteří se ukázali ve slávě a mluvili o jeho odchodu, k němuž mělo dojít v Jeruzalémě.</verse>
        <verse osisID='Luke.9.32'>Petr a jeho druhové však byli přemoženi spánkem. Jakmile se probudili, uviděli jeho slávu a ty dva muže po jeho boku.</verse>
        <verse osisID='Luke.9.33'>Když se od něj začali vzdalovat, Petr Ježíše oslovil: "Mistře, dobře, že jsme tu! Uděláme tu tři stánky - jeden tobě, jeden Mojžíšovi a jeden Eliášovi." Nevěděl ale, co říká.</verse>
        <verse osisID='Luke.9.34'>Než to dořekl, objevil se oblak a zahalil je. Když se ocitli v tom oblaku, dostali strach.</verse>
        <verse osisID='Luke.9.35'>Z oblaku se ozval hlas: "Toto je můj Syn, můj Vyvolený. Toho poslouchejte."</verse>
        <verse osisID='Luke.9.36'>Když ten hlas dozněl, našli tam jen samotného Ježíše. Zůstali zticha a v těch dnech nikomu neprozradili, co viděli.</verse>
        <verse osisID='Luke.9.37'>Když pak druhý den sestoupili z hory, vyšla mu naproti velká spousta lidí.</verse>
        <verse osisID='Luke.9.38'>Vtom jeden muž z davu vykřikl: "Mistře, prosím tě, smiluj se nad mým synem - mám jenom jeho!</verse>
        <verse osisID='Luke.9.39'>Náhle ho napadá zlý duch a zničehonic začne křičet. Zmítá jím, až má pěnu u úst. Sotva ho kdy opouští a hrozně ho trápí.</verse>
        <verse osisID='Luke.9.40'>Prosil jsem tvé učedníky, aby ho vyhnali, ale nemohli!"</verse>
        <verse osisID='Luke.9.41'>"Vy nevěřící a zvrácené pokolení!" zvolal Ježíš. "Jak dlouho ještě budu s vámi a budu vás snášet? Přiveď sem svého syna."</verse>
        <verse osisID='Luke.9.42'>Než k němu došel, démon ho porazil a začal jím zmítat. Ježíš okřikl nečistého ducha, uzdravil chlapce a vrátil ho jeho otci.</verse>
        <verse osisID='Luke.9.43'>Všichni byli ohromeni Boží velkolepostí. Zatímco všichni žasli nad vším, co udělal, Ježíš se obrátil ke svým učedníkům:</verse>
        <verse osisID='Luke.9.44'>"Dobře si pamatujte tato slova: Syn člověka bude vydán do lidských rukou."</verse>
        <verse osisID='Luke.9.45'>Oni však ten výrok nepochopili. Jeho smysl jim zůstal skryt, takže mu nerozuměli, ale báli se ho zeptat.</verse>
        <verse osisID='Luke.9.46'>Tehdy mezi nimi vyvstala otázka, kdo z nich je největší.</verse>
        <verse osisID='Luke.9.47'>Když Ježíš viděl, jaké myšlenky mají v srdci, vzal dítě, postavil je vedle sebe</verse>
        <verse osisID='Luke.9.48'>a řekl jim: "Kdokoli přijme takové dítě v mém jménu, přijímá mne, a kdokoli přijme mne, přijímá Toho, který mě poslal. Kdo je totiž mezi vámi ze všech nejmenší, ten bude veliký."</verse>
        <verse osisID='Luke.9.49'>"Mistře," řekl mu na to Jan, "viděli jsme někoho, jak ve tvém jménu vymítá démony, a bránili jsme mu, protože nechodí s námi."</verse>
        <verse osisID='Luke.9.50'>"Nebraňte mu," odpověděl Ježíš. "Kdo není proti nám, je s námi."</verse>
        <verse osisID='Luke.9.51'>Když se začal blížit čas, kdy měl být vzat vzhůru, pevně se rozhodl k cestě do Jeruzaléma.</verse>
        <verse osisID='Luke.9.52'>Vyslal před sebou posly a ti šli napřed do jedné samařské vesnice, aby pro něj vše připravili.</verse>
        <verse osisID='Luke.9.53'>Místní ho ale nepřijali, protože byl rozhodnut jít do Jeruzaléma.</verse>
        <verse osisID='Luke.9.54'>Když to viděli učedníci Jakub a Jan, navrhli: "Pane, máme přivolat oheň z nebe, aby je pohltil?"</verse>
        <verse osisID='Luke.9.55'>Ježíš se však obrátil a okřikl je.</verse>
        <verse osisID='Luke.9.56'>Šli tedy do jiné vesnice.</verse>
        <verse osisID='Luke.9.57'>Cestou mu někdo řekl: "Budu tě následovat, kamkoli půjdeš."</verse>
        <verse osisID='Luke.9.58'>Ježíš mu odpověděl: "Lišky mají doupata a ptáci hnízda, ale Syn člověka nemá, kde by hlavu složil."</verse>
        <verse osisID='Luke.9.59'>Jiného vyzval: "Pojď za mnou!" On ale řekl: "Pane, dovol, ať nejdřív odejdu a pochovám svého otce."</verse>
        <verse osisID='Luke.9.60'>Ježíš mu odpověděl: "Nech mrtvé, ať pochovávají své mrtvé; ty pojď rozhlašovat Boží království!"</verse>
        <verse osisID='Luke.9.61'>Další mu řekl: "Pane, půjdu za tebou, ale dovol, ať se napřed rozloučím se všemi doma."</verse>
        <verse osisID='Luke.9.62'>Ježíš mu odpověděl: "Kdo se chopí pluhu a ohlíží se zpátky, nehodí se pro Boží království."</verse>
      </chapter>
      <chapter osisID='Luke.10'>
        <verse osisID='Luke.10.1'>Potom Pán určil dalších dvaasedmdesát a vyslal je před sebou po dvou do každého města a místa, kam měl sám přijít.</verse>
        <verse osisID='Luke.10.2'>Řekl jim: "Žeň je obrovská, ale dělníků málo. Proto proste Pána žně, ať vypudí dělníky na svou žeň.</verse>
        <verse osisID='Luke.10.3'>Jděte. Hle, posílám vás jako beránky mezi vlky.</verse>
        <verse osisID='Luke.10.4'>Neberte s sebou měšec ani mošnu ani obuv a s nikým se po cestě nezdravte.</verse>
        <verse osisID='Luke.10.5'>Do kteréhokoli domu vejdete, nejdříve řekněte: ‚Pokoj tomuto domu.'</verse>
        <verse osisID='Luke.10.6'>Bude-li tam přítel pokoje, váš pokoj spočine na něm; a pokud ne, navrátí se k vám.</verse>
        <verse osisID='Luke.10.7'>V tom domě zůstávejte a jezte a pijte, co nabízejí - dělník si přece zaslouží svou mzdu. Nepřecházejte z domu do domu.</verse>
        <verse osisID='Luke.10.8'>V kterémkoli městě vás přijmou, jezte, co vám nabídnou.</verse>
        <verse osisID='Luke.10.9'>Uzdravujte v tom městě nemocné a říkejte jim: ‚Přišlo k vám Boží království.'</verse>
        <verse osisID='Luke.10.10'>Když ale přijdete do nějakého města a nepřijmou vás, vyjděte na jeho ulice a řekněte:</verse>
        <verse osisID='Luke.10.11'>‚Setřásáme na vás i ten prach z vašeho města, který nám ulpěl na nohou. Vězte ale, že přišlo Boží království!'</verse>
        <verse osisID='Luke.10.12'>Říkám vám, že v onen den bude lehčeji Sodomě než takovému městu.</verse>
        <verse osisID='Luke.10.13'>Běda tobě, Korozaim, běda tobě, Betsaido! Kdyby se zázraky, které se dějí u vás, staly v Týru a Sidonu, dávno by činili pokání v pytlovině a popelu.</verse>
        <verse osisID='Luke.10.14'>Týru a Sidonu však bude na soudu lehčeji než vám.</verse>
        <verse osisID='Luke.10.15'>A ty, Kafarnaum, které jsi až k nebi vyvýšeno, až do pekla budeš svrženo.</verse>
        <verse osisID='Luke.10.16'>Kdo vám naslouchá, naslouchá mně. Kdo vás odmítá, odmítá mě. Kdo odmítá mě, odmítá Toho, který mě poslal."</verse>
        <verse osisID='Luke.10.17'>Když se těch dvaasedmdesát vrátilo, radostně mu říkali: "Pane, i démoni se nám poddávají ve tvém jménu!"</verse>
        <verse osisID='Luke.10.18'>Odpověděl jim: "Viděl jsem, jak satan spadl z nebe jako blesk.</verse>
        <verse osisID='Luke.10.19'>Hle, uděluji vám moc šlapat po hadech a štírech i po veškeré síle nepřítele a vůbec nic vám neublíží.</verse>
        <verse osisID='Luke.10.20'>Neradujte se ale z toho, že se vám poddávají duchové; radujte se, že vaše jména jsou zapsána v nebesích."</verse>
        <verse osisID='Luke.10.21'>V tu chvíli se Ježíš rozveselil v Duchu svatém a řekl: "Chválím tě, Otče, Pane nebe i země, že jsi tyto věci skryl před moudrými a rozumnými a zjevil jsi je nemluvňatům. Jistě, Otče, neboť tak se ti zalíbilo.</verse>
        <verse osisID='Luke.10.22'>Všechno je mi dáno od mého Otce a nikdo neví, kdo je Syn, jedině Otec, a kdo je Otec, jedině Syn a ten, komu by ho Syn chtěl zjevit."</verse>
        <verse osisID='Luke.10.23'>V soukromí se pak obrátil k učedníkům a řekl jim: "Blaze očím, které vidí, co vy vidíte.</verse>
        <verse osisID='Luke.10.24'>Říkám vám, že mnozí proroci a králové chtěli spatřit, co vy vidíte, ale nespatřili, a slyšet, co slyšíte, ale neslyšeli."</verse>
        <verse osisID='Luke.10.25'>A hle, jeden znalec Zákona vstal a chtěl ho vyzkoušet: "Mistře, co mám dělat, abych se stal dědicem věčného života?"</verse>
        <verse osisID='Luke.10.26'>Ježíš mu řekl: "Co je psáno v Zákoně? Jak to tam čteš?"</verse>
        <verse osisID='Luke.10.27'>Odpověděl: "‚Miluj Hospodina, svého Boha, celým svým srdcem, celou svou duší, ze vší své síly a celou svou myslí,' a ‚Miluj svého bližního jako sám sebe.'"</verse>
        <verse osisID='Luke.10.28'>"Správně jsi odpověděl," řekl mu Ježíš. "Dělej to a budeš žít."</verse>
        <verse osisID='Luke.10.29'>On se ale chtěl nějak ospravedlnit, a tak se Ježíše zeptal: "A kdo je můj bližní?"</verse>
        <verse osisID='Luke.10.30'>Ježíš mu odpověděl: "Jeden člověk byl na cestě z Jeruzaléma do Jericha přepaden lupiči. Obrali ho, zbili, nechali ho tam ležet polomrtvého a odešli.</verse>
        <verse osisID='Luke.10.31'>Náhodou tudy šel jeden kněz; když ho uviděl, obloukem se mu vyhnul.</verse>
        <verse osisID='Luke.10.32'>Podobně to bylo s levitou, který se tam objevil; když ho uviděl, obloukem se mu vyhnul.</verse>
        <verse osisID='Luke.10.33'>Potom k němu přišel jeden Samaritán, který tudy cestoval; když ho uviděl, byl pohnut soucitem.</verse>
        <verse osisID='Luke.10.34'>Přistoupil, ovázal mu rány a polil je olejem a vínem. Naložil ho na svého mezka, dovezl do hostince a postaral se o něj.</verse>
        <verse osisID='Luke.10.35'>Druhého dne vytáhl dva denáry a dal je hostinskému se slovy: ‚Postarej se o něj. Cokoli bys vynaložil navíc, to ti zaplatím, až se vrátím.'</verse>
        <verse osisID='Luke.10.36'>Co myslíš - kdo z těch tří byl tomu přepadenému bližním?"</verse>
        <verse osisID='Luke.10.37'>"Ten, který mu prokázal milosrdenství," odpověděl znalec Zákona. "Jdi a jednej tak i ty," řekl mu Ježíš.</verse>
        <verse osisID='Luke.10.38'>Cestou přišel do jedné vesnice, kde ho k sobě přijala jistá žena jménem Marta.</verse>
        <verse osisID='Luke.10.39'>Její sestra Marie se posadila k Pánovým nohám a poslouchala jeho slova.</verse>
        <verse osisID='Luke.10.40'>Marta však byla zaneprázdněna spoustou práce. Nakonec za ním přišla a řekla: "Pane, tebe nezajímá, že má sestra nechala všechnu práci na mně? Řekni jí přece, ať mi pomůže!"</verse>
        <verse osisID='Luke.10.41'>Pán jí odpověděl: "Marto, Marto, staráš se a trápíš se mnoha věcmi.</verse>
        <verse osisID='Luke.10.42'>Jen jedno je však potřeba. Marie si vybrala správně a to jí nikdo nevezme."</verse>
      </chapter>
      <chapter osisID='Luke.11'>
        <verse osisID='Luke.11.1'>Jednou se na jednom místě modlil, a když přestal, jeden z jeho učedníků mu řekl: "Pane, nauč nás modlit se, jako to Jan učil své učedníky."</verse>
        <verse osisID='Luke.11.2'>Pověděl jim: "Když se modlíte, říkejte: Otče, ať se posvětí tvé jméno! Ať přijde tvé království!</verse>
        <verse osisID='Luke.11.3'>Dávej nám denně náš denní chléb</verse>
        <verse osisID='Luke.11.4'>a odpusť nám naše hříchy - vždyť i my odpouštíme každému, kdo se proviňuje proti nám. A neuveď nás do pokušení."</verse>
        <verse osisID='Luke.11.5'>Potom jim řekl: "Kdo z vás má přítele, za kterým přijde o půlnoci s prosbou: ‚Příteli, půjč mi tři chleby -</verse>
        <verse osisID='Luke.11.6'>navštívil mě přítel, který je na cestách, a nemám, co bych mu nabídl,'</verse>
        <verse osisID='Luke.11.7'>a on mu zevnitř odpoví: ‚Neobtěžuj, dveře už jsou zamčené a děti jsou se mnou v posteli; nemohu vstát a něco ti dávat'?</verse>
        <verse osisID='Luke.11.8'>Říkám vám: I kdyby nevstal a nedal mu to kvůli jejich přátelství, zvedne se a dá mu, co potřebuje, kvůli jeho neodbytnosti.</verse>
        <verse osisID='Luke.11.9'>A tak vám říkám: Proste a bude vám dáno, hledejte a naleznete, tlučte a bude vám otevřeno.</verse>
        <verse osisID='Luke.11.10'>Každý, kdo prosí, dostává, kdo hledá, nalézá a tomu, kdo tluče, bude otevřeno.</verse>
        <verse osisID='Luke.11.11'>Který z vás otců podá svému synu hada, když tě poprosí o rybu?</verse>
        <verse osisID='Luke.11.12'>A když poprosí o vejce, podáš mu snad štíra?</verse>
        <verse osisID='Luke.11.13'>Jestliže tedy vy, kteří jste zlí, umíte svým dětem dávat dobré dary, čím spíše váš nebeský Otec dá Ducha svatého těm, kteří ho prosí?"</verse>
        <verse osisID='Luke.11.14'>Jednou Ježíš vymítal démona němoty. Když démon vyšel a ten němý začal mluvit, zástupy užasly.</verse>
        <verse osisID='Luke.11.15'>Někteří ale říkali: "Vymítá démony Belzebubem, knížetem démonů!"</verse>
        <verse osisID='Luke.11.16'>Jiní ho zase pokoušeli tím, že od něj žádali znamení z nebe.</verse>
        <verse osisID='Luke.11.17'>On ale znal jejich myšlenky, a tak jim řekl: "Každé království rozdělené samo proti sobě pustne a dům rozdělený proti domu padá.</verse>
        <verse osisID='Luke.11.18'>Pokud je i satan rozdělen sám proti sobě, jak obstojí jeho království? Říkáte přece, že vymítám démony Belzebubem.</verse>
        <verse osisID='Luke.11.19'>A pokud já vymítám démony Belzebubem, kým je vymítají vaši synové? Oni proto budou vašimi soudci.</verse>
        <verse osisID='Luke.11.20'>Vymítám-li však démony Božím prstem, jistě k vám přišlo Boží království.</verse>
        <verse osisID='Luke.11.21'>Když silný ozbrojenec hlídá svůj palác, jeho majetek je v klidu.</verse>
        <verse osisID='Luke.11.22'>Když ho ale napadne někdo silnější a přemůže ho, vezme mu všechnu výzbroj, na kterou spoléhal, a jeho kořist rozdělí.</verse>
        <verse osisID='Luke.11.23'>Kdo není se mnou, je proti mně; kdo neshromažďuje se mnou, rozptyluje.</verse>
        <verse osisID='Luke.11.24'>Když nečistý duch vyjde z člověka, bloudí po vyprahlých místech a hledá odpočinek. Když ho nenajde, řekne si: ‚Vrátím se do svého domu, odkud jsem vyšel.'</verse>
        <verse osisID='Luke.11.25'>Když přijde a nalezne jej vymetený a ozdobený,</verse>
        <verse osisID='Luke.11.26'>jde a přibere sedm jiných duchů, horších, než je sám. Pak vejdou dovnitř, zabydlí se tam a nakonec tomu člověku bude hůře než na začátku."</verse>
        <verse osisID='Luke.11.27'>Během jeho řeči jedna žena ze zástupu vykřikla: "Blaze lůnu, které tě nosilo, a prsům, jež jsi sál!"</verse>
        <verse osisID='Luke.11.28'>On na to řekl: "Spíše blaze těm, kdo slyší Boží slovo a dodržují je."</verse>
        <verse osisID='Luke.11.29'>Zatímco kolem něj houstly davy, Ježíš pokračoval: "Toto pokolení je zlé. Vyžaduje znamení, ale žádné znamení nedostane, kromě znamení Jonášova.</verse>
        <verse osisID='Luke.11.30'>Jako se Jonáš stal znamením pro Ninivské, tak bude Syn člověka znamením pro toto pokolení.</verse>
        <verse osisID='Luke.11.31'>Královna Jihu povstane na soudu s lidmi tohoto pokolení a odsoudí je, neboť přijela z kraje světa, aby slyšela Šalomounovu moudrost, a hle, zde je někdo víc než Šalomoun.</verse>
        <verse osisID='Luke.11.32'>Obyvatelé Ninive povstanou na soudu s tímto pokolením a odsoudí je, neboť po Jonášově kázání činili pokání, a hle, zde je někdo víc než Jonáš.</verse>
        <verse osisID='Luke.11.33'>Nikdo nerozsvítí lampu, aby ji postavil do skrýše nebo pod nádobu. Staví ji na svícen, aby příchozí viděli světlo.</verse>
        <verse osisID='Luke.11.34'>Tvé oko je lampou těla. Je-li tvé oko štědré, celé tvé tělo je jasné. Když je však lakomé, je i tvé tělo temné.</verse>
        <verse osisID='Luke.11.35'>Dej tedy pozor, ať světlo v tobě není tmou.</verse>
        <verse osisID='Luke.11.36'>Když bude celé tvé tělo jasné a žádná jeho část nebude temná, pak bude celé tak jasné, jako když tě lampa osvěcuje svým jasem."</verse>
        <verse osisID='Luke.11.37'>Když domluvil, jeden farizeus ho pozval k sobě na oběd. Ježíš přišel a hned zamířil ke stolu.</verse>
        <verse osisID='Luke.11.38'>Farizeus se podivil, když uviděl, že se před obědem nejdříve neumyl.</verse>
        <verse osisID='Luke.11.39'>Pán mu na to řekl: "Vy farizeové leštíte pohár a mísu zvenku, ale vaše nitro je plné hrabivosti a podlosti.</verse>
        <verse osisID='Luke.11.40'>Blázni! Copak Ten, který stvořil vnějšek, nestvořil také vnitřek?</verse>
        <verse osisID='Luke.11.41'>Dejte chudým, co máte v mísách, a hle - všechno vám bude čisté!</verse>
        <verse osisID='Luke.11.42'>Běda vám farizeům, že dáváte desátky z máty a routy a z kdejaké byliny, ale spravedlnost a Boží lásku opomíjíte. Těmto věcem jste se měli věnovat a tamty nezanedbávat.</verse>
        <verse osisID='Luke.11.43'>Běda vám farizeům, neboť milujete čestná sedadla na shromážděních a zdravení na náměstích.</verse>
        <verse osisID='Luke.11.44'>Běda vám, neboť jste jako nezřetelné hroby - lidé po nich chodí, ani to nevědí."</verse>
        <verse osisID='Luke.11.45'>"Mistře," ozval se jeden ze znalců Zákona, "když takhle mluvíš, urážíš i nás."</verse>
        <verse osisID='Luke.11.46'>"Běda i vám znalcům Zákona!" odpověděl Ježíš. "Zatěžujete lidi neúnosnými břemeny, ale sami na ta břemena ani prstem nesáhnete.</verse>
        <verse osisID='Luke.11.47'>Běda vám, že stavíte hroby proroků, které zabili vaši otcové!</verse>
        <verse osisID='Luke.11.48'>Tím jen dosvědčujete a schvalujete skutky svých otců. Oni je totiž zabíjeli a vy jim stavíte hroby.</verse>
        <verse osisID='Luke.11.49'>Proto také Moudrost Boží řekla: ‚Pošlu k nim proroky a apoštoly; některé z nich zabijí a jiné budou pronásledovat.'</verse>
        <verse osisID='Luke.11.50'>Toto pokolení se proto bude zodpovídat za krev všech proroků, prolévanou od stvoření světa -</verse>
        <verse osisID='Luke.11.51'>od krve Ábelovy až po krev Zachariáše, který zahynul mezi oltářem a chrámem. Ano, říkám vám, toto pokolení se bude zodpovídat.</verse>
        <verse osisID='Luke.11.52'>Běda vám znalcům Zákona, že jste vzali klíč k poznání! Sami jste nevešli a těm, kdo vcházeli, jste zabránili."</verse>
        <verse osisID='Luke.11.53'>Když pak odešel, začali ho znalci Písma a farizeové zle napadat. Stále znovu se vraceli k jeho výrokům</verse>
        <verse osisID='Luke.11.54'>a snažili se vymyslet, jak by ho chytili za slovo.</verse>
      </chapter>
      <chapter osisID='Luke.12'>
        <verse osisID='Luke.12.1'>Mezitím se shromáždil mnohatisícový dav, takže lidé po sobě šlapali. Ježíš promluvil především ke svým učedníkům: "Dávejte si pozor na farizejský kvas, jímž je pokrytectví.</verse>
        <verse osisID='Luke.12.2'>Není totiž nic skrytého, co nebude zjeveno, ani nic tajného, co nebude poznáno.</verse>
        <verse osisID='Luke.12.3'>Co jste říkali ve tmě, bude slyšet na světle, a co jste ve svých pokojích šeptali do ucha, se bude hlásat ze střech.</verse>
        <verse osisID='Luke.12.4'>Vám, svým přátelům, říkám: Nebojte se těch, kdo zabíjejí tělo a potom nemají, co by udělali víc.</verse>
        <verse osisID='Luke.12.5'>Ukážu vám, koho se máte bát: Bojte se Toho, který když zabije, má moc uvrhnout do pekla. Ano, říkám vám, Toho se bojte.</verse>
        <verse osisID='Luke.12.6'>Neprodává se snad pět vrabců za dva haléře? Přitom ani jeden z nich není před Bohem zapomenut.</verse>
        <verse osisID='Luke.12.7'>Vám jsou ale spočítány i všechny vlasy na hlavě! Proto se nebojte. Jste dražší než mnoho vrabců.</verse>
        <verse osisID='Luke.12.8'>Říkám vám: Kdokoli mě vyzná před lidmi, toho i Syn člověka vyzná před Božími anděly.</verse>
        <verse osisID='Luke.12.9'>Kdo mě ale před lidmi zapře, ten bude zapřen před Božími anděly.</verse>
        <verse osisID='Luke.12.10'>Každému, kdo řekne slovo proti Synu člověka, bude odpuštěno, ale tomu, kdo by se rouhal Duchu svatému, odpuštěno nebude.</verse>
        <verse osisID='Luke.12.11'>Když vás povedou do shromáždění a před vrchnosti a vlády, nestarejte se, čím a jak se máte hájit a co říkat.</verse>
        <verse osisID='Luke.12.12'>Duch svatý vás v tu chvíli naučí, co máte říci."</verse>
        <verse osisID='Luke.12.13'>Někdo z davu ho požádal: "Mistře, řekni mému bratrovi, ať se se mnou rozdělí o dědictví!"</verse>
        <verse osisID='Luke.12.14'>"Člověče," odpověděl mu Ježíš, "kdo mě ustanovil vaším soudcem nebo rozhodčím?"</verse>
        <verse osisID='Luke.12.15'>Tehdy všem řekl: "Dejte si pozor, varujte se veškeré chamtivosti! Život přece nespočívá v hromadění majetku."</verse>
        <verse osisID='Luke.12.16'>Potom jim vyprávěl podobenství: "Pole jednoho bohatého člověka přineslo hojnou úrodu.</verse>
        <verse osisID='Luke.12.17'>Přemýšlel: ‚Co si počnu? Vždyť nemám kam shromáždit úrodu!'</verse>
        <verse osisID='Luke.12.18'>Pak si řekl: ‚Udělám tohle - zbořím své stodoly, postavím větší a do nich shromáždím všechno své obilí a zásoby.</verse>
        <verse osisID='Luke.12.19'>Pak si budu moci říci: Podívej, máš spoustu zásob na spoustu let. Oddechni si, jez, pij, užívej!'</verse>
        <verse osisID='Luke.12.20'>Bůh mu ale řekl: ‚Ty blázne! Dnes v noci umřeš. Čí bude, co sis nachystal?'</verse>
        <verse osisID='Luke.12.21'>Tak je to, když někdo hromadí pro sebe, ale nebohatne v Bohu."</verse>
        <verse osisID='Luke.12.22'>Potom se obrátil ke svým učedníkům: "Říkám vám, nemějte starost o svůj život ani o své tělo - co budete jíst a co si oblečete.</verse>
        <verse osisID='Luke.12.23'>Život je přece víc než jídlo a tělo víc než oblečení.</verse>
        <verse osisID='Luke.12.24'>Podívejte se na havrany. Nesejí ani nežnou, nemají spíže ani stodoly, ale Bůh je živí. Čím větší cenu máte vy než ptáci!</verse>
        <verse osisID='Luke.12.25'>Copak si někdo z vás samými starostmi prodlouží život o jediný den?</verse>
        <verse osisID='Luke.12.26'>Když nezmůžete ani to nejmenší, proč se staráte o to ostatní?</verse>
        <verse osisID='Luke.12.27'>Podívejte se na lilie, jak rostou. Nepracují ani nepředou, ale říkám vám, že ani Šalomoun ve vší své slávě nebyl oblečen jako jedna z nich.</verse>
        <verse osisID='Luke.12.28'>Když Bůh takto obléká trávu, která je dnes na louce a zítra bude hozena do pece, čím spíše vás, vy malověrní?!</verse>
        <verse osisID='Luke.12.29'>Nezabývejte se tím, co budete jíst a co pít, ani se tím nezneklidňujte.</verse>
        <verse osisID='Luke.12.30'>Všechny ty věci vyhledávají pohané tohoto světa, ale váš Otec ví, že je potřebujete.</verse>
        <verse osisID='Luke.12.31'>Hledejte raději jeho království a toto vše vám bude přidáno.</verse>
        <verse osisID='Luke.12.32'>Neboj se, malé stádečko. Vašemu Otci se zalíbilo dát vám království.</verse>
        <verse osisID='Luke.12.33'>Prodávejte svůj majetek a dávejte chudým. Pořiďte si měšce, které nezchátrají, nehynoucí poklad v nebi, kam zloděj nepřijde a kde mol neničí.</verse>
        <verse osisID='Luke.12.34'>Vždyť kde je váš poklad, tam bude i vaše srdce."</verse>
        <verse osisID='Luke.12.35'>"Mějte přepásaná bedra a rozsvícené lampy.</verse>
        <verse osisID='Luke.12.36'>Buďte jako lidé očekávající, kdy se jejich pán vrátí ze svatby, aby mu otevřeli, hned jak přijde a zatluče.</verse>
        <verse osisID='Luke.12.37'>Blaze služebníkům, které pán při svém příchodu zastihne bdící. Amen, říkám vám, že se opáše zástěrou, posadí je za stůl, přistoupí a bude jim sloužit.</verse>
        <verse osisID='Luke.12.38'>Přijde-li uprostřed noci nebo před svítáním a zastihne je připravené, blaze jim.</verse>
        <verse osisID='Luke.12.39'>Pochopte, že kdyby hospodář věděl, v jakou hodinu má přijít zloděj, nedovolil by mu vloupat se do domu.</verse>
        <verse osisID='Luke.12.40'>Proto i vy buďte připraveni, neboť Syn člověka přijde v hodinu, o které netušíte."</verse>
        <verse osisID='Luke.12.41'>"Pane," zeptal se ho Petr, "říkáš to podobenství jen nám, nebo i všem ostatním?"</verse>
        <verse osisID='Luke.12.42'>Pán odpověděl: "Kdo je ten věrný a moudrý správce, kterého pán ustanoví nad svým služebnictvem, aby jim v patřičný čas dával vyměřený pokrm?</verse>
        <verse osisID='Luke.12.43'>Blaze služebníku, kterého jeho pán při příchodu zastihne, že tak jedná.</verse>
        <verse osisID='Luke.12.44'>Vpravdě vám říkám, že ho ustanoví nad vším svým majetkem.</verse>
        <verse osisID='Luke.12.45'>Kdyby si ale ten služebník v srdci řekl: ‚Můj pán dlouho nejde' a začal by bít sluhy a služky a jíst, pít a opíjet se,</verse>
        <verse osisID='Luke.12.46'>pak jeho pán přijde v den, kdy to nečeká, a v hodinu, kterou nezná, odhalí ho a vykáže ven mezi nevěrné.</verse>
        <verse osisID='Luke.12.47'>Služebník, který znal vůli svého pána, ale nepřipravil se a nejednal podle jeho vůle, bude hodně bit.</verse>
        <verse osisID='Luke.12.48'>Ten, který ji neznal, bude bit méně, i když dělal trestuhodné věci. Komukoli je hodně dáno, od toho bude hodně vyžádáno. Komu svěřili hodně, od toho vyžádají víc.</verse>
        <verse osisID='Luke.12.49'>Přišel jsem na zem založit oheň a jak toužím, aby už hořel!</verse>
        <verse osisID='Luke.12.50'>Mám ale podstoupit křest a jak je mi úzko, dokud se nevykoná!</verse>
        <verse osisID='Luke.12.51'>Myslíte si, že jsem přišel, abych na zem přinesl pokoj? Říkám vám, ne pokoj, ale rozdělení!</verse>
        <verse osisID='Luke.12.52'>Od nynějška jich bude pět rozděleno v jednom domě: tři proti dvěma a dva proti třem.</verse>
        <verse osisID='Luke.12.53'>Otec bude proti synu a syn proti otci, matka proti dceři a dcera proti matce, tchyně proti snaše a snacha proti tchyni."</verse>
        <verse osisID='Luke.12.54'>Potom se obrátil k zástupům: "Když vidíte od západu přicházet oblak, hned říkáte: ‚Blíží se liják,' a je to tak.</verse>
        <verse osisID='Luke.12.55'>Když fouká jižní vítr, říkáte: ‚Bude horko,' a bývá.</verse>
        <verse osisID='Luke.12.56'>Pokrytci! Umíte rozeznat úkazy na zemi i na nebi; jak to, že nerozeznáte, jaký je teď čas?</verse>
        <verse osisID='Luke.12.57'>A proč ani sami nepoznáte, co je správné?</verse>
        <verse osisID='Luke.12.58'>Když jdeš se svým odpůrcem k vrchnosti, snaž se s ním cestou vypořádat. Jinak tě potáhne k soudci, soudce tě vydá biřici a biřic tě vsadí do vězení.</verse>
        <verse osisID='Luke.12.59'>Říkám ti: Nikdy odtud nevyjdeš, dokud nevrátíš poslední haléř."</verse>
      </chapter>
      <chapter osisID='Luke.13'>
        <verse osisID='Luke.13.1'>V tu dobu mu někteří z přítomných vyprávěli o Galilejcích, jejichž krev Pilát smísil s jejich oběťmi.</verse>
        <verse osisID='Luke.13.2'>Ježíš jim odpověděl: "Myslíte si, že se jim to stalo, protože byli větší hříšníci než všichni ostatní Galilejci?</verse>
        <verse osisID='Luke.13.3'>Říkám vám, že nikoli. Nebudete-li činit pokání, zahynete podobně všichni.</verse>
        <verse osisID='Luke.13.4'>Myslíte si, že těch osmnáct, na které spadla věž v Siloe a zabila je, byli větší viníci než všichni ostatní obyvatelé Jeruzaléma?</verse>
        <verse osisID='Luke.13.5'>Říkám vám, že nikoli. Nebudete-li činit pokání, zahynete podobně všichni."</verse>
        <verse osisID='Luke.13.6'>Potom jim vyprávěl toto podobenství: "Jeden člověk vysadil na své vinici fíkovník. Přišel a hledal na něm ovoce, ale marně.</verse>
        <verse osisID='Luke.13.7'>Řekl tedy vinaři: ‚Podívej se, už tři roky přicházím a hledám na tom fíkovníku ovoce, ale marně. Poraz ho. Proč tu má zabírat místo?'</verse>
        <verse osisID='Luke.13.8'>Vinař mu odpověděl: ‚Nech ho tu ještě rok, pane. Okopám ho a pohnojím,</verse>
        <verse osisID='Luke.13.9'>snad začne nést ovoce. Pokud ne, porazíš ho pak.'"</verse>
        <verse osisID='Luke.13.10'>V sobotu pak učil v jedné synagoze.</verse>
        <verse osisID='Luke.13.11'>A hle, byla tam žena postižená už osmnáct let duchem nemoci; byla sehnutá tak, že se vůbec nemohla narovnat.</verse>
        <verse osisID='Luke.13.12'>Když ji Ježíš uviděl, zavolal ji k sobě. "Ženo, tvá nemoc je pryč," řekl jí.</verse>
        <verse osisID='Luke.13.13'>Vložil na ni ruce, a ona se hned narovnala a oslavovala Boha.</verse>
        <verse osisID='Luke.13.14'>Představeného synagogy však rozhořčilo, že Ježíš uzdravoval v sobotní den, a tak řekl zástupu: "Je šest dní, kdy se má pracovat. Během nich přicházejte a nechte se uzdravovat, ale ne v sobotu!"</verse>
        <verse osisID='Luke.13.15'>"Pokrytče!" odpověděl mu Pán. "Neodvazuje snad každý z vás v sobotu svého vola nebo osla od žlabu a nevodí ho napájet?</verse>
        <verse osisID='Luke.13.16'>A tato dcera Abrahamova, kterou satan držel svázanou už osmnáct let, nesměla být v sobotu rozvázána ze svého pouta?"</verse>
        <verse osisID='Luke.13.17'>Když to řekl, všichni jeho protivníci se zastyděli, ale všechen zástup se radoval ze všech slavných skutků, které dělal.</verse>
        <verse osisID='Luke.13.18'>Tehdy řekl: "Čemu se podobá Boží království? K čemu ho přirovnám?</verse>
        <verse osisID='Luke.13.19'>Je podobné zrnku hořčice, které člověk vzal, hodil je do své zahrady a vyrostl z něj strom, v jehož větvích se uhnízdili ptáci."</verse>
        <verse osisID='Luke.13.20'>"K čemu přirovnám Boží království?" opakoval.</verse>
        <verse osisID='Luke.13.21'>"Je podobné kvasu, který žena vzala a zadělala do tří měřic mouky, až nakonec všechno zkvasilo."</verse>
        <verse osisID='Luke.13.22'>Na své pouti do Jeruzaléma procházel města i vesnice a učil.</verse>
        <verse osisID='Luke.13.23'>Někdo se ho zeptal: "Pane, bude spasen jen málokdo?" Tehdy jim řekl:</verse>
        <verse osisID='Luke.13.24'>"Snažte se vejít úzkými dveřmi. Říkám vám, že mnozí se budou pokoušet vejít, ale nebudou moci.</verse>
        <verse osisID='Luke.13.25'>Když hospodář vstane a zavře dveře, zůstanete venku. Budete tlouci na dveře: ‚Pane, otevři nám,' ale on vám odpoví: ‚Neznám vás. Nevím, odkud jste.'</verse>
        <verse osisID='Luke.13.26'>Budete říkat: ‚Jedli jsme a pili s tebou. Učil jsi na našich ulicích!'</verse>
        <verse osisID='Luke.13.27'>On však odpoví: ‚Říkám vám, že vás neznám. Nevím, odkud jste. Odejděte ode mě, všichni, kdo pácháte zlo!'</verse>
        <verse osisID='Luke.13.28'>Bude tam pláč a skřípění zubů, až uvidíte Abrahama, Izáka a Jákoba se všemi proroky v Božím království, ale sami budete vyhnáni ven.</verse>
        <verse osisID='Luke.13.29'>Mnozí přijdou od východu i od západu, od severu i od jihu a budou stolovat v Božím království.</verse>
        <verse osisID='Luke.13.30'>A hle, někteří poslední budou první a někteří první budou poslední."</verse>
        <verse osisID='Luke.13.31'>V tu chvíli za ním přišli nějací farizeové. "Odejdi odsud," říkali mu. "Jdi pryč, Herodes tě chce zabít!"</verse>
        <verse osisID='Luke.13.32'>Odpověděl jim: "Jděte a vyřiďte té lišce: Dnes i zítra budu vymítat démony a uzdravovat; třetího dne skončím.</verse>
        <verse osisID='Luke.13.33'>Dnes, zítra i pozítří musím pokračovat v cestě. Kde jinde by měl prorok zemřít než v Jeruzalémě?</verse>
        <verse osisID='Luke.13.34'>Jeruzaléme, Jeruzaléme, který zabíjíš proroky a kamenuješ ty, kteří jsou k tobě posíláni! Kolikrát jsem chtěl shromáždit tvé děti, jako slepice shromažďuje svá kuřata pod křídla, ale nechtěli jste.</verse>
        <verse osisID='Luke.13.35'>Hle, váš dům se vám zanechává pustý. Říkám vám, že mě už neuvidíte, dokud nepřijde čas, kdy řeknete: ‚Požehnaný, jenž přichází v Hospodinově jménu!'"</verse>
      </chapter>
      <chapter osisID='Luke.14'>
        <verse osisID='Luke.14.1'>Jednou, když v sobotu přišel jíst do domu jednoho z předních farizeů, pečlivě ho sledovali.</verse>
        <verse osisID='Luke.14.2'>A hle, přímo před ním seděl člověk postižený vodnatelností.</verse>
        <verse osisID='Luke.14.3'>Ježíš se přítomných znalců Zákona a farizeů zeptal: "Smí se v sobotu uzdravovat, nebo ne?"</verse>
        <verse osisID='Luke.14.4'>Mlčeli, a tak ho vzal, uzdravil a propustil.</verse>
        <verse osisID='Luke.14.5'>Potom se jich zeptal: "Kdyby někomu z vás v sobotní den spadl syn anebo vůl do studny, copak byste ho hned nevytáhli?"</verse>
        <verse osisID='Luke.14.6'>Nezmohli se na žádnou odpověď.</verse>
        <verse osisID='Luke.14.7'>Když si všiml, jak si hosté vybírají přední místa, vyprávěl jim toto podobenství:</verse>
        <verse osisID='Luke.14.8'>"Když jsi pozván na svatbu, nesedej si na přední místo, neboť mohl být pozván někdo váženější než ty.</verse>
        <verse osisID='Luke.14.9'>Tehdy by přišel váš hostitel a řekl ti: ‚Uvolni mu místo.' S ostudou by sis pak sedl úplně vzadu.</verse>
        <verse osisID='Luke.14.10'>Když jsi pozván, raději si jdi sednout někam dozadu. Tvůj hostitel pak může přijít a říci ti: ‚Pojď dopředu, příteli.' Tak budeš poctěn před očima všech hostů.</verse>
        <verse osisID='Luke.14.11'>Každý, kdo se povyšuje, bude ponížen, a kdo se ponižuje, bude povýšen."</verse>
        <verse osisID='Luke.14.12'>Potom se obrátil ke svému hostiteli: "Když pořádáš oběd nebo večeři, nezvi své přátele, bratry, příbuzné ani bohaté sousedy. Mohli by totiž na oplátku zase pozvat tebe.</verse>
        <verse osisID='Luke.14.13'>Když pořádáš hostinu, raději pozvi chudé, chromé, zmrzačené a slepé.</verse>
        <verse osisID='Luke.14.14'>Blaze tobě, neboť ti nemají čím odplatit, ale bude ti odplaceno při vzkříšení spravedlivých."</verse>
        <verse osisID='Luke.14.15'>Když to uslyšel jeden z hostů, řekl mu: "Blaze tomu, kdo bude hodovat v Božím království."</verse>
        <verse osisID='Luke.14.16'>Ježíš odpověděl: "Jeden člověk vystrojil velikou večeři a pozval mnoho hostů.</verse>
        <verse osisID='Luke.14.17'>V čas večeře pak poslal svého sluhu, aby pozvaným řekl: ‚Pojďte, vše už je připraveno.'</verse>
        <verse osisID='Luke.14.18'>Všichni se ale jeden jako druhý začali vymlouvat. První řekl: ‚Koupil jsem pole a musím se na ně jít podívat. Prosím tě, omluv mě.'</verse>
        <verse osisID='Luke.14.19'>Druhý řekl: ‚Koupil jsem pět párů volů a jdu je vyzkoušet. Prosím tě, omluv mě.'</verse>
        <verse osisID='Luke.14.20'>Další řekl: ‚Oženil jsem se, a proto nemohu přijít.'</verse>
        <verse osisID='Luke.14.21'>Sluha se tedy vrátil a vyřídil to svému pánovi. Hospodář se rozhněval. ‚Vyjdi rychle do ulic a uliček,' řekl sluhovi. ‚Přiveď sem chudé, chromé, zmrzačené a slepé.'</verse>
        <verse osisID='Luke.14.22'>Sluha se vrátil se slovy: ‚Pane, stalo se, jak jsi přikázal, a ještě je místo.'</verse>
        <verse osisID='Luke.14.23'>Pán tehdy sluhovi poručil: ‚Vyjdi na cesty a mezi ploty a přinuť lidi přijít, ať je můj dům plný.</verse>
        <verse osisID='Luke.14.24'>Říkám vám, že nikdo z původně pozvaných neokusí mou večeři!'"</verse>
        <verse osisID='Luke.14.25'>Šly s ním veliké zástupy lidí. Ježíš se obrátil a řekl jim:</verse>
        <verse osisID='Luke.14.26'>"Kdo chce přijít ke mně, ale nepřestane lpět na svém otci a matce, ženě a dětech, bratrech a sestrách, a dokonce na vlastním životě, nemůže být mým učedníkem.</verse>
        <verse osisID='Luke.14.27'>Kdo není ochoten nést svůj kříž a jít za mnou, nemůže být mým učedníkem.</verse>
        <verse osisID='Luke.14.28'>Když někdo z vás bude chtít postavit věž, nesedne si nejdříve, aby spočítal náklad, zda má na její dokončení?</verse>
        <verse osisID='Luke.14.29'>Jinak, kdyby položil základy, ale nemohl stavbu dokončit, všichni okolo by se mu posmívali:</verse>
        <verse osisID='Luke.14.30'>‚Tenhle člověk začal stavět a nemohl to dokončit!'</verse>
        <verse osisID='Luke.14.31'>Anebo když nějaký král potáhne do boje proti jinému, nesedne si nejdříve, aby se poradil, zda může s deseti tisíci čelit tomu, kdo proti němu táhne s dvaceti tisíci?</verse>
        <verse osisID='Luke.14.32'>Jinak totiž k němu pošle poselstvo, dokud bude ještě daleko, a bude vyjednávat o míru.</verse>
        <verse osisID='Luke.14.33'>Tak tedy žádný z vás, kdo se nezřekne všeho, co má, nemůže být mým učedníkem.</verse>
        <verse osisID='Luke.14.34'>Sůl je dobrá. Kdyby však i sůl ztratila svou chuť, čím se zas osolí?</verse>
        <verse osisID='Luke.14.35'>Nehodí se do země ani do hnoje; musí se vyhodit. Kdo má uši k slyšení, slyš."</verse>
      </chapter>
      <chapter osisID='Luke.15'>
        <verse osisID='Luke.15.1'>Všichni výběrčí daní a hříšníci ho chodívali poslouchat.</verse>
        <verse osisID='Luke.15.2'>Farizeové a znalci Písma si ale stěžovali: "On přijímá hříšníky a jí s nimi!"</verse>
        <verse osisID='Luke.15.3'>Vyprávěl jim tedy toto podobenství:</verse>
        <verse osisID='Luke.15.4'>"Kdyby někdo z vás měl sto ovcí a jednu z nich by ztratil, nenechá těch devadesát devět v pustině a nepůjde za tou ztracenou, dokud ji nenajde?</verse>
        <verse osisID='Luke.15.5'>Jakmile ji najde, s radostí ji vezme na ramena,</verse>
        <verse osisID='Luke.15.6'>přijde domů a svolá přátele i sousedy: ‚Radujte se se mnou, neboť jsem našel svou ztracenou ovci!'</verse>
        <verse osisID='Luke.15.7'>Říkám vám, že právě tak bude v nebi větší radost nad jedním hříšníkem, který činí pokání, než nad devadesáti devíti spravedlivými, kteří pokání nepotřebují."</verse>
        <verse osisID='Luke.15.8'>"Kdyby nějaká žena měla deset mincí a jednu minci ztratila, nerozsvítí lampu, nevymete dům a nebude pečlivě hledat, dokud ji nenajde?</verse>
        <verse osisID='Luke.15.9'>Jakmile ji najde, svolá přítelkyně a sousedky: ‚Radujte se se mnou, neboť jsem našla svou ztracenou minci!'</verse>
        <verse osisID='Luke.15.10'>Říkám vám, že právě tak je radost před Božími anděly nad jedním hříšníkem, který činí pokání."</verse>
        <verse osisID='Luke.15.11'>Ježíš pokračoval: "Jeden člověk měl dva syny.</verse>
        <verse osisID='Luke.15.12'>Ten mladší řekl otci: ‚Otče, dej mi díl majetku, který mi náleží.' A tak jim rozdělil své jmění.</verse>
        <verse osisID='Luke.15.13'>Za pár dní mladší syn všechno prodal a odešel do daleké země, kde svůj majetek promrhal rozmařilým životem.</verse>
        <verse osisID='Luke.15.14'>Když všechno utratil, nastal v té zemi veliký hlad a on začal trpět nouzi.</verse>
        <verse osisID='Luke.15.15'>Později se uchytil u jednoho občana té země a ten ho poslal na pole pást prasata.</verse>
        <verse osisID='Luke.15.16'>Toužil se najíst aspoň lusků, které žrala ta prasata, ale nedostával ani to.</verse>
        <verse osisID='Luke.15.17'>Nakonec přišel k sobě. Řekl si: ‚Kolik nádeníků má u mého otce jídla nazbyt, a já tu umírám hlady!</verse>
        <verse osisID='Luke.15.18'>Vstanu, půjdu k otci a řeknu mu: Otče, zhřešil jsem proti nebi i proti tobě!</verse>
        <verse osisID='Luke.15.19'>Už si nezasloužím být považován za tvého syna. Udělej mě jedním ze svých nádeníků.'</verse>
        <verse osisID='Luke.15.20'>A tak vstal a vydal se ke svému otci. Otec ho spatřil už z veliké dálky. Pohnut soucitem přiběhl, padl mu kolem krku a zasypal ho polibky.</verse>
        <verse osisID='Luke.15.21'>‚Otče,' řekl syn, ‚zhřešil jsem proti nebi i proti tobě. Už si nezasloužím být považován za tvého syna.'</verse>
        <verse osisID='Luke.15.22'>Otec však nařídil svým služebníkům: ‚Přineste nejlepší šaty a oblečte ho. Navlékněte mu prsten a obujte ho.</verse>
        <verse osisID='Luke.15.23'>Přiveďte vykrmené tele a porazte je. Jezme a oslavujme,</verse>
        <verse osisID='Luke.15.24'>neboť tento můj syn byl mrtev a ožil, byl ztracen a je nalezen!' A tak začali oslavovat.</verse>
        <verse osisID='Luke.15.25'>Starší syn byl zatím na poli. Když se blížil domů, uslyšel hudbu a tanec.</verse>
        <verse osisID='Luke.15.26'>Zavolal si jednoho ze služebníků a ptal se, co to má být.</verse>
        <verse osisID='Luke.15.27'>Ten mu řekl: ‚Přišel tvůj bratr. Tvůj otec porazil tučné tele, že ho má zpátky živého a zdravého.'</verse>
        <verse osisID='Luke.15.28'>Ale on se rozhněval a ani nechtěl jít dovnitř. Když za ním vyšel jeho otec a prosil ho,</verse>
        <verse osisID='Luke.15.29'>odpověděl mu: ‚Podívej se, kolik let ti sloužím! Nikdy jsem nezanedbal jediný tvůj příkaz, ale tys mi nikdy nedal ani kůzle, abych se poveselil s přáteli.</verse>
        <verse osisID='Luke.15.30'>Když ale přišel tenhle tvůj syn, který prožral tvůj majetek s děvkami, porazil jsi pro něj vykrmené tele!'</verse>
        <verse osisID='Luke.15.31'>‚Synku,' řekl otec, ‚ty jsi stále se mnou a všechno, co mám, je tvé.</verse>
        <verse osisID='Luke.15.32'>Ale oslavovat a radovat se bylo namístě, neboť tento tvůj bratr byl mrtev a ožil, byl ztracen a je nalezen.'"</verse>
      </chapter>
      <chapter osisID='Luke.16'>
        <verse osisID='Luke.16.1'>Ježíš řekl učedníkům: "Byl jeden bohatý člověk, který zaměstnával správce. Ten byl před ním obviněn, že mrhá jeho majetkem.</verse>
        <verse osisID='Luke.16.2'>Zavolal ho tedy a řekl mu: ‚Co to o tobě slyším? Slož účty ze svého počínání, neboť budeš propuštěn.'</verse>
        <verse osisID='Luke.16.3'>Správce si řekl: ‚Co budu dělat, až mě můj pán propustí? Kopat nemohu, žebrat se stydím...</verse>
        <verse osisID='Luke.16.4'>Už vím, co udělám, aby mě lidé přijali do svých domů, až budu propuštěn!'</verse>
        <verse osisID='Luke.16.5'>Jednoho po druhém si pak zavolal všechny dlužníky svého pána. Prvního se zeptal: ‚Kolik dlužíš mému pánu?'</verse>
        <verse osisID='Luke.16.6'>‚Sto sudů oleje,' odpověděl dlužník. Řekl mu: ‚Zde je tvůj úpis - rychle si sedni a napiš padesát.'</verse>
        <verse osisID='Luke.16.7'>Dalšího se zeptal: ‚A kolik dlužíš ty?' ‚Sto měr pšenice,' odpověděl. Řekl mu: ‚Zde je tvůj úpis - napiš osmdesát.'</verse>
        <verse osisID='Luke.16.8'>A jeho pán ocenil, že si ten nepoctivý správce počínal chytře! Synové světa totiž bývají ve svých věcech chytřejší než synové světla.</verse>
        <verse osisID='Luke.16.9'>Říkám vám tedy: I špinavými penězi, které pominou, si můžete dělat přátele, abyste byli přijati do věčných příbytků.</verse>
        <verse osisID='Luke.16.10'>Kdo je věrný v nejmenším, je věrný i ve velkém. A kdo je nepoctivý v nejmenším, je nepoctivý i ve velkém.</verse>
        <verse osisID='Luke.16.11'>Když jste nebyli věrní v zacházení se špinavými penězi, kdo vám svěří opravdové bohatství?</verse>
        <verse osisID='Luke.16.12'>A když jste nebyli věrní v cizím, kdo vám dá to, co je vaše?</verse>
        <verse osisID='Luke.16.13'>Žádný sluha nemůže sloužit dvěma pánům. Buď bude jednoho nenávidět a druhého milovat, nebo se bude jednoho držet a tím druhým pohrdne. Nemůžete sloužit Bohu i penězům."</verse>
        <verse osisID='Luke.16.14'>Ale to všechno slyšeli i farizeové. Měli rádi peníze, a tak se mu vysmívali.</verse>
        <verse osisID='Luke.16.15'>Ježíš jim ale řekl: "Vy chcete před lidmi vypadat spravedlivě, ale Bůh zná vaše srdce. Co je u lidí vznešené, je v Božích očích ohavnost!</verse>
        <verse osisID='Luke.16.16'>Až do Jana tu byl Zákon a Proroci; od té doby se káže Boží království a každý se do něj násilně tlačí.</verse>
        <verse osisID='Luke.16.17'>Spíše však pomine nebe a země, než aby přestala platit jediná čárka Zákona!</verse>
        <verse osisID='Luke.16.18'>Každý, kdo zapudí svou manželku a vezme si jinou, cizoloží; také ten, kdo si bere zapuzenou, cizoloží."</verse>
        <verse osisID='Luke.16.19'>"Byl jeden bohatý člověk, oblékal se do purpuru a kmentu a každého dne skvěle hodoval.</verse>
        <verse osisID='Luke.16.20'>Byl také jeden žebrák jménem Lazar, který ležel u jeho vrat plný vředů</verse>
        <verse osisID='Luke.16.21'>a toužil se najíst aspoň tím, co spadlo ze stolu toho boháče. Dokonce i psi přicházeli a lízali mu vředy.</verse>
        <verse osisID='Luke.16.22'>Jednoho dne ten žebrák zemřel a andělé ho odnesli do Abrahamova náručí. Zemřel i onen boháč a byl pohřben.</verse>
        <verse osisID='Luke.16.23'>Když v pekle pozvedl v mukách oči, spatřil v dálce Abrahama a Lazara v jeho náručí.</verse>
        <verse osisID='Luke.16.24'>‚Otče Abrahame,' zvolal boháč, ‚smiluj se nade mnou! Pošli Lazara, ať smočí koneček prstu ve vodě a svlaží mi jazyk, vždyť tu v tom plameni hrozně trpím!'</verse>
        <verse osisID='Luke.16.25'>‚Synu,' odpověděl Abraham, ‚vzpomeň si, že sis v životě užil dobrých věcí, tak jako Lazar zlých. Teď ho tedy čeká potěšení, ale tebe trápení.</verse>
        <verse osisID='Luke.16.26'>Navíc mezi námi a vámi zeje veliká propast, aby ti, kdo by si přáli přejít odsud k vám nebo se snažili dostat odtamtud k nám, nemohli.'</verse>
        <verse osisID='Luke.16.27'>On na to řekl: ‚Prosím tě, otče, pošli ho tedy do mého otcovského domu.</verse>
        <verse osisID='Luke.16.28'>Mám pět bratrů - ať je varuje, aby i oni nepřišli do tohoto místa muk!'</verse>
        <verse osisID='Luke.16.29'>‚Mají Mojžíše a Proroky,' řekl Abraham. ‚Ať poslouchají je!'</verse>
        <verse osisID='Luke.16.30'>‚To ne, otče Abrahame,' boháč na to. ‚Kdyby k nim ale přišel někdo z mrtvých, činili by pokání.'</verse>
        <verse osisID='Luke.16.31'>On mu ale řekl: ‚Když neposlouchají Mojžíše a Proroky, nepřesvědčí je, ani kdyby někdo vstal z mrtvých.'"</verse>
      </chapter>
      <chapter osisID='Luke.17'>
        <verse osisID='Luke.17.1'>Ježíš řekl svým učedníkům: "Není možné, aby nepřišla pokušení, ale běda tomu, skrze koho přicházejí.</verse>
        <verse osisID='Luke.17.2'>Bylo by pro něj lepší, kdyby mu na krk pověsili mlýnský kámen a hodili ho do moře, než aby svedl jednoho z těchto maličkých.</verse>
        <verse osisID='Luke.17.3'>Mějte se na pozoru! Kdyby tvůj bratr proti tobě zhřešil, pokárej ho, a bude-li toho litovat, odpusť mu.</verse>
        <verse osisID='Luke.17.4'>Kdyby proti tobě zhřešil sedmkrát za den a sedmkrát by se k tobě obrátil se slovy: ‚Je mi to líto,' musíš mu odpustit."</verse>
        <verse osisID='Luke.17.5'>Apoštolové Pánu řekli: "Dej nám víc víry."</verse>
        <verse osisID='Luke.17.6'>"Kdybyste měli víru jako hořčičné zrnko," odpověděl Pán, "řekli byste této moruši: ‚Vykořeň se a přesaď se do moře!' a poslechla by vás.</verse>
        <verse osisID='Luke.17.7'>Kdo z vás by svému služebníkovi hned po jeho návratu z orby nebo pastvy řekl: ‚Pojď ke stolu'?</verse>
        <verse osisID='Luke.17.8'>Neřekne mu spíše: ‚Připrav mi večeři, vezmi si zástěru a obsluhuj mě; až se najím a napiji, můžeš jíst a pít i ty'?</verse>
        <verse osisID='Luke.17.9'>Děkuje snad tomu služebníku, že udělal, co mu bylo nařízeno?</verse>
        <verse osisID='Luke.17.10'>Tak i vy, když uděláte všechno, co je vám nařízeno, říkejte: ‚Nezasloužíme chválu. Jen jsme jako služebníci splnili svou povinnost.'"</verse>
        <verse osisID='Luke.17.11'>Cestou do Jeruzaléma procházel pomezím Samaří a Galileje.</verse>
        <verse osisID='Luke.17.12'>Když přicházel k jedné vesnici, setkalo se s ním deset malomocných. Zůstali stát opodál</verse>
        <verse osisID='Luke.17.13'>a hlasitě volali: "Ježíši, Mistře, smiluj se nad námi!"</verse>
        <verse osisID='Luke.17.14'>Když je uviděl, řekl jim: "Jděte se ukázat kněžím." A jak šli, byli očištěni.</verse>
        <verse osisID='Luke.17.15'>Jakmile jeden z nich uviděl, že je uzdraven, vrátil se a hlasitě chválil Boha.</verse>
        <verse osisID='Luke.17.16'>Padl na tvář k jeho nohám a děkoval mu. Ten muž byl Samaritán.</verse>
        <verse osisID='Luke.17.17'>"Copak jich nebylo očištěno deset?" zeptal se Ježíš. "Kde je těch zbylých devět?</verse>
        <verse osisID='Luke.17.18'>Nikdo z nich se nevrátil, aby vzdal Bohu slávu, jedině tento cizinec?"</verse>
        <verse osisID='Luke.17.19'>Potom mu řekl: "Vstaň a jdi. Tvá víra tě uzdravila."</verse>
        <verse osisID='Luke.17.20'>Když se ho jednou farizeové zeptali, kdy přijde Boží království, odpověděl jim: "Boží království nepřichází zjevně.</verse>
        <verse osisID='Luke.17.21'>Nebude možné říci: ‚Je tu!' anebo: ‚Je tam.' Boží království už je přece mezi vámi!"</verse>
        <verse osisID='Luke.17.22'>Svým učedníkům řekl: "Přijdou dny, kdy zatoužíte uvidět jeden ze dnů Syna člověka, ale neuvidíte.</verse>
        <verse osisID='Luke.17.23'>Když vám tehdy řeknou: ‚Je tu,' anebo: ‚Je tam,' nikam nechoďte a za nikým se nežeňte.</verse>
        <verse osisID='Luke.17.24'>Jako když blesk ozáří krajinu od jednoho konce oblohy až po druhý, tak se objeví Syn člověka ve svůj den.</verse>
        <verse osisID='Luke.17.25'>Nejdříve ale musí mnoho vytrpět a být zavržen tímto pokolením.</verse>
        <verse osisID='Luke.17.26'>Jak bylo za dnů Noemových, tak bude i za dnů Syna člověka:</verse>
        <verse osisID='Luke.17.27'>Jedli a pili, ženili se a vdávaly se až do dne, kdy Noe vešel do archy. Pak přišla potopa a všechny zahubila.</verse>
        <verse osisID='Luke.17.28'>Podobně bylo za dnů Lotových: Jedli a pili, kupovali a prodávali, sázeli a stavěli,</verse>
        <verse osisID='Luke.17.29'>ale toho dne, kdy Lot vyšel ze Sodomy, pršel z nebe oheň se sírou a všechny zahubil.</verse>
        <verse osisID='Luke.17.30'>Právě tak to bude v den, kdy se objeví Syn člověka.</verse>
        <verse osisID='Luke.17.31'>Kdo bude v ten den na střeše a jeho věci v domě, ať nesestupuje, aby je pobral; a také kdo bude na poli, ať se nevrací zpět.</verse>
        <verse osisID='Luke.17.32'>Pamatujte na Lotovu ženu!</verse>
        <verse osisID='Luke.17.33'>Kdokoli by si chtěl zachránit život, ten jej ztratí. Kdokoli by jej ztratil, ten jej zachová.</verse>
        <verse osisID='Luke.17.34'>Říkám vám: V tu noc budou dva na jednom loži; jeden bude vzat a druhý zanechán.</verse>
        <verse osisID='Luke.17.35'>[36] Dvě budou spolu mlít; jedna bude vzata a druhá zanechána."</verse>
        <verse osisID='Luke.17.37'>"Kde, Pane?" zeptali se ho. "Kde je mrtvola, tam se slétnou supi," odpověděl.</verse>
      </chapter>
      <chapter osisID='Luke.18'>
        <verse osisID='Luke.18.1'>Vyprávěl jim také podobenství, jak je potřeba stále se modlit a nevzdávat se:</verse>
        <verse osisID='Luke.18.2'>"V jednom městě byl jeden soudce, který se Boha nebál a člověka si nevážil.</verse>
        <verse osisID='Luke.18.3'>V tom městě byla také jedna vdova. Chodila za ním a říkala: ‚Zjednej mi právo proti mému odpůrci!'</verse>
        <verse osisID='Luke.18.4'>Dlouho se mu nechtělo, ale potom si řekl: ‚Boha se nebojím, člověka si nevážím,</verse>
        <verse osisID='Luke.18.5'>ale ta vdova mi nedává pokoj. Zjednám jí právo, aby mi nakonec nezničila pověst!'"</verse>
        <verse osisID='Luke.18.6'>Tehdy Pán řekl: "Slyšeli jste, co řekl ten nespravedlivý soudce?!</verse>
        <verse osisID='Luke.18.7'>A Bůh snad nezjedná právo svým vyvoleným, kteří k němu volají dnem i nocí? Myslíte, že jim bude otálet pomoci?</verse>
        <verse osisID='Luke.18.8'>Říkám vám, že jim zjedná právo, a to rychle. Až ale přijde Syn člověka, najde na zemi víru?"</verse>
        <verse osisID='Luke.18.9'>Také některým z těch, kdo spoléhali na svou vlastní spravedlnost a ostatními pohrdali, vyprávěl podobenství:</verse>
        <verse osisID='Luke.18.10'>"Dva lidé se šli do chrámu modlit; jeden byl farizeus a druhý výběrčí daní.</verse>
        <verse osisID='Luke.18.11'>Farizeus se postavil a takto se sám pro sebe modlil: ‚Bože, děkuji ti, že nejsem jako ostatní lidé, vydřiduchové, nespravedliví, cizoložníci, třeba jako tenhle výběrčí daní.</verse>
        <verse osisID='Luke.18.12'>Postím se dvakrát do týdne, desátky dávám ze všech svých příjmů...'</verse>
        <verse osisID='Luke.18.13'>Výběrčí daní zůstal úplně vzadu. Neodvažoval se ani vzhlédnout k nebi, ale bil se do prsou: ‚Bože, smiluj se nad hříšníkem, jako jsem já!'</verse>
        <verse osisID='Luke.18.14'>Říkám vám, že tento muž, nikoli tamten, odešel domů ospravedlněn. Každý, kdo se povyšuje, bude ponížen, a kdo se ponižuje, bude povýšen."</verse>
        <verse osisID='Luke.18.15'>Přinášeli k němu také nemluvňata, aby se jich dotýkal. Když to uviděli učedníci, okřikovali je.</verse>
        <verse osisID='Luke.18.16'>Ježíš si je ale zavolal a řekl: "Nechte děti přicházet ke mně a nebraňte jim - vždyť právě takovým patří Boží království!</verse>
        <verse osisID='Luke.18.17'>Amen, říkám vám, že kdokoli nepřijme Boží království jako dítě, nikdy do něj nevejde."</verse>
        <verse osisID='Luke.18.18'>Tehdy se ho jeden přední muž zeptal: "Dobrý mistře, co mám udělat, abych se stal dědicem věčného života?"</verse>
        <verse osisID='Luke.18.19'>Ježíš mu ale řekl: "Proč mi říkáš dobrý? Nikdo není dobrý - jen jediný, Bůh.</verse>
        <verse osisID='Luke.18.20'>Přikázání znáš: ‚Necizolož, nezabíjej, nekraď, nelži, cti svého otce i matku.'"</verse>
        <verse osisID='Luke.18.21'>On odpověděl: "To všechno jsem dodržoval odmalička."</verse>
        <verse osisID='Luke.18.22'>"Chybí ti jen jedno," řekl mu Ježíš, když to uslyšel. "Prodej všechno, co máš, rozdej to chudým, a budeš mít poklad v nebi. Pojď a následuj mě."</verse>
        <verse osisID='Luke.18.23'>Jeho však ta slova velice zarmoutila. Byl totiž nesmírně bohatý.</verse>
        <verse osisID='Luke.18.24'>Když Ježíš uviděl, jak se velice zarmoutil, řekl: "Jak nesnadno vejdou do Božího království ti, kdo mají bohatství!</verse>
        <verse osisID='Luke.18.25'>To spíše projde velbloud uchem jehly než boháč do Božího království."</verse>
        <verse osisID='Luke.18.26'>"Kdo tedy může být spasen?" ptali se ti, kdo to slyšeli.</verse>
        <verse osisID='Luke.18.27'>"Co je u lidí nemožné, je možné u Boha," odpověděl jim.</verse>
        <verse osisID='Luke.18.28'>"Pohleď," ozval se tehdy Petr, "my jsme všechno opustili a šli jsme za tebou."</verse>
        <verse osisID='Luke.18.29'>"Amen, říkám vám," odpověděl jim Ježíš, "že není nikdo, kdo by opustil dům nebo ženu nebo bratry nebo rodiče nebo děti kvůli Božímu království</verse>
        <verse osisID='Luke.18.30'>a nepřijal by v tomto čase mnohem více a v nadcházejícím věku věčný život."</verse>
        <verse osisID='Luke.18.31'>Tehdy vzal k sobě svých Dvanáct a řekl jim: "Hle, blížíme se k Jeruzalému. Tam se naplní všechno, co je o Synu člověka psáno skrze proroky.</verse>
        <verse osisID='Luke.18.32'>Bude vydán pohanům, bude zesměšněn, pohaněn a popliván.</verse>
        <verse osisID='Luke.18.33'>Zbičují ho a zabijí, ale třetího dne vstane z mrtvých."</verse>
        <verse osisID='Luke.18.34'>Oni však nic z toho nepochopili. Smysl toho výroku jim zůstal skryt, takže nerozuměli, o čem mluví.</verse>
        <verse osisID='Luke.18.35'>Když přicházel k Jerichu, jeden slepec tam seděl u cesty a žebral.</verse>
        <verse osisID='Luke.18.36'>Uslyšel procházející zástup a ptal se, co se to děje.</verse>
        <verse osisID='Luke.18.37'>Když mu pověděli, že tudy jde Ježíš Nazaretský,</verse>
        <verse osisID='Luke.18.38'>začal křičet: "Ježíši, Synu Davidův, smiluj se nade mnou!"</verse>
        <verse osisID='Luke.18.39'>Ti, kdo šli před Ježíšem, ho napomínali, ať mlčí, ale on křičel tím více: "Synu Davidův, smiluj se nade mnou!"</verse>
        <verse osisID='Luke.18.40'>Ježíš se zastavil a nechal ho k sobě přivést. Když přistoupil, Ježíš se ho zeptal:</verse>
        <verse osisID='Luke.18.41'>"Co mám pro tebe udělat?" "Pane, ať vidím!" zvolal.</verse>
        <verse osisID='Luke.18.42'>"Prohlédni," řekl mu Ježíš. "Tvá víra tě uzdravila."</verse>
        <verse osisID='Luke.18.43'>A on ihned prohlédl. Potom šel za ním, oslavoval Boha a všechen lid, který to viděl, vzdal chválu Bohu.</verse>
      </chapter>
      <chapter osisID='Luke.19'>
        <verse osisID='Luke.19.1'>Ježíš přišel do Jericha a procházel jím.</verse>
        <verse osisID='Luke.19.2'>A hle, byl tam muž jménem Zacheus, hlavní výběrčí daní a veliký boháč.</verse>
        <verse osisID='Luke.19.3'>Toužil se podívat, kdo je Ježíš, ale kvůli davu nemohl, neboť byl malé postavy.</verse>
        <verse osisID='Luke.19.4'>Běžel tedy napřed a vylezl na planý fíkovník, aby ho uviděl, až tudy půjde.</verse>
        <verse osisID='Luke.19.5'>Když tam Ježíš dorazil, vzhlédl a řekl mu: "Zachee, pojď rychle dolů. Dnes musím zůstat u tebe doma."</verse>
        <verse osisID='Luke.19.6'>Rychle tedy slezl a radostně ho přijal.</verse>
        <verse osisID='Luke.19.7'>Všichni, kdo to viděli, si ale stěžovali: "To šel na návštěvu k takovému hříšníkovi?!"</verse>
        <verse osisID='Luke.19.8'>Zacheus potom vstal a řekl Pánu: "Podívej se! Polovinu svého majetku teď dávám chudým, Pane, a kohokoli jsem nespravedlivě odíral na daních, vrátím mu to čtyřnásobně."</verse>
        <verse osisID='Luke.19.9'>"Dnes přišlo do tohoto domu spasení," řekl mu na to Ježíš. "I on je přece syn Abrahamův!</verse>
        <verse osisID='Luke.19.10'>Syn člověka totiž přišel hledat a zachránit, co bylo ztracené."</verse>
        <verse osisID='Luke.19.11'>Tehdy vyprávěl svým posluchačům další podobenství, protože se blížil k Jeruzalému a oni si mysleli, že se už nyní má zjevit Boží království.</verse>
        <verse osisID='Luke.19.12'>Řekl jim: "Jeden urozený člověk odešel do daleké země, aby se odtamtud vrátil jako král.</verse>
        <verse osisID='Luke.19.13'>Předtím si zavolal deset svých služebníků, dal jim deset hřiven a řekl jim: ‚Hospodařte s tím, dokud nepřijdu.'</verse>
        <verse osisID='Luke.19.14'>Jeho krajané ho ale nenáviděli a hned vyslali poselstvo, aby vyřídilo: ‚Nechceme ho za krále!'</verse>
        <verse osisID='Luke.19.15'>Když se pak vrátil jako král, zavolal si služebníky, kterým svěřil peníze, aby zjistil, kolik kdo vydělal.</verse>
        <verse osisID='Luke.19.16'>Přišel první a řekl: ‚Pane, tvá hřivna vynesla deset hřiven.'</verse>
        <verse osisID='Luke.19.17'>Král odpověděl: ‚Výborně, můj dobrý služebníku! Protože jsi byl věrný v tom nejmenším, vládni deseti městům.'</verse>
        <verse osisID='Luke.19.18'>Přišel druhý a řekl: ‚Pane, tvá hřivna vydělala pět hřiven.'</verse>
        <verse osisID='Luke.19.19'>Odpověděl mu: ‚Ty buď vládcem pěti měst.'</verse>
        <verse osisID='Luke.19.20'>Potom přišel další a řekl: ‚Pane, zde máš svou hřivnu. Měl jsem ji uloženou v šátku,</verse>
        <verse osisID='Luke.19.21'>neboť jsem se tě bál. Jsi přísný člověk; vybíráš, co sis neuložil, a sklízíš, co jsi nezasel.'</verse>
        <verse osisID='Luke.19.22'>Král mu řekl: ‚Soudím tě podle tvých vlastních slov, zlý služebníku. Věděl jsi, že jsem přísný člověk, že vybírám, co jsem neuložil, a sklízím, co jsem nezasel?</verse>
        <verse osisID='Luke.19.23'>Proč jsi tedy nedal mé peníze směnárníkům, abych si je po návratu vybral i s úroky?'</verse>
        <verse osisID='Luke.19.24'>Tehdy řekl své družině: ‚Vezměte mu tu hřivnu a dejte ji tomu, který má deset hřiven.'</verse>
        <verse osisID='Luke.19.25'>‚Pane,' namítli, ‚vždyť už má deset hřiven.'</verse>
        <verse osisID='Luke.19.26'>Říkám vám: ‚Každému, kdo má, bude dáno, ale tomu, kdo nemá, bude vzato i to, co má.</verse>
        <verse osisID='Luke.19.27'>A ty mé nepřátele, kteří nechtěli, abych byl jejich králem, přiveďte sem a pobijte je přede mnou.'"</verse>
        <verse osisID='Luke.19.28'>Po těch slovech se vydal kupředu, vzhůru k Jeruzalému.</verse>
        <verse osisID='Luke.19.29'>Když se přiblížil k Betfagé a k Betanii u hory zvané Olivetská, poslal dva ze svých učedníků</verse>
        <verse osisID='Luke.19.30'>se slovy: "Jděte do vesnice před vámi. Jakmile tam přijdete, najdete přivázané oslátko, na kterém ještě nikdy nikdo neseděl. Odvažte ho a přiveďte.</verse>
        <verse osisID='Luke.19.31'>Kdyby se vás někdo ptal, proč ho odvazujete, odpovězte: ‚Pán ho potřebuje.'"</verse>
        <verse osisID='Luke.19.32'>Poslové odešli a nalezli vše tak, jak jim řekl.</verse>
        <verse osisID='Luke.19.33'>Když odvazovali oslátko, majitelé se jich ptali: "Proč to oslátko odvazujete?"</verse>
        <verse osisID='Luke.19.34'>"Pán ho potřebuje," odpověděli.</verse>
        <verse osisID='Luke.19.35'>Odvedli oslátko k Ježíši, přikryli je svými plášti a Ježíše posadili na ně.</verse>
        <verse osisID='Luke.19.36'>A jak jel, prostírali své pláště na cestu.</verse>
        <verse osisID='Luke.19.37'>Když se blížil k hřebeni Olivetské hory, odkud cesta klesá dolů, začalo celé množství učedníků hlasitě a radostně chválit Boha za všechny zázraky, které viděli.</verse>
        <verse osisID='Luke.19.38'>Volali: "Požehnaný král, jenž přichází v Hospodinově jménu! Pokoj na nebi a sláva na výsostech!"</verse>
        <verse osisID='Luke.19.39'>V davu byli i někteří farizeové. Řekli mu: "Mistře, napomeň své učedníky!"</verse>
        <verse osisID='Luke.19.40'>Odpověděl jim: "Říkám vám, že kdyby zmlkli, křičelo by kamení!"</verse>
        <verse osisID='Luke.19.41'>Když dorazil na hřeben a uviděl město, rozplakal se nad ním:</verse>
        <verse osisID='Luke.19.42'>"Ó kdybys poznalo aspoň v tento svůj den, co by ti přineslo pokoj! Teď je to ale tvým očím skryto.</verse>
        <verse osisID='Luke.19.43'>Přijdou na tebe dny, kdy tě tví nepřátelé obklíčí valem a oblehnou tě. Sevřou tě ze všech stran</verse>
        <verse osisID='Luke.19.44'>a srovnají tě se zemí, i tvé děti v tobě. Nenechají v tobě kámen na kameni, protože jsi nepoznalo čas svého navštívení."</verse>
        <verse osisID='Luke.19.45'>Potom přišel do chrámu a začal z něj vyhánět ty, kdo tam prodávali.</verse>
        <verse osisID='Luke.19.46'>"Je psáno," říkal jim, "‚Můj dům je domem modlitby,' ale vy jste z něj udělali ‚doupě lupičů'!"</verse>
        <verse osisID='Luke.19.47'>Každý den pak učil v chrámu. Vrchní kněží, znalci Písma a přední muži z lidu zatím hledali způsob, jak ho zničit.</verse>
        <verse osisID='Luke.19.48'>Nevěděli ale, jak to provést, protože všechen lid mu visel na rtech.</verse>
      </chapter>
      <chapter osisID='Luke.20'>
        <verse osisID='Luke.20.1'>Jednoho dne, když učil lid v chrámě a zvěstoval evangelium, přišli vrchní kněží, znalci Písma a starší</verse>
        <verse osisID='Luke.20.2'>se slovy: "Řekni nám, jakým právem to děláš? Kdo tě k tomu zmocnil?!"</verse>
        <verse osisID='Luke.20.3'>Odpověděl jim: "Já se vás také na něco zeptám. Povězte mi,</verse>
        <verse osisID='Luke.20.4'>byl Janův křest z nebe, nebo z lidí?"</verse>
        <verse osisID='Luke.20.5'>Začali se spolu dohadovat: "Když řekneme, že z nebe, řekne nám: ‚Tak proč jste mu nevěřili?'</verse>
        <verse osisID='Luke.20.6'>Když řekneme, že z lidí, všechen lid nás ukamenuje, protože jsou přesvědčeni, že Jan je prorok."</verse>
        <verse osisID='Luke.20.7'>Nakonec mu řekli: "Nevíme, odkud."</verse>
        <verse osisID='Luke.20.8'>"Ani já vám tedy neřeknu, jakým právem to dělám," odpověděl jim Ježíš.</verse>
        <verse osisID='Luke.20.9'>Tehdy se obrátil k lidem a vyprávěl jim toto podobenství: "Jeden člověk vysadil vinici, pronajal ji vinařům a na dlouho odcestoval.</verse>
        <verse osisID='Luke.20.10'>V příslušný čas pak poslal k těm vinařům služebníka, aby mu dali díl z úrody vinice. Vinaři ho však zbili a poslali pryč s prázdnou.</verse>
        <verse osisID='Luke.20.11'>Poslal tedy dalšího služebníka. I toho však zbili, zohavili a poslali pryč s prázdnou.</verse>
        <verse osisID='Luke.20.12'>Poslal tedy třetího, ale i toho zranili a vyhnali.</verse>
        <verse osisID='Luke.20.13'>Nakonec si pán vinice řekl: ‚Co mám dělat? Pošlu svého milovaného syna. Snad se před ním zastydí.'</verse>
        <verse osisID='Luke.20.14'>Když ho ale vinaři uviděli, domluvili se spolu: ‚Tohle je dědic. Zabijme ho, a dědictví bude naše!'</verse>
        <verse osisID='Luke.20.15'>Pak ho vyvlekli z vinice ven a zabili. Co tedy s nimi udělá pán vinice?</verse>
        <verse osisID='Luke.20.16'>Přijde, ty vinaře zahubí a vinici dá jiným." "To snad ne!" zvolali, jakmile to uslyšeli.</verse>
        <verse osisID='Luke.20.17'>Podíval se na ně a řekl: "Co tedy znamená to, co je psáno: ‚Kámen staviteli zavržený stal se kamenem úhelným'?</verse>
        <verse osisID='Luke.20.18'>Kdokoli na ten kámen padne, ten se roztříští. Na koho ten kámen padne, toho rozdrtí."</verse>
        <verse osisID='Luke.20.19'>Znalci Písma a vrchní kněží se ho v tu chvíli chtěli chopit, ale báli se lidu. Poznali totiž, že to podobenství vyprávěl o nich.</verse>
        <verse osisID='Luke.20.20'>Dali ho tedy sledovat. Poslali špehy, kteří se měli tvářit jako spravedliví a snažit se ho chytit za slovo, aby ho mohli vydat vládě a pravomoci římského prokurátora.</verse>
        <verse osisID='Luke.20.21'>Zeptali se ho: "Mistře, víme, že mluvíš i učíš správně a že nikomu nestraníš, ale pravdivě vyučuješ Boží cestě.</verse>
        <verse osisID='Luke.20.22'>Je správné dávat císaři daň, nebo ne?"</verse>
        <verse osisID='Luke.20.23'>Ježíš poznal jejich záludnost. Řekl jim:</verse>
        <verse osisID='Luke.20.24'>"Ukažte mi denár. Čí nese obraz a nápis?" "Císařův," odpověděli.</verse>
        <verse osisID='Luke.20.25'>"Dejte tedy císaři, co je císařovo, a Bohu, co je Boží," řekl jim.</verse>
        <verse osisID='Luke.20.26'>A tak ho nedokázali veřejně chytit za slovo a v úžasu nad jeho odpovědí zmlkli.</verse>
        <verse osisID='Luke.20.27'>Tehdy k němu přišli někteří ze saduceů (kteří popírají vzkříšení) a zeptali se ho:</verse>
        <verse osisID='Luke.20.28'>"Mistře, Mojžíš nám napsal, že když ženatý muž zemře bezdětný, má si jeho ženu vzít jeho bratr, aby svému bratru zplodil potomka.</verse>
        <verse osisID='Luke.20.29'>Bylo sedm bratrů. První se oženil a zemřel bezdětný.</verse>
        <verse osisID='Luke.20.30'>Potom si ji vzal druhý,</verse>
        <verse osisID='Luke.20.31'>třetí a tak dále. Všech sedm jich zemřelo, aniž by zanechali děti.</verse>
        <verse osisID='Luke.20.32'>Nakonec pak zemřela i ta žena.</verse>
        <verse osisID='Luke.20.33'>Kdo z nich ji tedy bude mít za manželku, až přijde vzkříšení? Vždyť ji mělo všech sedm!"</verse>
        <verse osisID='Luke.20.34'>Ježíš jim odpověděl: "Synové tohoto věku se žení a vdávají.</verse>
        <verse osisID='Luke.20.35'>Ti, kdo budou hodni dosáhnout příštího věku a vzkříšení z mrtvých, se už ale ženit a vdávat nebudou.</verse>
        <verse osisID='Luke.20.36'>Také už nebudou moci zemřít - budou totiž jako andělé. Jsou to synové Boží, poněvadž jsou synové vzkříšení.</verse>
        <verse osisID='Luke.20.37'>A to, že mrtví vstávají, ukázal už Mojžíš u onoho keře, když Hospodina nazývá Bohem Abrahama, Bohem Izáka a Bohem Jákoba.</verse>
        <verse osisID='Luke.20.38'>On přece není Bohem mrtvých, ale živých - pro něj jsou živí všichni!"</verse>
        <verse osisID='Luke.20.39'>"Mistře, to jsi řekl dobře," poznamenali někteří znalci Písma.</verse>
        <verse osisID='Luke.20.40'>Tamti už se ho totiž neodvažovali na nic ptát.</verse>
        <verse osisID='Luke.20.41'>Ježíš se jich zeptal: "Jak mohou říkat, že Mesiáš je Davidův syn?</verse>
        <verse osisID='Luke.20.42'>Sám David říká v knize Žalmů: ‚Hospodin řekl mému Pánu: Seď po mé pravici,</verse>
        <verse osisID='Luke.20.43'>než ti tvé nepřátele k nohám položím.'</verse>
        <verse osisID='Luke.20.44'>Když ho tedy David nazývá Pánem, jak to může být jeho syn?"</verse>
        <verse osisID='Luke.20.45'>Přede všemi lidmi pak řekl svým učedníkům:</verse>
        <verse osisID='Luke.20.46'>"Dejte si pozor na znalce Písma, kteří rádi chodí ve slavnostních pláštích, milují zdravení na tržištích, přední sedadla ve shromážděních a čestná místa na večeřích</verse>
        <verse osisID='Luke.20.47'>a kteří vyjídají vdovské domy pod záminkou dlouhých modliteb. Takové čeká nejtěžší trest!"</verse>
      </chapter>
      <chapter osisID='Luke.21'>
        <verse osisID='Luke.21.1'>Když se rozhlédl, uviděl, jak bohatí vhazují své dary do chrámové pokladny.</verse>
        <verse osisID='Luke.21.2'>Uviděl také jednu chudou vdovu, jak tam hází dva haléřky,</verse>
        <verse osisID='Luke.21.3'>a řekl: "Vpravdě vám říkám, že tato chudá vdova dala ze všech nejvíce.</verse>
        <verse osisID='Luke.21.4'>Všichni totiž přispívali ze svého nadbytku, ale tato žena dala ze svého nedostatku všechno, co měla - celé své živobytí."</verse>
        <verse osisID='Luke.21.5'>Někteří si povídali, jak je chrám krásný - ty kameny, ty obětní dary! Ježíš na to řekl:</verse>
        <verse osisID='Luke.21.6'>"Přijdou dny, kdy z toho, co vidíte, nezůstane kámen na kameni. Všechno bude zbořeno."</verse>
        <verse osisID='Luke.21.7'>"Mistře, kdy to bude?" zeptali se ho. "Jaké bude znamení času, kdy se to má stát?"</verse>
        <verse osisID='Luke.21.8'>"Dávejte pozor, abyste se nenechali svést," odpověděl. "Mnozí přijdou pod mým jménem se slovy: ‚Já jsem Mesiáš!' a ‚Přišel čas!' Nechoďte za nimi.</verse>
        <verse osisID='Luke.21.9'>Až uslyšíte o válkách a nepokojích, neděste se. Musí se to dít, ale to ještě není konec."</verse>
        <verse osisID='Luke.21.10'>Tehdy jim řekl: "Národ povstane proti národu a království proti království.</verse>
        <verse osisID='Luke.21.11'>Budou veliká zemětřesení, na různých místech bude hlad a mor a přijdou hrůzy a veliká znamení z nebe.</verse>
        <verse osisID='Luke.21.12'>Před tím vším ale vztáhnou ruce na vás a budou vás pronásledovat. Budou vás vydávat do shromáždění a vězení a kvůli mému jménu vás povedou před krále a vládce.</verse>
        <verse osisID='Luke.21.13'>To bude vaše příležitost ke svědectví.</verse>
        <verse osisID='Luke.21.14'>Vezměte si k srdci, že si nemáte předem rozmýšlet, jak se hájit.</verse>
        <verse osisID='Luke.21.15'>Já sám vám dám výřečnost a moudrost, proti níž neodolá a neobstojí žádný z vašich protivníků.</verse>
        <verse osisID='Luke.21.16'>Budou vás zrazovat i vlastní rodiče a bratři, příbuzní i přátelé a některé z vás vydají na smrt.</verse>
        <verse osisID='Luke.21.17'>Kvůli mému jménu vás budou všichni nenávidět,</verse>
        <verse osisID='Luke.21.18'>ale ani vlásek z vaší hlavy se neztratí.</verse>
        <verse osisID='Luke.21.19'>Vydržte, a získáte život!"</verse>
        <verse osisID='Luke.21.20'>"Až uvidíte Jeruzalém obležený vojskem, vězte, že přišla jeho zkáza.</verse>
        <verse osisID='Luke.21.21'>Tehdy ať ti, kdo jsou v Judsku, utíkají do hor. Kdo jsou ve městě, ať z něj odejdou, a kdo jsou na venkově, ať nechodí do města.</verse>
        <verse osisID='Luke.21.22'>Nastanou totiž dny pomsty, kdy se naplní vše, co je psáno.</verse>
        <verse osisID='Luke.21.23'>Běda bude v těch dnech těhotným a kojícím, protože na zemi přijde veliké strádání a hněv proti tomuto lidu.</verse>
        <verse osisID='Luke.21.24'>Budou padat ostřím meče a budou odvedeni do zajetí mezi všechny národy. Po Jeruzalému budou šlapat pohané, dokud se časy pohanů nenaplní."</verse>
        <verse osisID='Luke.21.25'>"Na slunci, měsíci a hvězdách budou zvláštní úkazy. Na zemi bude úzkost mezi národy, bezradnými před zuřícím mořským příbojem.</verse>
        <verse osisID='Luke.21.26'>Lidé budou zmírat strachy v předtuše toho, co má přijít na svět, neboť nebeské mocnosti se budou otřásat.</verse>
        <verse osisID='Luke.21.27'>Tehdy spatří Syna člověka, jak přichází v oblaku s mocí a velikou slávou.</verse>
        <verse osisID='Luke.21.28'>Až se to všechno začne dít, vzpřimte se a pozvedněte hlavy, protože se blíží vaše vykoupení!"</verse>
        <verse osisID='Luke.21.29'>Tehdy jim řekl podobenství: "Podívejte se na fíkovník a ostatní stromy.</verse>
        <verse osisID='Luke.21.30'>Když vidíte, jak pučí, sami víte, že se blíží léto.</verse>
        <verse osisID='Luke.21.31'>Stejně tak, až uvidíte, jak se dějí tyto věci, vězte, že se blíží Boží království!</verse>
        <verse osisID='Luke.21.32'>Amen, říkám vám, že to pokolení nepomine, dokud se to všechno nestane.</verse>
        <verse osisID='Luke.21.33'>Nebe a země pominou, ale má slova nikdy nepominou.</verse>
        <verse osisID='Luke.21.34'>Dávejte si pozor, aby vaše srdce nebyla obtěžkána hodováním a opilstvím a staráním se o tento život. Ten den by vás pak náhle překvapil</verse>
        <verse osisID='Luke.21.35'>jako past, neboť zastihne všechny, kdo žijí na zemi.</verse>
        <verse osisID='Luke.21.36'>Proto vždy bděte a modlete se, abyste byli hodni uniknout všemu, co přijde, a mohli stanout před Synem člověka."</verse>
        <verse osisID='Luke.21.37'>Takto ve dne učíval v chrámě, ale večer odcházel a nocoval na hoře zvané Olivetská.</verse>
        <verse osisID='Luke.21.38'>Všechen lid ho chodil už za úsvitu poslouchat do chrámu.</verse>
      </chapter>
      <chapter osisID='Luke.22'>
        <verse osisID='Luke.22.1'>Blížil se Svátek nekvašených chlebů, zvaný také Velikonoce.</verse>
        <verse osisID='Luke.22.2'>Vrchní kněží a znalci Písma hledali způsob, jak ho zabít, ale báli se lidu.</verse>
        <verse osisID='Luke.22.3'>Tehdy vstoupil satan do Jidáše zvaného Iškariotský, který patřil ke Dvanácti.</verse>
        <verse osisID='Luke.22.4'>Odešel a domluvil se s vrchními kněžími a s veliteli chrámové stráže, jak jim ho zradí.</verse>
        <verse osisID='Luke.22.5'>Ti se zaradovali a dohodli se s ním, že mu dají peníze.</verse>
        <verse osisID='Luke.22.6'>Jidáš souhlasil a začal hledat příležitost, aby jim ho zradil někde mimo zástup.</verse>
        <verse osisID='Luke.22.7'>Tak přišel Den nekvašených chlebů, kdy měl být zabit beránek.</verse>
        <verse osisID='Luke.22.8'>Ježíš poslal Petra a Jana se slovy: "Jděte nám připravit beránka k velikonoční večeři."</verse>
        <verse osisID='Luke.22.9'>"Kde ho máme připravit?" zeptali se.</verse>
        <verse osisID='Luke.22.10'>Odpověděl: "Jen co vejdete do města, potká vás člověk nesoucí džbán vody. Až vejde do domu, jděte za ním.</verse>
        <verse osisID='Luke.22.11'>Tam řekněte hospodáři: ‚Mistr se ptá: Kde je místnost, v níž bych se svými učedníky pojedl beránka?'</verse>
        <verse osisID='Luke.22.12'>On vám pak ukáže velikou horní místnost prostřenou k jídlu. Tam připravte večeři."</verse>
        <verse osisID='Luke.22.13'>Odešli tedy, nalezli všechno tak, jak jim řekl, a připravili beránka.</verse>
        <verse osisID='Luke.22.14'>Když pak nadešla ta chvíle, posadil se s apoštoly za stůl.</verse>
        <verse osisID='Luke.22.15'>Tehdy jim řekl: "Toužebně jsem si přál jíst s vámi tohoto beránka předtím, než budu trpět.</verse>
        <verse osisID='Luke.22.16'>Říkám vám, že už ho neokusím, dokud nedojde naplnění v Božím království."</verse>
        <verse osisID='Luke.22.17'>Uchopil kalich, vzdal díky a řekl: "Vezměte jej a rozdělte se spolu.</verse>
        <verse osisID='Luke.22.18'>Říkám vám, že už neokusím plod vinné révy, dokud nepřijde Boží království."</verse>
        <verse osisID='Luke.22.19'>Vzal chléb, vzdal díky, lámal a dal jim ho se slovy: "To je mé tělo, které se dává za vás. To čiňte na mou památku."</verse>
        <verse osisID='Luke.22.20'>Právě tak vzal po večeři kalich se slovy: "Tento kalich je nová smlouva v mé krvi, která se prolévá za vás.</verse>
        <verse osisID='Luke.22.21'>Pohleďte ale - ruka mého zrádce je na stole vedle mé.</verse>
        <verse osisID='Luke.22.22'>Syn člověka sice odchází, jak je určeno, ale běda tomu, kdo jej zrazuje."</verse>
        <verse osisID='Luke.22.23'>Začali se tedy dohadovat, kdo z nich že se to chystá udělat.</verse>
        <verse osisID='Luke.22.24'>Vznikl mezi nimi také spor, kdo z nich je asi největší.</verse>
        <verse osisID='Luke.22.25'>On jim na to řekl: "Králové národů nad nimi panují a ti, kdo je ovládají, si nechají říkat dobrodinci.</verse>
        <verse osisID='Luke.22.26'>Vy to tak ale nedělejte. Naopak, kdo je mezi vámi největší, ať je jako nejmenší a vedoucí ať je jako sloužící.</verse>
        <verse osisID='Luke.22.27'>Vždyť kdo je větší - ten, kdo sedí, nebo ten, kdo slouží? Zdali ne ten, který sedí? Já jsem ale mezi vámi jako ten, který slouží.</verse>
        <verse osisID='Luke.22.28'>Vy jste ti, kdo se mnou zůstali v mých zkouškách,</verse>
        <verse osisID='Luke.22.29'>a já vám odkazuji království, jako je můj Otec odkázal mně.</verse>
        <verse osisID='Luke.22.30'>V mém království budete jíst a pít u mého stolu; budete sedět na trůnech a soudit dvanáct pokolení Izraele.</verse>
        <verse osisID='Luke.22.31'>Šimone, Šimone, hle, satan si vyžádal, aby vás tříbil jako pšenici.</verse>
        <verse osisID='Luke.22.32'>Prosil jsem ale za tebe, aby tvá víra neselhala. Až se jednou obrátíš, posiluj své bratry."</verse>
        <verse osisID='Luke.22.33'>"Pane," zvolal Petr, "s tebou jsem připraven jít i do vězení, i na smrt!"</verse>
        <verse osisID='Luke.22.34'>On mu však odpověděl: "Říkám ti, Petře, než ráno zakokrhá kohout, třikrát zapřeš, že mě znáš."</verse>
        <verse osisID='Luke.22.35'>Zeptal se jich: "Když jsem vás poslal bez měšce, mošny a obuvi, scházelo vám něco?" "Ne, vůbec nic," odpověděli.</verse>
        <verse osisID='Luke.22.36'>Řekl jim: "Teď ale, kdo má měšec, ať si ho vezme, a také mošnu. Kdo nemá meč, ať prodá plášť a koupí si jej.</verse>
        <verse osisID='Luke.22.37'>Říkám vám, že se na mně musí naplnit ještě toto Písmo: ‚Byl započten mezi zločince.' Naplňuje se totiž, co je o mně psáno."</verse>
        <verse osisID='Luke.22.38'>Řekli mu: "Pane, podívej se, máme dva meče!" "To stačí," odpověděl.</verse>
        <verse osisID='Luke.22.39'>Vyšel ven a podle svého zvyku se odebral na Olivetskou horu. Učedníci ho následovali.</verse>
        <verse osisID='Luke.22.40'>Když přišel na místo, řekl jim: "Modlete se, abyste nepodlehli pokušení."</verse>
        <verse osisID='Luke.22.41'>Sám se vzdálil, co by kamenem dohodil, padl na kolena a modlil se:</verse>
        <verse osisID='Luke.22.42'>"Otče, pokud chceš, odejmi ode mě tento kalich. Ať se však nestane má vůle, ale tvá!"</verse>
        <verse osisID='Luke.22.43'>Tehdy se mu ukázal anděl z nebe a posiloval ho.</verse>
        <verse osisID='Luke.22.44'>Ve smrtelném zápasu se tedy modlil ještě vroucněji a jeho pot stékal na zem jako krůpěje krve.</verse>
        <verse osisID='Luke.22.45'>Když vstal od modlitby a přišel k učedníkům, zjistil, že pod tíhou zármutku usnuli.</verse>
        <verse osisID='Luke.22.46'>"Jak to, že spíte?" řekl jim. "Vstaňte a modlete se, abyste nepodlehli pokušení."</verse>
        <verse osisID='Luke.22.47'>Ještě to ani nedořekl a byl tu houf lidí v čele s Jidášem, jedním z Dvanácti. Přistoupil k Ježíšovi, aby ho políbil,</verse>
        <verse osisID='Luke.22.48'>ale ten mu řekl: "Jidáši, zrazuješ Syna člověka polibkem?"</verse>
        <verse osisID='Luke.22.49'>Jeho druhové pochopili, k čemu se schyluje. "Pane," vykřikli, "máme se bít mečem?"</verse>
        <verse osisID='Luke.22.50'>Jeden z nich zasáhl veleknězova sluhu a usekl mu pravé ucho.</verse>
        <verse osisID='Luke.22.51'>"Nechte už toho!" odpověděl Ježíš. Dotkl se jeho ucha a uzdravil ho.</verse>
        <verse osisID='Luke.22.52'>Tehdy Ježíš řekl vrchním kněžím, velitelům stráže a starším, kteří na něj přišli: "Jsem snad zločinec, že jste se na mě vypravili s meči a holemi?</verse>
        <verse osisID='Luke.22.53'>Denně jsem s vámi býval v chrámu, a ani jste se mě nedotkli. Ale toto je vaše chvíle - vláda temnoty."</verse>
        <verse osisID='Luke.22.54'>Tak ho zatkli a odvedli do domu nejvyššího kněze. Petr ho ale zpovzdálí následoval.</verse>
        <verse osisID='Luke.22.55'>Když uprostřed dvora zapálili oheň a sesedli se okolo, posadil se mezi ně i Petr.</verse>
        <verse osisID='Luke.22.56'>Jak seděl tváří k ohni, jedna služka si ho všimla, upřeně se na něj podívala a řekla: "Tenhle byl také s ním."</verse>
        <verse osisID='Luke.22.57'>On to ale zapřel: "Já ho neznám, ženo!"</verse>
        <verse osisID='Luke.22.58'>Po chvilce si ho všiml jiný a řekl: "Ty jsi také jeden z nich." "Nejsem, člověče!" opakoval Petr.</verse>
        <verse osisID='Luke.22.59'>Když uplynula asi hodina, začal někdo jiný tvrdit: "Tenhle s ním určitě byl také - vždyť je to Galilejec!"</verse>
        <verse osisID='Luke.22.60'>Petr ale řekl: "Nevím, o čem mluvíš, člověče!" A vtom, ještě než to dořekl, zakokrhal kohout.</verse>
        <verse osisID='Luke.22.61'>Pán se obrátil a podíval se na Petra. Ten si vzpomněl, jak mu Pán říkal: "Dříve než se ozve kohout, třikrát mě zapřeš."</verse>
        <verse osisID='Luke.22.62'>Vyšel ven a hořce se rozplakal.</verse>
        <verse osisID='Luke.22.63'>Ti, kdo Ježíše hlídali, se mu posmívali a tloukli ho.</verse>
        <verse osisID='Luke.22.64'>Zavázali mu oči a ptali se: "Prorokuj, kdo tě udeřil?"</verse>
        <verse osisID='Luke.22.65'>Přitom ho zasypávali sprostými nadávkami.</verse>
        <verse osisID='Luke.22.66'>Jakmile se rozednilo, sešli se starší lidu, vrchní kněží i znalci Písma a odvedli ho do své Velerady.</verse>
        <verse osisID='Luke.22.67'>Vyzvali ho: "Jestli jsi Mesiáš, řekni nám to!" "Kdybych vám to řekl, stejně neuvěříte," odpověděl Ježíš.</verse>
        <verse osisID='Luke.22.68'>"A kdybych se vás zeptal, stejně mi neodpovíte.</verse>
        <verse osisID='Luke.22.69'>Od této chvíle bude Syn člověka sedět po pravici Boží moci."</verse>
        <verse osisID='Luke.22.70'>"Takže jsi Boží Syn?" řekli všichni. "Sami říkáte, že jsem," odpověděl Ježíš.</verse>
        <verse osisID='Luke.22.71'>Na to zvolali: "K čemu ještě potřebujeme svědectví? Vždyť jsme to sami slyšeli z jeho úst!"</verse>
      </chapter>
      <chapter osisID='Luke.23'>
        <verse osisID='Luke.23.1'>Celé jejich shromáždění vstalo a odvedli ho k Pilátovi.</verse>
        <verse osisID='Luke.23.2'>Začali ho obviňovat: "Zjistili jsme, že tento muž rozvrací náš národ. Je proti odvádění daní císaři a nazývá se králem, Mesiášem."</verse>
        <verse osisID='Luke.23.3'>Pilát se ho zeptal: "Tak ty jsi židovský král?" "Sám to říkáš," odpověděl Ježíš.</verse>
        <verse osisID='Luke.23.4'>Nato Pilát řekl vrchním kněžím a zástupům: "Podle mě je ten člověk nevinný."</verse>
        <verse osisID='Luke.23.5'>Oni však naléhali: "Bouří lid! Učí po celém Judsku! Začal v Galileji a došel až sem!"</verse>
        <verse osisID='Luke.23.6'>Jakmile to Pilát uslyšel, zeptal se: "Takže ten člověk je Galilejec?"</verse>
        <verse osisID='Luke.23.7'>A když se dozvěděl, že je z Herodova panství, poslal ho k Herodovi, který v těch dnech také pobýval v Jeruzalémě.</verse>
        <verse osisID='Luke.23.8'>Když Herodes uviděl Ježíše, měl velikou radost. Už dávno se s ním toužil setkat, neboť o něm hodně slyšel, a těšil se, že ho uvidí udělat nějaký zázrak.</verse>
        <verse osisID='Luke.23.9'>Kladl mu spoustu otázek, ale Ježíš mu vůbec neodpovídal.</verse>
        <verse osisID='Luke.23.10'>Stáli tam však vrchní kněží a znalci Písma a usilovně ho obviňovali.</verse>
        <verse osisID='Luke.23.11'>A tak jím Herodes se svými vojáky pohrdl. Když se mu dost naposmíval, oblékl ho do skvostného roucha a poslal ho zpátky k Pilátovi.</verse>
        <verse osisID='Luke.23.12'>Toho dne se Herodes s Pilátem spřátelili; předtím totiž k sobě chovali nenávist.</verse>
        <verse osisID='Luke.23.13'>Pilát svolal vrchní kněze, přední muže i lid</verse>
        <verse osisID='Luke.23.14'>a řekl jim: "Přivedli jste mi tohoto člověka jako rozvraceče lidu. Hle, vyslechl jsem ho před vámi a neshledal jsem jej vinným v žádném bodě vaší obžaloby.</verse>
        <verse osisID='Luke.23.15'>Dokonce ani Herodes ne, neboť jsem vás poslal k němu. Nespáchal nic, za co by zasloužil smrt.</verse>
        <verse osisID='Luke.23.16'>[17] Dám ho zbičovat a propustím ho."</verse>
        <verse osisID='Luke.23.18'>Všechen dav ale začal křičet: "Pryč s ním! Propusť nám Barabáše!"</verse>
        <verse osisID='Luke.23.19'>(Ten byl uvězněn za nějakou vzpouru ve městě a za vraždu.)</verse>
        <verse osisID='Luke.23.20'>Pilát k nim znovu promluvil, protože chtěl Ježíše propustit.</verse>
        <verse osisID='Luke.23.21'>Oni ale křičeli: "Ukřižuj, ukřižuj ho!"</verse>
        <verse osisID='Luke.23.22'>Promluvil k nim tedy potřetí: "Ale co udělal zlého? Nezjistil jsem u něj nic, za co by zasloužil smrt. Dám ho zbičovat a propustím ho!"</verse>
        <verse osisID='Luke.23.23'>Oni však naléhali a s velikým křikem se dožadovali, aby byl ukřižován. Jejich hlasy stále sílily,</verse>
        <verse osisID='Luke.23.24'>až se Pilát rozhodl jejich žádosti vyhovět.</verse>
        <verse osisID='Luke.23.25'>Toho, který byl uvězněn za vzpouru a vraždu, propustil, jak žádali, ale Ježíše na jejich přání vydal na smrt.</verse>
        <verse osisID='Luke.23.26'>Když ho odváděli, chytili jistého Šimona Kyrénského, který se vracel z pole, a naložili mu kříž, aby ho nesl za Ježíšem.</verse>
        <verse osisID='Luke.23.27'>Šlo za ním veliké množství lidu i mnoho žen, které nad ním plakaly a naříkaly.</verse>
        <verse osisID='Luke.23.28'>Ježíš se k nim obrátil: "Dcery jeruzalémské, neplačte nade mnou, ale nad sebou a nad svými dětmi.</verse>
        <verse osisID='Luke.23.29'>Hle, přicházejí dny, kdy lidé řeknou: ‚Blaze neplodným, jejichž lůna nerodila a jejichž prsy nekojily!'</verse>
        <verse osisID='Luke.23.30'>Tehdy řeknou horám: ‚Padněte na nás,' a kopcům: ‚Skryjte nás!'</verse>
        <verse osisID='Luke.23.31'>Když se toto děje se zeleným stromem, co se stane se suchým?"</verse>
        <verse osisID='Luke.23.32'>K popravě s ním vedli ještě další dva muže, zločince.</verse>
        <verse osisID='Luke.23.33'>Když přišli na místo zvané Lebka, ukřižovali ho tam, i ty zločince - jednoho po pravici a druhého po levici.</verse>
        <verse osisID='Luke.23.34'>Ježíš tehdy řekl: "Otče, odpusť jim, vždyť nevědí, co dělají!" Vojáci zatím losovali o jeho šaty.</verse>
        <verse osisID='Luke.23.35'>Lid stál a díval se. Kromě jiných se mu vysmívali také vůdcové: "Jiné zachránil, tak ať zachrání sám sebe, když je to Mesiáš, ten Boží Vyvolený!"</verse>
        <verse osisID='Luke.23.36'>Vojáci se mu posmívali také. Přistupovali, nabízeli mu ocet</verse>
        <verse osisID='Luke.23.37'>a říkali: "Zachraň se, jestli jsi židovský král!"</verse>
        <verse osisID='Luke.23.38'>Visel nad ním totiž nápis: TOTO JE JEŽÍŠ, ŽIDOVSKÝ KRÁL.</verse>
        <verse osisID='Luke.23.39'>Jeden ze zločinců, kteří tam viseli, se mu vysmíval: "Když jsi Mesiáš, zachraň sebe i nás!"</verse>
        <verse osisID='Luke.23.40'>Ten druhý ho však okřikl: "To se ani Boha nebojíš? Máš stejný trest jako on,</verse>
        <verse osisID='Luke.23.41'>ale my dostáváme spravedlivou odplatu za své skutky, kdežto tenhle nic zlého neudělal!"</verse>
        <verse osisID='Luke.23.42'>Potom řekl Ježíšovi: "Vzpomeň si na mě, až přijdeš do svého království."</verse>
        <verse osisID='Luke.23.43'>Ježíš mu odpověděl: "Amen, říkám ti, dnes budeš se mnou v ráji."</verse>
        <verse osisID='Luke.23.44'>Okolo poledne se po celé zemi setmělo až do tří hodin odpoledne.</verse>
        <verse osisID='Luke.23.45'>Slunce se zatmělo a chrámová opona se roztrhla vpůli.</verse>
        <verse osisID='Luke.23.46'>Ježíš hlasitě zvolal: "Otče, do tvých rukou svěřuji svého ducha!" Po těch slovech vydechl naposled.</verse>
        <verse osisID='Luke.23.47'>Když setník uviděl, co se stalo, vzdal slávu Bohu a řekl: "Ten člověk byl jistě spravedlivý!"</verse>
        <verse osisID='Luke.23.48'>Všichni v zástupu, který se sešel k té podívané, se při pohledu na to, co se stalo, bili do prsou a odcházeli pryč.</verse>
        <verse osisID='Luke.23.49'>Všichni jeho přátelé, i ženy, které ho doprovázely z Galileje, stáli opodál a všechno to viděli.</verse>
        <verse osisID='Luke.23.50'>Jeden člen Rady, dobrý a spravedlivý muž jménem Josef,</verse>
        <verse osisID='Luke.23.51'>nesouhlasil s Radou a jejím činem. Byl z judského města Arimatie a také očekával Boží království.</verse>
        <verse osisID='Luke.23.52'>Šel za Pilátem a vyžádal si Ježíšovo tělo.</verse>
        <verse osisID='Luke.23.53'>Sňal je, zavinul do plátna a pochoval ho do vytesané hrobky, do níž ještě nebyl nikdo pochován.</verse>
        <verse osisID='Luke.23.54'>Byl den příprav a blížil se začátek soboty.</verse>
        <verse osisID='Luke.23.55'>Přidaly se k němu i ženy, které s Ježíšem přišly z Galileje. Viděly hrob i to, jak bylo tělo pochováno.</verse>
        <verse osisID='Luke.23.56'>Vrátily se domů, připravily vonné oleje a masti, pak ale podle přikázání zachovaly sobotní odpočinek.</verse>
      </chapter>
      <chapter osisID='Luke.24'>
        <verse osisID='Luke.24.1'>Brzy ráno prvního dne v týdnu vzaly připravené vonné masti a vydaly se s dalšími ženami ke hrobu.</verse>
        <verse osisID='Luke.24.2'>Našly však kámen odvalený od hrobu,</verse>
        <verse osisID='Luke.24.3'>a když vešly dovnitř, nenašly tělo Pána Ježíše.</verse>
        <verse osisID='Luke.24.4'>Nevěděly, co si o tom myslet, když vtom před nimi stanuli dva muži v zářícím rouchu.</verse>
        <verse osisID='Luke.24.5'>Vylekané ženy sklonily tváře k zemi, ale oni jim řekli: "Proč hledáte živého mezi mrtvými?</verse>
        <verse osisID='Luke.24.6'>Není tu, vstal! Vzpomeňte si, jak vám ještě v Galileji říkal:</verse>
        <verse osisID='Luke.24.7'>‚Syn člověka musí být vydán do rukou hříšných lidí a být ukřižován, ale třetího dne vstane z mrtvých.'"</verse>
        <verse osisID='Luke.24.8'>Tehdy si vzpomněly na jeho slova,</verse>
        <verse osisID='Luke.24.9'>a když se vrátily od hrobu, vyprávěly to všechno jedenácti učedníkům i všem ostatním.</verse>
        <verse osisID='Luke.24.10'>Byly to Marie Magdaléna, Johana, Marie Jakubova a ostatní, které byly s nimi. Řekly to apoštolům,</verse>
        <verse osisID='Luke.24.11'>ale oni ta slova považovali za tlachání a nevěřili jim.</verse>
        <verse osisID='Luke.24.12'>Petr však vstal a rozběhl se ke hrobu. Když se naklonil dovnitř, spatřil tam jen plátna. Vrátil se tedy domů v údivu nad tím, co se stalo.</verse>
        <verse osisID='Luke.24.13'>Téhož dne se dva z nich vydali do vesnice jménem Emauzy, vzdálené od Jeruzaléma šedesát honů,</verse>
        <verse osisID='Luke.24.14'>a povídali si o všem, co se stalo.</verse>
        <verse osisID='Luke.24.15'>Zatímco si povídali a probírali to, sám Ježíš se přiblížil a připojil se k nim.</verse>
        <verse osisID='Luke.24.16'>Něco však bránilo jejich očím, aby ho poznali.</verse>
        <verse osisID='Luke.24.17'>Ježíš se jich zeptal: "O čem si to cestou povídáte, že jste tak smutní?"</verse>
        <verse osisID='Luke.24.18'>Jeden z nich, jménem Kleofáš, mu odpověděl: "Ty jsi snad jediný návštěvník Jeruzaléma, který neví o tom, co se tam v těchto dnech stalo!"</verse>
        <verse osisID='Luke.24.19'>"O čem?" zeptal se jich. "O Ježíši Nazaretském," odvětili. "Byl to prorok mocný ve skutcích i slovech před Bohem i přede vším lidem.</verse>
        <verse osisID='Luke.24.20'>Vrchní kněží a naši vůdcové ho vydali, aby byl odsouzen k smrti, a nechali ho ukřižovat.</verse>
        <verse osisID='Luke.24.21'>My jsme ale doufali, že to je on, kdo má vykoupit Izrael. Navíc je to už třetí den, co se to všechno stalo.</verse>
        <verse osisID='Luke.24.22'>Také nás překvapily některé z našich žen. Ráno byly u hrobu</verse>
        <verse osisID='Luke.24.23'>a nenašly jeho tělo. Pak přišly a říkaly, že dokonce měly vidění. Andělé jim prý řekli, že žije.</verse>
        <verse osisID='Luke.24.24'>Někteří z našich šli ke hrobu a našli všechno tak, jak to ženy vyprávěly, ale jeho neviděli."</verse>
        <verse osisID='Luke.24.25'>Tehdy jim řekl: "Jak jste nechápaví! Jak je vám zatěžko věřit všemu, co pověděli proroci!</verse>
        <verse osisID='Luke.24.26'>Copak to všechno nemusel Mesiáš vytrpět, než vejde do své slávy?"</verse>
        <verse osisID='Luke.24.27'>Počínaje Mojžíšem a všemi proroky jim pak vykládal, co o něm bylo napsáno ve všech Písmech.</verse>
        <verse osisID='Luke.24.28'>Když došli k vesnici, do níž mířili, naznačil, že půjde dál.</verse>
        <verse osisID='Luke.24.29'>Oni ho však přemlouvali: "Zůstaň s námi, už se připozdívá; chýlí se už k večeru." Šel tedy dovnitř, že s nimi zůstane.</verse>
        <verse osisID='Luke.24.30'>Když byli za stolem, vzal chléb, požehnal, lámal a podával jim.</verse>
        <verse osisID='Luke.24.31'>Vtom se jim otevřely oči a poznali ho, ale on jim náhle zmizel.</verse>
        <verse osisID='Luke.24.32'>Tehdy jeden druhému řekli: "Copak nám nehořelo srdce, když s námi na cestě mluvil a otvíral nám Písma?"</verse>
        <verse osisID='Luke.24.33'>Ihned vstali a vrátili se do Jeruzaléma. Tam našli oněch jedenáct shromážděných s ostatními,</verse>
        <verse osisID='Luke.24.34'>jak říkají: "Pán opravdu vstal z mrtvých. Ukázal se Šimonovi!"</verse>
        <verse osisID='Luke.24.35'>Vyprávěli jim tedy, co se jim stalo na cestě a jak se jim dal poznat při lámání chleba.</verse>
        <verse osisID='Luke.24.36'>Zatímco o tom mluvili, stanul uprostřed nich Ježíš. "Pokoj vám," řekl.</verse>
        <verse osisID='Luke.24.37'>Oni si ale v hrozném úleku mysleli, že vidí ducha.</verse>
        <verse osisID='Luke.24.38'>Řekl jim tedy: "Proč jste tak vylekaní? Proč jste na pochybách?</verse>
        <verse osisID='Luke.24.39'>Podívejte se na mé ruce a nohy - jsem to já! Dotkněte se mě a přesvědčte se: duch přece nemá maso a kosti; jak vidíte, já je mám!"</verse>
        <verse osisID='Luke.24.40'>Po těch slovech jim ukázal ruce i nohy.</verse>
        <verse osisID='Luke.24.41'>Když stále nemohli samou radostí uvěřit a jen se divili, zeptal se jich: "Máte tu něco k jídlu?"</verse>
        <verse osisID='Luke.24.42'>Podali mu tedy kus pečené ryby,</verse>
        <verse osisID='Luke.24.43'>on si ji vzal a pojedl před nimi.</verse>
        <verse osisID='Luke.24.44'>Potom jim řekl: "Právě o tomto jsem mluvil, dokud jsem ještě byl s vámi: Musí se naplnit všechno, co je o mně psáno v Mojžíšově zákoně, v Prorocích a Žalmech."</verse>
        <verse osisID='Luke.24.45'>Tehdy jim otevřel mysl, aby porozuměli Písmům.</verse>
        <verse osisID='Luke.24.46'>Řekl jim: "Tak je psáno - Mesiáš musel trpět a třetího dne vstát z mrtvých.</verse>
        <verse osisID='Luke.24.47'>Počínaje od Jeruzaléma pak v jeho jménu musí být kázáno pokání a odpuštění hříchů všem národům.</verse>
        <verse osisID='Luke.24.48'>Vy jste toho svědkové.</verse>
        <verse osisID='Luke.24.49'>Hle, já na vás sešlu zaslíbení svého Otce. Zůstaňte ale ve městě, dokud nebudete oblečeni mocí shůry."</verse>
        <verse osisID='Luke.24.50'>Potom je odvedl až k Betanii. Zvedl ruce, aby jim požehnal,</verse>
        <verse osisID='Luke.24.51'>a zatímco jim žehnal, začal se jim vzdalovat, jak byl unášen vzhůru do nebe.</verse>
        <verse osisID='Luke.24.52'>Klaněli se mu a potom se s velikou radostí vrátili do Jeruzaléma.</verse>
        <verse osisID='Luke.24.53'>Všechen čas trávili v chrámu, kde oslavovali Boha.</verse>
      </chapter>
    </div></osisText>
</osis>