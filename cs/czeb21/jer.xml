<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Jer'>
      <chapter osisID='Jer.1'>
        <verse osisID='Jer.1.1'>Slova Jeremiáše, syna Chilkiášova, jednoho z kněží v Anatotu v kraji Benjamín.</verse>
        <verse osisID='Jer.1.2'>Ve třináctém roce vlády judského krále Jošiáše, syna Amonova, dostal slovo Hospodinovo</verse>
        <verse osisID='Jer.1.3'>a to pokračovalo během vlády judského krále Joakima, syna Jošiášova, a až do konce jedenáctého roku judského krále Cidkiáše, syna Jošiášova, totiž do vystěhování Jeruzaléma v pátém měsíci.</verse>
        <verse osisID='Jer.1.4'>Dostal jsem slovo Hospodinovo:</verse>
        <verse osisID='Jer.1.5'>"Než jsem tě zformoval v matčině lůně, znal jsem tě. Ještě než jsi přišel na svět, posvětil jsem tě; národům učinil jsem tě prorokem."</verse>
        <verse osisID='Jer.1.6'>"Ach ne, Hospodine, Pane můj," zvolal jsem. "Neumím přece mluvit! Jsem ještě dítě!"</verse>
        <verse osisID='Jer.1.7'>"Neříkej, že jsi ještě dítě," odpověděl mi Hospodin, "ale jdi, kamkoli tě pošlu, a říkej, cokoli ti přikážu.</verse>
        <verse osisID='Jer.1.8'>Neboj se jich - vždyť já jsem s tebou, abych tě vysvobozoval, praví Hospodin."</verse>
        <verse osisID='Jer.1.9'>Tehdy Hospodin vztáhl ruku, dotkl se mých úst a řekl mi: "Hle, vložil jsem ti do úst svá slova.</verse>
        <verse osisID='Jer.1.10'>Pohleď, dnes tě ustanovuji nad národy a královstvími, abys vyvracel a podvracel, ničil a bořil a abys budoval a sázel."</verse>
        <verse osisID='Jer.1.11'>Dostal jsem slovo Hospodinovo: "Co vidíš, Jeremiáši?" "Vidím prut mandloně," odpověděl jsem.</verse>
        <verse osisID='Jer.1.12'>"Vidíš dobře," řekl mi Hospodin, "neboť já bdím nad svým slovem, abych je vykonal."</verse>
        <verse osisID='Jer.1.13'>Znovu jsem dostal slovo Hospodinovo: "Co vidíš?" "Vidím vroucí kotel," odpověděl jsem, "jak se naklání od severu."</verse>
        <verse osisID='Jer.1.14'>"Od severu se valí neštěstí na všechny obyvatele země," řekl mi Hospodin.</verse>
        <verse osisID='Jer.1.15'>"Hle, svolávám všechny kmeny severních království, praví Hospodin. Přijdou a postaví své trůny proti branám Jeruzaléma; obklíčí dokola jeho hradby i všechna judská města.</verse>
        <verse osisID='Jer.1.16'>Odsoudím je za všechno jejich zlo, za to, že mě opustili, za to, že cizím bohům pálili kadidlo a dílu svých rukou se klaněli.</verse>
        <verse osisID='Jer.1.17'>Ty si však vyhrň rukávy! Vstaň a řekni jim, cokoli ti přikážu. Neděs se jich, nebo tě před nimi zděsím.</verse>
        <verse osisID='Jer.1.18'>Hle, dnes jsem tě učinil opevněným městem, železným sloupem a bronzovou hradbou proti celé judské zemi - proti jejím králům, jejím velmožům, jejím kněžím i jejímu lidu.</verse>
        <verse osisID='Jer.1.19'>Budou proti tobě bojovat, ale nepřemohou tě - vždyť já jsem s tebou, abych tě vysvobozoval, praví Hospodin."</verse>
      </chapter>
      <chapter osisID='Jer.2'>
        <verse osisID='Jer.2.1'>Dostal jsem slovo Hospodinovo:</verse>
        <verse osisID='Jer.2.2'>"Jdi a volej, ať to Jeruzalém slyší - Tak praví Hospodin: Vzpomínám, jak jsi v mládí byla oddaná, jak jsi milovala jako nevěsta, jak jsi mě následovala pouští, v tom nehostinném kraji.</verse>
        <verse osisID='Jer.2.3'>Izrael býval Hospodinu svatý, byl prvotinou jeho úrody; všichni, kdo jej hltali, bývali potrestáni a přišlo na ně neštěstí, praví Hospodin."</verse>
        <verse osisID='Jer.2.4'>Slyšte slovo Hospodinovo, dome Jákobův, všechny rodiny Izraelova domu!</verse>
        <verse osisID='Jer.2.5'>Tak praví Hospodin: "Co na mně vaši otcové našli špatného, že ode mě odešli tak daleko? Marnost následovali a marností se stali.</verse>
        <verse osisID='Jer.2.6'>Už se neptali: ‚Kde je Hospodin, který nás vyvedl z Egypta, který nás provázel na poušti zemí pustou a plnou jam, zemí sucha a stínu smrti, zemí, kterou se nechodí, kde není ani živáčka?'</verse>
        <verse osisID='Jer.2.7'>Vedl jsem vás do země krásné jako sad, abyste požívali dary, které plodila. Vy jste však přišli a zprznili mou zemi, zohavili jste mé dědictví!</verse>
        <verse osisID='Jer.2.8'>Ani kněží se neptali: ‚Kde je Hospodin?' Znalci Zákona mě neznali, pastýři lidu mě zradili, proroci prorokovali při Baalovi, následovali nesmysly.</verse>
        <verse osisID='Jer.2.9'>Proto vás znovu obviňuji, praví Hospodin, a ještě i vaše vnuky obviním.</verse>
        <verse osisID='Jer.2.10'>Jeďte se podívat na středomořské ostrovy, pošlete někoho k beduínům na poušti; dobře se podívejte a zvažte to: Kdy se co takového stalo?</verse>
        <verse osisID='Jer.2.11'>Vyměnil nějaký národ své bohy, i když to žádní bozi nebyli? Můj lid ale svou Slávu vyměnil za nesmysly!</verse>
        <verse osisID='Jer.2.12'>Zděste se, nebesa, otřásejte se hrůzou nad tím, co se stalo, praví Hospodin.</verse>
        <verse osisID='Jer.2.13'>Můj lid totiž spáchal dvojí zlo: Opustili mne, pramen živých vod, a vykopali si své rozpukané nádrže, ze kterých voda vyteče.</verse>
        <verse osisID='Jer.2.14'>Copak je Izrael otrok? Copak se narodil jako čeledín? Proč se tedy stal kořistí?</verse>
        <verse osisID='Jer.2.15'>Vrčeli a řvali nad ním lvi; jeho zem zpustošili, města spálili, takže v nich nikdo nebydlí.</verse>
        <verse osisID='Jer.2.16'>Z Memfisu a Dafné přišli muži, kteří ti lebku rozbili.</verse>
        <verse osisID='Jer.2.17'>Copak si za to nemůžeš sama? Opustilas Hospodina, svého Boha, tenkrát, když s tebou putoval.</verse>
        <verse osisID='Jer.2.18'>Co z toho máš, chodit do Egypta - aby ses vody z Nilu napila? Co z toho máš, do Asýrie cestovat - aby ses napila z řeky Eufrat?</verse>
        <verse osisID='Jer.2.19'>Za vyučenou ti dá špatnost tvá, tvé odvrácení tě vytrestá. Poznáš a uvidíš, jak zle a trpce chutná, žes opustila Hospodina, svého Boha, a bázeň přede mnou jsi ztratila, praví Hospodin, Pán zástupů.</verse>
        <verse osisID='Jer.2.20'>Své jho jsi už dávno rozlámala, své postroje jsi strhala: ‚Nebudu sloužit!' říkalas. Na kdejakém vyšším návrší a pod kdejakým stromem košatým se ale válíš jako nevěstka.</verse>
        <verse osisID='Jer.2.21'>Já jsem tě sázel jako výbornou révu z nejušlechtilejších sazenic. Jak ses mi mohla takhle zvrhnout v plané křoví, jež mi nepatří?</verse>
        <verse osisID='Jer.2.22'>I kdyby ses mýdlem vydrhla a louhu přidala sebevíc, skvrna tvé viny přede mnou zůstává, praví Panovník Hospodin.</verse>
        <verse osisID='Jer.2.23'>Jak můžeš říkat: ‚Jsem bez poskvrny, nechodila jsem za baaly.' Jen se podívej, cos prováděla v Údolí, nad tím, cos páchala, se zamysli! Jsi velbloudice pádící svými cestami,</verse>
        <verse osisID='Jer.2.24'>divoká oslice, zvyklá na poušti. Jakmile lačně zavětříš, kdo zadrží tvůj chtíč? Kdokoli po ní v čas říje zatouží, najde ji snadno, bez námahy.</verse>
        <verse osisID='Jer.2.25'>Dej pozor, ať si neuchodíš nohy a ať se žízní neumoříš. ‚Ne ne,' odpovídáš, ‚marné řeči! Miluji cizí a půjdu za nimi!'</verse>
        <verse osisID='Jer.2.26'>Jako má hanbu přistižený zloděj, tak je hanebný celý dům Izraele se svými králi a velmoži i s kněžími a proroky.</verse>
        <verse osisID='Jer.2.27'>Dřevo oslovují: ‚Otče náš,' kameni říkají: ‚Jsi má rodička.' Ukazují mi záda, a ne tvář, jakmile je však stihne bída, volají: ‚Přijď a zachraň nás!'</verse>
        <verse osisID='Jer.2.28'>Kde jsou ti tví bohové, které sis pořídil? Jen ať tě přijdou z tvé bídy zachránit! Máš přece tolik bohů, Judo - jednoho boha na každé město!</verse>
        <verse osisID='Jer.2.29'>Z čeho mě chcete obvinit? Všichni jste mě zradili, praví Hospodin.</verse>
        <verse osisID='Jer.2.30'>Nadarmo jsem bil váš lid, nedal se poučit. Své proroky jste mečem hubili jako nenasytní lvi."</verse>
        <verse osisID='Jer.2.31'>Vy jedno pokolení, pohleďte, co praví Hospodin: "Jsem snad Izraeli pouští? Zemí temnoty? Proč můj lid říká: ‚Jsme volní! Chodit za tebou? Už nikdy!'</verse>
        <verse osisID='Jer.2.32'>Zapomene snad dívka na svůj šperk? Zapomene se nevěsta obléci ke svatbě? Můj lid však na mě zapomněl - kolik už je to let?</verse>
        <verse osisID='Jer.2.33'>Jak jsi šikovná v honbě za milováním! I nejhorší coury teď můžeš poučit.</verse>
        <verse osisID='Jer.2.34'>Roucho máš potřísněné krví ubohých, ne přistižených lupičů, ale nevinných. A při tom všem</verse>
        <verse osisID='Jer.2.35'>ještě říkáš: ‚Jsem nevinná. Jeho hněv se mi vyhýbá!' Nuže, budu tě soudit za tvá slova, prý: ‚Já jsem nehřešila.'</verse>
        <verse osisID='Jer.2.36'>Proč stále někam chodíš a stále měníš směr? Jako ses zklamala v Asýrii, zklameš se Egyptem.</verse>
        <verse osisID='Jer.2.37'>I odtud odejdeš s hlavou v dlaních. Hospodin zavrhl ty tvé opory, žádnou pomoc u nich nenajdeš."</verse>
      </chapter>
      <chapter osisID='Jer.3'>
        <verse osisID='Jer.3.1'>"Řekněme, že někdo propustí manželku, ta od něj odejde a vdá se za jiného. Copak se k ní může zase vrátit? Tím by se země hrozně poskvrnila! Tys ale smilnila s tolika milenci, a chceš se ke mně vrátit?" praví Hospodin.</verse>
        <verse osisID='Jer.3.2'>"Jen se rozhlédni kolem dokola: Na kterém holém vršku ses neválela? Čekalas na milence někde u cesty, jako beduín vysedává na poušti. Svým smilstvem a svou zkažeností jsi poskvrnila zemi!</verse>
        <verse osisID='Jer.3.3'>Když potom přestal padat liják a nepřišel ani jarní déšť, byla jsi zatvrzelá jako coura, odmítala ses zastydět.</verse>
        <verse osisID='Jer.3.4'>A teď mi ještě říkáš: ‚Otče, od mládí jsi mě provázel!</verse>
        <verse osisID='Jer.3.5'>Snad se nebudeš hněvat věčně? Zůstaneš navždy rozzloben?' Takto mluvíš, a přitom hle - pácháš zlo, jak jen dovedeš!"</verse>
        <verse osisID='Jer.3.6'>Za dnů krále Jošiáše mi Hospodin řekl: "Vidíš, co provádí ta poběhlice Izrael? Tahá se na kdejaký vyšší kopec a pod kdejaký košatý strom, aby tam smilnila.</verse>
        <verse osisID='Jer.3.7'>Říkal jsem si, že po všem, co provedla, se vrátí ke mně, ale nevrátila se. Viděla to její sestra, zrádkyně Juda.</verse>
        <verse osisID='Jer.3.8'>Viděla, že jsem tu poběhlici Izrael kvůli všemu jejímu cizoložství propustil a dal jí rozlukový list. Její sestra, ta zrádkyně Juda, se toho ale nelekla a odešla smilnit i ona.</verse>
        <verse osisID='Jer.3.9'>Svým lehkovážným smilstvem poskvrnila zem, když cizoložila s kamením a dřevem.</verse>
        <verse osisID='Jer.3.10'>Ani po tom všem se ale ta její sestra, ta zrádkyně Juda, ke mně nevrátila celým srdcem - pouze falešně, praví Hospodin."</verse>
        <verse osisID='Jer.3.11'>Hospodin mi řekl: "I ta poběhlice Izrael vypadá nevinně vedle Judy, té zrádkyně.</verse>
        <verse osisID='Jer.3.12'>Jdi a volej tato slova směrem na sever: Izraeli, ty poběhlice, vrať se, praví Hospodin; nebudu už na vás hledět s nevolí. Jsem přece milosrdný, praví Hospodin, a nehněvám se navěky.</verse>
        <verse osisID='Jer.3.13'>Jen uznej, že ses provinila, žes byla Hospodinu, svému Bohu, nevěrná, že jsi stále jen za cizími běhala pod kdejaký strom košatý, mě jsi však neposlouchala, praví Hospodin.</verse>
        <verse osisID='Jer.3.14'>Vraťte se, můj odvrácený lide, praví Hospodin, vždyť já jsem vaším manželem. Přijmu vás, po jednom z města, po dvou z rodiny a přivedu vás na Sion.</verse>
        <verse osisID='Jer.3.15'>Dám vám pastýře podle svého srdce a ti vás budou pást moudře a rozumně.</verse>
        <verse osisID='Jer.3.16'>A tehdy, až se ve své zemi rozmnožíte a rozmůžete, praví Hospodin, v těch dnech už nebude ani zmínky o Truhle Hospodinovy smlouvy. Ani na mysl už nepřijde, nikdo si na ni nevzpomene; nikomu nebude chybět a nebude se znovu vyrábět.</verse>
        <verse osisID='Jer.3.17'>V ten čas nazvou Jeruzalém Hospodinovým trůnem a budou se tam scházet všechny národy - k Hospodinovu jménu v Jeruzalémě. Už se nebudou řídit svým zarputilým a zlým srdcem.</verse>
        <verse osisID='Jer.3.18'>V těch dnech přijde dům Judy k domu Izraele a vydají se společně ze země na severu do země, kterou jsem dal za dědictví vašim otcům.</verse>
        <verse osisID='Jer.3.19'>Říkal jsem si: Jak rád bych tě počítal za svůj lid a dal ti za dědictví tu krásnou zemi, nejcennější skvost mezi národy! Říkal jsem si, že mě budeš nazývat ‚Otče' a neodvrátíš se ode mě.</verse>
        <verse osisID='Jer.3.20'>Vy jste mi ale, dome Izraele, byli nevěrní jako žena nevěrná svému druhovi, praví Hospodin."</verse>
        <verse osisID='Jer.3.21'>Na holých vrších je slyšet křik - synové Izraele s pláčem žadoní, protože svou cestu zkřivili a na Hospodina, svého Boha, nedbali.</verse>
        <verse osisID='Jer.3.22'>"Vraťte se, mé odvrácené děti, já vaše odvrácení uzdravím." Hle - jdeme k tobě, už jsme tu! Ty, Hospodine, jsi náš Bůh!</verse>
        <verse osisID='Jer.3.23'>Ano, ten povyk na výšinách i horách je pouhý klam. Ano, v Hospodinu, našem Bohu, je pro Izrael záchrana!</verse>
        <verse osisID='Jer.3.24'>Co těžce vydobyli naši otcové, to nám "Hanba" hltala už od mládí. Přišli jsme o jejich ovce i dobytek stejně jako o syny a o dcery.</verse>
        <verse osisID='Jer.3.25'>Proto teď uléháme v hanbě a potupou jsme přikryti. Proti Hospodinu, svému Bohu, jsme hřešili jak my, tak naši otcové, od mládí až do dnešního dne a Hospodina, svého Boha, jsme neposlouchali.</verse>
      </chapter>
      <chapter osisID='Jer.4'>
        <verse osisID='Jer.4.1'>"Kéž by ses, Izraeli, vrátil, praví Hospodin, kéž by ses ke mně navrátil! Kéž bys mi své nechutnosti odklidil z očí a víc už nebloudil!</verse>
        <verse osisID='Jer.4.2'>Kéž bys v pravdě, soudu a spravedlnosti přísahal: ‚Jakože žije Hospodin!' Pak by si jeho jménem žehnaly národy a jím se chlubily."</verse>
        <verse osisID='Jer.4.3'>Toto praví Hospodin obyvatelům Judy a Jeruzaléma: "Zorejte zemi ležící ladem a nesejte už do trní.</verse>
        <verse osisID='Jer.4.4'>Pro Hospodina se obřežte, obřežte svá srdce, lide judský a obyvatelé jeruzalémští, ať můj hněv nevyšlehne plamenem, ať se nerozpálí vašimi zločiny, takže by nešel uhasit."</verse>
        <verse osisID='Jer.4.5'>"Oznamte to v Judsku, rozhlaste v Jeruzalémě, po celé zemi ať troubí polnice, volejte ze všech sil a říkejte: ‚Shromážděte se! Prchněme do opevněných měst!'</verse>
        <verse osisID='Jer.4.6'>Na Sion namiřte korouhev: Rychle do bezpečí! Nestůjte! Od severu totiž přivádím neštěstí, strašné ničení.</verse>
        <verse osisID='Jer.4.7'>Lev vyskočil ze své houštiny, hubitel národů vyrazil. Vydal se ze své domoviny, aby tvou zemi zpustošil. Z tvých měst zbudou pouhé trosky, v nichž nikdo nebydlí.</verse>
        <verse osisID='Jer.4.8'>Proto se oblečte pytlem, naříkejte a truchlete: ‚Hospodinův planoucí hněv nás nemine!'</verse>
        <verse osisID='Jer.4.9'>Toho dne, praví Hospodin, se zhroutí král i velmoži; kněží budou tehdy zděšeni a proroci hrůzou oněmí."</verse>
        <verse osisID='Jer.4.10'>"Ach ne, Hospodine, Pane můj!" zvolal jsem. "Jak jsi mohl tento lid a Jeruzalém tak podvést? Prý: ‚Budete žít v pokoji,' a přitom nám na hrdlo sahá meč!"</verse>
        <verse osisID='Jer.4.11'>V ten čas bude tomuto lidu i Jeruzalému řečeno: "Od holých vrchů na poušti se žene žhavý vichr na můj lid. Ne aby převíval zrní a ne aby čistil -</verse>
        <verse osisID='Jer.4.12'>na to je příliš silný. Přichází ode mě. To já teď nad nimi vynesu rozsudek."</verse>
        <verse osisID='Jer.4.13'>Už se žene jako mraky, jeho vozy jako vichřice, koně rychlejší než orli - běda, je s námi konec!</verse>
        <verse osisID='Jer.4.14'>"Omyj své srdce od zla, Jeruzaléme, a budeš zachráněn. Jak dlouho ještě budeš přemýšlet zvráceně?</verse>
        <verse osisID='Jer.4.15'>Hlasatel z Danu už je slyšet, z pohoří Efraim jde zlá zvěst.</verse>
        <verse osisID='Jer.4.16'>Oznamte národům: ‚Už jsou tu!' Ohlaste Jeruzalému: ‚Zdaleka tě přišli oblehnout, proti judským městům se rozkřiknou!'</verse>
        <verse osisID='Jer.4.17'>Obklíčili Jeruzalém jako hlídači pole, neboť se vzbouřil proti mně, praví Hospodin.</verse>
        <verse osisID='Jer.4.18'>To ty tvé způsoby a tvé skutky ti to zavinily. To je tvé neštěstí, ano tak trpké, zasáhne tě přímo do srdce!"</verse>
        <verse osisID='Jer.4.19'>Bolí, bolí mě to v břiše! Bolestí svíjím se! Srdce mám sevřené, mé srdce se chvěje - nemohu zůstat mlčet! Slyšíš, má duše, hlas polnice? Troubí na poplach, do boje!</verse>
        <verse osisID='Jer.4.20'>Pohromu stíhá pohroma, celá země je zničena. Má vlast je náhle v sutinách, můj domov je ten tam.</verse>
        <verse osisID='Jer.4.21'>Jak dlouho uvidím válečné prapory? Jak dlouho uslyším troubit polnici?</verse>
        <verse osisID='Jer.4.22'>"Můj lid se musel zbláznit - už mě neznají. Jsou jako hloupé děti - rozum nemají. Ve zlu jsou velmi šikovní, konat dobro však neumí."</verse>
        <verse osisID='Jer.4.23'>Viděl jsem zemi - hle, pustá a prázdná, vzhlédl jsem k nebi - bylo bez světla.</verse>
        <verse osisID='Jer.4.24'>Viděl jsem hory - celé se chvěly, otřásaly se všechny pahorky.</verse>
        <verse osisID='Jer.4.25'>Viděl jsem a hle - nikde ani člověk a všichni ptáci zmizeli.</verse>
        <verse osisID='Jer.4.26'>Viděl jsem - a hle, sad se stal pouští, všechna města padla před Hospodinem, když vzplanul jeho hněv!</verse>
        <verse osisID='Jer.4.27'>Tak praví Hospodin: "Z celé země zbudou sutiny, i když ji zcela nezničím.</verse>
        <verse osisID='Jer.4.28'>A proto bude země truchlit i nebe nahoře se do tmy zahalí; co jsem řekl, totiž nevezmu zpátky, co jsem rozhodl, to nezměním."</verse>
        <verse osisID='Jer.4.29'>Jakmile zaslechli jezdce a lukostřelce, každé město se dalo na útěk. Do houští lezli, na skály šplhali, každé město je opuštěné, nezůstal ani človíček.</verse>
        <verse osisID='Jer.4.30'>Co si však, nebožačko, počneš ty? Vezmeš si šarlatové šaty? Zlatými šperky se ozdobíš? Budeš si řasenkou líčit oči? Zbytečné krášlení! Tví milenci tebou pohrdají, chystají se tě zavraždit!</verse>
        <verse osisID='Jer.4.31'>Slyším křik jakoby ženy v bolestech, jako když matka rodí poprvé - křik sténající Dcery sionské, jež vzpíná ruce: "Běda mi! Život mě opouští před vrahy!"</verse>
      </chapter>
      <chapter osisID='Jer.5'>
        <verse osisID='Jer.5.1'>"Projděte jeruzalémské ulice, dívejte se a pátrejte, prohledejte jeho tržiště. Najdete-li někoho, kdo dbá na právo a usiluje o věrnost, pak Jeruzalému prominu.</verse>
        <verse osisID='Jer.5.2'>I když říkají: ‚Jakože Hospodin žije,' stejně přísahají křivě!"</verse>
        <verse osisID='Jer.5.3'>Ty ale, Hospodine, přece jistě očima pátráš po věrnosti. Bil jsi je, ale necítili bolest, hubils je, ale nedali se poučit. Tváře zatvrdili víc než kámen, vrátit se odmítli.</verse>
        <verse osisID='Jer.5.4'>Řekl jsem si: Jsou to jen chudáci; chovají se jako blázni, protože Hospodinovu cestu neznají, nevědí, co jejich Bůh nařídil.</verse>
        <verse osisID='Jer.5.5'>Půjdu raději za mocnými a s nimi promluvím; ti přece Hospodinovu cestu znají, ti vědí, co jejich Bůh nařídil. Jenže ti také jeden jako druhý své jho rozlámali, postroje ze sebe strhali.</verse>
        <verse osisID='Jer.5.6'>Proto se na ně z lesa vrhne lev, vlk z pustiny je rozsápe, leopard bude číhat u jejich měst a roztrhá každého, kdo vyjde ven. Už bylo příliš jejich vzpour, jejich nevěry už bylo dost!</verse>
        <verse osisID='Jer.5.7'>"Jak ti to mohu odpustit? Tví synové mě opustili a přísahají skrze nebohy. Jen co jsem je nasytil, odešli cizoložit, houfem se valí do domu nevěstky.</verse>
        <verse osisID='Jer.5.8'>Hřebci jedni vykrmení a vilní, po manželce bližního všichni řehtají.</verse>
        <verse osisID='Jer.5.9'>Copak je mohu nechat bez trestu? praví Hospodin. Copak je nemám stihnout pomstou, když je ten národ takový?</verse>
        <verse osisID='Jer.5.10'>Projděte jejich vinice a pustošte, ale nezničte je úplně. Odstraňte jejich výhonky, protože nejsou Hospodinovy.</verse>
        <verse osisID='Jer.5.11'>Proradně mě totiž zradili - jak dům Izraele, tak dům Judy, praví Hospodin."</verse>
        <verse osisID='Jer.5.12'>Popírali Hospodina se slovy: "To není on! Na nás nepřijde žádná bída, nepocítíme meč ani hladomor.</verse>
        <verse osisID='Jer.5.13'>Proroci jen tak do větru žvaní, nemají žádné poselství - ať se to stane jim samotným!"</verse>
        <verse osisID='Jer.5.14'>Nuže, tak praví Hospodin, Bůh zástupů: "Protože říkají takové věci, hle, já ti dám do úst slova jako oheň, jenž spálí jako dříví tento lid.</verse>
        <verse osisID='Jer.5.15'>Hle, dome Izraele, přivedu na vás národ zdaleka, praví Hospodin. Národ prastarý je to, národ odvěký, národ, jehož jazyk neznáš, a nerozumíš, co říkají.</verse>
        <verse osisID='Jer.5.16'>Samí udatní hrdinové, jejich toulec zeje jako hrob.</verse>
        <verse osisID='Jer.5.17'>Pohltí tvou úrodu i tvůj chléb, pohltí tvé syny i tvé dcery, pohltí tvé ovce i tvůj dobytek, pohltí tvou révu i tvé fíkoví. Mečem dobude tvá opevněná města, na která ses tak spoléhal.</verse>
        <verse osisID='Jer.5.18'>Ale ani v těch dnech, praví Hospodin, s vámi neskoncuji.</verse>
        <verse osisID='Jer.5.19'>Až se budou ptát: ‚Proč nám to všechno Hospodin, náš Bůh, udělal?' odpovíš jim: ‚Protože jste mě opustili a sloužili jste ve své zemi cizím bohům, proto budete v jiné zemi sloužit cizákům.'</verse>
        <verse osisID='Jer.5.20'>Oznamte to v domě Jákobově, v Judsku to rozhlaste:</verse>
        <verse osisID='Jer.5.21'>Poslouchejte, vy nechápaví hlupáci, kteří mají oči, ale nevidí, mají uši, ale neslyší!</verse>
        <verse osisID='Jer.5.22'>Neměli byste mě mít v úctě? praví Hospodin. Neměli byste se přede mnou chvět? Moři jsem pískem vytyčil hranice nepřekročitelným, věčným zákonem. Bouří se moře, ale nic nezmůže, vlny burácejí, ale nevylijí se.</verse>
        <verse osisID='Jer.5.23'>Tento lid má však srdce odbojné a zpupné; odvrátili se a odešli.</verse>
        <verse osisID='Jer.5.24'>Ani je nenapadlo říci: ‚Mějme Hospodina, svého Boha, v úctě! On dává podzimní i jarní deště v pravý čas, zachovává nám týdny určené pro sklizeň.'</verse>
        <verse osisID='Jer.5.25'>Vaše viny to ale pokazily, vaše hříchy vás těch darů zbavily!</verse>
        <verse osisID='Jer.5.26'>V mém lidu se najdou zločinci, číhají schovaní jako ptáčníci, nastražili past, aby lidi lovili.</verse>
        <verse osisID='Jer.5.27'>Jako je plno ptáků v kleci, tak jsou jejich domy plné lsti. Takhle dosáhli moci a bohatství,</verse>
        <verse osisID='Jer.5.28'>vypasení jsou a otylí. Předhánějí se svými zločiny, o spravedlnost nestojí, práva sirotků neprosazují, nehájí chudé v jejich při.</verse>
        <verse osisID='Jer.5.29'>Copak je mohu nechat bez trestu? praví Hospodin. Copak je nemám stihnout pomstou, když je ten národ takový?</verse>
        <verse osisID='Jer.5.30'>Co se to v téhle zemi děje? Hrůza! Děs!</verse>
        <verse osisID='Jer.5.31'>Proroci prorokují lživě, kněží vládnou na vlastní pěst a můj lid to takhle miluje! Co si však počnete nakonec?"</verse>
      </chapter>
      <chapter osisID='Jer.6'>
        <verse osisID='Jer.6.1'>"Synové Benjamínovi, prchněte, z Jeruzaléma utečte! V Tekoji na roh zatrubte, dejte znamení nad Bet-keremem: Od severu se blíží neštěstí, strašné ničení!</verse>
        <verse osisID='Jer.6.2'>Ta přelíbezná pastvina, Dcera sionská, bude zničena.</verse>
        <verse osisID='Jer.6.3'>Přitáhnou k ní pastýři se svými stády, postaví své stany kolem ní a každý spase, na co natrefí.</verse>
        <verse osisID='Jer.6.4'>‚Připravte se k boji proti ní! Zaútočíme o poledni!' ‚Běda, den už se nachýlil, večer už vrhá dlouhý stín.'</verse>
        <verse osisID='Jer.6.5'>‚Zaútočíme tedy v noci! Zboříme jejich pevnosti!'"</verse>
        <verse osisID='Jer.6.6'>Tak praví Hospodin zástupů: "Kácejte les, proti Jeruzalému násep navršte! To je to město, které čeká trest - je naplněné útlakem!</verse>
        <verse osisID='Jer.6.7'>Jako ze studny tryská voda, tak z toho města tryská zloba. Útlak a zhouba se v něm rozléhá, jeho bolesti a rány mám stále před očima.</verse>
        <verse osisID='Jer.6.8'>Jeruzaléme, nech se napravit, jinak se od tebe odvrátím; jinak tě obrátím v sutiny, v zemi, jež není k bydlení."</verse>
        <verse osisID='Jer.6.9'>Tak praví Hospodin zástupů: "Proberte pozůstatek Izraele, jako když se paběrkuje vinice. Znovu prohrábni její ratolesti, jako když vinař sbírá hrozny."</verse>
        <verse osisID='Jer.6.10'>S kým ale mohu mluvit, koho varovat, aby slyšeli? Hle, mají neobřezané uši, vůbec neposlouchají! Hle, Hospodinovo slovo je uráží, nelíbí se jim!</verse>
        <verse osisID='Jer.6.11'>Jsem plný Hospodinova hněvu, zadržovat už ho nemohu. "Vylij ho tedy na děti v ulicích i tam, kde se baví mládenci. Vždyť budou zachváceni muži i s ženami, ba i starci, kteří dožili své dny.</verse>
        <verse osisID='Jer.6.12'>Jejich domy pak připadnou jiným spolu s poli a ženami, až vztáhnu ruku na všechny, kdo žijí v této zemi, praví Hospodin.</verse>
        <verse osisID='Jer.6.13'>Vždyť od nejmenších až po největší každý jen hledá mrzký zisk; od proroků až po kněží každý jen podvádí.</verse>
        <verse osisID='Jer.6.14'>Můj těžce poraněný lid léčí ledabylými slovy: ‚Klid, jen klid' - jenže klid není!</verse>
        <verse osisID='Jer.6.15'>Copak se za své ohavnosti nestydí? Ne, oni stud vůbec neznají, ani se nezačervenají. Proto padnou mezi padlými, zhroutí se v čas zúčtování, praví Hospodin."</verse>
        <verse osisID='Jer.6.16'>Tak praví Hospodin: "Zastavte se na cestách, rozhlédněte se, ptejte se po stezkách pradávných: Kde je ta dobrá cesta? Po ní jděte a vaše duše najdou odpočinutí. Vy jste však řekli: ‚Nepůjdem!'</verse>
        <verse osisID='Jer.6.17'>Ustanovil jsem nad vámi strážné: Dávejte pozor na zvuk polnice. Vy jste však řekli: ‚Nechceme!'</verse>
        <verse osisID='Jer.6.18'>Proto, národy, slyšte a buďte svědkové toho, co se jim stane.</verse>
        <verse osisID='Jer.6.19'>Slyš, země: Hle, přivádím na tento lid neštěstí, ovoce toho, jak smýšleli, neboť má slova neposlouchali a můj Zákon zavrhli.</verse>
        <verse osisID='Jer.6.20'>K čemu je mi to kadidlo ze Sáby, k čemu vonný puškvorec z dálné ciziny? Nemohu přijmout vaše zápaly, vaše oběti se mi nelíbí!"</verse>
        <verse osisID='Jer.6.21'>Nuže, tak praví Hospodin: "Hle, kladu tomuto lidu překážky, o které klopýtnou rodiče i děti, zahynou přátelé i sousedi."</verse>
        <verse osisID='Jer.6.22'>Tak praví Hospodin: "Hle, ze země na severu vojsko přichází, od konců světa zvedá se národ mohutný!</verse>
        <verse osisID='Jer.6.23'>Jsou vyzbrojeni luky a šavlemi, jsou krutí a soucit neznají, burácejí jak mořské vlny, ženou se na koních. Jak jeden muž jsou sšikovaní do boje, Dcero sionská, proti tobě!"</verse>
        <verse osisID='Jer.6.24'>Jakmile jsme o nich slyšeli, ruce nám ochably. Jsme přemoženi úzkostí, jako když na rodičku přijdou bolesti.</verse>
        <verse osisID='Jer.6.25'>Nevycházejte na pole! Na cestu nevyrážejte! Nepřítel třímá meč! Hrůza všude kolem!</verse>
        <verse osisID='Jer.6.26'>Můj lide, obleč se pytlem, svíjej se v popelu, naříkej jako nad jedináčkem v nejtrpčím smutku - vždyť na nás táhne zhoubce a v okamžiku bude tu!</verse>
        <verse osisID='Jer.6.27'>"Učinil jsem tě ve svém lidu prubířem, abys ho zkoumal a vyzkoušel, abys prověřil ryzost jejich cest.</verse>
        <verse osisID='Jer.6.28'>Všichni jsou to zatvrzelí buřiči, jako by byli z bronzu nebo železa; pomlouvají, kudy chodí, všichni jsou zvrhlost sama.</verse>
        <verse osisID='Jer.6.29'>Měchy dmýchají naplno, oheň už pohltil všechno olovo, to přetavování však bylo nadarmo; zlo se nevyčistilo.</verse>
        <verse osisID='Jer.6.30'>Odpad po stříbru - tak se jmenují, protože Hospodin je odhodil."</verse>
      </chapter>
      <chapter osisID='Jer.7'>
        <verse osisID='Jer.7.1'>Slovo, které Jeremiáš dostal od Hospodina:</verse>
        <verse osisID='Jer.7.2'>"Postav se do brány Hospodinova chrámu a volej tam tato slova: Slyšte slovo Hospodinovo, všichni z Judy, kteří se těmito branami přicházíte klanět Hospodinu!</verse>
        <verse osisID='Jer.7.3'>Tak praví Hospodin zástupů, Bůh Izraele: Napravte své cesty a své jednání, a já vás tu nechám žít.</verse>
        <verse osisID='Jer.7.4'>Přestaňte spoléhat na klamné řeči - prý: ‚Hospodinův chrám, Hospodinův chrám, Hospodinův chrám!'</verse>
        <verse osisID='Jer.7.5'>Jedině pokud napravíte své cesty a své jednání - pokud se mezi sebou budete řídit právem,</verse>
        <verse osisID='Jer.7.6'>pokud přestanete vykořisťovat přistěhovalce, sirotky a vdovy, pokud přestanete na tomto místě prolévat nevinnou krev a nebudete už k vlastní škodě následovat cizí bohy -</verse>
        <verse osisID='Jer.7.7'>pak vás tu nechám žít, v té zemi, kterou jsem dal vašim otcům od věků až na věky.</verse>
        <verse osisID='Jer.7.8'>Jen se podívejte! Vždyť na ty klamné řeči spoléháte marně!</verse>
        <verse osisID='Jer.7.9'>Copak můžete krást, vraždit, cizoložit, křivě přísahat, pálit kadidlo Baalovi, následovat cizí neznámé bohy</verse>
        <verse osisID='Jer.7.10'>a pak si přijít stoupnout přede mě v tomto domě, který se nazývá mým jménem, a prohlásit: ‚Jsme spaseni'? To abyste mohli páchat všechny ty ohavnosti?</verse>
        <verse osisID='Jer.7.11'>To se podle vás tento dům, který se nazývá mým jménem, stal doupětem lupičů? Jenže já to dobře vidím, praví Hospodin.</verse>
        <verse osisID='Jer.7.12'>Jen si zajděte do Šíla, na místo, kde jsem kdysi nechal přebývat své jméno, a podívejte se, co jsem s ním kvůli zkaženosti svého lidu Izraele udělal!</verse>
        <verse osisID='Jer.7.13'>Zatímco jste páchali všechny ty zločiny, praví Hospodin, já jsem k vám mluvil. Znovu a znovu jsem k vám mluvil, ale vy jste neposlouchali. Volal jsem vás, ale vy jste neodpovídali.</verse>
        <verse osisID='Jer.7.14'>S tímto domem, který se nazývá mým jménem a na který se spoléháte, s tímto místem, které jsem dal vám i vašim otcům, proto udělám totéž, co jsem udělal se Šílem.</verse>
        <verse osisID='Jer.7.15'>Vás pak od sebe zapudím, jako jsem zapudil všechny vaše bratry, celé pokolení Efraim!"</verse>
        <verse osisID='Jer.7.16'>"Nemodli se za tento lid. Nevysílej za ně prosby a modlitby. Nenaléhej na mě, já tě nevyslyším.</verse>
        <verse osisID='Jer.7.17'>Copak sám nevidíš, co páchají v judských městech a na jeruzalémských ulicích?</verse>
        <verse osisID='Jer.7.18'>Děti sbírají dříví, otcové zapalují oheň a ženy zadělávají těsto na koláče pro Královnu nebes. Také přinášejí úlitby cizím bohům, aby mě uráželi.</verse>
        <verse osisID='Jer.7.19'>Urážejí tím ale mě? praví Hospodin. Neurážejí spíš sami sebe k vlastní ostudě?"</verse>
        <verse osisID='Jer.7.20'>Nuže, tak praví Panovník Hospodin: "Hle, na toto místo se vylije můj rozhořčený hněv - na lidi i dobytek, na stromy v sadech i na plody země. Vzplane a už nezhasne!"</verse>
        <verse osisID='Jer.7.21'>Tak praví Hospodin zástupů, Bůh Izraele: "Jen si hromaďte zápaly k obětem, jen si to maso snězte!</verse>
        <verse osisID='Jer.7.22'>Tehdy, když jsem vaše otce vyvedl z Egypta, nemluvil jsem s nimi proto, abych jim dal přikázání o zápalech a obětech,</verse>
        <verse osisID='Jer.7.23'>ale přikázal jsem jim toto: ‚Poslouchejte mě, a budu vaším Bohem a vy budete mým lidem. Choďte vždy po cestě, kterou jsem vám přikázal, a povede se vám dobře.'</verse>
        <verse osisID='Jer.7.24'>Oni však neposlouchali, vůbec nevnímali. Řídili se záměry svého zarputilého a zlého srdce; ukazovali mi záda, a ne tvář.</verse>
        <verse osisID='Jer.7.25'>Ode dne, kdy vaši otcové vyšli z Egypta, až dodneška jsem jim dennodenně znovu a znovu posílal všechny své služebníky proroky.</verse>
        <verse osisID='Jer.7.26'>Oni mě ale neposlouchali, vůbec nevnímali. Zatvrdili své šíje a zkazili se hůř než jejich otcové.</verse>
        <verse osisID='Jer.7.27'>I když jim řekneš všechna tato slova, nebudou tě poslouchat. I když na ně budeš volat, neodpovědí ti.</verse>
        <verse osisID='Jer.7.28'>Proto jim řekni: ‚Toto je národ, který neposlouchá Hospodina, svého Boha, a nenechá se poučit. Pravda se ztratila, v ústech ji nemají.'</verse>
        <verse osisID='Jer.7.29'>Ostříhej se a zahoď vlasy, na holých návrších zpívej žalozpěv. Hospodin zavrhl a opustil pokolení, které vzbudilo jeho hněv."</verse>
        <verse osisID='Jer.7.30'>"Lid Judy před mýma očima páchal zlo, praví Hospodin. V domě, který se nazývá mým jménem, nastavěli své ohavné modly, a tak ho poskvrnili.</verse>
        <verse osisID='Jer.7.31'>Vystavěli také obětiště Tofet v údolí Ben-hinom, aby tam pálili své vlastní syny a dcery v ohni - to jsem jim přece nepřikázal, to mi nepřišlo ani na mysl!</verse>
        <verse osisID='Jer.7.32'>A proto hle, přicházejí dny, praví Hospodin, kdy se mu už nebude říkat Tofet ani údolí Ben-hinom, ale Údolí vraždění a v Tofetu se bude pohřbívat, až už nebude ani kam.</verse>
        <verse osisID='Jer.7.33'>Na mrtvolách tohoto lidu se budou pást ptáci i divá zvěř a nebude, kdo by je odháněl.</verse>
        <verse osisID='Jer.7.34'>V judských městech a na jeruzalémských ulicích tehdy nechám utichnout hlas radosti a veselí, hlas ženicha a nevěsty, neboť z této země zbudou sutiny."</verse>
      </chapter>
      <chapter osisID='Jer.8'>
        <verse osisID='Jer.8.1'>"V ten čas, praví Hospodin, vyhrabou z hrobů kosti judských králů a jejich velmožů, kosti kněží a proroků i kosti jeruzalémských občanů.</verse>
        <verse osisID='Jer.8.2'>Vystaví je slunci, měsíci a celému tomu nebeskému zástupu, který tak milovali a kterému sloužili, který následovali, se kterým se radili a kterému se klaněli. Nikdo je neposbírá, nikdo je nepohřbí, zůstanou ležet jako hnůj na zemi.</verse>
        <verse osisID='Jer.8.3'>A kamkoli zaženu tu hrstku pozůstalých z toho zlého pokolení, tam všude budou chtít raději zemřít, než aby žili, praví Hospodin zástupů."</verse>
        <verse osisID='Jer.8.4'>"Řekni jim - Tak praví Hospodin: Když někdo padne, copak už nevstane? Když se odvrátí, nevrátí se zpět?</verse>
        <verse osisID='Jer.8.5'>Proč tedy tento lid zůstává odvrácený? Proč se Jeruzalém stále odvrací? Drží se lži, vrátit se nechtějí.</verse>
        <verse osisID='Jer.8.6'>Pozorně jsem naslouchal, ale nikdo se o tom nezmínil. Nikdo nelituje, co zlého spáchal, neříká: ‚Co jsem to učinil?' Každý se řítí střemhlav dál jako kůň, když se žene do bitvy.</verse>
        <verse osisID='Jer.8.7'>I ten čáp na nebi zná svá období, hrdlička, rorýs i drozd dodržují čas, kdy se mají stěhovat. Můj lid ale netuší, neví, co Hospodin nařídil.</verse>
        <verse osisID='Jer.8.8'>Jak můžete říkat: ‚My jsme moudří, my máme Zákon Hospodinův'? Jen se podívejte, jak ho komolí lživé pero učenců!</verse>
        <verse osisID='Jer.8.9'>Ti mudrci tedy budou zahanbeni a zachváceni děsem. Hle, Hospodinovo slovo zavrhli - to si snad počínali moudře?</verse>
        <verse osisID='Jer.8.10'>Proto dám jejich ženy jiným a jejich pole uchvatitelům. Vždyť od nejmenších až po největší každý jen hledá mrzký zisk, od proroků až po kněží každý jen podvádí.</verse>
        <verse osisID='Jer.8.11'>Můj těžce poraněný lid léčí ledabylými slovy: ‚Klid, jen klid' - jenže klid není!</verse>
        <verse osisID='Jer.8.12'>Copak se za své ohavnosti nestydí? Ne, oni stud vůbec neznají, ani se nezačervenají. Proto padnou mezi padlými, zhroutí se, až s nimi zúčtuji, praví Hospodin.</verse>
        <verse osisID='Jer.8.13'>Nadobro je sklidím, praví Hospodin; nezbude ani hrozen na vinici, na stromech ani fík, jen zvadlé listí. Čímkoli jsem je obdařil, to ztratí."</verse>
        <verse osisID='Jer.8.14'>Na co tu ještě sedíme? Shromážděte se! Prchněme do opevněných měst, ať tam zemřeme! Ano, Hospodin, náš Bůh, nás odsoudil k smrti, jedovatou vodu nám dal pít, neboť jsme proti němu zhřešili.</verse>
        <verse osisID='Jer.8.15'>Vyhlížíme klid, a nic dobrého není; čekáme čas uzdravení, a hle - zděšení!</verse>
        <verse osisID='Jer.8.16'>Od Danu už je slyšet frkot koní, ržáním hřebců se chvěje celá zem. Přitáhnou a pohltí zem i všechno na ní, města i s obyvateli!</verse>
        <verse osisID='Jer.8.17'>"Hle, posílám na vás jedovaté hady, zmije, na které zaříkání neplatí, a uštknou vás, praví Hospodin."</verse>
        <verse osisID='Jer.8.18'>Můj žal se nedá utišit, mé srdce puká bolestí!</verse>
        <verse osisID='Jer.8.19'>Slyš - můj lid o pomoc křičí z daleké ciziny: Copak na Sionu není Hospodin? Copak tam jeho král není? "Proč mě uráželi svými modlami, těmi cizími marnostmi?"</verse>
        <verse osisID='Jer.8.20'>Minuly žně, léto je pryč, a my jsme zachráněni nebyli.</verse>
        <verse osisID='Jer.8.21'>Zranění mého lidu zraňuje i mě, truchlím, jsem hrůzou přemožen.</verse>
        <verse osisID='Jer.8.22'>Copak už není balzám v Gileádu? Což tam lékaře nemají? Tak proč se rána mého lidu nemůže zacelit? Kéž by má hlava byla studnicí a mé oči slzí prameny, abych oplakával dnem i nocí ty, kdo v mém lidu zhynuli!</verse>
      </chapter>
      <chapter osisID='Jer.9'>
        <verse osisID='Jer.9.1'>Kéž bych měl někde na poušti místo, kam se poutník uchýlí, abych mohl opustit svůj lid a odejít od nich pryč; vždyť jsou to samí cizoložníci, je to shromáždění nevěrných!</verse>
        <verse osisID='Jer.9.2'>"Ohýbají své jazyky jako luky, nevládnou v zemi pravdou, ale lží, ode zla ke zlu stále postupují, mě ale neznají, praví Hospodin.</verse>
        <verse osisID='Jer.9.3'>Před bližním se měj na pozoru, vlastnímu bratru se nesvěřuj; všichni ti bratři jsou totiž podrazáci, všichni ti bližní roznášejí pomluvy.</verse>
        <verse osisID='Jer.9.4'>Jeden druhého podvádějí, pravdu už vůbec nemluví; svůj jazyk naučili mluvit lži, pro zvrácenost by se ztrhali.</verse>
        <verse osisID='Jer.9.5'>Žiješ uprostřed lsti a kvůli lsti mě znát odmítli, praví Hospodin."</verse>
        <verse osisID='Jer.9.6'>Nuže, tak praví Hospodin zástupů: "Hle, budu je přetavovat a tříbit. Co si mám počít, když je můj lid takový?</verse>
        <verse osisID='Jer.9.7'>Jejich jazyky jsou smrtící šípy, svými ústy vykládají lsti; s bližními mluví o pokoji, v srdci však léčky osnují.</verse>
        <verse osisID='Jer.9.8'>Copak je mohu nechat bez trestu? praví Hospodin. Copak je nemám stihnout pomstou, když je ten národ takový?"</verse>
        <verse osisID='Jer.9.9'>Pláču a běduji nad horami, nad stepními pastvinami zpívám žalozpěv, že jsou vypáleny a nikdo tudy nechodí, bučení dobytka se tu neozve; všichni ptáci odsud uletěli, utekla všechna zvěř.</verse>
        <verse osisID='Jer.9.10'>"Obrátím Jeruzalém v hromady sutin, kde žijí jen šakali, obrátím judská města v trosky, kde nikdo nebydlí."</verse>
        <verse osisID='Jer.9.11'>Kdo je tak moudrý, aby to pochopil? Ke komu promluvila ústa Hospodinova, aby to vysvětlil? Proč je ta země zničená? Proč je spálená jako poušť, přes kterou se nedá cestovat?</verse>
        <verse osisID='Jer.9.12'>"Protože opustili můj Zákon, který jsem jim předložil, praví Hospodin. Protože mě neposlouchali a neřídili se mým Zákonem.</verse>
        <verse osisID='Jer.9.13'>Řídili se svým zarputilým srdcem a následovali baaly, jak je to naučili jejich otcové.</verse>
        <verse osisID='Jer.9.14'>Proto Hospodin zástupů, Bůh Izraele, praví: Hle, nakrmím tento lid pelyňkem a k pití jim dám jed.</verse>
        <verse osisID='Jer.9.15'>Rozptýlím je mezi národy, které neznali oni ani jejich otcové, a pošlu za nimi meč, abych je vyhladil."</verse>
        <verse osisID='Jer.9.16'>Tak praví Hospodin zástupů: "Pochopte to a zavolejte plačky, ať přijdou! Pošlete pro ty nejšikovnější, ať přijdou!"</verse>
        <verse osisID='Jer.9.17'>Ať si pospíší a bědují nad námi. Ať se nám z očí řinou slzy, zpod víček ať nám kanou.</verse>
        <verse osisID='Jer.9.18'>Ze Sionu je slyšet bědování: Jaká zkáza nás to potkala, jak hrozná ostuda! Musíme opustit vlastní zemi, naše příbytky jsou zbořeny!</verse>
        <verse osisID='Jer.9.19'>Proto slyšte, ženy, slovo Hospodinovo, slovům z jeho úst uši otevřete. Učte své dcery bědování, jedna druhou učte žalozpěv.</verse>
        <verse osisID='Jer.9.20'>Vždyť se k nám smrt vyšplhala okny, vnikla do našich pevností, aby nám vzala děti z ulic a mládence z náměstí.</verse>
        <verse osisID='Jer.9.21'>"Řekni - Tak praví Hospodin: Lidské mrtvoly leží jako hnůj na poli, jako za žencem padlé klasy, jež nikdo nesklidí."</verse>
        <verse osisID='Jer.9.22'>Tak praví Hospodin: "Ať se mudrc nechlubí svou moudrostí ani hrdina svým hrdinstvím ani boháč svým bohatstvím.</verse>
        <verse osisID='Jer.9.23'>Kdo se chce chlubit, ať se chlubí tím, že mě zná a že mi rozumí, neboť já Hospodin prokazuji milosrdenství, právo i spravedlnost na zemi; ano, v tom mám zalíbení, praví Hospodin."</verse>
        <verse osisID='Jer.9.24'>"Hle, přicházejí dny, praví Hospodin, kdy zúčtuji se všemi, kdo jsou obřezáni na těle</verse>
        <verse osisID='Jer.9.25'>- s Egyptem, Judou, Edomem, s Amonci, Moábem a se všemi obyvateli pouště, kteří si vyholují skráně. Všechny ty národy jsou totiž neobřezané a všechen dům Izraele má neobřezané srdce."</verse>
      </chapter>
      <chapter osisID='Jer.10'>
        <verse osisID='Jer.10.1'>"Slyšte slovo, které k vám promlouvá Hospodin, dome izraelský.</verse>
        <verse osisID='Jer.10.2'>Tak praví Hospodin: Pohanským způsobům se neučte a nebeských znamení se neděste, ačkoli se jich děsí pohané.</verse>
        <verse osisID='Jer.10.3'>To, čím se řídí národy, jsou pouhé nesmysly: dřevo pokácené v lese, výtvor otesaný truhlářem,</verse>
        <verse osisID='Jer.10.4'>ozdobený stříbrem a zlatem, zpevněný hřeby a kladivem, aby se nekácel.</verse>
        <verse osisID='Jer.10.5'>Ty modly jsou jako strašáci v okurkovém poli. Neumějí mluvit a musejí se nosit, protože nechodí. Nebojte se jich, nedokážou nijak ublížit ani pomoci."</verse>
        <verse osisID='Jer.10.6'>Nikdo není, Hospodine, jako ty! Jsi veliký a velikou mocí jsi pověstný.</verse>
        <verse osisID='Jer.10.7'>Kdo by se tě nebál, Králi národů? Jen ty zasloužíš úctu! Mezi mudrci všech národů a ve všech jejich královstvích není nikdo jako ty.</verse>
        <verse osisID='Jer.10.8'>Do jednoho jsou to nechápaví tupci a jejich nauky jsou pouhé nesmysly: dřevo,</verse>
        <verse osisID='Jer.10.9'>tepané stříbro ze zámoří a zlato dovezené z dálné ciziny. Ten výtvor truhláře a kovotepce pak oblékají purpurem a šarlatem - všechno je to dílo zručného umělce.</verse>
        <verse osisID='Jer.10.10'>Ale Hospodin je pravý Bůh, je živý Bůh a věčný Král! Země se třese před jeho zlobou, národy neobstojí, když se rozhněvá.</verse>
        <verse osisID='Jer.10.11'>Řekněte jim tohle: "Bohové, kteří nestvořili nebe a zemi, takoví ze země i zpod nebe vymizí!"</verse>
        <verse osisID='Jer.10.12'>On ale svou silou stvořil zem, svou moudrostí vybudoval svět, nebe rozepjal svým rozumem!</verse>
        <verse osisID='Jer.10.13'>Svým hlasem rozezvučí vody na nebi, od obzoru nechá stoupat oblaky; k lijáku připojuje blesky, vypouští vítr ze svých pokladnic.</verse>
        <verse osisID='Jer.10.14'>Všichni ti tupci ničemu nerozumí, všichni kovotepci budou zklamáni svými modlami, protože jejich odlitky jsou podvod a ducha v sobě nemají.</verse>
        <verse osisID='Jer.10.15'>Jsou to jen nesmysly, směšné výtvory; až na ně přijde čas zúčtování, budou zničeny.</verse>
        <verse osisID='Jer.10.16'>Úděl Jákobův však není jako oni, neboť je všeho Stvořitel; kmen Izraele má za své dědictví, Hospodin zástupů se jmenuje.</verse>
        <verse osisID='Jer.10.17'>Lide žijící v obleženém městě, seber si ranec, půjdeš ze země!</verse>
        <verse osisID='Jer.10.18'>Neboť toto praví Hospodin: "Hle, tentokrát vymrštím obyvatele této země jako z praku a dopustím na ně soužení, aby byli zajati."</verse>
        <verse osisID='Jer.10.19'>Běda mi, má rána bolí, mé zranění se nehojí! Říkal jsem si: Tuhle bolest jistě vydržím.</verse>
        <verse osisID='Jer.10.20'>Teď ale je můj stan zničen, zpřetrhány všechny provazy. Děti mě opustily a jsou pryč, už není, kdo by můj stan vztyčil, kdo by postavil mé přístřeší.</verse>
        <verse osisID='Jer.10.21'>Pastýři, ti tupci, se Hospodina neptali, a proto se jim nedaří - celé stádo se jim rozuteklo pryč.</verse>
        <verse osisID='Jer.10.22'>Slyš, už přichází zpráva: Ze severní země se blíží vřava! Judská města se obrátí v trosky, kde žijí jen šakali.</verse>
        <verse osisID='Jer.10.23'>Hospodine, vím, že nikdo nemá svou cestu v moci a že člověk po ní jdoucí své kroky neřídí.</verse>
        <verse osisID='Jer.10.24'>Trestej mě, Hospodine, ale spravedlivě, ne ve svém rozhněvání, ať mě nezdrtíš.</verse>
        <verse osisID='Jer.10.25'>Vylij svou zuřivost raději na národy, které se k tobě neznají, vylij ji na kmeny, které se k tvému jménu nehlásí. Vždyť právě oni Jákoba spolykali, pohltili, zhltali, jeho domovinu zničili!</verse>
      </chapter>
      <chapter osisID='Jer.11'>
        <verse osisID='Jer.11.1'>Slovo, které Jeremiáš dostal od Hospodina:</verse>
        <verse osisID='Jer.11.2'>"Slyšte slova této smlouvy! Vyřiď je judským mužům a obyvatelům Jeruzaléma.</verse>
        <verse osisID='Jer.11.3'>Řekni jim - Tak praví Hospodin, Bůh Izraele: Zlořečený je každý, kdo neposlouchá slova této smlouvy,</verse>
        <verse osisID='Jer.11.4'>kterou jsem svěřil vašim otcům v den, kdy jsem je vyvedl z Egypta, z té tavicí pece. Řekl jsem: ‚Poslouchejte mě a plňte vše, co vám přikazuji, a budete mým lidem a já budu vaším Bohem.</verse>
        <verse osisID='Jer.11.5'>Tehdy splním přísahu, kterou jsem složil vašim otcům, že jim dám zemi oplývající mlékem a medem' - zemi, v níž dnes žijete." "Amen, Hospodine," odpověděl jsem.</verse>
        <verse osisID='Jer.11.6'>Hospodin mi řekl: "Volej v judských městech a v ulicích Jeruzaléma všechna tato slova: Poslouchejte slova této smlouvy a plňte je.</verse>
        <verse osisID='Jer.11.7'>Ode dne, kdy jsem vyvedl vaše otce z Egypta, až dodnes jsem je naléhavě nabádal. Znovu a znovu jsem je nabádal: ‚Poslouchejte mě.'</verse>
        <verse osisID='Jer.11.8'>Oni však neposlouchali, vůbec nevnímali a každý se raději řídil svým zarputilým a zlým srdcem. Proto na nich vyplním všechny hrozby uvedené v této smlouvě, kterou jsem přikázal plnit, ale oni ji neplnili."</verse>
        <verse osisID='Jer.11.9'>Hospodin mi řekl: "Judský lid a obyvatelé Jeruzaléma se proti mně spikli.</verse>
        <verse osisID='Jer.11.10'>Vrátili se k hříchům svých dávných předků, kteří odmítali poslouchat má slova a odcházeli za cizími bohy, aby jim sloužili. Jak dům Izraele, tak dům Judy porušil mou smlouvu, kterou jsem uzavřel s jejich otci.</verse>
        <verse osisID='Jer.11.11'>A proto tak praví Hospodin: Hle, přivedu na ně neštěstí, kterému nebudou moci utéci. Tehdy budou volat ke mně, ale já je nevyslyším.</verse>
        <verse osisID='Jer.11.12'>Jen ať si judská města a obyvatelé Jeruzaléma jdou volat k bohům, kterým pálí kadidlo, jestli by je nespasili v čase neštěstí.</verse>
        <verse osisID='Jer.11.13'>Máš přece tolik bohů, Judo - jednoho boha na každé město! A kolik je ulic v Jeruzalémě, tolik oltářů jste postavili Hanbě, oltářů k pálení kadidla Baalovi.</verse>
        <verse osisID='Jer.11.14'>Nemodli se za tento lid. Nevysílej za ně prosby a modlitby. Až ke mně budou volat kvůli svému neštěstí, neuslyším.</verse>
        <verse osisID='Jer.11.15'>Co vlastně můj milý lid pohledává v mém domě? To chce dál s mnoha jinými kout pikle? Může snad maso obětí odvrátit tvé neštěstí, aby ses znovu veselil?</verse>
        <verse osisID='Jer.11.16'>Košatou olivou tě nazval Hospodin, krásnou a s pěkným ovocem. Za hřmění hrozné bouře ji ale zapálí, její ratolesti zničí oheň!</verse>
        <verse osisID='Jer.11.17'>Hospodin zástupů, který tě sázel, vyslovil nad tebou zlý ortel, protože dům Izraele i dům Judy páchal zlé věci: uráželi mě, když pálili kadidlo Baalovi."</verse>
        <verse osisID='Jer.11.18'>Hospodin mě poučil a já jsem to pochopil, jakmile mi ukázal, co dělají.</verse>
        <verse osisID='Jer.11.19'>Byl jsem totiž důvěřivý jako beránek vedený na porážku, netušil jsem, jaké úklady na mě chystají: "Porazme strom i s ovocem, ze země živých ho vytněme, ať si na jeho jméno už nikdo nevzpomene!"</verse>
        <verse osisID='Jer.11.20'>Hospodine zástupů, Soudce spravedlivý, jenž zkoumáš srdce i svědomí, kéž uvidím tvou pomstu nad nimi - vždyť jsem ti svěřil svoji při.</verse>
        <verse osisID='Jer.11.21'>Toto praví Hospodin o mužích z Anatotu, kteří ti usilují o život a říkají: "Neprorokuj Hospodinovým jménem, nebo tě zabijeme."</verse>
        <verse osisID='Jer.11.22'>Nuže, toto praví Hospodin zástupů: "Já s nimi zúčtuji. Jejich mládenci padnou mečem, jejich synové a dcery pomřou hladem.</verse>
        <verse osisID='Jer.11.23'>V čase, kdy s nimi zúčtuji, přivedu na muže z Anatotu neštěstí a nepřežije ani jeden z nich."</verse>
      </chapter>
      <chapter osisID='Jer.12'>
        <verse osisID='Jer.12.1'>Hospodine, spravedlivý jsi, kdykoli si ti stěžuji; o té spravedlnosti chci ale s tebou promluvit: Proč je úspěšná cesta ničemů? Proč všichni zrádci žijí v poklidu?</verse>
        <verse osisID='Jer.12.2'>Zasadil jsi je, zakořenili, rostou a přinášejí plody. Jejich ústům jsi stále nablízku, jejich svědomí jsi však vzdálený.</verse>
        <verse osisID='Jer.12.3'>Ty mě, Hospodine, znáš, vidíš mě a zkoušíš, zda jsem ti v srdci oddaný. Odvleč je jako ovce na jatka, odděl je pro den porážky!</verse>
        <verse osisID='Jer.12.4'>Jak dlouho bude země vysychat a vadnout všechna zeleň na poli? Jak dlouho bude zvěře i ptáků ubývat, protože obyvatelé země jsou tak zlí? Přitom však říkají: "Do naší budoucnosti mu nic není!"</verse>
        <verse osisID='Jer.12.5'>"Když tě unavuje běžet s pěšími, jak budeš závodit s koni? Když máš klid pouze v pokojné zemi, jak zvládneš jordánské houští?</verse>
        <verse osisID='Jer.12.6'>Tví vlastní bratři, tvoji příbuzní, právě oni tě zradili; křičeli na tebe z plných plic. Nevěř jim tedy, i kdyby s tebou pěkně mluvili."</verse>
        <verse osisID='Jer.12.7'>"Svůj dům nechám být, opustím své dědictví, svůj milovaný lid vydám nepřátelům do hrsti.</verse>
        <verse osisID='Jer.12.8'>Mé dědictví je mi lvem, co na mě z lesa řve; nenávidím je!</verse>
        <verse osisID='Jer.12.9'>Mé dědictví je mi strakatým supem s hejnem supů kolem něj. Jděte, sežeňte všechnu divou zvěř, přiveďte ji, ať se nažere!</verse>
        <verse osisID='Jer.12.10'>Mou vinici zničí mnozí pastýři, mé pole podupou; mé překrásné pole obrátí ve zpustošenou poušť.</verse>
        <verse osisID='Jer.12.11'>Stane se pouhou pustinou, opuštěná bude plakat přede mnou. Zpustošena bude celá zem, a nikdo si to k srdci nevezme.</verse>
        <verse osisID='Jer.12.12'>Všechny holé vrchy na poušti obsadí zhoubci, neboť Hospodinův meč pohltí celou zem od hranic k hranicím; žádný smrtelník nebude mít klid!</verse>
        <verse osisID='Jer.12.13'>Zasejí pšenici a sklidí trní, bez výsledku se budou dřít. Tím, co sklidí, budou zahanbeni, až je prudkým hněvem stihne Hospodin."</verse>
        <verse osisID='Jer.12.14'>Tak praví Hospodin: "Pokud jde o všechny mé zločinné sousedy, kteří se sápou po dědictví, jež jsem dal svému lidu Izraeli - hle, vykořením je z jejich vlasti. A pokud jde o dům Judy, ten vykořením spolu s nimi.</verse>
        <verse osisID='Jer.12.15'>Poté, co je vykořením, se ale nad nimi znovu slituji a přivedu je zpět, každého do jeho dědictví, každého do jeho vlasti.</verse>
        <verse osisID='Jer.12.16'>Pokud se totiž naučí cestám mého lidu a začnou přísahat v mém jménu: ‚Jakože žije Hospodin' (tak jako předtím sami učili můj lid přísahat při Baalovi), pak budou obnoveni stejně jako můj lid.</verse>
        <verse osisID='Jer.12.17'>Pokud však neposlechnou, pak takový národ zcela vyvrátím a vyhubím, praví Hospodin."</verse>
      </chapter>
      <chapter osisID='Jer.13'>
        <verse osisID='Jer.13.1'>Hospodin ke mně promluvil: "Jdi si koupit lněný pás. Opásej se jím na bedrech, ale ve vodě ho neper."</verse>
        <verse osisID='Jer.13.2'>Koupil jsem si tedy bederní pás, jak Hospodin řekl, a opásal se jím.</verse>
        <verse osisID='Jer.13.3'>Znovu jsem dostal slovo Hospodinovo:</verse>
        <verse osisID='Jer.13.4'>"Vezmi ten pás, který sis koupil a který nosíš na bedrech, vstaň, jdi k Pratu a tam ho schovej ve skalní puklině."</verse>
        <verse osisID='Jer.13.5'>Šel jsem tedy a schoval jej u Pratu, jak mi Hospodin přikázal.</verse>
        <verse osisID='Jer.13.6'>Po mnoha dnech mi pak Hospodin řekl: "Vstaň, jdi k Pratu a vezmi odtud onen pás, který jsem ti tam přikázal schovat."</verse>
        <verse osisID='Jer.13.7'>Šel jsem tedy k Pratu na místo, kde jsem pás předtím schoval, vyhrabal jsem ho, a hle - pás byl plesnivý a úplně na nic.</verse>
        <verse osisID='Jer.13.8'>Tehdy jsem dostal slovo Hospodinovo:</verse>
        <verse osisID='Jer.13.9'>"Toto praví Hospodin: Právě tak zkazím pýchu Judy a nesmírnou pýchu Jeruzaléma!</verse>
        <verse osisID='Jer.13.10'>Tento zlý lid, který odmítá poslouchat má slova, který se řídí svým zarputilým srdcem a odchází za cizími bohy, aby jim sloužil a klaněl se jim, bude jako tento pás - úplně na nic.</verse>
        <verse osisID='Jer.13.11'>Jako se pás ovíjí kolem lidských beder, tak jsem k sobě přivinul celý dům Izraele a celý dům Judy, praví Hospodin. Chtěl jsem, aby byli mým lidem, mým věhlasem, chválou a ozdobou, oni však neposlouchali."</verse>
        <verse osisID='Jer.13.12'>"Vyřiď jim tato slova. Tak praví Hospodin, Bůh Izraele: Každý džbán se plní vínem. Když ti namítnou: ‚Copak nevíme, že se každý džbán plní vínem?'</verse>
        <verse osisID='Jer.13.13'>řekni jim - Tak praví Hospodin: Hle, já všechny obyvatele této země, krále sedící na Davidově trůnu, kněze, proroky i všechny obyvatele Jeruzaléma, naplním tak, že budou opilí.</verse>
        <verse osisID='Jer.13.14'>Roztříštím je jedny o druhé, rodiče i děti, praví Hospodin. Nebudu mít soucit ani slitování, nesmiluji se, dokud je nezničím."</verse>
        <verse osisID='Jer.13.15'>Pozorně poslouchejte, odložte pýchu, vždyť mluvil Hospodin.</verse>
        <verse osisID='Jer.13.16'>Vzdejte slávu Hospodinu, svému Bohu, dříve než tmou vše zahalí, dříve než vaše nohy zakopnou v příšeří mezi horami. Vyhlížíte světlo, on je však promění v stín smrti, obrátí je ve tmu nejhlubší.</verse>
        <verse osisID='Jer.13.17'>Jestliže neposlechnete, spláču nad vaší pýchou potají, mé oči budou plakat hořce, přetékat budou slzami nad Hospodinovým stádem odvlečeným do zajetí.</verse>
        <verse osisID='Jer.13.18'>"Vyřiď králi a královně matce: ‚Sesedněte z trůnů na zem; vaše skvostné koruny vám spadnou z hlav!'</verse>
        <verse osisID='Jer.13.19'>Města v Negevu budou zavřena, nikdo je nebude moci otvírat. Celý Juda bude vystěhován, vystěhován bude docela."</verse>
        <verse osisID='Jer.13.20'>Zvedněte oči, pohleďte na ty, kdo táhnou od severu! Kde máte stádo vám svěřené, ovce, jež byly vaší chloubou?</verse>
        <verse osisID='Jer.13.21'>Co řekneš, až ti určí za vládce ty, jež sis pěstovala jako spojence? Nepřepadnou tě bolesti jako ženu, když rodí?</verse>
        <verse osisID='Jer.13.22'>Ptáš-li se sama sebe: "Proč mě to potkalo?" - To za množství tvých vin ti zvedli sukně a zprznili ti tělo!</verse>
        <verse osisID='Jer.13.23'>Může si Habešan změnit barvu kůže anebo leopard své skvrny? Pak byste i vy mohli jednat dobře, kdo jste si navykli být zlí!</verse>
        <verse osisID='Jer.13.24'>"Rozpráším tě jako plevy unášené pouštním vichrem.</verse>
        <verse osisID='Jer.13.25'>To bude tvůj úděl, to jsem ti vyměřil, praví Hospodin, protože jsi na mě zapomněla a uvěřila lži.</verse>
        <verse osisID='Jer.13.26'>Já sám ti proto zvednu sukně až přes obličej, ať se ukáže tvá hanba,</verse>
        <verse osisID='Jer.13.27'>tvé cizoložství, tvůj chtíč i tvé zvrhlé smilnění. Viděl jsem tvé nechutnosti na kopcích i v polích. Běda ti, Jeruzaléme! Jak dlouho ještě budeš nečistý?"</verse>
      </chapter>
      <chapter osisID='Jer.14'>
        <verse osisID='Jer.14.1'>Slovo Hospodinovo, které Jeremiáš dostal ohledně sucha:</verse>
        <verse osisID='Jer.14.2'>"Juda truchlí, jeho města chátrají. Oplakávají zemi, z Jeruzaléma stoupá křik.</verse>
        <verse osisID='Jer.14.3'>Velmoži své sluhy pro vodu posílají; chodí k nádržím, ale ty jsou bez vody. Vracejí se s prázdnými vědry; zklamáni a zahanbeni skrývají hlavu v dlaních.</verse>
        <verse osisID='Jer.14.4'>Půda je rozpukaná, protože v zemi neprší; rolníci proto samým zklamáním skrývají hlavu v dlaních.</verse>
        <verse osisID='Jer.14.5'>I ta laň opouští v kraji mláďata, protože zeleň zmizela.</verse>
        <verse osisID='Jer.14.6'>Divocí osli stojí na holých návrších a větří jako šakali; napínají zrak, až jim selhává, protože tráva zmizela."</verse>
        <verse osisID='Jer.14.7'>Naše viny nás, Hospodine, usvědčují, kvůli svému jménu ale zasáhni! Mnohokrát jsme se odvrátili, proti tobě jsme hřešili.</verse>
        <verse osisID='Jer.14.8'>Ach, naděje Izraele, náš Spasiteli v čase soužení! Proč se k této zemi chováš jako cizinec, jako poutník, co se jen na noc zastaví?</verse>
        <verse osisID='Jer.14.9'>Proč se chováš jako zaskočený člověk, jako bojovník, co nedovede zachránit? Jsi přece, Hospodine, vprostřed nás! Tobě patříme! Neopouštěj nás!</verse>
        <verse osisID='Jer.14.10'>Toto praví Hospodin o tomto lidu: "Tak rádi se toulají, nohy si vůbec nešetří! Proto v nich Hospodin nemá zalíbení; nyní si připomene jejich viny a ztrestá jejich hřích."</verse>
        <verse osisID='Jer.14.11'>Hospodin mi řekl: "Nemodli se za tento lid, za jeho blahobyt.</verse>
        <verse osisID='Jer.14.12'>Ani když se budou postit, nevyslyším jejich volání. Ani když přinesou zápalné a moučné oběti, nenajdu v nich zalíbení. Mečem, hladem a morem s nimi skoncuji."</verse>
        <verse osisID='Jer.14.13'>"Ach ne, Hospodine, Pane můj!" zvolal jsem. "Proroci jim přece říkají: ‚Nezakusíte meč, hlad na vás nepřijde! Na tomto místě vás jistě obdařím pravým pokojem.'"</verse>
        <verse osisID='Jer.14.14'>"Ti proroci mým jménem prorokují lži," řekl mi na to Hospodin. "Já jsem je neposlal, nic jsem jim nesvěřil ani jsem s nimi nemluvil. Prorokují vám lživá vidění, nicotné věštby a vymyšlené podvody.</verse>
        <verse osisID='Jer.14.15'>Nuže, toto praví Hospodin o prorocích, kteří prorokují mým jménem, ačkoli jsem je neposlal, a kteří tvrdí, že na tuto zemi nepřijde meč a hlad: Sami ti proroci zajdou mečem a hladem!</verse>
        <verse osisID='Jer.14.16'>Lid, kterému prorokují, pak bude ležet v ulicích Jeruzaléma poražen hladem a mečem a nikdo je nepohřbí - je ani jejich ženy, jejich syny ani dcery. Tak na ně vyliji jejich neštěstí."</verse>
        <verse osisID='Jer.14.17'>"Vyřiď jim tato slova: Dnem i nocí mi z očí kanou slzy, nejdou zastavit. Má panenská dcera je těžce zraněná, bolestná rána můj lid postihla.</verse>
        <verse osisID='Jer.14.18'>Jdu-li do kraje, hle - mečem pobití, vejdu-li do města, hle - vyčerpaní hlady! Proroci i kněží v celé zemi vedou své řemeslo a nic netuší."</verse>
        <verse osisID='Jer.14.19'>To jsi opravdu Judu zavrhl? Cítíš takový odpor k Sionu? Proč jsi nás tolik bil, že se nemůžeme uzdravit? Vyhlížíme klid, a nic dobrého není; čekáme čas uzdravení, a hle - zděšení!</verse>
        <verse osisID='Jer.14.20'>Uznáváme, Hospodine, jak jsme zlí; naši otcové se provinili a i my jsme proti tobě hřešili.</verse>
        <verse osisID='Jer.14.21'>Kvůli svému jménu nás nezavrhuj, nepotupuj svůj slavný trůn! Pamatuj na svou smlouvu s námi, neruš ji!</verse>
        <verse osisID='Jer.14.22'>Umí snad modly národů dávat déšť? Prší snad z nebe samo od sebe? Ne, Hospodine, Bože náš, to ty! V tebe skládáme naději, jsi to ty, kdo vše působí!</verse>
      </chapter>
      <chapter osisID='Jer.15'>
        <verse osisID='Jer.15.1'>Hospodin mi řekl: "I kdyby se přede mě postavili Mojžíš a Samuel, nenechal bych se naklonit k tomuto lidu. Odežeň je ode mě. Ať jdou!</verse>
        <verse osisID='Jer.15.2'>Až se tě zeptají: ‚Kam máme jít?' odpověz jim - Tak praví Hospodin: Kdo má jít na smrt, zemře, kdo pod meč, ten pod meč, kdo do hladu, bude hladovět a kdo do zajetí, bude odvlečen.</verse>
        <verse osisID='Jer.15.3'>Sešlu na ně čtvero trestů, praví Hospodin. Meč, aby zabíjel; psy, aby vláčeli; ptáky a divou zvěř, aby žrali a hubili.</verse>
        <verse osisID='Jer.15.4'>Kvůli tomu, co judský král Menašem, syn Ezechiášův, páchal v Jeruzalémě, je učiním odstrašujícím příkladem pro všechna království země.</verse>
        <verse osisID='Jer.15.5'>Kdo tě, Jeruzaléme, polituje? Kdo se nad tebou ustrne? Kdo se zastaví zeptat se, jak ti je?</verse>
        <verse osisID='Jer.15.6'>Opustil jsi mě, praví Hospodin, odešel jsi pryč. Vztáhnu na tebe ruku a zničím tě; soucitem už jsem unaven!</verse>
        <verse osisID='Jer.15.7'>Budu je převívat vidlemi jako obilí ve městech po celé zemi. Připravím je o děti, zahubím svůj lid, neboť se od svých cest neodvrátili.</verse>
        <verse osisID='Jer.15.8'>Proto jejich vdovy rozmnožím více než písek v mořích. V poledne na ně přivedu zhoubce, na matky i na mládence; znenadání na ně uvalím hrůzu a zděšení.</verse>
        <verse osisID='Jer.15.9'>I matka sedmi dětí zchřadne u konce s dechem, za bílého dne jí zajde slunce, v hanbě se bude stydět. Ty, kdo přežijí, pak vydám meči před jejich nepřáteli, praví Hospodin."</verse>
        <verse osisID='Jer.15.10'>Běda mi, matko, že jsem se ti narodil - muž, který má s celou zemí svár a při! Nic jsem si nevypůjčil, nikdo mi nedluží, a přesto mi všichni zlořečí.</verse>
        <verse osisID='Jer.15.11'>Hospodin praví: "Pro vaše vlastní dobro vás jistě pošlu pryč; přivedu na vás nepřítele v čase bídy, v čase soužení.</verse>
        <verse osisID='Jer.15.12'>Dá se snad ocel ze severu přerazit železem či bronzem?</verse>
        <verse osisID='Jer.15.13'>Vaše bohatství a vaše poklady nechám bez náhrady padnout za kořist kvůli všem hříchům, jež jste páchali po celém vašem území.</verse>
        <verse osisID='Jer.15.14'>Nechám vás otročit vašim nepřátelům v neznámé zemi, neboť můj hněv proti vám už hoří - šlehají z něho plameny!"</verse>
        <verse osisID='Jer.15.15'>Hospodine, ty rozumíš, vzpomeň si na mě, ke mně přijď, pomsti se za mě na mých pronásledovatelích! Ve své trpělivosti mi ještě dovol žít - považ, jaké kvůli tobě snáším urážky!</verse>
        <verse osisID='Jer.15.16'>Jakmile tvá slova přišla, ihned jsem je sněd, tvá slova mě potěšila, vnesla radost do srdce. Hospodine, Bože zástupů, patřím přece tobě!</verse>
        <verse osisID='Jer.15.17'>Nesedávám s těmi, kdo se veselí, neoslavuji s nimi. Sedím sám, protože jsi na mě ruku položil a naplnil mě nevolí.</verse>
        <verse osisID='Jer.15.18'>Proč má bolest nikdy nekončí, proč se má hrozná rána nechce zahojit? Stal ses mi zdrojem zklamání - copak jsi potok bez vody?</verse>
        <verse osisID='Jer.15.19'>Nuže, toto praví Hospodin: "Pokud se obrátíš, já tě obnovím, abys stál přede mnou jako můj služebník. Budeš-li rozlišovat mezi vzácným a bezcenným, budeš mými ústy. Ať se oni obrátí k tobě, ty se neobracej k nim.</verse>
        <verse osisID='Jer.15.20'>Postavil jsem tě proti tomuto lidu jako pevnou bronzovou hradbu. Budou proti tobě bojovat, ale nepřemohou tě - vždyť já jsem s tebou, abych tě zachraňoval a vysvobozoval, praví Hospodin.</verse>
        <verse osisID='Jer.15.21'>Z rukou zlých lidí tě vysvobodím a ze spárů tyranů tě vykoupím."</verse>
      </chapter>
      <chapter osisID='Jer.16'>
        <verse osisID='Jer.16.1'>Dostal jsem slovo Hospodinovo:</verse>
        <verse osisID='Jer.16.2'>"Neber si ženu a neměj na tomto místě syny ani dcery.</verse>
        <verse osisID='Jer.16.3'>Neboť toto praví Hospodin o dětech zde narozených a o matkách, které je porodily, a o otcích, kteří je v této zemi zplodili:</verse>
        <verse osisID='Jer.16.4'>Zemřou strašlivou smrtí. Nikdo je neopláče ani nepohřbí, takže zůstanou ležet jako hnůj na zemi. Meč a hlad s nimi skoncuje a na jejich mrtvolách se budou pást ptáci a divá zvěř."</verse>
        <verse osisID='Jer.16.5'>Tak praví Hospodin: "Nevcházej do domu smutku, nechoď truchlit a neoplakávej je, neboť od tohoto lidu odejmu svůj pokoj, svou lásku i soucit, praví Hospodin.</verse>
        <verse osisID='Jer.16.6'>V této zemi pomřou velcí i malí. Nebudou pohřbeni ani oplakáni, nikdo si kvůli nim nebude dělat smuteční jizvy ani holit hlavy.</verse>
        <verse osisID='Jer.16.7'>Nikdo neuspořádá smuteční hostinu k útěše těch, kdo truchlí nad mrtvým; ti, kdo ztratili otce či matku, nedostanou napít z poháru útěchy.</verse>
        <verse osisID='Jer.16.8'>Nevcházej také do domu, kde vystrojili hody. Nesedej si k nim, abys pojedl a popil,</verse>
        <verse osisID='Jer.16.9'>neboť tak praví Hospodin zástupů, Bůh Izraele: Hle, před vašima očima a za vašich dnů na tomto místě nechám utichnout hlas radosti a veselí, hlas ženicha a nevěsty.</verse>
        <verse osisID='Jer.16.10'>Až tomuto lidu vyřídíš všechna tato slova, namítnou ti: ‚Proč proti nám Hospodin vyhlásil tak hrozné neštěstí? Čím jsme se provinili? Copak jsme proti Hospodinu, svému Bohu, spáchali nějaký hřích?'</verse>
        <verse osisID='Jer.16.11'>Odpověz jim: ‚Už vaši otcové mě opustili, praví Hospodin. Následovali cizí bohy, sloužili jim a klaněli se jim; mě však opustili a můj Zákon nedodržovali.</verse>
        <verse osisID='Jer.16.12'>A vy jste ještě horší než vaši otcové. Hle, každý se řídíte svým zarputilým a zlým srdcem, místo abyste poslouchali mě.</verse>
        <verse osisID='Jer.16.13'>Proto vás z této země odvrhnu do země, kterou jste neznali vy ani vaši otcové. Tam budete sloužit cizím bohům dnem i nocí, neboť už se nad vámi neslituji.'"</verse>
        <verse osisID='Jer.16.14'>"Hle, přicházejí dny, praví Hospodin, kdy už se nebude přísahat: ‚Jakože žije Hospodin, který vyvedl syny Izraele z Egypta,'</verse>
        <verse osisID='Jer.16.15'>ale: ‚Jakože žije Hospodin, který vyvedl syny Izraele ze země na severu a ze všech zemí, do kterých je rozehnal.' Přivedu je totiž zpátky do vlasti, kterou jsem dal jejich otcům.</verse>
        <verse osisID='Jer.16.16'>Hle, pošlu mnoho rybářů, praví Hospodin, aby je chytali jako ryby. Potom zas pošlu mnoho lovců, aby je lovili po všech horách a návrších a v puklinách mezi skalami.</verse>
        <verse osisID='Jer.16.17'>Všechny jejich cesty mám na očích; přede mnou se neschovají, před mýma očima neskryjí svůj hřích.</verse>
        <verse osisID='Jer.16.18'>Nejprve jim tedy dvojnásobně odplatím za jejich vinu a za jejich hřích, protože mou zemi znesvětili mrtvolami svých hnusných model a mé dědictví zaplnili svými ohavnostmi."</verse>
        <verse osisID='Jer.16.19'>Hospodine, má sílo a má pevnosti, mé útočiště v den soužení, od konců světa k tobě přijdou národy se slovy: Naši otcové zdědili samé lži, marnost a holé nesmysly.</verse>
        <verse osisID='Jer.16.20'>Copak si člověk může vyrobit bohy? Žádní bozi to nebyli!</verse>
        <verse osisID='Jer.16.21'>"Hle, tentokrát je to nechám pochopit, ukážu jim svou sílu a hrdinství, aby poznali, že mám jméno Hospodin."</verse>
      </chapter>
      <chapter osisID='Jer.17'>
        <verse osisID='Jer.17.1'>"Hřích Judy je vepsán železným rydlem, diamantovým hrotem je vyryt na tabulích jejich srdcí, na rozích jejich oltářů!</verse>
        <verse osisID='Jer.17.2'>Jejich synové myslí jen na své oltáře, na své posvátné kůly u košatých stromů na vysokých kopcích</verse>
        <verse osisID='Jer.17.3'>i na horách v kraji. Vaše bohatství a všechny vaše poklady nechám padnout za kořist i s těmi vašimi výšinami kvůli hříchu páchanému po celém vašem území.</verse>
        <verse osisID='Jer.17.4'>Svou vlastní vinou přijdete o dědictví, které jsem vám dal. Nechám vás otročit vašim nepřátelům v neznámé zemi, neboť jste roznítili plamen mého hněvu - a bude hořet navěky!"</verse>
        <verse osisID='Jer.17.5'>Tak praví Hospodin: "Zlořečený, kdo spoléhá na člověka, kdo se o smrtelníka opírá a v srdci se odvrací od Hospodina.</verse>
        <verse osisID='Jer.17.6'>Je jako křoví někde na poušti - necítí, když dobro přichází. Žije ve vyprahlých koutech pustiny, v solném kraji, kde se nebydlí.</verse>
        <verse osisID='Jer.17.7'>Požehnaný, kdo spoléhá na Hospodina a jehož nadějí je Hospodin.</verse>
        <verse osisID='Jer.17.8'>Je jako strom zasazený u vody - zapouští kořeny u řeky. Nebojí se, když vedro přichází; jeho listy se vždy zelenají, v roce sucha nemá obavy a nepřestává nést plody."</verse>
        <verse osisID='Jer.17.9'>Lidské srdce je ze všeho nejzrádnější, je nenapravitelné - kdo mu rozumí?</verse>
        <verse osisID='Jer.17.10'>"Já Hospodin zpytuji srdce a zkoumám lidská svědomí, abych každému odplatil podle jeho cest, tak jak za své skutky zaslouží."</verse>
        <verse osisID='Jer.17.11'>Jako koroptev sedící na vejcích, která jí nepatří, tak je ten, kdo si hromadí nepoctivý zisk. Opustí je totiž v půlce života a na konci bude za hlupáka.</verse>
        <verse osisID='Jer.17.12'>Trůn slávy, od počátku vyvýšený, je místo naší svatyně.</verse>
        <verse osisID='Jer.17.13'>Naděje Izraele, Hospodine, všichni, kdo tě opouštějí, propadnou hanbě. Ti, kdo se od tebe odvracejí, budou zapsáni v prachu země, protože Hospodina opustili, ten pramen vody živé.</verse>
        <verse osisID='Jer.17.14'>Uzdrav mě, Hospodine, a budu zdráv, zachraň mě, a budu zachráněn - má chvála patří tobě!</verse>
        <verse osisID='Jer.17.15'>Hle, říkají mi: "Co je s tím Hospodinovým slovem? Tak ať se tedy splní!"</verse>
        <verse osisID='Jer.17.16'>Nestál jsem o to, být tvým pastýřem, nepřál jsem si ten hrozný den. Ty víš, co mi vyšlo ze rtů, leží to před tebou.</verse>
        <verse osisID='Jer.17.17'>Nebuď mi postrachem - jsi mé útočiště ve zlý den!</verse>
        <verse osisID='Jer.17.18'>Ať jsou zahanbeni, kdo mě pronásledují, a mně ať se hanba vyhýbá. Ať jsou to oni, kdo se děsí, a neděsím se já. Jen na ně přiveď ten zlý den, dvojnásobnou ranou rozdrť je!</verse>
        <verse osisID='Jer.17.19'>Hospodin ke mně promluvil: "Jdi a postav se do Brány synů lidu, kterou vcházejí a vycházejí judští králové. Postav se do všech bran Jeruzaléma</verse>
        <verse osisID='Jer.17.20'>a řekni jim: Judští králové a všechen Judo, všichni obyvatelé Jeruzaléma, kteří vcházíte těmito branami, slyšte slovo Hospodinovo!</verse>
        <verse osisID='Jer.17.21'>Tak praví Hospodin: Je-li vám život milý, neopovažujte se v sobotní den nosit náklady a přinášet je do jeruzalémských bran.</verse>
        <verse osisID='Jer.17.22'>Nevynášejte v sobotu nic ze svých domů a nedělejte žádnou práci, ale svěťte sobotní den, jak jsem to přikázal vašim otcům.</verse>
        <verse osisID='Jer.17.23'>Oni však neposlouchali, vůbec nevnímali; tvrdošíjně odmítali slyšet a nedali se poučit.</verse>
        <verse osisID='Jer.17.24'>Pokud mě ale opravdu poslechnete, praví Hospodin, a přestanete v sobotu přinášet do bran tohoto města náklady, pokud budete světit sobotní den a nebudete v něm dělat žádnou práci,</verse>
        <verse osisID='Jer.17.25'>pak budou branami tohoto města se svými velmoži vcházet králové vládnoucí na Davidově trůnu. Pojedou na vozech a koních se svými velmoži, doprovázeni judskými muži i obyvateli Jeruzaléma, a toto město bude trvat navěky.</verse>
        <verse osisID='Jer.17.26'>Z judských měst, z okolí Jeruzaléma, z kraje Benjamín, z podhůří, z hor i z Negevu budou přicházet lidé se svými zápaly, obětmi, dary a vonnými kadidly, aby do Hospodinova domu přinesli oběť vděčnosti.</verse>
        <verse osisID='Jer.17.27'>Pokud mě však neposlechnete a nebudete světit sobotní den, pokud budete v sobotu nosit náklady a vcházet s nimi do bran Jeruzaléma, pak v jeho branách zapálím oheň, který pohltí jeruzalémské paláce a nezhasne!"</verse>
      </chapter>
      <chapter osisID='Jer.18'>
        <verse osisID='Jer.18.1'>Slovo, které Jeremiáš dostal od Hospodina:</verse>
        <verse osisID='Jer.18.2'>"Vstaň a jdi do hrnčířova domu. Tam ti oznámím svá slova."</verse>
        <verse osisID='Jer.18.3'>Odešel jsem tedy do hrnčířova domu a hle, právě pracoval na hrnčířském kruhu.</verse>
        <verse osisID='Jer.18.4'>Nádoba, kterou z hlíny tvaroval, se mu ale pod rukama zkazila, a tak začal znovu a dělal z ní jinou nádobu, která by se mu líbila.</verse>
        <verse osisID='Jer.18.5'>Tehdy dostal jsem slovo Hospodinovo:</verse>
        <verse osisID='Jer.18.6'>"Nemohu snad s vámi naložit jako tento hrnčíř, dome Izraele? praví Hospodin. Hle, jste v mé ruce, jako je hlína v ruce hrnčíře, dome Izraele.</verse>
        <verse osisID='Jer.18.7'>Kdykoli mohu prohlásit o národu nebo království, že je vyvrátím, podvrátím a zničím;</verse>
        <verse osisID='Jer.18.8'>pokud se však ten národ, o kterém jsem mluvil, odvrátí od svého zla, pak i já upustím od zla, jež jsem zamýšlel proti nim.</verse>
        <verse osisID='Jer.18.9'>Jindy zas mohu prohlásit o národu nebo království, že je vybuduji a zasadím;</verse>
        <verse osisID='Jer.18.10'>pokud však budou páchat, co je v mých očích zlé, a nebudou mě poslouchat, pak i já upustím od dobra, jež jsem jim slíbil prokázat.</verse>
        <verse osisID='Jer.18.11'>Teď tedy řekni lidu Judy a obyvatelům Jeruzaléma: ‚Tak praví Hospodin: Hle, chystám proti vám něco zlého, vymýšlím na vás plán! Odvraťte se proto každý od své zlé cesty; napravte své cesty a své jednání.'</verse>
        <verse osisID='Jer.18.12'>Oni však na to řekli: ‚Marné řeči! Budeme žít podle svých vlastních plánů, každý se budeme řídit svým zarputilým a zlým srdcem.'"</verse>
        <verse osisID='Jer.18.13'>A proto tak praví Hospodin: "Ptejte se mezi národy - Kdo kdy co takového slyšel? Panna izraelská provádí tu nejhroznější věc!</verse>
        <verse osisID='Jer.18.14'>Mizí snad z pole kamení nebo z Libanonu sníh? Vysychají snad mezi horami chladné bystřiny?</verse>
        <verse osisID='Jer.18.15'>Můj lid však na mě zapomněl, pálí kadidlo marnostem! Na svých cestách klopýtli, na stezkách odvěkých, a odešli jinou pěšinou, cestou neupravenou.</verse>
        <verse osisID='Jer.18.16'>Jejich země proto bude budit děs, navždy se nad ní bude syčet úžasem. Každý, kdo tudy půjde, se zhrozí a hlavou potřese.</verse>
        <verse osisID='Jer.18.17'>Jakoby větrem východním je před protivníkem rozpráším. V den, kdy přijde jejich bída, ukážu jim záda, a ne tvář."</verse>
        <verse osisID='Jer.18.18'>Oni však na to řekli: "Pojďme, musíme na Jeremiáše něco vymyslet! Zákon se knězi nikdy neztratí, stejně jako rada mudrci a slovo prorokovi. Pojďme, ubijme ho tedy jazykem a na jeho slova vůbec nedbejme!"</verse>
        <verse osisID='Jer.18.19'>Všimni si mě, Hospodine, slyš hlas mých odpůrců!</verse>
        <verse osisID='Jer.18.20'>To se má odplácet dobro zlem, že na mě kopou jámu? Pamatuj, jak jsem se stavěl před tebe a přimlouval se za ně, abych od nich odvracel tvůj hněv.</verse>
        <verse osisID='Jer.18.21'>Na jejich děti proto dopusť hlad, vydej je meči napospas! Ať jejich ženy ovdoví a přijdou o děti, jejich muži ať propadnou smrti, jejich mladíci ať padnou mečem v boji!</verse>
        <verse osisID='Jer.18.22'>Z jejich domů ať se nářek ozývá, až na ně náhle přivedeš útočníka - vždyť mi vykopali jámu, aby mě lapili, mé nohy chtěli chytit do pasti.</verse>
        <verse osisID='Jer.18.23'>Hospodine, ty sám víš o všech jejich plánech, aby mě zabili. Neodpouštěj jim jejich viny, nepřehlížej jejich hřích! Jen ať se před tebou skácejí; v čase svého hněvu zakroč proti nim!</verse>
      </chapter>
      <chapter osisID='Jer.19'>
        <verse osisID='Jer.19.1'>Hospodin řekl toto: "Jdi a kup od hrnčíře hliněný džbán. Vezmi s sebou několik stařešinů z lidu i z kněží</verse>
        <verse osisID='Jer.19.2'>a vyjdi Branou střepů do údolí Ben-hinom. Tam volej slova, která ti řeknu.</verse>
        <verse osisID='Jer.19.3'>Volej: ‚Slyšte slovo Hospodinovo, králové Judy i obyvatelé Jeruzaléma! Tak praví Hospodin zástupů, Bůh Izraele: Hle, dopustím na toto místo takové neštěstí, že to nikomu, kdo o tom uslyší, nepřestane znít v uších.</verse>
        <verse osisID='Jer.19.4'>To proto, že mě opustili a toto místo mi odcizili. Pálili zde kadidlo cizím bohům, které neznali sami ani jejich otcové, ba ani judští králové, a naplnili toto místo krví nevinných.</verse>
        <verse osisID='Jer.19.5'>Vystavěli také obětiště Baalovi, aby tam spalovali své vlastní děti jako zápalné oběti Baalovi - to jsem jim přece nepřikázal, o tom jsem nemluvil, to mi nepřišlo ani na mysl!</verse>
        <verse osisID='Jer.19.6'>A proto hle, přicházejí dny, praví Hospodin, kdy už se tomuto místu nebude říkat Tofet ani údolí Ben-hinom, ale Údolí vraždění.</verse>
        <verse osisID='Jer.19.7'>Na tomto místě zmařím záměry Judských a Jeruzalémských. Nechám je před jejich nepřáteli padnout mečem v ruce těch, kdo pasou po jejich životě. Jejich mrtvolami nakrmím ptáky a divou zvěř.</verse>
        <verse osisID='Jer.19.8'>Nechám toto město budit děs a posměch. Každý, kdo tudy půjde, zhrozí se a užasne nad všemi ranami, jež na něj dopadly.</verse>
        <verse osisID='Jer.19.9'>Nechám je jíst maso jejich vlastních synů a maso jejich vlastních dcer. V tom zoufalém sevření svých nepřátel, kteří pasou po jejich životě, se budou požírat navzájem.'</verse>
        <verse osisID='Jer.19.10'>Potom onen džbán rozbij před muži, kteří šli s tebou,</verse>
        <verse osisID='Jer.19.11'>a řekni jim - ‚Tak praví Hospodin zástupů: Jako když se rozbije hliněná nádoba a už se nedá opravit, tak rozbiji tento lid i toto město. A v Tofetu se bude pohřbívat, protože jinde už k pohřbívání nezbude místo.</verse>
        <verse osisID='Jer.19.12'>Tak naložím s tímto místem, praví Hospodin, i s těmi, kdo tu žijí. Způsobím, že toto město bude vypadat jako Tofet.</verse>
        <verse osisID='Jer.19.13'>Jeruzalémské domy i paláce judských králů budou stejně nečisté jako toto místo, Tofet - všechny domy, na jejichž střechách se pálilo kadidlo celému tomu nebeskému zástupu a kde se konaly úlitby cizím bohům.'"</verse>
        <verse osisID='Jer.19.14'>Když se pak Jeremiáš vrátil z Tofetu, kam jej Hospodin poslal prorokovat, postavil se na nádvoří Hospodinova domu a promluvil ke všemu lidu:</verse>
        <verse osisID='Jer.19.15'>"Tak praví Hospodin zástupů, Bůh Izraele - Hle, přivádím na toto město a na všechna města v okolí veškeré zlo, před kterým jsem je varoval. Jsou totiž tvrdošíjní a nechtějí poslouchat má slova!"</verse>
      </chapter>
      <chapter osisID='Jer.20'>
        <verse osisID='Jer.20.1'>Jakmile kněz Pašchur, syn Imerův, který byl vrchním správcem Hospodinova chrámu, uslyšel Jeremiáše prorokovat tyto věci,</verse>
        <verse osisID='Jer.20.2'>nechal proroka Jeremiáše zbičovat a vsadit do klády v Horní Benjamínské bráně Hospodinova chrámu.</verse>
        <verse osisID='Jer.20.3'>Když ho Pašchur druhého dne z klády propustil, Jeremiáš mu řekl: "Hospodin tě nenazývá Pašchur, ale Magor-misaviv, Hrůza všude kolem.</verse>
        <verse osisID='Jer.20.4'>Tak praví Hospodin: Hle, vydávám tě hrůze - tebe i všechny tvé přátele, kteří před tvýma očima padnou mečem tvých nepřátel. Všechen lid Judy vydám do rukou babylonského krále, který je odvleče do Babylonu a pobije mečem.</verse>
        <verse osisID='Jer.20.5'>Všechno bohatství tohoto města vydám do rukou jejich nepřátel - všechen jeho zisk, všechny cennosti i všechny judské královské poklady. To všechno ukořistí, uloupí a odnese do Babylonu.</verse>
        <verse osisID='Jer.20.6'>A ty, Pašchure, i všichni tvoji domácí půjdete do zajetí. Přijdeš do Babylonu a tam zemřeš; tam budeš pohřben ty i všichni tvoji přátelé, kterým jsi prorokoval lež!"</verse>
        <verse osisID='Jer.20.7'>Sváděl jsi mě, Hospodine, a já se nechal svést. Zmocnil ses mě a zdolals mě. Vysmívají se mi celé dny, každý má ze mě legraci.</verse>
        <verse osisID='Jer.20.8'>Křičím, kdykoli promluvím, vykřikuji: "Zkáza! Násilí!" Slovo Hospodinovo mi přináší celé dny hanbu a posměšky.</verse>
        <verse osisID='Jer.20.9'>Říkám si: "Už se o něm ani nezmíním, jeho jménem už nepromluvím!" Jeho slovo mi ale hoří v srdci, je jako oheň v mých kostech zavřený; nemohu ho v sobě zadržet, neovládnu se!</verse>
        <verse osisID='Jer.20.10'>Od tolika lidí slyším nařčení: "Hrůza všude kolem, Magor-misaviv! Udejte ho! Pojďme ho nahlásit!" Všichni mí přátelé čekají na můj pád: "Třeba se nechá nachytat - pak se ho zmocníme, pak se mu pomstíme!"</verse>
        <verse osisID='Jer.20.11'>Hospodin je ale se mnou, ten udatný bojovník, a tak ti, kteří mě pronásledují, padnou a nic nezmohou. Pro jejich neúspěch je stihne hanba, věčná nezapomenutelná potupa.</verse>
        <verse osisID='Jer.20.12'>Hospodine zástupů, jenž spravedlivé zkoušíš a vidíš do srdce i svědomí, kéž uvidím tvou pomstu nad nimi - vždyť jsem ti svěřil svoji při.</verse>
        <verse osisID='Jer.20.13'>Zpívejte Hospodinu, vzdejte mu chválu! On zachraňuje život ubohému z rukou zločinců.</verse>
        <verse osisID='Jer.20.14'>Ať je zlořečený den, kdy jsem byl narozen! Den, kdy mě matka rodila, ať není požehnán!</verse>
        <verse osisID='Jer.20.15'>Ať je zlořečený ten, kdo mému otci oznámil: "Narodil se ti chlapec," a naplnil ho radostí.</verse>
        <verse osisID='Jer.20.16'>Ať ten muž skončí tak jako města, jež Hospodin bez lítosti vyvrátil.Ať zrána slyší naříkavý pláč a v poledne bojový pokřik!</verse>
        <verse osisID='Jer.20.17'>Proč mě nezabil ještě v lůně, aby se mi matka stala hrobem a břicho jí zůstalo navždy těhotné?</verse>
        <verse osisID='Jer.20.18'>Proč jen jsem vyšel z lůna matčina? Abych zakoušel jen trápení a žal? Aby mi život v hanbě vyprchal?</verse>
      </chapter>
      <chapter osisID='Jer.21'>
        <verse osisID='Jer.21.1'>Slovo, které Jeremiáš dostal od Hospodina, když k němu král Cidkiáš poslal Pašchura, syna Malkiášova, a kněze Cefaniáše, syna Maasejášova, se vzkazem:</verse>
        <verse osisID='Jer.21.2'>"Vyptej se prosím na nás u Hospodina, protože na nás zaútočil babylonský král Nabukadnezar. Snad pro nás Hospodin udělá zázrak tak jako tolikrát a Nabukadnezar od nás odtáhne."</verse>
        <verse osisID='Jer.21.3'>Jeremiáš jim odpověděl: "Vyřiďte Cidkiášovi -</verse>
        <verse osisID='Jer.21.4'>Tak praví Hospodin, Bůh Izraele: Hle, válečné zbraně ve vaší ruce obrátím nazpátek! Zbraně, jimiž venku před hradbami bojujete proti babylonskému králi a proti Chaldejcům, kteří na vás útočí, shromáždím uprostřed tohoto města.</verse>
        <verse osisID='Jer.21.5'>Já sám budu bojovat proti vám vztaženou rukou a mocnou paží ve svém hněvu a rozlícení a v hrozném zuření.</verse>
        <verse osisID='Jer.21.6'>Ty, kdo žijí v tomto městě, jak lidi, tak dobytek, raním těžkým morem, který je zabije.</verse>
        <verse osisID='Jer.21.7'>Potom, praví Hospodin, vydám judského krále Cidkiáše, jeho dvořany i lid (totiž ty, kdo v tomto městě přežijí mor, meč a hlad) do rukou babylonského krále Nabukadnezara a do rukou jejich nepřátel, kteří pasou po jejich životě. Ten je pobije ostřím meče, bez milosti, bez lítosti, bez slitování.</verse>
        <verse osisID='Jer.21.8'>Tomuto lidu vyřiď: Tak praví Hospodin - Hle, předkládám vám cestu života a cestu smrti.</verse>
        <verse osisID='Jer.21.9'>Kdo zůstane v tomto městě, zahyne mečem, hladem nebo morem. Kdo ale vyjde a vzdá se Babyloňanům, kteří na vás útočí, ten přežije a zachrání si život.</verse>
        <verse osisID='Jer.21.10'>Rozhodl jsem o tomto městě - avšak ne v dobrém, ale ve zlém, praví Hospodin. Nechám je padnout do rukou babylonského krále a ten je vypálí.</verse>
        <verse osisID='Jer.21.11'>Judskému královskému domu pak vyřiď: Slyšte slovo Hospodinovo!</verse>
        <verse osisID='Jer.21.12'>Tak praví Hospodin, dome Davidův: Ráno co ráno suďte spravedlivě, okrádaného zachraňujte z rukou utlačitele. Jinak můj hněv vzplane plamenem, rozhoří se a nezhasne, protože vaše skutky jsou tak zlé!</verse>
        <verse osisID='Jer.21.13'>Hle, jsem proti tobě, Jeruzaléme, jenž na náhorní plošině trůníš dolině! praví Hospodin. Říkáte: ‚K nám se nikdo nedostane! Kdo může napadnout náš příbytek?'</verse>
        <verse osisID='Jer.21.14'>Ztrestám vás, praví Hospodin, jak si vaše skutky zaslouží. Zapálím oheň ve vašem lese a ten pohltí vše kolem."</verse>
      </chapter>
      <chapter osisID='Jer.22'>
        <verse osisID='Jer.22.1'>Tak praví Hospodin: "Sestup do paláce judského krále a vyřiď tam toto slovo:</verse>
        <verse osisID='Jer.22.2'>Králi judský, který sedíš na Davidově trůnu, slyš slovo Hospodinovo - ty, tvoji dvořané i tvůj lid, vy, kteří vcházíte těmito branami.</verse>
        <verse osisID='Jer.22.3'>Tak praví Hospodin: Jednejte poctivě a spravedlivě! Zachraňujte okrádaného z rukou utlačitele! Přistěhovalcům, sirotkům a vdovám neubližujte! Nechovejte se násilně! Neprolévejte na tomto místě nevinnou krev!</verse>
        <verse osisID='Jer.22.4'>Pokud se opravdu zařídíte podle těchto slov, budou branami tohoto paláce vcházet králové vládnoucí na Davidově trůnu. Pojedou na vozech a koních a s nimi jejich dvořané i lid.</verse>
        <verse osisID='Jer.22.5'>Pokud však tato slova neposlechnete, pak přísahám při sobě samém, praví Hospodin, že z tohoto paláce zbudou jen trosky."</verse>
        <verse osisID='Jer.22.6'>Toto praví Hospodin o domu judského krále: "Jsi pro mě jako Gileád, jako libanonský vrcholek. Zbude z tebe však jen pustina, města bez obyvatel.</verse>
        <verse osisID='Jer.22.7'>Pošlu proti tobě ničitele, každého v plné zbroji; zporážejí ty tvé skvělé cedry a naházejí do ohně!</verse>
        <verse osisID='Jer.22.8'>Až budou lidé z mnoha národů procházet kolem tohoto města, budou se jeden druhého ptát: ‚Proč to Hospodin tomuto velikému městu provedl?'</verse>
        <verse osisID='Jer.22.9'>A dostanou odpověď: ‚Protože opustili smlouvu Hospodina, svého Boha, klaněli se cizím bohům a sloužili jim.'"</verse>
        <verse osisID='Jer.22.10'>Neplačte nad mrtvým, nenaříkejte pro něj; plačte však nad tím, který odchází, protože už se nevrátí a nespatří rodnou zem.</verse>
        <verse osisID='Jer.22.11'>Toto praví Hospodin o Šalumovi, synu Jošiášovu, jenž se stal judským králem po svém otci Jošiášovi, ale musel odsud odejít: "Už se sem nevrátí.</verse>
        <verse osisID='Jer.22.12'>Zemře tam, kam ho odvlekli, a tuto zem už nikdy nespatří."</verse>
        <verse osisID='Jer.22.13'>"Běda tomu, kdo si staví palác, ale ne spravedlností; tomu, kdo buduje horní patra, ale bezprávím; tomu, kdo nechá bližního dřít zdarma a za práci mu neplatí!</verse>
        <verse osisID='Jer.22.14'>Říká: ‚Postavím si velký palác a v něm prostorné komnaty; prorazím do něj okna, obložím cedrem a natřu červení.'</verse>
        <verse osisID='Jer.22.15'>Copak tě dělá králem, že máš víc cedru než ostatní? Copak tvůj otec neměl co jíst a pít? Jednal však poctivě a spravedlivě, a tak se mu vedlo dobře.</verse>
        <verse osisID='Jer.22.16'>Hájil práva chudých a ubohých - tehdy bývalo dobře! To totiž znamená znát mě, praví Hospodin.</verse>
        <verse osisID='Jer.22.17'>Ty ale nemáš oči ani srdce než pro svůj mrzký zisk; zajímá tě jen vraždit nevinné, vydírání a násilí."</verse>
        <verse osisID='Jer.22.18'>Toto praví Hospodin o judském králi Joakimovi, synu Jošiášovu: "Nebudou ho oplakávat: ‚Ach bratře, ach sestro!' Nebudou ho oplakávat: ‚Ach pane, ach veličenstvo!'</verse>
        <verse osisID='Jer.22.19'>Pohřbí ho tak jako osla - vyvlečou ho ven a pohodí někam za brány Jeruzaléma."</verse>
        <verse osisID='Jer.22.20'>"Vystoupej na Libanon, dcero, křič, z Bášanu ať tvůj hlas zní, z Abarimu vykřikni nad svými milenci, neboť jsou všichni rozdrceni!</verse>
        <verse osisID='Jer.22.21'>Mluvil jsem k tobě, dokud jsi měla klid, říkala jsi ale: ‚Nechci poslouchat!' Tak je to s tebou už od mládí, že neslyšíš můj hlas.</verse>
        <verse osisID='Jer.22.22'>Všechny ty tvé pastýře vítr požene, tví milenci půjdou do zajetí; tehdy se konečně budeš hanbit a stydět za všechny své špatnosti.</verse>
        <verse osisID='Jer.22.23'>Uvelebila ses v Libanonu, v hnízdečku mezi cedrovím; budeš však sténat jako při porodu, jako rodička se budeš svíjet bolestí!"</verse>
        <verse osisID='Jer.22.24'>"Jakože jsem živ, praví Hospodin, i kdybys byl, judský králi Jekoniáši, synu Joakimův, pečetním prstenem na mé pravici, i odtud bych tě strhl!</verse>
        <verse osisID='Jer.22.25'>Vydám tě do rukou těch, kdo pasou po tvém životě, do rukou těch, ze kterých máš děs, do rukou babylonského krále Nabukadnezara a do rukou Babyloňanů.</verse>
        <verse osisID='Jer.22.26'>Tebe i tvou rodnou matku odvrhnu do cizí země, v níž jste se nenarodili, a tam zemřete.</verse>
        <verse osisID='Jer.22.27'>Do své vytoužené země se nikdy nevrátíte."</verse>
        <verse osisID='Jer.22.28'>Je snad Jekoniáš nějaký zahozený střep? Hrnec, který nikdo nechce? Proč jsou tedy zavrženi on i jeho potomci, odmrštěni do země, kterou neznali?</verse>
        <verse osisID='Jer.22.29'>Ach země, země, země! Slyš slovo Hospodinovo!</verse>
        <verse osisID='Jer.22.30'>Tak praví Hospodin: "Zapište ho jako muže bez dětí, jako někoho, komu se v životě nedařilo. Nikomu z jeho potomků se nezdaří usednout na trůn Davidův a vládnout nad Judou."</verse>
      </chapter>
      <chapter osisID='Jer.23'>
        <verse osisID='Jer.23.1'>"Běda pastýřům, kteří hubí a rozhánějí ovce na mé pastvině! praví Hospodin.</verse>
        <verse osisID='Jer.23.2'>Hospodin, Bůh Izraele, proto prohlašuje o pastýřích pasoucích můj lid: Protože rozháníte a rozptylujete mé ovce a nestaráte se o ně, hle, já s vámi zúčtuji za vaše zločiny, praví Hospodin.</verse>
        <verse osisID='Jer.23.3'>Zbytky svého stáda pak shromáždím ze všech zemí, kam jsem je rozehnal, a přivedu je zpět na jejich pastvinu, kde se rozplodí a rozmnoží.</verse>
        <verse osisID='Jer.23.4'>Ustanovím nad nimi pastýře, kteří o ně budou pečovat, takže už se nebudou bát a strachovat a nebude už chybět ani jediná, praví Hospodin.</verse>
        <verse osisID='Jer.23.5'>Hle, přicházejí dny, praví Hospodin, kdy vzbudím Davidovi spravedlivý Výhonek. Ten bude vládnout jako moudrý král a nastolí v zemi právo a spravedlnost.</verse>
        <verse osisID='Jer.23.6'>Za jeho dnů bude Juda zachráněn a Izrael bude žít v bezpečí. A toto je jméno, jímž bude nazýván: HOSPODIN - NAŠE SPRAVEDLNOST.</verse>
        <verse osisID='Jer.23.7'>Hle, přicházejí dny, praví Hospodin, kdy už nebudete říkat: ‚Jakože je živ Hospodin, který vyvedl syny Izraele z Egypta,'</verse>
        <verse osisID='Jer.23.8'>ale: ‚Jakože je živ Hospodin, který vyvedl potomstvo domu Izraele zpět ze severní země a ze všech zemí, do kterých je rozehnal.' Vrátí se totiž zpátky do vlasti."</verse>
        <verse osisID='Jer.23.9'>O prorocích: Srdce mám zlomené, kosti se ve mně chvějí, jsem jako opilec, jako muž vínem zmožený - to kvůli Hospodinu, kvůli jeho svatým slovům!</verse>
        <verse osisID='Jer.23.10'>Země je totiž plná nevěrníků, pod jejichž kletbou vyprahla, pastviny vyschly, zbyla pustina. Jejich dráha je totiž zlá, jejich moc je nespravedlivá.</verse>
        <verse osisID='Jer.23.11'>"Proroci i kněží jsou bezbožní; i ve svém chrámě nacházím jejich zločiny, praví Hospodin.</verse>
        <verse osisID='Jer.23.12'>Jejich cesta proto bude kluzká, padnou ve tmě, do níž budou vyhnáni, až na ně dopustím neštěstí v čase, kdy s nimi zúčtuji, praví Hospodin.</verse>
        <verse osisID='Jer.23.13'>U proroků v Samaří jsem viděl nechutnost: prorokovali při Baalovi a sváděli Izrael, můj lid.</verse>
        <verse osisID='Jer.23.14'>U proroků v Jeruzalémě jsem viděl úděsnost: páchání nevěry a život ve lži; zločincům dodávají odvahy, aby se nikdo neodvrátil od své špatnosti. Všichni jsou pro mě jako Sodoma, všichni v tom městě jsou jako Gomora!"</verse>
        <verse osisID='Jer.23.15'>Nuže, toto praví Hospodin zástupů o těch prorocích: "Hle, nakrmím je pelyňkem a k pití jim dám jed, protože od proroků v Jeruzalémě se šíří bezbožnost do celé země."</verse>
        <verse osisID='Jer.23.16'>Toto praví Hospodin zástupů: "Neposlouchejte slova proroků, kteří vám prorokují, aby vás naplnili falešnou nadějí. Vidění, o kterých mluví, si sami vymysleli, nepocházejí z úst Hospodinových.</verse>
        <verse osisID='Jer.23.17'>Těm, kdo mnou pohrdají, stále tvrdí: ‚Hospodin praví: Budete žít v pokoji!' Všem, kdo se řídí svým zarputilým srdcem, namlouvají: ‚Nic zlého se vám nestane!'</verse>
        <verse osisID='Jer.23.18'>Kdo ale stál v radě Hospodinově, aby viděl a slyšel jeho řeč? Kdo dával pozor, aby jeho slova uslyšel?"</verse>
        <verse osisID='Jer.23.19'>Hle, Hospodinova vichřice - jeho hněv už zuří! Na hlavy darebáků snáší se vichr bouřlivý!</verse>
        <verse osisID='Jer.23.20'>Hospodinův hněv se neodvrátí, dokud neprovede a nesplní, co ve svém srdci usoudil. V nadcházejících dnech tomu jasně porozumíte.</verse>
        <verse osisID='Jer.23.21'>"Neposlal jsem ty proroky, a přesto běží; nemluvil jsem k nim, a přesto prorokují.</verse>
        <verse osisID='Jer.23.22'>Kdyby v mé radě bývali stáli, můj lid by seznámili s mými slovy; odvrátili by je od jejich zlé cesty, od jejich zlého jednání.</verse>
        <verse osisID='Jer.23.23'>Jsem snad Bůh, jen když jsem blízko? praví Hospodin. Nejsem snad Bůh i daleko?</verse>
        <verse osisID='Jer.23.24'>Může se někdo tak dobře skrýt, že bych ho neviděl? praví Hospodin. Já přece naplňuji nebe i zem! praví Hospodin.</verse>
        <verse osisID='Jer.23.25'>Slyšel jsem, co říkají ti proroci, kteří mým jménem prorokují lži. Prý: ‚Měl jsem sen! Měl jsem sen!'</verse>
        <verse osisID='Jer.23.26'>Jak dlouho ještě? Není snad v srdci proroků, kteří tak prorokují, samá lež? Prorokují podvody, které si sami vymysleli.</verse>
        <verse osisID='Jer.23.27'>Myslí si, že těmi sny, které si jedni druhým vyprávějí, přimějí můj lid zapomenout na mé jméno, tak jako na mé jméno zapomněli jejich otcové kvůli Baalovi.</verse>
        <verse osisID='Jer.23.28'>Prorok, jemuž se zdál sen, ať si ten sen vypráví. Kdo ale má mé slovo, ten ať je věrně mluví. Co je sláma vedle zrní? praví Hospodin.</verse>
        <verse osisID='Jer.23.29'>Není mé slovo jako oheň? praví Hospodin. Jako kladivo skálu drtící?</verse>
        <verse osisID='Jer.23.30'>Hle, já jsem proti těm prorokům, praví Hospodin, kteří kradou má slova jedni od druhých.</verse>
        <verse osisID='Jer.23.31'>Hle, jsem proti těm prorokům, praví Hospodin, kteří melou jazykem a říkají: ‚Tak praví Hospodin.'</verse>
        <verse osisID='Jer.23.32'>Hle, jsem proti těm, kteří prorokují lživé sny, praví Hospodin; když je vyprávějí, svádějí můj lid svými nehoráznými výmysly. Já jsem je neposlal a nic jsem jim nesvěřil. Nemohou tomuto lidu nijak pomoci, praví Hospodin."</verse>
        <verse osisID='Jer.23.33'>"Když se tě někdo z lidu nebo z proroků či z kněží zeptá: ‚Jaký je ortel od Hospodina?' - odpovíš: ‚Jaký ortel? Odvrhnu vás! praví Hospodin.'</verse>
        <verse osisID='Jer.23.34'>Kdokoli z proroků, kněží či lidu se ohání ‚ortelem od Hospodina', s takovým i s jeho domem zúčtuji.</verse>
        <verse osisID='Jer.23.35'>Jeden druhého se máte ptát: ‚Co Hospodin odpověděl? Co Hospodin říkal?'</verse>
        <verse osisID='Jer.23.36'>Už ale nemáte ani zmiňovat ‚ortel od Hospodina', protože za ortel od Hospodina vydává každý svá vlastní slova. Takhle převracíte slova živého Boha, Hospodina zástupů, našeho Boha!</verse>
        <verse osisID='Jer.23.37'>Máte se ptát proroka: ‚Co ti Hospodin odpověděl? Co Hospodin říkal?'</verse>
        <verse osisID='Jer.23.38'>Protože se však oháníte ‚ortelem od Hospodina', nuže toto praví Hospodin: Používáte slova ‚ortel od Hospodina', ačkoli jsem vám ta slova říkat zakázal.</verse>
        <verse osisID='Jer.23.39'>Proto na vás teď dočista zapomenu a ze své přítomnosti vás odvrhnu i s tím městem, které jsem dal vám a vašim otcům.</verse>
        <verse osisID='Jer.23.40'>Uvalím na vás věčnou pohanu a věčnou potupu, jaká se nedá zapomenout!"</verse>
      </chapter>
      <chapter osisID='Jer.24'>
        <verse osisID='Jer.24.1'>Hospodin mi dal vidění: Hle - před Hospodinovým chrámem stály dva koše fíků. (Bylo to poté, co babylonský král Nabukadnezar odvlekl judského krále Jekoniáše, syna Joakimova, spolu s judskými velmoži, tesaři a kováři z Jeruzaléma a přivedl je do Babylonu.)</verse>
        <verse osisID='Jer.24.2'>V jednom koši byly velmi krásné fíky, jaké uzrávají mezi prvními. V druhém koši byly velmi špatné fíky, tak špatné, že nešly jíst.</verse>
        <verse osisID='Jer.24.3'>"Co vidíš, Jeremiáši?" zeptal se mě Hospodin. "Fíky," odpověděl jsem. "Ty dobré jsou velmi dobré, ale ty špatné jsou tak špatné, že nejdou jíst."</verse>
        <verse osisID='Jer.24.4'>Tehdy jsem dostal slovo Hospodinovo:</verse>
        <verse osisID='Jer.24.5'>"Tak praví Hospodin, Bůh Izraele: Judští vyhnanci, které jsem odsud poslal do Babylonie, jsou jako tyto dobré fíky - považuji je za dobré.</verse>
        <verse osisID='Jer.24.6'>Spočinu na nich svým dobrotivým pohledem a přivedu je zpět do této země. Znovu je vybuduji a nezbořím, zasadím je a nevykořením.</verse>
        <verse osisID='Jer.24.7'>Dám jim takové srdce, aby mě znali, aby věděli, že já jsem Hospodin. Budou mým lidem a já budu jejich Bohem, protože se celým srdcem vrátí ke mně.</verse>
        <verse osisID='Jer.24.8'>Ale judského krále Cidkiáše, jeho velmože a ty, kdo zbyli v Jeruzalémě a zůstali v této zemi anebo se usadili v Egyptě, ty všechny pokládám za špatné fíky, praví Hospodin - tak špatné, že nejdou jíst.</verse>
        <verse osisID='Jer.24.9'>Učiním je odstrašujícím příkladem neštěstí pro všechna království země; budou potupným pořekadlem a posměšnou nadávkou všude, kam je zaženu.</verse>
        <verse osisID='Jer.24.10'>Pošlu na ně meč, hlad a mor, dokud nebudou do posledního vyhlazeni ze země, kterou jsem dal jim a jejich otcům."</verse>
      </chapter>
      <chapter osisID='Jer.25'>
        <verse osisID='Jer.25.1'>Slovo, které Jeremiáš dostal o veškerém judském lidu ve čtvrtém roce vlády judského krále Joakima, syna Jošiášova (což byl první rok babylonského krále Nabukadnezara).</verse>
        <verse osisID='Jer.25.2'>Prorok Jeremiáš veškerému judskému lidu a všem obyvatelům Jeruzaléma řekl:</verse>
        <verse osisID='Jer.25.3'>"Je to už třiadvacet let - od třináctého roku judského krále Jošiáše, syna Amonova, až dodneška - co dostávám slovo Hospodinovo. Znovu a znovu jsem k vám mluvil, ale vy jste neposlouchali.</verse>
        <verse osisID='Jer.25.4'>Hospodin k vám znovu a znovu posílal všechny své služebníky proroky, ale vy jste neposlouchali, vůbec jste si jich nevšímali.</verse>
        <verse osisID='Jer.25.5'>Říkávali: ‚Odvraťte se každý od své zlé cesty a svého zlého jednání, ať můžete žít v zemi, kterou Hospodin dal vám a vašim otcům od věků až navěky.</verse>
        <verse osisID='Jer.25.6'>Nenásledujte cizí bohy, neslužte jim a neklaňte se jim; nepopouzejte mě svými výtvory, ať na vás nedopustím neštěstí!'</verse>
        <verse osisID='Jer.25.7'>Vy jste mě ale neposlouchali, praví Hospodin, a k vlastnímu neštěstí jsme mě popouzeli svými výtvory.</verse>
        <verse osisID='Jer.25.8'>Nuže, toto praví Hospodin zástupů: ‚Protože jste neposlouchali má slova,</verse>
        <verse osisID='Jer.25.9'>hle, povolám a poberu všechny kmeny ze severu, praví Hospodin, a přivedu je i se svým služebníkem, babylonským králem Nabukadnezarem, na tuto zem, na všechny její obyvatele i na všechny národy v okolí. Vyhladím je jako proklaté, aby vzbuzovali děs a posměch; zbude z nich věčné zbořeniště.</verse>
        <verse osisID='Jer.25.10'>Skoncuji s hlasem radosti a veselí, s hlasem ženicha a nevěsty, s hlasem mlýnku i se světlem lampičky.</verse>
        <verse osisID='Jer.25.11'>Z celé této země zbude hrůzná pustina a tyto národy budou po sedmdesát let otročit babylonskému králi.</verse>
        <verse osisID='Jer.25.12'>Až se těch sedmdesát let naplní, potrestám babylonského krále i jeho národ za jejich vinu, praví Hospodin, a nechám Babylonii zpustnout navěky.</verse>
        <verse osisID='Jer.25.13'>Uvalím na tu zem všechny své hrozby, které jsem o ní vyřkl, všechno, co je zapsáno v této knize, všechno, co Jeremiáš prorokoval o všech těch národech.</verse>
        <verse osisID='Jer.25.14'>I oni sami budou otročit mocným národům a velikým králům. Odplatím jim za jejich skutky, za to, co vlastnoručně páchali.'"</verse>
        <verse osisID='Jer.25.15'>Hospodin, Bůh Izraele, ke mně promluvil: "Vezmi z mé ruky kalich s vínem hněvu a dej z něj pít všem národům, k nimž tě posílám.</verse>
        <verse osisID='Jer.25.16'>Až se napijí, budou se potácet a blouznit kvůli meči, který na ně sesílám."</verse>
        <verse osisID='Jer.25.17'>Vzal jsem tedy kalich z Hospodinovy ruky a napojil jím všechny národy, k nimž mě Hospodin poslal:</verse>
        <verse osisID='Jer.25.18'>Jeruzalém a judská města s jejich králi a velmoži, aby z nich zbyly jen trosky budící děs, posměch a nadávky (jak je tomu už dnes);</verse>
        <verse osisID='Jer.25.19'>faraona, vládce Egypta, s jeho dvořany a velmoži i se vším jeho lidem</verse>
        <verse osisID='Jer.25.20'>a všemi přimíšenými cizinci; všechny krále země Úc; všechny krále filištínské země, Aškelon, Gazu, Ekron i ty, kdo zbyli v Ašdodu;</verse>
        <verse osisID='Jer.25.21'>Edom, Moáb i Amonce;</verse>
        <verse osisID='Jer.25.22'>všechny krále Týru a Sidonu; krále zámořských břehů;</verse>
        <verse osisID='Jer.25.23'>Dedana, Temu a Búze; všechny, kteří si vyholují skráně;</verse>
        <verse osisID='Jer.25.24'>všechny krále Arábie; všechny krále směsice národů žijících na poušti;</verse>
        <verse osisID='Jer.25.25'>všechny krále Zimri; všechny krále Elamu; všechny krále Médie;</verse>
        <verse osisID='Jer.25.26'>všechny krále severu, blízké i vzdálené, jednoho po druhém - všechna království země, co jich je na světě. A po nich se napije král Šešak!</verse>
        <verse osisID='Jer.25.27'>"Řekni jim: ‚Tak praví Hospodin zástupů, Bůh Izraele: Pijte, opijte se, pozvracejte se a padněte, že už nevstanete, protože na vás sesílám meč!'</verse>
        <verse osisID='Jer.25.28'>A kdyby od tebe odmítali ten kalich vzít a napít se, řekni jim - ‚Tak praví Hospodin zástupů: Musíte pít!</verse>
        <verse osisID='Jer.25.29'>Hle, na město, jež nese mé jméno, začínám přivádět neštěstí, a vy byste měli vyváznout? Nevyváznete! Na všechny obyvatele země už svolávám meč, praví Hospodin zástupů.'</verse>
        <verse osisID='Jer.25.30'>Nuže, prorokuj jim všechna tato slova a řekni jim: ‚Hospodin řve na výsostech, burácí z příbytku své svatosti. Na vlastní stádo řve jako lev, křičí jako ti, kdo víno lisují, na všechny, kdo žijí na zemi.</verse>
        <verse osisID='Jer.25.31'>Po celém světě se šíří hluk boje, neboť Hospodin obžaluje národy; soudí se s každým smrtelníkem a ničemy dává napospas meči. Tak praví Hospodin.'</verse>
        <verse osisID='Jer.25.32'>Tak praví Hospodin zástupů: ‚Hle, od národu k národu se šíří neštěstí, od nejzazších konců světa se zvedá vichr veliký!'"</verse>
        <verse osisID='Jer.25.33'>Mrtvoly těch, které Hospodin v onen den pobije, budou rozsety od jednoho konce světa po druhý. Nikdo je neopláče, nikdo je neposbírá ani nepohřbí; zůstanou ležet jako hnůj na zemi.</verse>
        <verse osisID='Jer.25.34'>Kvílejte, pastýři, naříkejte, vůdcové stáda, svíjejte se v prachu! Čas vaší porážky nadešel, padnete jako krásní berani.</verse>
        <verse osisID='Jer.25.35'>Pastýři nebudou mít kam utéct, pro vůdce stáda nebude úniku.</verse>
        <verse osisID='Jer.25.36'>Slyš! To naříkají pastýři, vůdcové stáda kvílejí - Hospodin pustoší jejich pastviny!</verse>
        <verse osisID='Jer.25.37'>Pokojné louky utichnou před žárem Hospodinova hněvu.</verse>
        <verse osisID='Jer.25.38'>Jako lev vyjde ze svého příbytku a jejich zem se stane pustinou před tím krutým žárem - před žárem jeho hněvu!</verse>
      </chapter>
      <chapter osisID='Jer.26'>
        <verse osisID='Jer.26.1'>Na počátku vlády judského krále Joakima, syna Jošiášova, přišlo od Hospodina toto slovo:</verse>
        <verse osisID='Jer.26.2'>"Tak praví Hospodin: Postav se na nádvoří Hospodinova domu a promluv ke všem, kteří se z judských měst přicházejí klanět v Hospodinově domě. Vyřiď jim všechno, co ti přikazuji, ani jediné slovo nevynechej.</verse>
        <verse osisID='Jer.26.3'>Snad poslechnou a odvrátí se každý od své zlé cesty, abych i já upustil od zla, které jsem na ně chtěl dopustit za to, jak zle se chovali.</verse>
        <verse osisID='Jer.26.4'>Řekni jim - ‚Tak praví Hospodin: Jestliže mě neposlechnete a nebudete se řídit mým Zákonem, který jsem vám dal,</verse>
        <verse osisID='Jer.26.5'>a nebudete poslouchat slova mých služebníků proroků, které k vám znovu a znovu posílám (a vy jste je neposlouchali!),</verse>
        <verse osisID='Jer.26.6'>pak s tímto chrámem naložím jako se svatyní v Šílu a z tohoto města učiním nadávku mezi všemi národy na zemi.'"</verse>
        <verse osisID='Jer.26.7'>Kněží, proroci i všechen lid poslouchali, jak Jeremiáš mluví tato slova v Hospodinově chrámu.</verse>
        <verse osisID='Jer.26.8'>Jakmile ale Jeremiáš domluvil všechno, co mu Hospodin přikázal říci, vtom ho všechen lid, kněží i proroci chytili a křičeli: "Teď zemřeš!</verse>
        <verse osisID='Jer.26.9'>Jak se opovažuješ prorokovat Hospodinovým jménem, že tento chrám dopadne jako Šílo a že z tohoto města zbude vylidněná pustina?!" A všechen lid se v Hospodinově chrámu sbíhal k Jeremiášovi.</verse>
        <verse osisID='Jer.26.10'>Když se o tom doslechli judští velmoži, odebrali se z královského paláce vzhůru do Hospodinova chrámu a zasedli v průchodu Hospodinovy Nové brány.</verse>
        <verse osisID='Jer.26.11'>Kněží a proroci tehdy velmožům a všemu lidu řekli: "Ten muž zaslouží smrt! Prorokoval přece proti tomuto městu - slyšeli jste to na vlastní uši!"</verse>
        <verse osisID='Jer.26.12'>Jeremiáš na to všem velmožům i všemu lidu řekl: "Hospodin mě poslal prorokovat o tomto chrámu a městě všechno to, co jste slyšeli.</verse>
        <verse osisID='Jer.26.13'>Proto teď napravte své cesty a své jednání, poslechněte Hospodina, svého Boha, a Hospodin upustí od zla, kterým vám hrozil.</verse>
        <verse osisID='Jer.26.14'>Pokud jde o mě - hle, jsem ve vašich rukou. Udělejte se mnou, co uznáte za dobré a správné,</verse>
        <verse osisID='Jer.26.15'>ale vězte, že když mě zabijete, uvalíte na sebe i na toto město a jeho obyvatele nevinnou krev. Opravdu mě k vám totiž poslal Hospodin, abych vám vyřídil všechna tato slova."</verse>
        <verse osisID='Jer.26.16'>Velmoži a všechen lid tehdy řekli kněžím a prorokům: "Ten muž nezaslouží smrt. Mluvil k nám přece jménem Hospodina, našeho Boha."</verse>
        <verse osisID='Jer.26.17'>Také někteří stařešinové země vstali a promluvili ke všemu shromážděnému lidu:</verse>
        <verse osisID='Jer.26.18'>"Za dnů judského krále Ezechiáše prorokoval Micheáš Morešetský. Ten řekl všemu judskému lidu - ‚Tak praví Hospodin zástupů: Sion bude jak pole rozorán, z Jeruzaléma bude trosek hromada a z chrámové hory zarostlá vyvýšenina.'</verse>
        <verse osisID='Jer.26.19'>Nechal ho snad judský král Ezechiáš a všechen Juda zabít? Naopak, ulekl se Hospodina a snažil se ho usmířit, takže Hospodin upustil od zla, kterým jim hrozil. My tu ale sami na sebe přivoláváme smrtelné neštěstí."</verse>
        <verse osisID='Jer.26.20'>Hospodinovým jménem prorokoval také jistý Uriáš, syn Šemajášův, z Kiriat-jearim. Prorokoval proti tomuto městu a proti této zemi přesně tak jako Jeremiáš.</verse>
        <verse osisID='Jer.26.21'>Jakmile král Joakim se všemi svými veliteli a velmoži uslyšeli jeho slova, chtěl ho král nechat zabít. Uriáš se o tom ale doslechl a ve strachu utekl do Egypta.</verse>
        <verse osisID='Jer.26.22'>Král Joakim tam za ním poslal Elnatana, syna Achborova, a jeho muže,</verse>
        <verse osisID='Jer.26.23'>kteří Uriáše z Egypta unesli a přivedli ho ke králi Joakimovi. Ten ho dal popravit mečem a jeho mrtvolu pohodil na veřejném hřbitově.</verse>
        <verse osisID='Jer.26.24'>Nad Jeremiášem ale držel ruku Achikam, syn Šafanův, takže nepadl do rukou lidu, který ho chtěl zabít.</verse>
      </chapter>
      <chapter osisID='Jer.27'>
        <verse osisID='Jer.27.1'>Na počátku vlády judského krále Cidkiáše, syna Jošiášova, dostal Jeremiáš slovo od Hospodina.</verse>
        <verse osisID='Jer.27.2'>Hospodin ke mně promluvil: "Vyrob si dřevěné jho s postroji a připevni si je na šíji.</verse>
        <verse osisID='Jer.27.3'>Potom pošli vzkaz králům Edomu, Moábu, Amonu, Týru a Sidonu; pošli ho po jejich vyslancích, kteří přišli do Jeruzaléma k judskému králi Cidkiášovi.</verse>
        <verse osisID='Jer.27.4'>Dej jim vzkaz pro jejich pány a řekni jim: ‚Tak praví Hospodin zástupů, Bůh Izraele. Toto vyřiďte svým pánům:</verse>
        <verse osisID='Jer.27.5'>Já jsem svou velikou mocí a vztaženou paží učinil zemi i s lidmi a zvěří na ní a já ji svěřuji, komu se mi zlíbí.</verse>
        <verse osisID='Jer.27.6'>Nuže, teď všechny tyto země svěřuji do rukou svého služebníka, babylonského krále Nabukadnezara. Svěřuji mu do služeb dokonce i polní zvěř.</verse>
        <verse osisID='Jer.27.7'>Všechny národy budou sloužit jemu, jeho synovi i jeho vnukovi, než přijde čas i pro něj a pro jeho zemi - tehdy si ho mocné národy a velicí králové podrobí do služby.</verse>
        <verse osisID='Jer.27.8'>Národ a království, které by se nepoddalo babylonskému králi Nabukadnezarovi a nesklonilo by šíji pod jho babylonského krále, takový národ budu trestat mečem, hladem a morem, praví Hospodin, dokud ho jeho rukou úplně nezničím.</verse>
        <verse osisID='Jer.27.9'>Neposlouchejte proto své proroky a věštce, své vykladače snů, jasnovidce a čaroděje, kteří vám říkají, ať se babylonskému králi nepoddáváte.</verse>
        <verse osisID='Jer.27.10'>Prorokují vám jen lži, které vás nakonec odloučí od vlasti. Vyženu vás pryč, abyste zahynuli.</verse>
        <verse osisID='Jer.27.11'>Ale národ, který skloní šíji pod jho babylonského krále a poddá se mu, takový ponechám v jeho zemi, praví Hospodin, aby ji obdělával a bydlel v ní.'"</verse>
        <verse osisID='Jer.27.12'>Přesně tak jsem promluvil i k judskému králi Cidkiášovi: "Skloňte svou šíji pod jho babylonského krále, poddejte se mu i jeho lidu a zůstanete naživu!</verse>
        <verse osisID='Jer.27.13'>Proč bys měl i se svým lidem umírat mečem, hladem a morem, jak to Hospodin prohlásil o národu, který se nepoddá babylonskému králi?</verse>
        <verse osisID='Jer.27.14'>Neposlouchejte slova proroků, kteří vám říkají, ať se babylonskému králi nepoddáváte. Prorokují vám jen lži!</verse>
        <verse osisID='Jer.27.15'>Já jsem je neposlal, praví Hospodin. Prorokují mým jménem lži, abych vás nakonec vyhnal pryč, abyste zahynuli i s těmi svými proroky."</verse>
        <verse osisID='Jer.27.16'>Ke kněžím a celému tomuto lidu jsem promluvil: "Tak praví Hospodin: Neposlouchejte slova svých proroků, kteří vám prorokují: ‚Hle, vzácné předměty Hospodinova domu se teď z Babylonu rychle vrátí zpět.' Prorokují vám lež!</verse>
        <verse osisID='Jer.27.17'>Neposlouchejte je. Poddejte se babylonskému králi a zůstanete naživu. Proč by se toto město mělo stát zbořeništěm?</verse>
        <verse osisID='Jer.27.18'>Jestli jsou to proroci a mají slovo Hospodinovo, pak ať se u Hospodina zástupů přimluví, aby do Babylonu nebyly odneseny i ty cennosti, které v Hospodinově domě, v paláci judského krále a v Jeruzalémě ještě zůstaly!</verse>
        <verse osisID='Jer.27.19'>Toto praví Hospodin zástupů o sloupech, o bronzovém moři, o stojanech a ostatních cennostech, které v tomto městě ještě zůstaly</verse>
        <verse osisID='Jer.27.20'>(babylonský král Nabukadnezar je totiž nepobral, když judského krále Jekoniáše, syna Joakimova, spolu s veškerou judskou a jeruzalémskou šlechtou odvlekl z Jeruzaléma do Babylonu).</verse>
        <verse osisID='Jer.27.21'>Nuže, toto praví Hospodin zástupů, Bůh Izraele, o cennostech, které ještě zůstaly v Hospodinově domě, v paláci judského krále a v Jeruzalémě:</verse>
        <verse osisID='Jer.27.22'>Budou odneseny do Babylonu a tam zůstanou až do dne, kdy si jich znovu povšimnu, praví Hospodin. Tehdy je dám přinést a navrátím je zpět na toto místo."</verse>
      </chapter>
      <chapter osisID='Jer.28'>
        <verse osisID='Jer.28.1'>Pátého měsíce téhož roku, totiž čtvrtého roku na počátku vlády judského krále Cidkiáše, mi gibeonský prorok Chananiáš, syn Azurův, v Hospodinově domě před kněžími a přede vším lidem řekl:</verse>
        <verse osisID='Jer.28.2'>"Tak praví Hospodin zástupů, Bůh Izraele: ‚Jho babylonského krále zlámu!</verse>
        <verse osisID='Jer.28.3'>Do dvou let vrátím zpět na toto místo všechny cennosti Hospodinova domu, které odsud vzal babylonský král Nabukadnezar a odnesl je do Babylonu.</verse>
        <verse osisID='Jer.28.4'>Také judského krále Jekoniáše, syna Joakimova, i všechny judské vyhnance, kteří odešli do Babylonu, vrátím zpět na toto místo, praví Hospodin, neboť jho babylonského krále zlámu!'"</verse>
        <verse osisID='Jer.28.5'>Prorok Jeremiáš na to proroku Chananiášovi před kněžími a přede vším lidem, stojícím v Hospodinově domě, odpověděl.</verse>
        <verse osisID='Jer.28.6'>"Amen," řekl prorok Jeremiáš. "Kéž to Hospodin učiní. Kéž Hospodin splní slova, která jsi prorokoval, a navrátí vzácné předměty Hospodinova domu i všechny vyhnance z Babylonu zpět na toto místo.</verse>
        <verse osisID='Jer.28.7'>Teď ale poslyš, co mám říci tobě i všemu lidu:</verse>
        <verse osisID='Jer.28.8'>Proroci, kteří bývali odedávna přede mnou i před tebou, prorokovali mnoha zemím i velikým královstvím válku, neštěstí a mor.</verse>
        <verse osisID='Jer.28.9'>Prorok, který prorokuje mír, ale bude uznán za proroka, kterého opravdu poslal Hospodin, jen když se jeho slova naplní."</verse>
        <verse osisID='Jer.28.10'>Nato prorok Chananiáš sejmul jho z šíje proroka Jeremiáše a zlámal ho.</verse>
        <verse osisID='Jer.28.11'>Prorok Chananiáš pak před očima všeho lidu promluvil: "Tak praví Hospodin: ‚Do dvou let takto zlámu jho babylonského krále Nabukadnezara na šíji všech národů!'" Prorok Jeremiáš tehdy odešel pryč.</verse>
        <verse osisID='Jer.28.12'>Poté, co prorok Chananiáš zlámal jho na šíji proroka Jeremiáše, dostal Jeremiáš slovo Hospodinovo:</verse>
        <verse osisID='Jer.28.13'>"Jdi a řekni Chananiášovi - Tak praví Hospodin: Rozlámal jsi jho ze dřeva, ale nahradil jsi ho jhem ze železa!</verse>
        <verse osisID='Jer.28.14'>Tak praví Hospodin zástupů, Bůh Izraele: Na šíji všech těchto národů vložím železné jho, aby sloužili babylonskému králi Nabukadnezarovi. Ti všichni mu budou sloužit stejně jako polní zvěř, kterou mu podrobím."</verse>
        <verse osisID='Jer.28.15'>Prorok Jeremiáš tehdy proroku Chananiášovi řekl: "Poslyš, Chananiáši! Hospodin tě neposlal, ale ty jsi tento lid sváděl falešnou nadějí.</verse>
        <verse osisID='Jer.28.16'>Nuže, tak praví Hospodin: Hle, posílám tě pryč z povrchu země. Do roka zemřeš, protože jsi o Hospodinu hlásal bludy!"</verse>
        <verse osisID='Jer.28.17'>Sedmého měsíce téhož roku pak prorok Chananiáš zemřel.</verse>
      </chapter>
      <chapter osisID='Jer.29'>
        <verse osisID='Jer.29.1'>Následují slova dopisu, který prorok Jeremiáš poslal z Jeruzaléma zbytku stařešinů ve vyhnanství a také kněžím, prorokům a všemu lidu, který Nabukadnezar zavlekl z Jeruzaléma do Babylonu.</verse>
        <verse osisID='Jer.29.2'>(Bylo to poté, co král Jekoniáš, královna matka, dvořané, judští a jeruzalémští velmoži a také tesaři a kováři museli opustit Jeruzalém.)</verse>
        <verse osisID='Jer.29.3'>Svěřil ten dopis Eleasovi, synu Šafanovu, a Gemariáši, synu Chilkiášovu, které judský král Cidkiáš vyslal k babylonskému králi Nabukadnezarovi do Babylonu. Stálo v něm:</verse>
        <verse osisID='Jer.29.4'>Tak praví Hospodin zástupů, Bůh Izraele, všem vyhnancům, které jsem z Jeruzaléma vystěhoval do Babylonu:</verse>
        <verse osisID='Jer.29.5'>Stavějte domy a žijte v nich, sázejte zahrady a jezte jejich plody.</verse>
        <verse osisID='Jer.29.6'>Berte si ženy a ploďte děti. Vybírejte nevěsty pro své syny a provdávejte své dcery, ať mají děti. Rozrůstejte se, ať vás neubývá.</verse>
        <verse osisID='Jer.29.7'>Usilujte o prospěch města, do něhož jsem vás vystěhoval, a modlete se za ně k Hospodinu, neboť v jeho prospěchu je i váš prospěch.</verse>
        <verse osisID='Jer.29.8'>Tak praví Hospodin zástupů, Bůh Izraele: Nenechte se podvádět proroky a věštci, kteří jsou mezi vámi, a nedejte na sny, které se jim zdají.</verse>
        <verse osisID='Jer.29.9'>Mým jménem vám prorokují lži! Já jsem je neposlal, praví Hospodin.</verse>
        <verse osisID='Jer.29.10'>Tak praví Hospodin: Až se naplní sedmdesát babylonských let, znovu si vás povšimnu a splním vám své zaslíbení, že vás sem znovu navrátím.</verse>
        <verse osisID='Jer.29.11'>Já sám přece vím, jak o vás přemýšlím, praví Hospodin. Mám v úmyslu váš prospěch, a ne neštěstí; chci vám dát budoucnost a naději.</verse>
        <verse osisID='Jer.29.12'>Když budete ke mně volat a přicházet ke mně s modlitbami, já vás vyslyším.</verse>
        <verse osisID='Jer.29.13'>Budete mě hledat a najdete mě, když mě budete hledat celým srdcem.</verse>
        <verse osisID='Jer.29.14'>Dám se vám najít, praví Hospodin, a přivedu vás zpět ze zajetí. Shromáždím vás ze všech národů a ze všech míst, kam jsem vás rozptýlil, praví Hospodin, a přivedu vás zpět na místo, odkud jsem vás vyhnal pryč.</verse>
        <verse osisID='Jer.29.15'>Prohlašujete: "Hospodin nám v Babylonu vzbudil proroky!"</verse>
        <verse osisID='Jer.29.16'>Nuže, toto praví Hospodin o králi sedícím na Davidově trůnu a o veškerém lidu, který zůstal v tomto městě, o vašich bratrech, kteří s vámi nešli do vyhnanství:</verse>
        <verse osisID='Jer.29.17'>Tak praví Hospodin zástupů - Hle, sesílám na ně meč, hlad a mor! Naložím s nimi jako se shnilými fíky, jež jsou tak špatné, že nejdou jíst.</verse>
        <verse osisID='Jer.29.18'>Budu je stíhat mečem, hladem a morem. Učiním je odstrašujícím příkladem pro všechna království země. Budou vzbuzovat kletby a děs, posměch a nadávky u všech národů, kam jsem je rozptýlil,</verse>
        <verse osisID='Jer.29.19'>protože neposlouchali má slova, praví Hospodin, když jsem k nim znovu a znovu posílal své služebníky proroky. Ani vy jste ale neposlouchali, praví Hospodin.</verse>
        <verse osisID='Jer.29.20'>Nuže, slyšte slovo Hospodinovo, všichni vyhnanci, které jsem poslal z Jeruzaléma do Babylonu.</verse>
        <verse osisID='Jer.29.21'>Toto praví Hospodin zástupů, Bůh Izraele, o Achabovi, synu Kolajášovu, a o Cidkiášovi, synu Maasejášovu, kteří vám mým jménem prorokují lži: Hle, vydám je do rukou babylonského krále Nabukadnezara, který je před vašima očima nechá popravit.</verse>
        <verse osisID='Jer.29.22'>Odtud vznikne kletba, která se bude používat mezi všemi judskými vyhnanci v Babylonu: "Ať s tebou Hospodin provede to, co s Cidkiášem a Achabem, které babylonský král upálil v plamenech!"</verse>
        <verse osisID='Jer.29.23'>Páchali totiž v Izraeli hanebnosti. Cizoložili s ženami svých bližních a mým jménem říkali lživá slova, která jsem jim nesvěřil. Já to vím a já to dosvědčuji, praví Hospodin.</verse>
        <verse osisID='Jer.29.24'>Šemajášovi Nechlamskému řekni:</verse>
        <verse osisID='Jer.29.25'>"Tak praví Hospodin zástupů, Bůh Izraele - Z vlastního popudu jsi všemu lidu v Jeruzalémě a knězi Cefaniášovi, synu Maasejášovu, i ostatním kněžím poslal dopis, ve kterém píšeš:</verse>
        <verse osisID='Jer.29.26'>‚Hospodin tě, Cefaniáši, ustanovil knězem namísto kněze Jojady, abys byl strážcem Hospodinova domu. Každého blázna, který ze sebe dělá proroka, máš vsadit do klády a na pranýř.</verse>
        <verse osisID='Jer.29.27'>Proč jsi tedy neumlčel Jeremiáše Anatotského, který tam u vás ze sebe dělá proroka?</verse>
        <verse osisID='Jer.29.28'>Dokonce i k nám do Babylonu poslal vzkaz: Bude to trvat dlouho. Stavějte domy a žijte v nich, sázejte zahrady a jezte jejich plody.'"</verse>
        <verse osisID='Jer.29.29'>Kněz Cefaniáš ale ten dopis přečetl proroku Jeremiášovi.</verse>
        <verse osisID='Jer.29.30'>Tehdy Jeremiáš dostal slovo Hospodinovo:</verse>
        <verse osisID='Jer.29.31'>"Vyřiď všem vyhnancům - Toto praví Hospodin o Šemajášovi Nechlamském: Šemajáš vám prorokoval, ale já jsem ho neposlal; sváděl vás falešnou nadějí.</verse>
        <verse osisID='Jer.29.32'>A proto tak praví Hospodin: Hle, zúčtuji s Šemajášem Nechlamským i s jeho potomky! Protože o Hospodinu hlásal bludy, nebude mít nikoho, kdo by z jeho rodiny v tomto lidu přežil a viděl, co dobrého učiním pro svůj lid, praví Hospodin."</verse>
      </chapter>
      <chapter osisID='Jer.30'>
        <verse osisID='Jer.30.1'>Slovo, které Jeremiáš dostal od Hospodina:</verse>
        <verse osisID='Jer.30.2'>"Tak praví Hospodin, Bůh Izraele: Všechna slova, která jsem k tobě promluvil, zapiš do knihy.</verse>
        <verse osisID='Jer.30.3'>Hle, přicházejí dny, praví Hospodin, kdy svůj lid Izrael a Judu přivedu zpět ze zajetí a navrátím je do země, kterou jsem dal jejich otcům, aby ji obsadili."</verse>
        <verse osisID='Jer.30.4'>Toto jsou slova, která Hospodin promluvil o Izraeli a Judovi.</verse>
        <verse osisID='Jer.30.5'>Tak praví Hospodin: "Slyšíme vyděšený křik - čirá hrůza, žádný klid!</verse>
        <verse osisID='Jer.30.6'>Rozhlédněte se a ptejte se: Copak může muž rodit? Proč tedy vidím všechny muže s rukama na břiše jako rodičky, s popelavými tvářemi?</verse>
        <verse osisID='Jer.30.7'>Běda, bude to hrozný den jako žádný jiný, čas Jákobova soužení - bude z něj ale zachráněn.</verse>
        <verse osisID='Jer.30.8'>Toho dne, praví Hospodin zástupů, zlámu jho na jejich šíji a zpřetrhám jejich postroje, takže už nebudou sloužit cizákům,</verse>
        <verse osisID='Jer.30.9'>ale budou sloužit Hospodinu, svému Bohu, a svému králi Davidovi, kterého jim ustanovím.</verse>
        <verse osisID='Jer.30.10'>Neboj se, můj služebníku, Jákobe, a ty, Izraeli, neděs se, praví Hospodin. Hle, zachráním tě z dálné ciziny a tvé potomky z jejich vyhnanství. Jákob se vrátí a odpočine v bezpečí a nikdo už ho nevyděsí.</verse>
        <verse osisID='Jer.30.11'>Vždyť já jsem s tebou, praví Hospodin, já tě zachráním. Skoncuji se všemi národy, do kterých jsem tě rozprášil. S tebou však nikdy neskončím, i když tě ztrestám po právu a nenechám tě bez trestu."</verse>
        <verse osisID='Jer.30.12'>Tak praví Hospodin: "Tvá zranění se nehojí, tvé rány bolí.</verse>
        <verse osisID='Jer.30.13'>Není, kdo by tě obhájil, není léku na tvé bolesti, nikdo tě nedokáže uzdravit!</verse>
        <verse osisID='Jer.30.14'>Všichni tví milenci na tebe zapomněli, žádný z nich o tebe nestojí. Ranil jsem tě jako nepřítel, ztrestal tě jako surovec, protože máš tolik vin a tvůj hřích se tolik rozmnožil.</verse>
        <verse osisID='Jer.30.15'>Proč sténáš nad svým zraněním? Tvou bolest nejde vyléčit. To já jsem ti to způsobil, protože máš tolik vin a tvůj hřích se tolik rozmnožil!</verse>
        <verse osisID='Jer.30.16'>Všichni, kdo tě požírají, však budou sežráni, všichni, kdo tě sužují, půjdou do zajetí. Ti, kdo tě plení, budou sami pleněni a všechny, kdo tě olupují, nechám oloupit.</verse>
        <verse osisID='Jer.30.17'>Ano, já obnovím tvé zdraví, tvé rány zhojím, praví Hospodin, neboť tě nazývali poběhlicí: ‚O Sion přece nikdo nestojí!'"</verse>
        <verse osisID='Jer.30.18'>Tak praví Hospodin: "Hle, přivedu ze zajetí Jákobovy stany, nad jeho příbytky se slituji. Město se vystaví tam, kde byly trosky, a palác bude tam, kde má být.</verse>
        <verse osisID='Jer.30.19'>Rozezní se odtud chvalozpěvy, zas bude slyšet hlas veselí. Rozmnožím je, aby jich neubývalo, oslavím je, a nebude jich málo.</verse>
        <verse osisID='Jer.30.20'>Budou mít dětí tak jako kdysi, jejich obec přede mnou se znovu ustaví, se všemi, kdo je utiskují, ale zúčtuji.</verse>
        <verse osisID='Jer.30.21'>Jejich vládcem bude jeden z nich, z jejich středu vzejde jejich panovník - přizvu ho blíž a on ke mně přistoupí. Vždyť kdo by se jinak odvážil ke mně přistoupit? praví Hospodin.</verse>
        <verse osisID='Jer.30.22'>Vy budete mým lidem a já budu vaším Bohem."</verse>
        <verse osisID='Jer.30.23'>Hle, Hospodinova vichřice - jeho hněv už zuří! Na hlavy darebáků snáší se vichr bouřlivý!</verse>
        <verse osisID='Jer.30.24'>Hospodinův planoucí hněv se neodvrátí, dokud neprovede a nesplní, co ve svém srdci usoudil. V nadcházejících dnech tomu porozumíte.</verse>
      </chapter>
      <chapter osisID='Jer.31'>
        <verse osisID='Jer.31.1'>"V ten čas, praví Hospodin, budu Bohem všech rodů Izraele a oni budou mým lidem.</verse>
        <verse osisID='Jer.31.2'>Tak praví Hospodin: "Lid, který unikne meči, nalezne milost na poušti; přicházím Izraeli dát odpočinutí."</verse>
        <verse osisID='Jer.31.3'>Odedávna se mi ukazoval Hospodin: "Miluji tě láskou, jež trvá navěky, vztahuji se k tobě v milosrdenství.</verse>
        <verse osisID='Jer.31.4'>Znovu tě zbuduji a budeš stát, panno izraelská. Znovu se chopíš tamburíny a vesele se roztančíš.</verse>
        <verse osisID='Jer.31.5'>Znovu vysadíš vinice na horách v Samaří a ti, kdo je vysadí, je také sklidí.</verse>
        <verse osisID='Jer.31.6'>Přijde den, kdy zvolají strážci v pohoří Efraim: ‚Vzhůru, vydejme se k Sionu, k Hospodinu, našemu Bohu!'"</verse>
        <verse osisID='Jer.31.7'>Tak praví Hospodin: "Zpívejte radostí nad Jákobem, jásejte nad předním mezi národy, hlasitě oslavujte a říkejte: ‚Hospodin zachránil svůj lid, zachránil pozůstatek Izraele!'</verse>
        <verse osisID='Jer.31.8'>Hle, přivedu je ze země severní, od konců světa je shromáždím. Mezi nimi i slepce a mrzáky, těhotné ženy a rodičky - vrátí se jich sem celé zástupy!</verse>
        <verse osisID='Jer.31.9'>Budou přicházet s pláčem, půjdou v modlitbách, až je povedu. K potokům s vodou je přivedu přímou cestou, na níž neklesnou. Jsem přece Izraelův otec, můj prvorozený je Efraim!</verse>
        <verse osisID='Jer.31.10'>Slyšte slovo Hospodinovo, národy, zvěstujte v krajích daleko za moři: ‚Ten, který rozehnal Izrael, jej zase shromáždí, nad svým stádem bude jako pastýř bdít.'</verse>
        <verse osisID='Jer.31.11'>Ano, Hospodin Jákoba vykoupí, vysvobodí ho z rukou silnějších!</verse>
        <verse osisID='Jer.31.12'>S jásotem přijdou na vrchol Sionu, rozzáří se Hospodinovou dobrotou - všude obilí, víno, olej, mladý brav a skot! Jejich duše budou zavlažovanou zahradou a chřadnout už nikdy nebudou.</verse>
        <verse osisID='Jer.31.13'>Panna se tehdy vesele roztančí a mládenci i starci spolu s ní. Jejich truchlení v radost proměním, utěším je a rozveselím namísto trápení.</verse>
        <verse osisID='Jer.31.14'>Duši kněží občerstvím hojností a můj lid se nasytí mými dary, praví Hospodin."</verse>
        <verse osisID='Jer.31.15'>Tak praví Hospodin: "V Rámě je slyšet křik - nářek, pláč a hořké bědování. Ráchel tam pláče nad svými dětmi, nad jejich ztrátou se nedá utěšit!"</verse>
        <verse osisID='Jer.31.16'>Tak praví Hospodin: "Neplač už, zadrž slzy, neboť tvá námaha dojde odměny, praví Hospodin: oni se ti z nepřátelské země vrátí!</verse>
        <verse osisID='Jer.31.17'>Je tu naděje pro tvé potomky, praví Hospodin: tvé děti se vrátí do vlasti!</verse>
        <verse osisID='Jer.31.18'>Jasně jsem slyšel Efraimův nářek: ‚Byl jsem nepovolný jako mladý býk, krotil jsi mě a už jsem zkrocený. Obrať mě, ať se vrátím zpět, vždyť ty jsi můj Bůh, Hospodine!</verse>
        <verse osisID='Jer.31.19'>Po svém odvrácení činím pokání, po svém poučení se biji do hrudi. Stydím se a jsem zahanben, že nesu potupu svých mladých let.'</verse>
        <verse osisID='Jer.31.20'>Není snad Efraim můj drahý syn? Není mé dítě, které miluji? Kdykoli o něm promluvím, vždy si ho znovu vybavím a v nitru cítím pohnutí. Slituji se nad ním, jistěže se slituji! praví Hospodin.</verse>
        <verse osisID='Jer.31.21'>Postav si milníky, vyznač ukazatele, přemýšlej o cestě, kterou jdeš. Vrať se, izraelská panno, vrať se zpátky do svých měst!</verse>
        <verse osisID='Jer.31.22'>Jak dlouho se ještě budeš toulat, dcero nevěrná? Hospodin stvoří na zemi novou věc: žena se bude ucházet o muže."</verse>
        <verse osisID='Jer.31.23'>Tak praví Hospodin zástupů, Bůh Izraele: "Až je přivedu zpět ze zajetí, bude se v judské zemi a v jejích městech znovu říkat: ‚Požehnej ti Hospodin, příbytku spravedlnosti, horo svatosti!'</verse>
        <verse osisID='Jer.31.24'>Znovu tam bude žít všechen lid Judy - měšťané, rolníci i kočovníci se stády.</verse>
        <verse osisID='Jer.31.25'>Ano, občerstvím duši znavených a duši chřadnoucích nasytím."</verse>
        <verse osisID='Jer.31.26'>Nato jsem se probudil a prohlédl. Můj spánek byl sladký.</verse>
        <verse osisID='Jer.31.27'>"Hle, přicházejí dny, praví Hospodin, kdy dům Izraele i dům Judy oseji lidmi i zvířaty.</verse>
        <verse osisID='Jer.31.28'>Jako jsem nad nimi bděl, abych vyvracel a podvracel, bořil, ničil a pustošil, právě tak nad nimi budu bdít, abych budoval a sázel, praví Hospodin.</verse>
        <verse osisID='Jer.31.29'>V těch dnech už nebudou říkat: ‚Rodiče jedli trpké hrozny a dětem trnou zuby.'</verse>
        <verse osisID='Jer.31.30'>Každý totiž zemře za vlastní viny; každému, kdo jí trpké hrozny, budou trnout zuby.</verse>
        <verse osisID='Jer.31.31'>Hle, přicházejí dny, praví Hospodin, kdy s domem Izraele a s domem Judy uzavřu novou smlouvu.</verse>
        <verse osisID='Jer.31.32'>Ne ovšem takovou smlouvu, jakou jsem uzavřel s jejich otci v den, kdy jsem je vzal za ruku a vyvedl je z Egypta - tuto mou smlouvu totiž porušili, ačkoli jsem byl jejich manželem, praví Hospodin.</verse>
        <verse osisID='Jer.31.33'>Nuže, toto je smlouva, kterou po těch dnech uzavřu s domem Izraele, praví Hospodin: Svůj zákon vložím do jejich nitra a napíšu jim ho na srdce. Budu jejich Bohem a oni budou mým lidem.</verse>
        <verse osisID='Jer.31.34'>Už se nebudou navzájem poučovat a jedni druhé nabádat: ‚Poznejte Hospodina!' Všichni mě totiž budou znát, od nejmenších až po největší z nich, praví Hospodin. Odpustím jim jejich viny a už nikdy nevzpomenu na jejich hřích."</verse>
        <verse osisID='Jer.31.35'>Tak praví Hospodin, jenž nechává slunce ozařovat den a měsíc s hvězdami za světlo noci určuje, jenž vzdouvá moře, až jeho vlny řvou, a jehož jméno je Hospodin zástupů:</verse>
        <verse osisID='Jer.31.36'>"Přestanou-li u mne platit tyto zákony, praví Hospodin, pak také símě Izraele přestane být u mne navždy národem."</verse>
        <verse osisID='Jer.31.37'>Tak praví Hospodin: "Bude-li změřeno nebe nahoře a prozkoumány základy země v hlubině, pak také zavrhnu všechno símě Izraele za všechno, co provedli, praví Hospodin."</verse>
        <verse osisID='Jer.31.38'>"Hle, přicházejí dny, praví Hospodin, kdy bude toto město znovu vystavěno pro Hospodina, od věže Chananel až k Nárožní bráně.</verse>
        <verse osisID='Jer.31.39'>Měřicí šňůra se odtud natáhne až k vrchu Garev a pak se stočí do Goje.</verse>
        <verse osisID='Jer.31.40'>Celé to údolí mrtvol a mastného popela, všechna ta pohřebiště až k potoku Kidron, až k rohu Koňské brány na východě, to vše bude zasvěceno Hospodinu a město už nikdy nebude vyvráceno ani zbořeno."</verse>
      </chapter>
      <chapter osisID='Jer.32'>
        <verse osisID='Jer.32.1'>Slovo, které Jeremiáš dostal od Hospodina v desátém roce vlády judského krále Cidkiáše (což byl osmnáctý rok Nabukadnezarův).</verse>
        <verse osisID='Jer.32.2'>Vojsko babylonského krále tenkrát obléhalo Jeruzalém a prorok Jeremiáš byl vězněn na strážním nádvoří v paláci judského krále.</verse>
        <verse osisID='Jer.32.3'>Uvěznil ho tam judský král Cidkiáš. Obvinil ho: "Jak se opovažuješ prorokovat, že prý tak praví Hospodin: ‚Hle, vydávám toto město do rukou babylonského krále a ten je dobude.</verse>
        <verse osisID='Jer.32.4'>Ani judský král Cidkiáš Babyloňanům neunikne, ale jistě padne do rukou babylonského krále, se kterým bude mluvit tváří v tvář a spatří ho vlastníma očima.</verse>
        <verse osisID='Jer.32.5'>Ten odvede Cidkiáše do Babylonu, kde zůstane, dokud si ho znovu nevšimnu, praví Hospodin.' Prý: ‚Budete-li bojovat proti Babyloňanům, nezvítězíte!'"</verse>
        <verse osisID='Jer.32.6'>Jeremiáš řekl: "Dostal jsem slovo Hospodinovo:</verse>
        <verse osisID='Jer.32.7'>Hle, přijde za tebou Chanamel, syn tvého strýce Šaluma, a řekne: ‚Kup si mé pole v Anatotu. Jako příbuzný na něj máš předkupní právo.'"</verse>
        <verse osisID='Jer.32.8'>Potom za mnou na strážní nádvoří podle Hospodinova slova přišel můj bratranec Chanamel a řekl mi: "Koupil bys mé pole v Anatotu v kraji Benjamín? Jako příbuzný na něj máš nárok a předkupní právo. Kup si ho." Věděl jsem, že je to slovo Hospodinovo,</verse>
        <verse osisID='Jer.32.9'>a tak jsem to pole v Anatotu od svého bratrance Chanamela koupil za 17 šekelů stříbra.</verse>
        <verse osisID='Jer.32.10'>Podepsal jsem kupní list, zapečetil a před přizvanými svědky jsem na vahách odvážil stříbro.</verse>
        <verse osisID='Jer.32.11'>Potom jsem ten zapečetěný kupní list s podmínkami a ustanoveními vzal a spolu s jeho nezapečetěným opisem</verse>
        <verse osisID='Jer.32.12'>jsem ho předal Baruchovi, synu Neriáše, syna Machsejášova. Učinil jsem to v přítomnosti svého bratrance Chanamela, v přítomnosti svědků, kteří ten kupní list podepsali, a v přítomnosti všech Židů přísedících na strážním nádvoří.</verse>
        <verse osisID='Jer.32.13'>V jejich přítomnosti jsem Baruchovi uložil:</verse>
        <verse osisID='Jer.32.14'>"Tak praví Hospodin zástupů, Bůh Izraele: ‚Vezmi tyto listiny - zapečetěný kupní list i jeho nezapečetěný opis - a vlož je do hliněné nádoby, aby zůstaly nadlouho zachovány.'</verse>
        <verse osisID='Jer.32.15'>Neboť tak praví Hospodin zástupů, Bůh Izraele: ‚V této zemi se znovu budou kupovat domy, pole i vinice!'"</verse>
        <verse osisID='Jer.32.16'>Poté, co jsem ten kupní list předal Baruchovi, synu Neriášovu, modlil jsem se k Hospodinu:</verse>
        <verse osisID='Jer.32.17'>"Ach, Hospodine, Pane můj! Ty jsi svou velikou mocí a vztaženou paží učinil nebe i zemi - pro tebe nic není nemožné!</verse>
        <verse osisID='Jer.32.18'>Prokazuješ milosrdenství tisícům pokolení, ale vinu otců splácíš i jejich potomkům. Jsi veliký a mocný Bůh; máš jméno Hospodin zástupů.</verse>
        <verse osisID='Jer.32.19'>Jsi veliký ve svých záměrech a mocný ve svých činech. Nespouštíš oči z cest všech lidí, abys každého odměnil podle jeho jednání, tak jak si za své skutky zaslouží.</verse>
        <verse osisID='Jer.32.20'>Konal jsi znamení a zázraky v Egyptě a konáš je dodnes v Izraeli i mezi všemi lidmi - tak sis získal jméno, které stále máš.</verse>
        <verse osisID='Jer.32.21'>Vyvedl jsi svůj lid Izrael z Egypta znameními a zázraky, mocnou rukou, vztaženou paží a uprostřed veliké hrůzy.</verse>
        <verse osisID='Jer.32.22'>Dal jsi jim tuto zemi, o níž jsi přísahal jejich otcům, že jim ji dáš - zemi oplývající mlékem a medem.</verse>
        <verse osisID='Jer.32.23'>Když ale přišli a ovládli ji, neposlouchali tě a neřídili se tvým Zákonem. Nic z toho, cos jim přikázal, neplnili, a tak jsi na ně přivedl všechno tohle neštěstí.</verse>
        <verse osisID='Jer.32.24'>Jen pohleď na ty obléhací náspy! Přitáhli k městu, aby ho dobyli! Město padne mečem, hladem a morem do rukou Babyloňanů, kteří na něj útočí. Naplňuje se to, co jsi řekl - vždyť to sám vidíš!</verse>
        <verse osisID='Jer.32.25'>Hospodine, Pane, můj, město padá do rukou Babyloňanů, a ty mi přitom říkáš: ‚Kup si pole a před svědky zaplať za ně stříbrem!'"</verse>
        <verse osisID='Jer.32.26'>Tehdy Jeremiáš dostal slovo Hospodinovo:</verse>
        <verse osisID='Jer.32.27'>"Hle, já jsem Bůh všeho stvoření. Je snad něco nad mé síly?</verse>
        <verse osisID='Jer.32.28'>Nuže, tak praví Hospodin: Hle, vydávám toto město do rukou Babyloňanů a do rukou babylonského krále Nabukadnezara, který je dobude.</verse>
        <verse osisID='Jer.32.29'>Babyloňané, kteří na něj útočí, vtrhnou dovnitř a město vypálí; spálí je i s domy, na jejichž střechách mě lidé uráželi, když pálili kadidlo Baalovi a obětovali úlitby pro cizí bohy.</verse>
        <verse osisID='Jer.32.30'>Synové Izraele i Judy už od mládí jen páchají, co je zlé v mých očích. Ano, synové Izraele mě pořád jen urážejí tím, co vlastníma rukama dělají, praví Hospodin.</verse>
        <verse osisID='Jer.32.31'>Ode dne, kdy bylo vystavěno, až dodnes mi toto město bylo jen k zlosti. Hněvali mě tak, že je musím vyhnat ze své přítomnosti.</verse>
        <verse osisID='Jer.32.32'>Synové Izraele i Judy mě uráželi vším tím zlem, které páchali - oni i jejich králové, velmoži, kněží i proroci - všechen Juda i obyvatelé Jeruzaléma.</verse>
        <verse osisID='Jer.32.33'>Ukazovali mi záda, a ne tvář. Znovu a znovu jsem je chtěl poučit, ale neposlouchali a poučení nepřijímali.</verse>
        <verse osisID='Jer.32.34'>V domě, který se nazývá mým jménem, nastavěli své ohavné modly a tak ho poskvrnili.</verse>
        <verse osisID='Jer.32.35'>V údolí Ben-hinom také vystavěli obětiště Baalovi, aby tam prováděli své syny a dcery ohněm jako oběť Molochovi. To jsem jim přece nepřikázal, to mi nepřišlo ani na mysl - že budou provádět takovou ohavnost a svádět Judu k hříchu!</verse>
        <verse osisID='Jer.32.36'>Říkáte: ‚Město padne mečem, hladem a morem do rukou babylonského krále.' Toto však praví Hospodin, Bůh Izraele:</verse>
        <verse osisID='Jer.32.37'>Hle - znovu je shromáždím ze všech zemí, do nichž jsem je ve svém zuřivém hněvu a v hrozném rozlícení rozptýlil. Přivedu je zpět na toto místo a způsobím, aby žili v bezpečí.</verse>
        <verse osisID='Jer.32.38'>Budou mým lidem a já budu jejich Bohem.</verse>
        <verse osisID='Jer.32.39'>Dám jim jedno srdce a jednu cestu, aby mě ctili po všechny dny - pak bude dobře jim i jejich potomkům.</verse>
        <verse osisID='Jer.32.40'>Uzavřu s nimi věčnou smlouvu, že je nikdy nezbavím svého dobrodiní. Do srdcí jim vložím, aby mě ctili, aby se ode mě už neodvrátili.</verse>
        <verse osisID='Jer.32.41'>S radostí jim budu prokazovat dobrodiní; pevně je zasadím v této zemi, celým svým srdcem a celou duší.</verse>
        <verse osisID='Jer.32.42'>Ano, tak praví Hospodin: Jako jsem na tento lid uvedl všechno to veliké neštěstí, tak na ně uvedu všechno dobrodiní, které jsem jim zaslíbil.</verse>
        <verse osisID='Jer.32.43'>A v této zemi, o níž říkáte: ‚Padla do rukou Babyloňanů, zbyla z ní pustina bez lidí a dobytka,' nuže v této zemi se znovu budou kupovat pole.</verse>
        <verse osisID='Jer.32.44'>Budou se kupovat za peníze, kupní list se bude potvrzovat podpisem, bude se pečetit a budou zváni svědkové - v kraji Benjamín, v okolí Jeruzaléma, ve městech Judy, ve městech na horách, ve městech podhůří i ve městech Negevu, neboť změním jejich osud, praví Hospodin."</verse>
      </chapter>
      <chapter osisID='Jer.33'>
        <verse osisID='Jer.33.1'>Jeremiáš byl stále ještě držen na strážním nádvoří, když znovu dostal slovo Hospodinovo:</verse>
        <verse osisID='Jer.33.2'>"Tak praví Hospodin, který učinil zemi, Hospodin, který ji zformoval a upevnil - ten, který má jméno Hospodin:</verse>
        <verse osisID='Jer.33.3'>Volej ke mně a já ti odpovím; sdělím ti veliká tajemství, o kterých nevíš.</verse>
        <verse osisID='Jer.33.4'>Toto praví Hospodin, Bůh Izraele, o domech v tomto městě a o judských královských palácích, jež byly na obranu před obléhacími náspy a zbraněmi zbořeny</verse>
        <verse osisID='Jer.33.5'>v přípravách na boj s Babyloňany: Ty domy se naplní mrtvolami lidí, které ve svém zuřivém hněvu nechám pobít. Kvůli všemu zlu, které páchali, skryji svou tvář před tímto městem.</verse>
        <verse osisID='Jer.33.6'>Hle - potom však ovážu jejich rány, uzdravím je a vyléčím. Dám jim zakusit hojný pokoj a bezpečí.</verse>
        <verse osisID='Jer.33.7'>Osud Judy a Izraele změním a vybuduji je tak jako kdysi.</verse>
        <verse osisID='Jer.33.8'>Očistím je ode všech zločinů, které proti mně spáchali. Všechny ty zločiny, které proti mně spáchali a jimiž se proti mně vzbouřili, jim odpustím.</verse>
        <verse osisID='Jer.33.9'>Jeruzalém mi tak přinese věhlas a stane se mi zdrojem radosti, chvály a slávy přede všemi národy na zemi, až uslyší o všem dobrodiní, které jim prokáži. Zůstanou v úžasu a rozechvění nad vším tím dobrodiním a nad vším pokojem, který svému lidu způsobím.</verse>
        <verse osisID='Jer.33.10'>Tak praví Hospodin: Říkáte, že z tohoto místa zbyla pustina bez lidí i dobytka. Nuže, v judských městech a v ulicích Jeruzaléma, nyní opuštěných, vylidněných, bez obyvatel i dobytka, se jednou znovu bude ozývat</verse>
        <verse osisID='Jer.33.11'>hlas radosti a veselí, hlas ženicha a nevěsty a hlas těch, kdo ponesou do Hospodinova domu oběti vděčnosti se slovy: "Hospodinu zástupů vzdejte díky - Hospodin je přece dobrý a jeho láska trvá navěky!" Osud této země totiž změním, a bude taková jako kdysi, praví Hospodin.</verse>
        <verse osisID='Jer.33.12'>Tak praví Hospodin zástupů: Na tomto zpustlém místě bez lidí a dobytka budou znovu ve všech jeho městech pastviny, kde budou odpočívat pastýři se stády.</verse>
        <verse osisID='Jer.33.13'>Ve městech na horách, ve městech podhůří i ve městech Negevu, v kraji Benjamín, v okolí Jeruzaléma i ve městech Judy budou znovu procházet ovce pod rukama počítajícího, praví Hospodin."</verse>
        <verse osisID='Jer.33.14'>"Hle, přicházejí dny, praví Hospodin, kdy toto dobré slovo, jež dávám domu Izraele a domu Judy, splním.</verse>
        <verse osisID='Jer.33.15'>V těch dnech a v tom čase nechám z Davidova semene vyrašit spravedlivý Výhonek, jenž v zemi nastolí právo a spravedlnost.</verse>
        <verse osisID='Jer.33.16'>V těch dnech bude Juda zachráněn a Jeruzalém bude žít v bezpečí. A takto jej budou nazývat: HOSPODIN - NAŠE SPRAVEDLNOST.</verse>
        <verse osisID='Jer.33.17'>Tak praví Hospodin: Na trůnu Izraelova domu nikdy nebude chybět Davidův potomek.</verse>
        <verse osisID='Jer.33.18'>Také mezi levity nikdy nebude chybět kněz, který by přede mnou přinášel zápaly, pálil moučné oběti a připravoval obětní hody po všechny dny."</verse>
        <verse osisID='Jer.33.19'>Jeremiáš dostal slovo Hospodinovo:</verse>
        <verse osisID='Jer.33.20'>"Tak praví Hospodin: Budete-li moci zrušit moji smlouvu s dnem a moji smlouvu s nocí, takže den ani noc nenastane ve svůj čas,</verse>
        <verse osisID='Jer.33.21'>pak bude zrušena také má smlouva s mým služebníkem Davidem, takže nebude mít syna, který by kraloval na jeho trůnu, a rovněž má smlouva s mými sluhy levitskými kněžími.</verse>
        <verse osisID='Jer.33.22'>Jako se nedá sečíst nebeský zástup ani změřit mořský písek, tak rozmnožím símě svého služebníka Davida a svých sluhů levitů."</verse>
        <verse osisID='Jer.33.23'>Jeremiáš dostal slovo Hospodinovo:</verse>
        <verse osisID='Jer.33.24'>"Všiml sis, jak tento lid mluví? Že prý ‚Hospodin zavrhl oba své vyvolené rody.' Takhle pohrdají mým lidem, jako by už pro ně ani nebyl národem!</verse>
        <verse osisID='Jer.33.25'>Tak praví Hospodin: Jestliže nemám smlouvu se dnem i nocí a nestanovil jsem zákony pro nebe i zemi,</verse>
        <verse osisID='Jer.33.26'>pak také zavrhnu símě Jákoba i svého služebníka Davida a nevyberu z jeho rodu panovníka pro símě Abrahama, Izáka a Jákoba. Ano, změním jejich osud a slituji se nad nimi!"</verse>
      </chapter>
      <chapter osisID='Jer.34'>
        <verse osisID='Jer.34.1'>Slovo, které Jeremiáš dostal od Hospodina, když babylonský král Nabukadnezar s celým svým vojskem a se všemi královstvími a národy, které ovládal, zaútočil na Jeruzalém a na všechna jeho města:</verse>
        <verse osisID='Jer.34.2'>"Tak praví Hospodin, Bůh Izraele - Jdi a řekni judskému králi Cidkiášovi: Tak praví Hospodin - Hle, vydávám toto město do rukou babylonského krále a ten je vypálí ohněm.</verse>
        <verse osisID='Jer.34.3'>Ani ty před ním neunikneš, ale budeš jistě chycen a padneš mu do rukou. Spatříš babylonského krále vlastníma očima a bude s tebou mluvit tváří v tvář. Půjdeš do Babylonu!</verse>
        <verse osisID='Jer.34.4'>Slyš ale slovo Hospodinovo, Cidkiáši, králi judský. Hospodin o tobě praví: Nezemřeš mečem;</verse>
        <verse osisID='Jer.34.5'>zemřeš v pokoji. Jako se zažíhal pohřební oheň k poctě tvých předků, dávných králů, kteří byli před tebou, tak zažehnou oheň i tobě a budou tě oplakávat: ‚Ach pane!' Takové slovo jsem promluvil, praví Hospodin."</verse>
        <verse osisID='Jer.34.6'>Prorok Jeremiáš oznámil všechna tato slova judskému králi Cidkiášovi v Jeruzalémě.</verse>
        <verse osisID='Jer.34.7'>Vojsko babylonského krále tenkrát útočilo na Jeruzalém a na všechna zbylá judská města - na Lachiš a Azeku. To byla totiž jediná opevněná města, která v Judsku zbyla.</verse>
        <verse osisID='Jer.34.8'>Slovo, které Jeremiáš dostal od Hospodina, když král Cidkiáš uzavřel s veškerým lidem v Jeruzalémě smlouvu o propuštění otroků.</verse>
        <verse osisID='Jer.34.9'>Každý měl propustit svého hebrejského otroka i svou hebrejskou otrokyni na svobodu; nikdo už neměl zotročovat svého židovského bratra.</verse>
        <verse osisID='Jer.34.10'>Všichni velmoži i všechen lid, kteří tu smlouvu přijali, souhlasili, že propustí své otroky a otrokyně na svobodu a že je už nebudou zotročovat. Souhlasili s tím a propustili je.</verse>
        <verse osisID='Jer.34.11'>Potom si to ale rozmysleli a své otroky a otrokyně, které předtím propustili na svobodu, přivedli zase zpět a zotročili je.</verse>
        <verse osisID='Jer.34.12'>Jeremiáš tehdy od Hospodina dostal toto slovo:</verse>
        <verse osisID='Jer.34.13'>"Tak praví Hospodin, Bůh Izraele. V den, kdy jsem vaše otce vyvedl z Egypta, z domu otroctví, uzavřel jsem s nimi tuto smlouvu:</verse>
        <verse osisID='Jer.34.14'>‚Sedmého roku každý propustíte svého hebrejského bratra, který se ti prodal do otroctví. Odslouží u tebe šest let, ale potom jej propustíš na svobodu.' Vaši otcové mě ovšem neposlechli, vůbec si toho nevšímali.</verse>
        <verse osisID='Jer.34.15'>Vy jste ale nedávno činili pokání a zachovali jste se, jak je v mých očích správné: Každý jste svému bližnímu vyhlásil svobodu - dokonce jste o tom přede mnou uzavřeli smlouvu v domě, který se nazývá mým jménem.</verse>
        <verse osisID='Jer.34.16'>Potom jste si to ale rozmysleli a znesvětili jste tak mé jméno. Svého otroka i svou otrokyni, které jste propustili na svobodu, jak toužili, jste každý zase přivedl zpět a zotročili jste je.</verse>
        <verse osisID='Jer.34.17'>A proto tak praví Hospodin: Neposlechli jste mě. Nevyhlásili jste svobodu každý svému bratru, svému bližnímu. Hle, já tedy vyhlašuji ‚svobodu' vám, praví Hospodin - svobodu pro meč, mor a hlad! Učiním vás odstrašujícím příkladem pro všechna království země.</verse>
        <verse osisID='Jer.34.18'>S těmi, kdo porušili mou smlouvu a nesplnili slova smlouvy, kterou přede mnou uzavřeli, s těmi naložím jako s teletem, které rozťali vedví, aby prošli mezi jeho polovinami.</verse>
        <verse osisID='Jer.34.19'>Judské a jeruzalémské velmože, dvořany, kněze i všechen lid země, který prošel mezi díly telete,</verse>
        <verse osisID='Jer.34.20'>vydám do rukou jejich nepřátel, do rukou těch, kdo pasou po jejich životě. Na jejich mrtvolách se budou pást ptáci a divá zvěř.</verse>
        <verse osisID='Jer.34.21'>Judského krále Cidkiáše i jeho velmože vydám do rukou jejich nepřátel, do rukou těch, kdo pasou po jejich životě - do rukou vojska babylonského krále, které se od vás právě stahuje.</verse>
        <verse osisID='Jer.34.22'>Hle, vydám rozkazy, praví Hospodin, a přivedu je k tomuto městu zpět. Zaútočí na ně, dobudou je a spálí je. Judská města obrátím v trosky, kde nikdo nebydlí."</verse>
      </chapter>
      <chapter osisID='Jer.35'>
        <verse osisID='Jer.35.1'>Slovo, které Jeremiáš dostal od Hospodina za dnů judského krále Joakima, syna Jošiášova:</verse>
        <verse osisID='Jer.35.2'>"Jdi k Rechabitům, pozvi je do jedné ze síní v Hospodinově domě a nabídni jim víno."</verse>
        <verse osisID='Jer.35.3'>Pozval jsem tedy Jaazaniáše, syna Jeremiáše, syna Chabaciniášova, i jeho bratry a všechny jeho syny, celý rod Rechabitů,</verse>
        <verse osisID='Jer.35.4'>a přivedl jsem je do Hospodinova domu, do síně učedníků Božího muže Chanana, syna Jigdaliášova. Byla hned vedle síně velmožů, nad síní strážce prahu Maasejáše, syna Šalumova.</verse>
        <verse osisID='Jer.35.5'>Postavil jsem před Rechabity poháry a džbány plné vína a vybídl jsem je: "Napijte se vína."</verse>
        <verse osisID='Jer.35.6'>"My víno nepijeme," odpověděli. "Náš otec Jonadab, syn Rechabův, nám totiž přikázal: ‚Nikdy nepijte víno, vy ani vaši potomci.</verse>
        <verse osisID='Jer.35.7'>Nestavějte si domy, nesejte semeno, nesázejte vinice a nevlastněte je. Po všechny své dny bydlete ve stanech, abyste byli dlouho živi na zemi, na níž jste poutníky.'</verse>
        <verse osisID='Jer.35.8'>Posloucháme svého otce Jonadaba, syna Rechabova, ve všem, co nám přikázal, takže po celý život nepijeme víno my ani naše ženy ani naši synové a dcery.</verse>
        <verse osisID='Jer.35.9'>Nestavíme si obytné domy, nemáme vinice ani pole ani semeno k setí</verse>
        <verse osisID='Jer.35.10'>a bydlíme ve stanech. Jsme poslušní našemu otci Jonadabovi a chováme se přesně tak, jak nám přikázal.</verse>
        <verse osisID='Jer.35.11'>Teprve když do země vtrhl babylonský král Nabukadnezar, řekli jsme si: Pojďme se před babylonským a aramejským vojskem schovat do Jeruzaléma. A tak teď bydlíme v Jeruzalémě."</verse>
        <verse osisID='Jer.35.12'>Tehdy Jeremiáš dostal slovo Hospodinovo:</verse>
        <verse osisID='Jer.35.13'>"Tak praví Hospodin zástupů, Bůh Izraele - Jdi a řekni lidu Judy a obyvatelům Jeruzaléma: Nenecháte se poučit? Neposlechnete má slova? praví Hospodin.</verse>
        <verse osisID='Jer.35.14'>Jonadab, syn Rechabův, svým synům zakázal pít víno a jeho slova se dodržují. Až dodnes nepijí víno, protože poslouchají, co jim přikázal jejich otec. Já k vám ale mluvím znovu a znovu, a vy mě neposloucháte.</verse>
        <verse osisID='Jer.35.15'>Znovu a znovu jsem k vám posílal všechny své služebníky proroky se slovy: ‚Odvraťte se každý od své zlé cesty a napravte své jednání. Nenásledujte cizí bohy a neslužte jim, ať můžete žít v zemi, kterou jsem dal vám i vašim otcům.' Vy ale vůbec nevnímáte, vůbec mě neposloucháte.</verse>
        <verse osisID='Jer.35.16'>Ano, potomci Jonadaba, syna Rechabova, dodržují, co jim jejich otec přikázal. Mě ale tento lid neposlouchá.</verse>
        <verse osisID='Jer.35.17'>A proto tak praví Hospodin, Bůh zástupů, Bůh Izraele: Hle, přivádím na Judu i na všechny obyvatele Jeruzaléma veškeré zlo, před kterým jsem je varoval. Mluvil jsem k nim, ale neposlouchali, volal jsem na ně, ale neodpovídali."</verse>
        <verse osisID='Jer.35.18'>Rodu Rechabitů pak Jeremiáš řekl: "Tak praví Hospodin zástupů, Bůh Izraele: Poslouchali jste, co vám váš otec Jonadab přikázal; dodržovali jste všechny jeho příkazy a chovali jste se přesně tak, jak vám přikázal.</verse>
        <verse osisID='Jer.35.19'>A proto tak praví Hospodin zástupů, Bůh Izraele: Jonadabovi, synu Rechabovu, nikdy nebude chybět potomek, který by stál přede mnou ve službě."</verse>
      </chapter>
      <chapter osisID='Jer.36'>
        <verse osisID='Jer.36.1'>Ve čtvrtém roce vlády judského krále Joakima, syna Jošiášova, dostal Jeremiáš slovo od Hospodina:</verse>
        <verse osisID='Jer.36.2'>"Vezmi si svitek a zapiš do něj všechna slova, která jsem k tobě mluvil o Izraeli a Judovi a o všech národech ode dne, kdy jsem k tobě promluvil za dnů Jošiášových až dodnes.</verse>
        <verse osisID='Jer.36.3'>Když dům Judy uslyší o všem tom zlu, které na ně chci dopustit, snad se každý z nich odvrátí od své zlé cesty, abych jim odpustil jejich hříchy a zločiny."</verse>
        <verse osisID='Jer.36.4'>Jeremiáš tedy zavolal Barucha, syna Neriášova, a nadiktoval mu všechno, co mu Hospodin řekl. Baruch ta slova zapsal do svitku.</verse>
        <verse osisID='Jer.36.5'>Potom Jeremiáš Baruchovi řekl: "Mám zákaz vstupu do Hospodinova domu.</verse>
        <verse osisID='Jer.36.6'>Proto tam jdi ty a přečti lidem Hospodinova slova, která jsi zapsal do svitku, jak jsem ti je diktoval. Přečti je všem, kdo budou v postní den přicházet z judských měst do Hospodinova domu.</verse>
        <verse osisID='Jer.36.7'>Snad začnou Hospodina prosit o slitování a každý se odvrátí od své zlé cesty. Vždyť Hospodin tomuto lidu hrozí velikým a zuřivým hněvem!"</verse>
        <verse osisID='Jer.36.8'>Baruch, syn Neriášův, udělal všechno, co mu prorok Jeremiáš řekl, a v Hospodinově chrámu předčítal z oné knihy slova Hospodinova.</verse>
        <verse osisID='Jer.36.9'>V devátém měsíci pátého roku vlády judského krále Joakima, syna Jošiášova, byl pro veškerý lid v Jeruzalémě i pro veškerý lid, který do Jeruzaléma přicházel z judských měst, vyhlášen půst před Hospodinem.</verse>
        <verse osisID='Jer.36.10'>Tehdy šel Baruch do Hospodinova chrámu, do síně písaře Gemariáše, syna Šafanova, jež stála na horním nádvoří hned vedle vchodu do Nové chrámové brány. Odtud pak všemu lidu předčítal Jeremiášova slova z oné knihy.</verse>
        <verse osisID='Jer.36.11'>Jakmile Michajáš, syn Gemariáše, syna Šafanova, uslyšel všechna Hospodinova slova z té knihy,</verse>
        <verse osisID='Jer.36.12'>odešel do královského paláce, do písařské síně, kde právě zasedali všichni velmoži: písař Elišama, Delajáš, syn Šemajášův, Elnatan, syn Achborův, Gemariáš, syn Šafanův, Cidkiáš, syn Chananiášův a všichni ostatní velmoži.</verse>
        <verse osisID='Jer.36.13'>Michajáš jim oznámil všechno, co slyšel, když Baruch předčítal lidu z oné knihy.</verse>
        <verse osisID='Jer.36.14'>Všichni velmoži tedy poslali Jehudiho, syna Netaniáše, syna Šelemiáše, syna Kušiho, ať Baruchovi vyřídí: "Přijď a vezmi s sebou ten svitek, z něhož jsi předčítal lidu." Baruch, syn Neriášův, tedy vzal svitek a přišel za nimi.</verse>
        <verse osisID='Jer.36.15'>"Posaď se a přečti nám to," vyzvali ho. Baruch jim to tedy přečetl.</verse>
        <verse osisID='Jer.36.16'>Když uslyšeli všechna ta slova, vyděšeně se podívali jeden na druhého a řekli Baruchovi: "Musíme to všechno oznámit králi.</verse>
        <verse osisID='Jer.36.17'>Pověz nám, jak jsi všechna ta slova sepsal," ptali se Barucha. "Diktoval ti to Jeremiáš?"</verse>
        <verse osisID='Jer.36.18'>"Ano, on sám mi všechna ta slova diktoval," odpověděl jim Baruch, "a já jsem je zapisoval inkoustem do knihy."</verse>
        <verse osisID='Jer.36.19'>"Běžte se s Jeremiášem ukrýt," řekli na to velmoži Baruchovi. "Ať nikdo neví, kde jste."</verse>
        <verse osisID='Jer.36.20'>Schovali tedy svitek v síni písaře Elišamy, vstoupili do dvorany před krále a všechno mu to oznámili.</verse>
        <verse osisID='Jer.36.21'>Král poslal Jehudiho pro svitek. Jehudi jej přinesl ze síně písaře Elišamy a začal z něj předčítat králi i všem velmožům stojícím kolem.</verse>
        <verse osisID='Jer.36.22'>Král seděl v zimním křídle svého paláce - byl totiž devátý měsíc - a před ním stála nádoba se sálajícím řeřavým uhlím.</verse>
        <verse osisID='Jer.36.23'>Jakmile Jehudi přečetl tři čtyři sloupce, král je vždy perořízkem odřízl a vhodil do ohně v nádobě. Nakonec v tom ohni skončil celý svitek.</verse>
        <verse osisID='Jer.36.24'>Když král a všichni jeho dvořané slyšeli všechna ta slova, vůbec se nelekali, natož aby si roztrhli roucha.</verse>
        <verse osisID='Jer.36.25'>Ani když Elnatan, Delajáš a Gemariáš krále prosili, aby svitek nepálil, nedal na ně.</verse>
        <verse osisID='Jer.36.26'>Naopak přikázal princi Jerachmeelovi a také Serajášovi, synu Azrielovu, a Šelemiášovi, synu Abdeelovu, aby písaře Barucha i proroka Jeremiáše zatkli. Hospodin je ale skryl.</verse>
        <verse osisID='Jer.36.27'>Poté, co král spálil svitek se slovy, která Baruch zapsal, jak mu je Jeremiáš diktoval, dostal Jeremiáš slovo Hospodinovo:</verse>
        <verse osisID='Jer.36.28'>"Vezmi si další svitek a znovu do něj zapiš všechna slova, která byla v tom prvním svitku, který judský král Joakim spálil.</verse>
        <verse osisID='Jer.36.29'>O judském králi Joakimovi pak řekni: "Tak praví Hospodin: Ty jsi ten svitek spálil. Myslel sis: ‚Jak se mohl opovážit napsat, že přijde babylonský král a zničí tuhle zem, takže z ní zmizí lidé i dobytek?'"</verse>
        <verse osisID='Jer.36.30'>A proto tak praví Hospodin o judském králi Joakimovi: "Nikdo z jeho potomků nebude sedět na Davidově trůnu. Jeho mrtvola bude pohozena napospas dennímu horku a nočnímu mrazu.</verse>
        <verse osisID='Jer.36.31'>Ztrestám ho, jeho potomky i jeho dvořany za jejich zločiny. Přivedu na ně i na obyvatele Jeruzaléma a na judské muže všechno to zlo, před kterým jsem je varoval, ale nechtěli to poslouchat."</verse>
        <verse osisID='Jer.36.32'>Jeremiáš tedy vzal jiný svitek a dal ho písaři Baruchovi, synu Neriášovu. Ten do něj zapsal, jak mu Jeremiáš diktoval, všechna slova oné knihy, kterou judský král Joakim spálil v ohni. A bylo k nim přidáno ještě mnoho slov jim podobných.</verse>
      </chapter>
      <chapter osisID='Jer.37'>
        <verse osisID='Jer.37.1'>Babylonský král Nabukadnezar později v judské zemi namísto Jekoniáše, syna Joakimova, jmenoval králem Cidkiáše, syna Jošiášova.</verse>
        <verse osisID='Jer.37.2'>Ani on však, stejně jako jeho dvořané i prostý lid, neposlouchal slova, která Hospodin promlouval skrze proroka Jeremiáše.</verse>
        <verse osisID='Jer.37.3'>Král Cidkiáš přesto k proroku Jeremiášovi poslal Juchala, syna Šelemiášova, a kněze Sofoniáše, syna Maasejášova, se vzkazem: "Modli se prosím za nás k Hospodinu, našemu Bohu."</verse>
        <verse osisID='Jer.37.4'>(Jeremiáš tehdy chodil volně mezi lidmi, ještě totiž nebyl uvězněn.</verse>
        <verse osisID='Jer.37.5'>Z Egypta mezitím vytáhlo faraonovo vojsko, a když se o nich dozvěděli Babyloňané obléhající Jeruzalém, stáhli se od města.)</verse>
        <verse osisID='Jer.37.6'>Prorok Jeremiáš dostal slovo Hospodinovo:</verse>
        <verse osisID='Jer.37.7'>"Tak praví Hospodin, Bůh Izraele: Judskému králi, který vás za mnou poslal s dotazy, odpovězte takto - Hle, faraonovo vojsko, které vám vytáhlo na pomoc, se obrátí domů do Egypta.</verse>
        <verse osisID='Jer.37.8'>Babyloňané se pak obrátí k útoku na toto město; dobudou je a vypálí.</verse>
        <verse osisID='Jer.37.9'>Tak praví Hospodin: Nenalhávejte si, že prý ‚Babyloňané od nás musí odtáhnout.' Neodtáhnou!</verse>
        <verse osisID='Jer.37.10'>I kdybyste celé babylonské vojsko, jež na vás útočí, pobili, takže by v jejich táboře zůstali jen těžce ranění, přece by se všichni zvedli a toto město vypálili!"</verse>
        <verse osisID='Jer.37.11'>Poté, co babylonské vojsko odtáhlo kvůli faraonově vojsku od Jeruzaléma,</verse>
        <verse osisID='Jer.37.12'>chtěl se Jeremiáš vydat z Jeruzaléma do kraje Benjamín, aby tam se svými příbuznými vypořádal své dědictví.</verse>
        <verse osisID='Jer.37.13'>Jen co však vstoupil do Benjamínské brány, narazil tam na velitele stráží jménem Jiriáše, syna Šelemiáše, syna Chananiášova. Ten proroka Jeremiáše zadržel. "Tak ty chceš přeběhnout k Babyloňanům!" obořil se na něj.</verse>
        <verse osisID='Jer.37.14'>"To není pravda," bránil se Jeremiáš, "nejdu k Babyloňanům."Jiriáš ho ale vůbec neposlouchal. Jeremiáše zatkl a přivedl ho k hodnostářům.</verse>
        <verse osisID='Jer.37.15'>Ti se na Jeremiáše rozzuřili. Nechali ho zbít a uvěznili ho v domě písaře Jonatana, ve kterém zřídili vězení.</verse>
        <verse osisID='Jer.37.16'>Tak se Jeremiáš ocitl v klenuté žalářní kobce, kde strávil mnoho dní.</verse>
        <verse osisID='Jer.37.17'>Potom ale pro něj poslal král Cidkiáš. Nechal si ho přivést do svého paláce, kde se ho potají vyptával: "Máš nějaké slovo od Hospodina?" "Ano," odpověděl Jeremiáš. "Padneš do rukou babylonského krále!"</verse>
        <verse osisID='Jer.37.18'>Potom Jeremiáš králi Cidkiášovi řekl: "Čím jsem se proti tobě, tvým dvořanům anebo tomuto lidu provinil, že jste mě dali do vězení?</verse>
        <verse osisID='Jer.37.19'>A kde jsou ti vaši proroci, kteří vám prorokovali: ‚Babylonský král nepřitáhne proti vám ani proti této zemi'?</verse>
        <verse osisID='Jer.37.20'>Teď mě však prosím vyslechni, můj pane a králi. Pokorně tě žádám o slitování: Neposílej mě zpátky do domu písaře Jonatana, ať tam neumřu."</verse>
        <verse osisID='Jer.37.21'>Král Cidkiáš tedy přikázal, aby Jeremiáše přemístili na strážní nádvoří. Každý den mu tam dávali z pekařské ulice placku chleba, dokud nedošel všechen chléb ve městě. Tak se Jeremiáš ocitl na strážním nádvoří.</verse>
      </chapter>
      <chapter osisID='Jer.38'>
        <verse osisID='Jer.38.1'>Šefatiáš, syn Matanův, Gedaliáš, syn Pašchurův, Juchal, syn Šelemiášův a Pašchur, syn Malkiášův, slyšeli, co Jeremiáš říkal všemu lidu:</verse>
        <verse osisID='Jer.38.2'>"Tak praví Hospodin - Kdo zůstane v tomto městě, zahyne mečem, hladem nebo morem. Kdo ale vyjde a vzdá se Babyloňanům, ten přežije a zachrání si život; takový zůstane naživu.</verse>
        <verse osisID='Jer.38.3'>Tak praví Hospodin: Toto město jistě padne do rukou vojska babylonského krále, který je dobude."</verse>
        <verse osisID='Jer.38.4'>Tito velmoži pak řekli králi: "Ať ten muž zemře! Těmi svými řečmi jen bere odvahu bojovníkům, kteří ve městě ještě zbyli, i všemu lidu. Ten muž nehledá prospěch tohoto lidu, ale jeho zkázu!"</verse>
        <verse osisID='Jer.38.5'>"Hle, je ve vašich rukou," odpověděl jim král Cidkiáš. "Král proti vám nic nezmůže."</verse>
        <verse osisID='Jer.38.6'>Vzali tedy Jeremiáše a hodili ho do jímky prince Malkiáše, která byla na strážním nádvoří; spustili tam Jeremiáše na provazech. V jímce nebyla voda, jen samé bahno, takže se Jeremiáš topil v bahně.</verse>
        <verse osisID='Jer.38.7'>O tom, že Jeremiáše dali do jímky, se ale doslechl jeden z palácových dvořanů, Habešan Ebed-melech. Král právě zasedal v Benjamínské bráně.</verse>
        <verse osisID='Jer.38.8'>Ebed-melech tedy vyšel z paláce a oslovil krále:</verse>
        <verse osisID='Jer.38.9'>"Můj pane a králi! Ti muži se k proroku Jeremiášovi zachovali naprosto zločinně. Hodili ho do jímky, aby tam dole zemřel hlady; vždyť už ani ve městě není co jíst!"</verse>
        <verse osisID='Jer.38.10'>Král na to Habešanu Ebed-melechovi přikázal: "Vezmi si odsud třicet mužů a vytáhni proroka Jeremiáše z jímky, než tam zemře."</verse>
        <verse osisID='Jer.38.11'>Ebed-melech tedy vzal ty muže s sebou. Ve sklepě královského paláce našel nějaké staré hadry a roztrhané šaty a spustil je na provazech Jeremiášovi do jímky.</verse>
        <verse osisID='Jer.38.12'>"Podlož si ty staré roztrhané hadry pod provazy v podpaží," řekl Habešan Ebed-melech Jeremiášovi. Když to Jeremiáš udělal,</verse>
        <verse osisID='Jer.38.13'>začali ho za ty provazy vytahovat, až ho z té jímky vytáhli. Tak se Jeremiáš vrátil zpět na strážní nádvoří.</verse>
        <verse osisID='Jer.38.14'>Král Cidkiáš si pak nechal proroka Jeremiáše přivést ke třetímu vchodu do Hospodinova chrámu. "Chci od tebe slyšet slovo," řekl král Jeremiášovi. "Nic přede mnou netaj."</verse>
        <verse osisID='Jer.38.15'>"Copak bys mě nezabil, kdybych ti to řekl?" odpověděl Jeremiáš Cidkiášovi. "I kdybych ti poradil, neposlechneš mě."</verse>
        <verse osisID='Jer.38.16'>Cidkiáš ale Jeremiášovi potají odpřisáhl: "Jakože je živ Hospodin, který nám dal život, nezabiji tě ani tě nevydám do rukou těch, kdo tě chtějí zabít."</verse>
        <verse osisID='Jer.38.17'>Nato Jeremiáš Cidkiášovi řekl: "Tak praví Hospodin, Bůh zástupů, Bůh Izraele: Pokud se dobrovolně vzdáš velitelům babylonského krále, zachráníš si život a toto město nebude vypáleno; tak přežiješ i s celou rodinou.</verse>
        <verse osisID='Jer.38.18'>Pokud se však velitelům babylonského krále nevzdáš, pak město padne do rukou Babyloňanů. Ti je vypálí a jejich rukám neunikneš ani ty."</verse>
        <verse osisID='Jer.38.19'>Král Cidkiáš Jeremiášovi odpověděl: "Bojím se Židů, kteří přeběhli k Babyloňanům. Kdyby mě Babyloňané vydali do jejich rukou, vrhli by se na mě."</verse>
        <verse osisID='Jer.38.20'>"To neudělají," řekl Jeremiáš. "Jen poslechni Hospodina, jak ti říkám, a povede se ti dobře a přežiješ.</verse>
        <verse osisID='Jer.38.21'>Pokud se ale vzdát odmítneš, stane se, co mi Hospodin ukázal:</verse>
        <verse osisID='Jer.38.22'>Hle, všechny ženy, které zůstaly v paláci judského krále, budou vyvedeny k velitelům babylonského krále a hle, řeknou o tobě: ‚Podvedli a přemohli tě ti tví ‚věrní přátelé'. Když jsi teď uvázl v blátě, odvrátili se od tebe!</verse>
        <verse osisID='Jer.38.23'>Všechny tvé ženy i tvé děti vyvedou k Babyloňanům a neunikneš jim ani ty. Padneš do rukou babylonského krále a toto město skončí v plamenech!"</verse>
        <verse osisID='Jer.38.24'>Cidkiáš na to Jeremiášovi řekl: "Ať se o těch slovech nikdo nedozví, jinak zemřeš.</verse>
        <verse osisID='Jer.38.25'>Až se velmoži doslechnou, že jsem s tebou mluvil, přijdou za tebou a budou tě vyslýchat: ‚Pověz nám, co jsi říkal králi a co král tobě. Nic nám netaj, nebo tě zabijeme!'</verse>
        <verse osisID='Jer.38.26'>Odpověz jim: ‚Prosil jsem krále o slitování, aby mě neposílal zpátky do Jonatanova domu, abych tam neumřel.'"</verse>
        <verse osisID='Jer.38.27'>Všichni velmoži pak přišli za Jeremiášem a vyslýchali ho. On jim ale odpovídal přesně podle králových pokynů, a tak od něj odešli s nepořízenou. Nikdo z nich totiž jeho rozhovor s králem neslyšel.</verse>
        <verse osisID='Jer.38.28'>Jeremiáš pak zůstal na strážním nádvoří až do dne, kdy byl Jeruzalém dobyt. K dobytí Jeruzaléma došlo takto:</verse>
      </chapter>
      <chapter osisID='Jer.39'>
        <verse osisID='Jer.39.1'>V desátém měsíci devátého roku vlády judského krále Cidkiáše přitáhl k Jeruzalému babylonský král Nabukadnezar s celým svým vojskem a oblehl jej.</verse>
        <verse osisID='Jer.39.2'>Devátého dne čtvrtého měsíce jedenáctého roku Cidkiášovy vlády pak byla městská hradba prolomena.</verse>
        <verse osisID='Jer.39.3'>Poté, co pronikli do města, zasedli všichni velmoži babylonského krále v Prostřední bráně: Nergal-šarecer ze Sin-magiru, rab-saris Sar-sechim, rab-mág Nergal-šarecer i všichni ostatní velmoži babylonského krále.</verse>
        <verse osisID='Jer.39.4'>Jakmile je judský král Cidkiáš zahlédl, dal se se všemi vojáky na útěk. Opustili město v noci přes královskou zahradu, brankou mezi zdmi. Prchali k pláni Arava,</verse>
        <verse osisID='Jer.39.5'>ale babylonské vojsko se pustilo za nimi. Na jerišské pláni pak Cidkiáše dostihli, zajali ho a odvedli k babylonskému králi Nabukadnezarovi do Ribly v chamátské zemi. Tam byl nad ním vynesen rozsudek:</verse>
        <verse osisID='Jer.39.6'>Babylonský král v Rible před Cidkiášovýma očima popravil jeho syny; popravil také veškerou judskou šlechtu.</verse>
        <verse osisID='Jer.39.7'>Cidkiášovi pak vyloupl oči, spoutal ho bronzovými řetězy a odvlekl ho do Babylonu.</verse>
        <verse osisID='Jer.39.8'>Královský palác i ostatní domy Babyloňané vypálili a hradby Jeruzaléma zbořili.</verse>
        <verse osisID='Jer.39.9'>Velitel gardistů Nebuzardan odvlekl do Babylonu zbytek těch, kdo zůstali ve městě, i ty, kdo k němu přeběhli, a všechen zbývající lid.</verse>
        <verse osisID='Jer.39.10'>Jen ty nejchudší z lidu, kteří nic neměli, nechal velitel gardistů Nebuzardan v judské zemi a svěřil jim toho dne vinice a pole.</verse>
        <verse osisID='Jer.39.11'>Ohledně Jeremiáše však babylonský král Nabukadnezar veliteli gardistů Nebuzardanovi nařídil:</verse>
        <verse osisID='Jer.39.12'>"Vezmi ho k sobě a postarej se o něj, ať se mu nestane nic zlého. Udělej pro něj, o cokoli tě požádá."</verse>
        <verse osisID='Jer.39.13'>Velitel gardistů Nebuzardan, rab-saris Nebušazban, rab-mág Nergal-šarecer i všichni ostatní velmoži babylonského krále tedy poslali</verse>
        <verse osisID='Jer.39.14'>pro Jeremiáše a dali ho přivést ze strážního nádvoří. Svěřili ho Gedaliášovi, synu Achikama, syna Šafanova, aby ho vzal domů. Tak Jeremiáš zůstal mezi svým lidem.</verse>
        <verse osisID='Jer.39.15'>Když byl Jeremiáš ještě držen na strážním nádvoří, dostal slovo Hospodinovo:</verse>
        <verse osisID='Jer.39.16'>"Jdi a řekni Habešanu Ebed-melechovi: Tak praví Hospodin zástupů, Bůh Izraele: Hle, teď naplním svá slova o tomto městě, avšak ne v dobrém, ale ve zlém. V ten den se ta slova splní před tvýma očima.</verse>
        <verse osisID='Jer.39.17'>Tebe však v ten den vysvobodím, praví Hospodin. Nepadneš do rukou těch, kterých se děsíš.</verse>
        <verse osisID='Jer.39.18'>Ano, opravdu tě zachráním. Nepadneš mečem, ale přežiješ, neboť jsi spoléhal na mne, praví Hospodin."</verse>
      </chapter>
      <chapter osisID='Jer.40'>
        <verse osisID='Jer.40.1'>Slovo, které Jeremiáš dostal od Hospodina poté, co ho velitel gardistů Nebuzardan propustil z Rámy, kde ho našel spoutaného řetězy mezi všemi jeruzalémskými a judskými zajatci, kteří měli být odvlečeni do Babylonu.</verse>
        <verse osisID='Jer.40.2'>Když velitel gardistů Jeremiáše našel, řekl mu: "Hospodin, tvůj Bůh, varoval toto místo před tímhle neštěstím</verse>
        <verse osisID='Jer.40.3'>a teď svou hrozbu naplnil. Stalo se vám to, protože jste hřešili proti Hospodinu a neposlouchali jste ho.</verse>
        <verse osisID='Jer.40.4'>Teď ale pohleď - dnes tě propouštím z řetězů, které máš na rukou. Pokud chceš jít se mnou do Babylonu, pojď a postarám se o tebe. Pokud nechceš, nechoď. Hle, máš před sebou celou zem; můžeš jít, kam uznáš za dobré a vhodné.</verse>
        <verse osisID='Jer.40.5'>Chceš-li se ale vrátit, vrať se ke Gedaliášovi, synu Achikama, syna Šafanova, kterého babylonský král jmenoval správcem judských měst. Bydli u něj mezi svým lidem. Anebo jdi, kamkoli uznáš za vhodné." Velitel gardistů mu pak dal jídlo na cestu a s čestným darem jej propustil.</verse>
        <verse osisID='Jer.40.6'>Jeremiáš pak odešel ke Gedaliášovi, synu Achikamovu, do Micpy a bydlel tam u něj mezi lidem, který směl zůstat v zemi.</verse>
        <verse osisID='Jer.40.7'>Když všichni polní velitelé se svými muži uslyšeli, že babylonský král jmenoval Gedaliáše, syna Achikamova, zemským správcem a že mu svěřil muže, ženy a děti ze zemské chudiny, která nebyla odvlečena do Babylonu,</verse>
        <verse osisID='Jer.40.8'>přišli za Gedaliášem do Micpy - Išmael, syn Netaniášův, Jochanan a Jonatan, synové Kareachovi, Serajáš, syn Tanchumetův, synové Efaje Netofského a Jaazaniáš, syn Maachatského - ti všichni i se svými muži.</verse>
        <verse osisID='Jer.40.9'>Gedaliáš, syn Achikama, syna Šafanova, je tehdy i s jejich muži zapřísahal: "Nebojte se poddat Babyloňanům. Zůstaňte v zemi, poddejte se babylonskému králi a povede se vám dobře.</verse>
        <verse osisID='Jer.40.10'>Hle, já zůstávám zde v Micpě, abych vás zastupoval před Babyloňany, kteří k nám přišli. Vy ale jděte sklízet víno, ovoce a olivy na olej, skladujte je ve džbánech a bydlete ve svých městech, která držíte."</verse>
        <verse osisID='Jer.40.11'>Také všichni judští utečenci v Moábu, Amonu, Edomu i ve všech ostatních zemích uslyšeli, že babylonský král nechal v zemi pozůstatek Židů a že jejich správcem jmenoval Gedaliáše, syna Achikama, syna Šafanova.</verse>
        <verse osisID='Jer.40.12'>Všichni ti Židé se tedy vrátili ze všech míst, kam se rozprchli, a přišli za Gedaliášem do Micpy v judské zemi, kde sklidili spoustu vína a ovoce.</verse>
        <verse osisID='Jer.40.13'>Jochanan, syn Kareachův, a také ostatní polní velitelé přišli za Gedaliášem do Micpy</verse>
        <verse osisID='Jer.40.14'>a říkali mu: "Víš to, že amonský král Baalis poslal Išmaela, syna Netaniášova, aby tě zabil?" Ale Gedaliáš, syn Achikamův, jim nevěřil.</verse>
        <verse osisID='Jer.40.15'>Jochanan, syn Kareachův, Gedaliášovi v Micpě tajně navrhl: "Když dovolíš, půjdu Išmaela, syna Netaniášova, zabít. Nikdo se to nedozví. Proč by měl zabít on tebe? Všichni Židé, kteří se k tobě shromáždili, by se rozprchli a pozůstatek Judy by byl zničen."</verse>
        <verse osisID='Jer.40.16'>Gedaliáš, syn Achikamův, ale Jochananovi, synu Kareachovu, odpověděl: "Nedělej to! Co říkáš o Išmaelovi, je lež."</verse>
      </chapter>
      <chapter osisID='Jer.41'>
        <verse osisID='Jer.41.1'>V sedmém měsíci pak do Micpy za Gedaliášem, synem Achikamovým, přišel Išmael, syn Netaniáše, syna Elišamova, s dalšími deseti muži. Byl z královského rodu a patřil ke královým nejvyšším hodnostářům. Během společné hostiny v Micpě</verse>
        <verse osisID='Jer.41.2'>pak Išmael, syn Netaniášův, náhle vstal a s těmi deseti muži napadli Gedaliáše, syna Achikama, syna Šafanova, mečem. Tak zavraždili člověka, kterého jmenoval zemským správcem sám babylonský král.</verse>
        <verse osisID='Jer.41.3'>Išmael tenkrát povraždil i všechny Židy, kteří byli v Micpě s Gedaliášem, a také babylonské vojáky, kteří tam byli.</verse>
        <verse osisID='Jer.41.4'>Druhý den po zavraždění Gedaliáše, když o tom ještě nikdo nevěděl,</verse>
        <verse osisID='Jer.41.5'>přišlo ze Šechemu, Šíla a Samaří osmdesát poutníků s oholenými bradami, roztrženými rouchy a se smutečními jizvami. Měli s sebou moučné oběti a kadidlo, které chtěli přinést do Hospodinova chrámu.</verse>
        <verse osisID='Jer.41.6'>Išmael, syn Netaniášův, jim z Micpy vyšel naproti a celou cestu plakal. Když došel až k nim, vyzval je: "Pojďte za Gedaliášem, synem Achikamovým."</verse>
        <verse osisID='Jer.41.7'>Jakmile vešli dovnitř města, Išmael, syn Netaniášův, je se svými muži pobil a naházel je do jímky.</verse>
        <verse osisID='Jer.41.8'>Deset z nich ale Išmaelovi řeklo: "Nezabíjej nás! Máme venku schované zásoby pšenice, ječmene, oleje a medu." A tak je nechal a nepobil je s ostatními.</verse>
        <verse osisID='Jer.41.9'>Těla všech zavražděných Išmael naházel za Gedaliášem do jímky. Je to ta jímka, kterou nechal zřídit král Asa za války s izraelským králem Baašou. Išmael, syn Netaniášův, ji naplnil mrtvolami.</verse>
        <verse osisID='Jer.41.10'>Potom Išmael zajal všechny ostatní, kdo byli v Micpě - královské dcery i všechny ostatní, kteří tam zůstali a které velitel gardistů Nebuzardan svěřil Gedaliášovi, synu Achikamovu. Ty všechny Išmael, syn Netaniášův, zajal a chystal se s nimi přejít k Amoncům.</verse>
        <verse osisID='Jer.41.11'>Když se ale o všech těchto zločinech Išmaele, syna Netaniášova, doslechl Jochanan, syn Kareachův, a všichni velitelé, kteří byli s ním,</verse>
        <verse osisID='Jer.41.12'>vzali všechny své muže a vytáhli proti němu do boje. Dostihli ho u Velkého rybníka v Gibeonu.</verse>
        <verse osisID='Jer.41.13'>Jakmile všechen lid, který měl Išmael s sebou, uviděl Jochanana, syna Kareachova, a s ním všechny velitele, zaradovali se.</verse>
        <verse osisID='Jer.41.14'>Všichni ti, které Išmael v Micpě zajal, se tehdy obrátili a přešli k Jochananovi, synu Kareachovu.</verse>
        <verse osisID='Jer.41.15'>Išmael, syn Netaniášův, ale Jochananovi s osmi svými muži utekl a dostal se k Amoncům.</verse>
        <verse osisID='Jer.41.16'>Jochanan, syn Kareachův, a všichni velitelé, kteří byli s ním, se pak ujali všech přeživších, které Išmael, syn Netaniášův, odvedl z Micpy poté, co zavraždil Gedaliáše, syna Achikamova. Všechny ty bojovníky, muže, ženy, děti i dvořany přivedli z Gibeonu zpět</verse>
        <verse osisID='Jer.41.17'>a vydali se s nimi do Egypta. (Cestou se ještě zastavili v Gerut-kimhamu poblíž Betléma.)</verse>
        <verse osisID='Jer.41.18'>Utíkali před Babyloňany - báli se jich, protože Išmael, syn Netaniášův, zavraždil Gedaliáše, syna Achikamova, kterého jmenoval zemským správcem sám babylonský král.</verse>
      </chapter>
      <chapter osisID='Jer.42'>
        <verse osisID='Jer.42.1'>Všichni vojenští velitelé včetně Jochananana, syna Kareachova, a Jaazaniáše, syna Hošajášova, i všechen lid, od nejmenších po největší, pak přišli</verse>
        <verse osisID='Jer.42.2'>a oslovili proroka Jeremiáše: "Vyslyš prosím naši pokornou prosbu. Modli se za nás k Hospodinu, svému Bohu, za celý tento pozůstatek lidu. Sám vidíš, jaká hrstka nás z našeho množství zbyla.</verse>
        <verse osisID='Jer.42.3'>Kéž nám Hospodin, tvůj Bůh, oznámí, kam máme jít a co máme dělat."</verse>
        <verse osisID='Jer.42.4'>"Dobrá," odpověděl jim prorok Jeremiáš. "Budu se modlit k Hospodinu, vašemu Bohu, jak žádáte. Cokoli vám Hospodin odpoví, to vám oznámím a nic vám nezamlčím."</verse>
        <verse osisID='Jer.42.5'>Na to Jeremiášovi řekli: "Hospodin je nám pravdivým a věrným svědkem! Přísaháme, že uděláme přesně to, s čím tě za námi Hospodin, tvůj Bůh, pošle.</verse>
        <verse osisID='Jer.42.6'>Ať už nám to bude příjemné, nebo ne, poslechneme Hospodina, svého Boha, k němuž tě posíláme, aby se nám vedlo dobře. Ano, poslechneme Hospodina, svého Boha!"</verse>
        <verse osisID='Jer.42.7'>Po deseti dnech pak Jeremiáš dostal slovo Hospodinovo.</verse>
        <verse osisID='Jer.42.8'>Zavolal tedy Jochanana, syna Kareachova, a všechny velitele, kteří byli s ním, i všechen lid, od nejmenších po největší,</verse>
        <verse osisID='Jer.42.9'>a řekl jim: "Tak praví Hospodin, Bůh Izraele, k němuž jste mě poslali, abych mu předložil vaši prosbu:</verse>
        <verse osisID='Jer.42.10'>Jestliže zůstanete v této zemi, vybuduji vás a nezbořím, zasadím vás a nevykořením, neboť upustím od zla, které jsem na vás uvalil.</verse>
        <verse osisID='Jer.42.11'>Nebojte se babylonského krále, před kterým teď máte bázeň. Nebojte se ho, praví Hospodin - vždyť já jsem s vámi, abych vás zachránil a vysvobodil vás z jeho ruky.</verse>
        <verse osisID='Jer.42.12'>Dopřeji vám milosrdenství, takže se nad vámi smiluje a propustí vás zpět do vlasti.</verse>
        <verse osisID='Jer.42.13'>Jestliže ale neposlechnete Hospodina, svého Boha, a řeknete: ‚V této zemi nezůstaneme!</verse>
        <verse osisID='Jer.42.14'>Ne, raději půjdeme do Egypta! Tam neuvidíme boje, neuslyšíme zvuk polnice a nebudeme hladovět; tam chceme bydlet!'</verse>
        <verse osisID='Jer.42.15'>- nuže, pak tedy slyšte slovo Hospodinovo, vy pozůstatky Judy. Tak praví Hospodin zástupů, Bůh Izraele: Jestliže se rozhodnete jít do Egypta a usadit se tam,</verse>
        <verse osisID='Jer.42.16'>pak vás tam v Egyptě stihne meč, jehož se bojíte, a dolehne na vás hlad, jehož se obáváte, takže tam v Egyptě zemřete.</verse>
        <verse osisID='Jer.42.17'>Všichni ti, kdo se rozhodli jít do Egypta a usadit se tam, pomřou mečem, hladem a morem. Nepřežije z nich ani jediný; nikdo neunikne neštěstí, jež na ně dopustím.</verse>
        <verse osisID='Jer.42.18'>Tak praví Hospodin zástupů, Bůh Izraele: Jako se vylil můj rozhořčený hněv na obyvatele Jeruzaléma, tak se vylije mé rozhořčení na vás, pokud půjdete do Egypta. Stanete se kletbou a hrozbou, nadávkou a ostudou a toto místo už nikdy nespatříte.</verse>
        <verse osisID='Jer.42.19'>Hospodin vám, pozůstatkům Judy, říká: Nechoďte do Egypta! Vezměte na vědomí, že jsem vás dnes varoval.</verse>
        <verse osisID='Jer.42.20'>Klamali jste totiž sami sebe, když jste mě posílali za Hospodinem, svým Bohem, se slovy: ‚Modli se za nás k Hospodinu, našemu Bohu. Oznam nám, cokoli Hospodin, náš Bůh, řekne, a my to splníme.'</verse>
        <verse osisID='Jer.42.21'>Nuže, dnes jsem vám to tedy oznámil, ale vy jste Hospodina, svého Boha, neposlechli v ničem, s čím mě za vámi poslal.</verse>
        <verse osisID='Jer.42.22'>Proto teď vezměte na vědomí, že pomřete mečem, hladem a morem na místě, kam se vám zachtělo jít a usadit se tam!"</verse>
      </chapter>
      <chapter osisID='Jer.43'>
        <verse osisID='Jer.43.1'>Tak Jeremiáš dopověděl všemu lidu všechna slova Hospodina, jejich Boha - všechno to, s čím jej Hospodin, jejich Bůh, za nimi poslal.</verse>
        <verse osisID='Jer.43.2'>Azariáš, syn Hošajášův, Jochanan, syn Kareachův, a všichni ti ostatní nadutci na to Jeremiášovi odpověděli: "Lžeš! Hospodin, náš Bůh, tě neposlal říci: ‚Nechoďte bydlet do Egypta.'</verse>
        <verse osisID='Jer.43.3'>To tě proti nám poštval Baruch, syn Neriášův, aby nás vydal do rukou Babyloňanů, aby nás zabili anebo odvlekli do Babylonu!"</verse>
        <verse osisID='Jer.43.4'>A tak Jochanan, syn Kareachův, ani žádný z vojenských velitelů ani nikdo z lidu neposlechl Hospodinův příkaz, že mají zůstat v judské zemi.</verse>
        <verse osisID='Jer.43.5'>Jochanan, syn Kareachův, pak s ostatními veliteli odvedl všechny pozůstatky Judy - ty, kteří se vrátili ze všech národů, kam se předtím rozprchli, a znovu se usadili v judské zemi,</verse>
        <verse osisID='Jer.43.6'>i všechny ty, které velitel gardistů Nebuzardan ponechal s Gedaliášem, synem Achikama, syna Šafanova - muže, ženy, děti, královské dcery a také proroka Jeremiáše a Barucha, syna Neriášova.</verse>
        <verse osisID='Jer.43.7'>Šli do Egypta, neboť neposlechli Hospodina. Došli až do Dafné.</verse>
        <verse osisID='Jer.43.8'>V Dafné pak Jeremiáš dostal slovo Hospodinovo:</verse>
        <verse osisID='Jer.43.9'>"Vezmi veliké kameny a před očima judských mužů je zapusť do jílu v cihelně poblíž vchodu do faraonova paláce v Dafné.</verse>
        <verse osisID='Jer.43.10'>Řekni jim: ‚Tak praví Hospodin zástupů, Bůh Izraele - Hle, povolám a přivedu svého služebníka, babylonského krále Nabukadnezara, a jeho trůn postavím nad těmito kameny, které jsem tu zapustil; nad nimi rozprostře svůj baldachýn.</verse>
        <verse osisID='Jer.43.11'>Přitáhne a zaútočí na Egypt. Kdo má jít na smrt, zemře, kdo do zajetí, bude odvlečen a kdo pod meč, ten pod meč.</verse>
        <verse osisID='Jer.43.12'>V chrámech egyptských bohů založí oheň, vypálí je a pobere. Probere egyptskou zem dočista, jako když si pastýř odvšivuje plášť, a vítězně odtud odejde.</verse>
        <verse osisID='Jer.43.13'>Posvátné obelisky v egyptském Domě slunce roztříští na kusy a egyptské chrámy vypálí."</verse>
      </chapter>
      <chapter osisID='Jer.44'>
        <verse osisID='Jer.44.1'>Slovo, které Jeremiáš dostal pro všechny Židy usazené v Dolním Egyptě - v Migdolu, Dafné a Memfisu - i v Horním Egyptě:</verse>
        <verse osisID='Jer.44.2'>"Tak praví Hospodin zástupů, Bůh Izraele: Sami jste viděli všechno to neštěstí, které jsem dopustil na Jeruzalém a na všechna judská města. Hle, dnes z nich zbývají jen opuštěné trosky</verse>
        <verse osisID='Jer.44.3'>kvůli zlu, které páchali. Uráželi mě, když chodili pálit kadidlo a sloužit cizím bohům, které neznali oni ani vy ani vaši otcové.</verse>
        <verse osisID='Jer.44.4'>Znovu a znovu jsem k vám posílal všechny své služebníky proroky se slovy: ‚Nepáchejte už tu ohavnost; nenávidím to!'</verse>
        <verse osisID='Jer.44.5'>Oni však neposlouchali, vůbec nevnímali, že se mají odvrátit od svých zločinů a přestat pálit kadidlo cizím bohům.</verse>
        <verse osisID='Jer.44.6'>Proto se na judská města a na ulice Jeruzaléma vylil můj rozhořčený hněv, takže se z nich staly pusté trosky a jsou jimi až dodnes.</verse>
        <verse osisID='Jer.44.7'>Tak praví Hospodin, Bůh zástupů, Bůh Izraele: Proč na sebe přivádíte tak hrozné neštěstí? To chcete z Judy vyhladit muže, ženy, děti i kojence, takže z vás nezůstane ani poslední zbytek?</verse>
        <verse osisID='Jer.44.8'>Proč mě urážíte výtvory svých rukou? Proč pálíte kadidlo cizím bohům v Egyptě, kam jste přišli bydlet? To chcete být vyhlazeni? Chcete být nadávkou a ostudou mezi všemi národy na zemi?</verse>
        <verse osisID='Jer.44.9'>To jste zapomněli na zločiny svých otců, na zločiny judských králů, na zločiny jejich žen i na své vlastní zločiny a zločiny svých žen - na to, co se dělo v judské zemi a v jeruzalémských ulicích?</verse>
        <verse osisID='Jer.44.10'>Až dodnes se nepokořili; nemají žádnou bázeň ani se neřídí mým Zákonem a mými pravidly, která jsem vám a vašim otcům uložil.</verse>
        <verse osisID='Jer.44.11'>A proto tak praví Hospodin zástupů, Bůh Izraele: Hle, rozhodl jsem o vás ve zlém; celý Juda bude vyhlazen.</verse>
        <verse osisID='Jer.44.12'>Odstraním pozůstatky Judy - ty, kdo se rozhodli jít do Egypta a usadit se tam. Ti všichni v Egyptě zahynou: padnou mečem nebo zemřou hladem. Od nejmenších až po největší zemřou mečem nebo hladem. Stanou se kletbou a hrozbou, nadávkou a ostudou.</verse>
        <verse osisID='Jer.44.13'>Zúčtuji s těmi, kdo se usadili v Egyptě, jako jsem zúčtoval s Jeruzalémem - mečem, hladem a morem.</verse>
        <verse osisID='Jer.44.14'>Z pozůstatků Judy, kteří se přišli usadit v Egyptě, nikdo neunikne a nepřežije, aby se vrátil do judské země. Ačkoli v duši prahnou, aby se do ní vrátili a žili v ní, kromě pár utečenců se do ní nevrátí!"</verse>
        <verse osisID='Jer.44.15'>Nato všichni muži (kteří věděli, že jejich ženy pálí kadidlo cizím bohům) i všechny přítomné ženy - celé to veliké shromáždění, všechen lid usazený v Dolním i Horním Egyptě - ti všichni Jeremiášovi odpověděli:</verse>
        <verse osisID='Jer.44.16'>"Nebudeme poslouchat, co nám říkáš Hospodinovým jménem!</verse>
        <verse osisID='Jer.44.17'>Naopak, budeme dělat všechno, k čemu jsme se zavázali: budeme pálit kadidlo Královně nebes a přinášet jí úlitby, jak jsme to dělávali my i naši otcové, naši králové i naši velmoži v judských městech a v ulicích Jeruzaléma. Tenkrát jsme měli jídla dosyta, bylo nám dobře a nic zlého se nám nedělo.</verse>
        <verse osisID='Jer.44.18'>Ale od té doby, co jsme přestali pálit kadidlo Královně nebes a přinášet jí úlitby, máme všeho nedostatek a hyneme mečem a hladem."</verse>
        <verse osisID='Jer.44.19'>A ženy dodaly: "Jistěže budeme pálit kadidlo Královně nebes a přinášet jí úlitby. Copak jsme pekly ty koláčky s jejím obrazem a přinášely jí úlitby bez vědomí našich manželů?"</verse>
        <verse osisID='Jer.44.20'>Jeremiáš tedy všemu lidu, všem mužům i ženám, kteří mu takto odmlouvali, řekl:</verse>
        <verse osisID='Jer.44.21'>"A co ty kadidlové oběti, které jste v judských městech a jeruzalémských ulicích přinášeli vy i vaši otcové, vaši králové, vaši velmoži i prostý lid? Copak na to Hospodin nezapomněl? Bylo mu to snad lhostejné?</verse>
        <verse osisID='Jer.44.22'>Hospodin už to nemohl déle snést! To kvůli vašim zločinům a kvůli ohavnostem, jež jste páchali, teď z vaší země zbyly jen trosky budící děs a nadávky, kde se až dodnes nebydlí.</verse>
        <verse osisID='Jer.44.23'>To proto, že jste pálili kadidlo, že jste hřešili proti Hospodinu a že jste Hospodina neposlouchali a neřídili jste se jeho Zákonem, jeho pravidly a jeho výstrahami; proto vás postihlo toto neštěstí, které trvá až dodnes."</verse>
        <verse osisID='Jer.44.24'>Potom Jeremiáš všemu lidu i všem ženám řekl: "Slyšte slovo Hospodinovo, všichni Židé v Egyptě!</verse>
        <verse osisID='Jer.44.25'>Tak praví Hospodin zástupů, Bůh Izraele: Vy a vaše ženy jste dělali, k čemu jste se sami zavázali. Prý: ‚Splníme sliby, jež jsme složili. Budeme pálit kadidlo Královně nebes a přinášet jí úlitby.' Nuže, tak si ty své sliby plňte! Tak si je dodržujte!</verse>
        <verse osisID='Jer.44.26'>Slyšte však slovo Hospodinovo, všichni Židé v Egyptě. Hle, přísahám při svém velikém jménu, praví Hospodin: Mé jméno už nevysloví žádný Žid v celém Egyptě; nikdo z nich už neřekne: ‚Jakože je živ Panovník Hospodin!'</verse>
        <verse osisID='Jer.44.27'>Hle, budu nad nimi bdít, avšak ne v dobrém, ale ve zlém. Všichni Židé v Egyptě do posledního zemřou mečem a hladem.</verse>
        <verse osisID='Jer.44.28'>Do judské země se pak z Egypta vrátí jen hrstka těch, kdo meči uniknou. Všichni, kdo pozůstali z Judy, ale odešli bydlet do Egypta, poznají, čí slovo obstojí - zda mé, anebo jejich.</verse>
        <verse osisID='Jer.44.29'>A toto vám bude znamením, praví Hospodin: Na tomto místě s vámi zúčtuji. Tak poznáte, že má slova proti vám obstojí - k vašemu neštěstí.</verse>
        <verse osisID='Jer.44.30'>Tak praví Hospodin: Hle, faraona Chofru, vládce Egypta, vydám do rukou jeho nepřátel, do rukou těch, kdo pasou po jeho životě, tak jako jsem vydal judského krále Cidkiáše do rukou jeho nepřítele, babylonského krále Nabukadnezara, který pásl po jeho životě."</verse>
      </chapter>
      <chapter osisID='Jer.45'>
        <verse osisID='Jer.45.1'>Slovo, které prorok Jeremiáš promluvil k Baruchovi, synu Neriášovu, poté, co ve čtvrtém roce vlády judského krále Joakima, syna Jošiášova, zapsal do knihy tato slova, která mu Jeremiáš diktoval.</verse>
        <verse osisID='Jer.45.2'>"Toto ti, Baruchu, říká Hospodin, Bůh Izraele.</verse>
        <verse osisID='Jer.45.3'>Myslíš si: ‚Běda mi! Hospodin mi k mé bolesti přidal trápení. Už jsem vyčerpán naříkáním a nedocházím úlevy.'</verse>
        <verse osisID='Jer.45.4'>Hospodin mi řekl, abych ti vyřídil: Tak praví Hospodin - Hle, co jsem vybudoval, bořím, a co jsem zasadil, vykořeňuji - celou tuto zemi!</verse>
        <verse osisID='Jer.45.5'>A ty si žádáš veliké věci? Nežádej. Hle, na všechny smrtelníky dopustím neštěstí, praví Hospodin. Tobě však dám, že kamkoli půjdeš, zachráníš se a přežiješ."</verse>
      </chapter>
      <chapter osisID='Jer.46'>
        <verse osisID='Jer.46.1'>Slovo Hospodinovo, které dostal prorok Jeremiáš o národech.</verse>
        <verse osisID='Jer.46.2'>Slovo o Egyptu - o vojsku egyptského vládce, faraona Nekó, když leželo u Karkemiše na řece Eufrat (kde je pak ve čtvrtém roce vlády judského krále Joakima, syna Jošiášova, babylonský král Nabukadnezar porazil):</verse>
        <verse osisID='Jer.46.3'>"Chystejte štíty, pavézy, vzhůru do bitvy!</verse>
        <verse osisID='Jer.46.4'>Zapřahejte koně, jezdci, do sedel! Nastupte v přilbách, kopí vyleštěná, oblečte pancíře!</verse>
        <verse osisID='Jer.46.5'>Co to vidím? V děsu ustupují, jejich hrdinové sraženi, zoufale prchají, bez rozhlížení. Hrůza všude kolem! praví Hospodin.</verse>
        <verse osisID='Jer.46.6'>Ani nejrychlejší nemohou utéci, neuniknou ani siláci. Tam na severu, u řeky Eufrat, vrávorají a padají!</verse>
        <verse osisID='Jer.46.7'>Kdo se to vzdouvá jako Nil, jak říční proudy v povodni?</verse>
        <verse osisID='Jer.46.8'>To Egypt se vzdouvá jako Nil, jak říční proudy v povodni. Prý: ‚Vystoupím z břehů, zaplavím zemi, zpustoším města i s obyvateli.'</verse>
        <verse osisID='Jer.46.9'>Koně, vpřed! Vozy, divoce vyrazte! Vojáci, vzhůru do boje - Habešané i Libyjci třímající štíty spolu s Lydijci vyzbrojenými luky.</verse>
        <verse osisID='Jer.46.10'>Bude to den Hospodina, Pána zástupů, den, kdy na svých nepřátelích vykoná odplatu. Meč bude požírat, než se nasytí, než jejich krví svou žízeň ukojí. Hospodin, Pán zástupů, chystá obětní hody u řeky Eufrat v zemi severní.</verse>
        <verse osisID='Jer.46.11'>Vyprav se do Gileádu pro balzám, panno, dcero egyptská! Nadarmo si léky hromadíš - žádný tě nemůže uzdravit.</verse>
        <verse osisID='Jer.46.12'>Národy uslyší o tvém zahanbení, tvůj nářek zemi naplní. Hrdinové klopýtnou jedni přes druhé, až padnou všichni společně."</verse>
        <verse osisID='Jer.46.13'>Slovo, které Hospodin promluvil k proroku Jeremiášovi, když babylonský král Nabukadnezar přitáhl, aby zaútočil na Egypt:</verse>
        <verse osisID='Jer.46.14'>"Oznamte v Egyptě, v Migdolu ohlaste, zvěstujte v Memfisu, v Dafné řekněte:‚Nastup a připrav se, všechny okolo hltá meč!'</verse>
        <verse osisID='Jer.46.15'>Proč tvoji siláci leží pobiti? Nemohou vstát, sráží je Hospodin.</verse>
        <verse osisID='Jer.46.16'>Budou padat zas a zas, jeden přes druhého budou klopýtat. Prý: ‚Pojďme utéct zpět ke svým lidem, do rodné země před krutým mečem!'</verse>
        <verse osisID='Jer.46.17'>Tam nazvou faraona, vládce Egypta: ‚Rámusil, co propásl svůj čas.'</verse>
        <verse osisID='Jer.46.18'>Jakože jsem živ, praví Král, který má jméno Hospodin zástupů: Jako se Tábor vyjímá mezi horami, jako se Karmel tyčí při moři, tak jistě přichází útočník.</verse>
        <verse osisID='Jer.46.19'>Sbal si ranec jako vyhnanec, ty, která bydlíš v Egyptě! Z Memfisu totiž zbudou sutiny, spáleniště, kde nikdo nebydlí.</verse>
        <verse osisID='Jer.46.20'>Egypt je jalovička překrásná, od severu ji však ovád napadá.</verse>
        <verse osisID='Jer.46.21'>Žoldnéři ve službách Egypta jsou jak vykrmená telata; i oni se však dají na útěk, obrátí se a prchnou společně. Neobstojí - přišel den jejich běd, čas, kdy se s nimi zúčtuje!</verse>
        <verse osisID='Jer.46.22'>Jak prchající had Egypt zasyčí, až na něj přitáhnou se svými oddíly, až na něj přijdou se svými sekyrami jako dřevorubci na dříví.</verse>
        <verse osisID='Jer.46.23'>Vykácejí jeho les, praví Hospodin, jakkoli hustý předtím byl. Bude jich víc než kobylek, bude jich bezpočet.</verse>
        <verse osisID='Jer.46.24'>Zahanbena bude Dcera egyptská - padne do rukou severního národa!"</verse>
        <verse osisID='Jer.46.25'>Hospodin zástupů, Bůh Izraele, praví: "Hle, zúčtuji s Amonem, bohem Théb, s faraonem i s celým Egyptem, s jeho bohy i s jeho vladaři; zúčtuji s faraonem i s těmi, kdo v něj doufají.</verse>
        <verse osisID='Jer.46.26'>Vydám je do rukou těch, kdo pasou po jejich životě, do rukou babylonského krále Nabukadnezara a do rukou jeho služebníků. Později však bude znovu osídlen tak jako v dávných dnech, praví Hospodin.</verse>
        <verse osisID='Jer.46.27'>Neboj se, můj služebníku Jákobe, a ty, Izraeli, neděs se. Hle, zachráním tě z dálné ciziny a tvé potomky z jejich vyhnanství. Jákob se vrátí a odpočine v bezpečí a nikdo už ho nevyděsí.</verse>
        <verse osisID='Jer.46.28'>Neboj se, můj služebníku Jákobe, vždyť já jsem s tebou, praví Hospodin. Skoncuji se všemi národy, do kterých jsem tě rozptýlil. S tebou však nikdy neskončím, i když tě ztrestám po právu a nenechám tě bez trestu."</verse>
      </chapter>
      <chapter osisID='Jer.47'>
        <verse osisID='Jer.47.1'>Slovo Hospodinovo, které dostal prorok Jeremiáš o Filištínech předtím, než farao dobyl Gazu. Tak praví Hospodin:</verse>
        <verse osisID='Jer.47.2'>"Hle, od severu stoupá hladina, řeka vystupuje z koryta! Zaplaví zemi i všechno na ní, města i s obyvateli. Lidé budou kvílet zděšením, všichni obyvatelé země spustí křik</verse>
        <verse osisID='Jer.47.3'>před dusotem kopyt koní, před lomozem jejich vozů, před rachotem jejich kol. Rodiče se neotočí na pomoc dětem, ruce jim budou viset ochable,</verse>
        <verse osisID='Jer.47.4'>neboť už přišel den, kdy všichni Filištíni budou zničeni. Týru a Sidonu vyhubí, co jim ze spojenců ještě zbývá. Ano, Hospodin zničí Filištíny, ty pozůstatky z ostrova Kréta.</verse>
        <verse osisID='Jer.47.5'>Gaza si pro smutek hlavu vyholí, Aškelon bude umlčen. Vy, kdo jste zbyli na pláni, dokdy se budete drásat smutkem?</verse>
        <verse osisID='Jer.47.6'>‚Ach, meči Hospodinův, kdy už spočineš? Vrať se do pochvy, ustaň a zastav se!'</verse>
        <verse osisID='Jer.47.7'>Jak by však mohl spočinout, když mu Hospodin poručil? Poslal jej proti Aškelonu, namířil jej proti pobřeží!"</verse>
      </chapter>
      <chapter osisID='Jer.48'>
        <verse osisID='Jer.48.1'>Toto praví Hospodin zástupů, Bůh Izraele, o Moábu: "Běda městu Nebó - bude zničeno! Kiriatajim bude zahanbeno, dobyto, ta pevnost bude troskou hanebnou.</verse>
        <verse osisID='Jer.48.2'>Moábu už žádná chlouba nezbyla, v Chešbonu se na něj chystá pohroma: ‚Pojďme je vyhladit, ať nejsou národem!' I ty, Madmene, budeš umlčen, už jde po tobě meč!</verse>
        <verse osisID='Jer.48.3'>Z Choronaim je slyšet křik: Zkáza, hrozné neštěstí!</verse>
        <verse osisID='Jer.48.4'>Moáb je rozdrcen, zní nářek maličkých.</verse>
        <verse osisID='Jer.48.5'>Luchitským svahem s pláčem stoupají, ve stráních u Choronaim nad tou zkázou křičí úzkostí:</verse>
        <verse osisID='Jer.48.6'>‚Utečte! Život si zachraňte! Přežijte jako křoví v pustině!'</verse>
        <verse osisID='Jer.48.7'>Protože spoléháš na své výdobytky a poklady, i ty sám budeš dobyt. Tvůj bůh Kemoš půjde do vyhnanství a s ním i jeho kněží a velmoži.</verse>
        <verse osisID='Jer.48.8'>Na každé město přitáhne zhoubce, neunikne mu žádné z nich. Celá pláň zahyne, rovina zajde, jak řekl Hospodin.</verse>
        <verse osisID='Jer.48.9'>Posypte Moáb solí, vždyť bude obrácen v trosky! Z jeho měst zbudou sutiny, kde nikdo nebydlí.</verse>
        <verse osisID='Jer.48.10'>Zlořečený, kdo koná Hospodinovo dílo nedbale! Zlořečený, kdo zdržuje svůj meč od krve!</verse>
        <verse osisID='Jer.48.11'>Moáb si odmalička žil v pohodlí, jak víno nad sedlinou měl svůj klid. Z nádoby do nádoby ho nikdo nepřelil, nemusel odejít do vyhnanství. A proto chutná tak jako vždy, jeho vůně se nemění.</verse>
        <verse osisID='Jer.48.12'>Hle, přicházejí dny, praví Hospodin, kdy na něj pošlu přelévače, kteří jej vylijí, vyprázdní jeho nádoby a džbány rozbijí.</verse>
        <verse osisID='Jer.48.13'>Moáb se bude stydět za Kemoše, jako se národ Izrael styděl za Bét-el, tu svoji ‚naději'.</verse>
        <verse osisID='Jer.48.14'>Na co říkáte: ‚My jsme hrdinové, muži připravení do boje'?</verse>
        <verse osisID='Jer.48.15'>Moáb bude zahuben, jeho města vzata útokem. Výkvět jeho mladých padne při porážce, praví Král - Hospodin zástupů se jmenuje.</verse>
        <verse osisID='Jer.48.16'>Zkáza Moábu se přiblížila, řítí se na něj záhuba.</verse>
        <verse osisID='Jer.48.17'>Litujte ho všichni okolo, všichni, kdo znáte jeho slovutnost: ‚Ach, jak mocné žezlo zlomeno, hůl, jež se skvěla nádherou!'</verse>
        <verse osisID='Jer.48.18'>Dolů ze slávy, v prachu usedni, trůnící Dcero dibonská! Zhoubce Moábu na tebe zaútočil, rozbořil tvé pevnosti.</verse>
        <verse osisID='Jer.48.19'>Postav se na cestě a vyhlížej, obyvatelko města Aroer. Ptej se uprchlíků, uprchlic ptej se, říkej: ‚Co se to děje?'</verse>
        <verse osisID='Jer.48.20'>Moáb se stydí, jak je rozdrcen. Naříkejte a kvílejte! Podél Arnonu oznamujte: Moáb je zahuben!</verse>
        <verse osisID='Jer.48.21'>Na náhorní rovinu přišel soud - na Cholon, Jahcu i Mefaat,</verse>
        <verse osisID='Jer.48.22'>na Dibon, Nebó i Bet-diblataim,</verse>
        <verse osisID='Jer.48.23'>na Kiriatajim, Bet-gamut i Bet-meon,</verse>
        <verse osisID='Jer.48.24'>na Keriot, Bosru i ostatní moábská města, blízká i vzdálená.</verse>
        <verse osisID='Jer.48.25'>Moábův roh byl odťat, jeho paže byla zlomena, praví Hospodin.</verse>
        <verse osisID='Jer.48.26'>Opijte ho za to, že se vzpínal proti Hospodinu. Ať se Moáb válí ve zvratcích, ať je konečně i on pro smích!</verse>
        <verse osisID='Jer.48.27'>Copak ses nevysmíval Izraeli? Copak byl chycen mezi zloději, že se otřásáš opovržením, kdykoli se o něm zmíníš?</verse>
        <verse osisID='Jer.48.28'>Opusťte města, usaďte se na skále, Moábci! Buďte jako holubice nad srázem hnízdící.</verse>
        <verse osisID='Jer.48.29'>Slyšeli jsme o Moábově pýše, o jeho pýše nezměrné, o tom, jak se chová pyšně a zpupně, jaké má srdce naduté.</verse>
        <verse osisID='Jer.48.30'>Znám, praví Hospodin, jeho vztek; jeho chlubení je však falešné - na nic se nezmůže!</verse>
        <verse osisID='Jer.48.31'>A proto oplakávám Moáb, pro celý Moáb naříkám, nad muži z Kir-cheresu lkám.</verse>
        <verse osisID='Jer.48.32'>Nad tebou pláču, révo Sibmy, tak jako pláče Jaezer. Tvé výhonky až k moři dosahovaly, k Mrtvému moři, až po Jaezer; teď ale na tvé zralé hrozny, na tvé vinobraní vpadl ničitel!</verse>
        <verse osisID='Jer.48.33'>Zmizelo veselí a jásot v zahradách po celé zemi moábské. Víno jsem z lisů odebral, s veselým křikem už se nešlape - ten křik už není jásotem!</verse>
        <verse osisID='Jer.48.34'>Křik z Chešbonu a Eleale bude slyšet až do Jahcy, bude znít od Coaru k Choronaim až k Eglat-šelišiji, neboť vyschnou dokonce i nimrimské potoky.</verse>
        <verse osisID='Jer.48.35'>Skoncuji s Moábem, praví Hospodin - s těmi, kdo vystupují na posvátné výšiny a svým bohům pálí oběti.</verse>
        <verse osisID='Jer.48.36'>Mé srdce nad Moábem jak flétna naříká, nad muži z Kir-cheresu jak flétna naříká, vždyť bude zničeno vše, co vyzískal!</verse>
        <verse osisID='Jer.48.37'>Každá hlava oholena, všechen vous ostříhán, všechny ruce samá jizva a pytlovina přes bedra.</verse>
        <verse osisID='Jer.48.38'>Na všech moábských střechách, na náměstích jen samé truchlení. Roztříštím Moáb jako džbán, který už nikdo nechce, praví Hospodin.</verse>
        <verse osisID='Jer.48.39'>Tolik střepů! Tolik kvílení! Moáb se v hanbě zády obrací. Moáb už budí jenom posměšky k výstraze všemu okolí.</verse>
        <verse osisID='Jer.48.40'>Tak praví Hospodin: Hle, orel se vrhá na Moáb, už nad ním křídla prostírá!</verse>
        <verse osisID='Jer.48.41'>Města padnou do zajetí, pevnosti budou dobyty. Srdce moábských hrdinů bude v onen den jako srdce ženy v porodních bolestech.</verse>
        <verse osisID='Jer.48.42'>Moáb bude zničen, aby už nebyl národem, neboť se vzpínal proti Hospodinu.</verse>
        <verse osisID='Jer.48.43'>Strach a prach a past na vás, obyvatelé Moábu! praví Hospodin.</verse>
        <verse osisID='Jer.48.44'>Kdo před tím strachem bude utíkat, padne do propasti v prach; kdo z propasti se vyškrábá, nad tím se sklapne past. Přivedu totiž na Moáb čas zúčtování, praví Hospodin.</verse>
        <verse osisID='Jer.48.45'>Ve stínu Chešbonu se zastaví vyčerpaní běženci. Z Chešbonu ale oheň vyšlehne, z domu Sichonova plamen, jenž pohltí skráně Moábu, lebky těch pyšných křiklounů.</verse>
        <verse osisID='Jer.48.46'>Běda tobě, Moábe! Lid Kemošův zahyne. Tví synové půjdou do zajetí, tvé dcery pryč do vyhnanství.</verse>
        <verse osisID='Jer.48.47'>V posledních dnech ale Moábův osud změním, praví Hospodin." Zde končí soud nad Moábem.</verse>
      </chapter>
      <chapter osisID='Jer.49'>
        <verse osisID='Jer.49.1'>Toto praví Hospodin o Amoncích: "Copak Izrael nemá děti? Copak nemá žádné dědice? Proč tedy Moloch dědí po Gádovi a jeho lid tam bydlí ve městech?</verse>
        <verse osisID='Jer.49.2'>Hle, přicházejí dny, praví Hospodin, kdy proti Rabě Amonců zakřičím do bitvy. Zbude z ní jen hromada sutin, její vesnice budou spáleny a Izrael vyžene ty, kdo jej vyháněli, praví Hospodin.</verse>
        <verse osisID='Jer.49.3'>Kvílej, Chešbone, Aj je vyhuben, obyvatelky Raby, bědujte, oblečte pytel a kvílejte, mezi hradbami sem tam běhejte! Moloch odejde do vyhnanství a s ním i jeho kněží a velmoži.</verse>
        <verse osisID='Jer.49.4'>Chlubíš se svými pláněmi? Že je tvá pláň tak úrodná, dcero nevěrná? Spoléháš na své poklady, prý: ‚Kdo by mě napadal?'</verse>
        <verse osisID='Jer.49.5'>Hle, přivedu na tebe hrůzu, praví Hospodin, Pán zástupů, hrůzu z celého tvého okolí. Budete rozehnáni každý na jinou stranu a nikdo už neshromáždí ty, kdo se rozprchli.</verse>
        <verse osisID='Jer.49.6'>Později ale osud Amonců změním, praví Hospodin."</verse>
        <verse osisID='Jer.49.7'>Toto praví Hospodin zástupů o Edomu: "Copak už není moudrost v Temanu? Přišli rozvážní o rozum? Je jejich moudrost k ničemu?</verse>
        <verse osisID='Jer.49.8'>Obraťte se a utečte! Dedanští, skryjte se v dolině! Na Ezaua totiž přivedu neštěstí v čas, kdy s ním zúčtuji.</verse>
        <verse osisID='Jer.49.9'>Přijdou-li na tvé hrozny česáči, nechají aspoň paběrky. Přepadnou-li tě v noci zloději, vezmou jen to, co budou chtít.</verse>
        <verse osisID='Jer.49.10'>Já však Ezaua svléknu donaha, odhalím jeho úkryty, už se neschová! Jeho děti i příbuzní budou zničeni, nezbude mu soused, jenž by ho oslovil:</verse>
        <verse osisID='Jer.49.11'>‚Nech tu své sirotky, já je nechám žít, tvé vdovy ať ve mne doufají.'"</verse>
        <verse osisID='Jer.49.12'>Tak praví Hospodin: "Hle, ti, kdo neměli pít kalich hněvu, jej teď musí pít - a ty bys měl uniknout bez trestu? Neunikneš, ten kalich vypiješ!</verse>
        <verse osisID='Jer.49.13'>Přísahám při sobě samém, praví Hospodin, že Bosra se stane děsnou pustinou, že bude posměškem a nadávkou a všechna její města zůstanou v troskách na věčnost."</verse>
        <verse osisID='Jer.49.14'>Od Hospodina jsem slyšel zprávu, že byl vyslán posel k národům: Šikujte se! Vzhůru k útoku! Válčete proti Edomu!</verse>
        <verse osisID='Jer.49.15'>"Hle, činím tě nepatrným mezi národy, mezi lidmi budeš v opovržení.</verse>
        <verse osisID='Jer.49.16'>Klame tě hrůza, kterou vzbuzuješ, a pýcha tvého srdce. V rozeklaných skalách sis zřídil obydlí, obsadils horské vrcholy. I kdyby ses vysoko jak orel uhnízdil, i odtamtud tě strhnu, praví Hospodin.</verse>
        <verse osisID='Jer.49.17'>Edom bude budit děs. Každý, kdo tudy půjde, zhrozí se a užasne nad všemi ranami, jež na něj dopadly.</verse>
        <verse osisID='Jer.49.18'>Jako když byla rozvrácena Sodoma a Gomora i s městy v jejich okolí, praví Hospodin, ani zde nebude nikdo žít, neusadí se tu žádný smrtelník.</verse>
        <verse osisID='Jer.49.19'>Jako když lev vyráží z jordánského houští na zavlažené pastviny, stejně tak vyženu Edomce znenadání z jejich území. Kdo je ten vyvolený, jehož tím pověřím? Kdo je jako já? Kdo si mě předvolá? Kdo je ten pastýř, jenž přede mnou obstojí?"</verse>
        <verse osisID='Jer.49.20'>Nuže, slyšte, co Hospodin rozhodl o Edomu a co zamýšlí proti obyvatelům Temanu: I ti nejmenší ze stáda budou odvlečeni i jejich pastvina se zhrozí nad nimi.</verse>
        <verse osisID='Jer.49.21'>Rachot jejich pádu otřese zemí, až k Rudému moři se ponese jejich křik.</verse>
        <verse osisID='Jer.49.22'>Hle, orel se zvedá a dolů vrhá se, nad Bosrou křídla rozestře! Srdce edomských hrdinů bude v onen den jako srdce ženy v porodních bolestech.</verse>
        <verse osisID='Jer.49.23'>O Damašku: "Chamát i Arpád leží v hanbě, neboť zlou zprávu slyšeli; zmítají se hrůzou jako moře, jež nelze utišit.</verse>
        <verse osisID='Jer.49.24'>Damašek slábne, zachvácen děsem se dává na útěk, jak rodička je sevřen v bolestech.</verse>
        <verse osisID='Jer.49.25'>Ach, jak je opuštěno město slavné pověsti, to město radosti!</verse>
        <verse osisID='Jer.49.26'>Ano! Jeho mládenci padnou v ulicích, všichni bojovníci budou v ten den zabiti, praví Hospodin zástupů.</verse>
        <verse osisID='Jer.49.27'>Zapálím na damašských hradbách oheň, aby pohltil Ben-hadadovy paláce!"</verse>
        <verse osisID='Jer.49.28'>Toto praví Hospodin o Kedaru a o královstvích chacorských kmenů (které pak babylonský král Nabukadnezar porazil): "Vzhůru! Do boje proti Kedaru! Zahubte syny Východu!</verse>
        <verse osisID='Jer.49.29'>Stany i stáda jim budou vzaty, stanové plachty i všechny věci. Jejich velbloudi budou odvedeni pryč, ‚Hrůza všude kolem!' - tak na ně lidé zakřičí.</verse>
        <verse osisID='Jer.49.30'>Rychle! Dejte se na útěk! Chacorští, skryjte se v dolině! praví Hospodin. Babylonský král Nabukadnezar se chystá proti vám, už na vás vymýšlí svůj plán.</verse>
        <verse osisID='Jer.49.31'>Vzhůru! Do boje proti národu, jenž žije v pohodlí a poklidu! praví Hospodin. Nemají vrata ani závory, žijí o samotě, v bezpečí.</verse>
        <verse osisID='Jer.49.32'>Jejich velbloudi jim budou uloupeni, jejich obrovská stáda budou kořistí. Ty, kteří si holí skráně, rozeženu do všech stran, praví Hospodin; přivedu na ně zkázu odevšad!</verse>
        <verse osisID='Jer.49.33'>Chacor se stane doupětem šakalů, věčnou pustinou. Nebude zde už nikdo žít, neusadí se tu žádný smrtelník."</verse>
        <verse osisID='Jer.49.34'>Slovo Hospodinovo, které na počátku vlády judského krále Cidkiáše dostal prorok Jeremiáš o Elamu.</verse>
        <verse osisID='Jer.49.35'>Tak praví Hospodin zástupů: "Hle, lámu luk Elamu - jeho hlavní sílu!</verse>
        <verse osisID='Jer.49.36'>Přivedu na Elam čtyři vichry ze čtyř nebeských stran a těmi vichry ho všude rozmetám, takže nezbude ani jeden národ, kam elamští utečenci nepřijdou.</verse>
        <verse osisID='Jer.49.37'>Vyděsím Elam před jeho nepřáteli, před těmi, kdo pasou po jejich životě. Uvedu na ně neštěstí, svůj planoucí hněv, praví Hospodin. Pošlu za nimi meč, abych je vyhladil.</verse>
        <verse osisID='Jer.49.38'>Ustanovím svůj trůn nad Elamem, abych odtud hubil krále i velmože, praví Hospodin.</verse>
        <verse osisID='Jer.49.39'>V posledních dnech ale osud Elamu změním, praví Hospodin."</verse>
      </chapter>
      <chapter osisID='Jer.50'>
        <verse osisID='Jer.50.1'>Slovo, které Hospodin promluvil skrze proroka Jeremiáše o Babylonu, o zemi Chaldejců:</verse>
        <verse osisID='Jer.50.2'>"Oznamte národům, ohlaste tu zvěst, zvedněte korouhev a zvěstujte, nenechte si to pro sebe: Dobyt je Babylon, Bél je zostuzen, Marduk hroutí se! Jeho sochy jsou zostuzeny, jeho hnusné modly se zhroutily!</verse>
        <verse osisID='Jer.50.3'>Přitáhl na něj národ severní, obrátí jeho zemi v spoušť. Zůstanou bez obyvatele - lidé i zvěř se dají na útěk.</verse>
        <verse osisID='Jer.50.4'>V těch dnech a v tom čase, praví Hospodin, přijdou synové Izraele spolu se syny Judy; budou přicházet v pláči a budou hledat Hospodina, svého Boha.</verse>
        <verse osisID='Jer.50.5'>Budou se vyptávat na cestu k Sionu a zamíří k němu. Přijdou a připojí se k Hospodinu věčnou smlouvou, na kterou nikdy nezapomenou.</verse>
        <verse osisID='Jer.50.6'>Můj lid byl ztracené stádo svedené svými pastýři, kteří je vláčeli mezi horami. Trmáceli se po horách a po kopcích; zapomněli, kde je místo jejich odpočinutí.</verse>
        <verse osisID='Jer.50.7'>Všichni, kdo je našli, je hltali; jejich nepřátelé si říkali:‚Jsme nevinní! To oni zhřešili proti Hospodinu, své pravé pastvině, proti Hospodinu, naději svých otců.'</verse>
        <verse osisID='Jer.50.8'>Utečte z Babylonu! Opusťte zemi Chaldejců! Vyrazte jako berani před ovcemi!</verse>
        <verse osisID='Jer.50.9'>Hle, už probouzím, už vedu proti Babylonu srocení mocných národů ze země severní. Sešikují se proti němu, odtud jej dobudou; jejich šípy jak zdatní bojovníci se s prázdnou nevrátí.</verse>
        <verse osisID='Jer.50.10'>Babylonie padne za kořist; všichni její plenitelé se nasytí, praví Hospodin.</verse>
        <verse osisID='Jer.50.11'>Jen se radujte, jen jásejte, vy, kdo drancujete mé dědictví. Jen poskakujte jako kravka na trávě, řehtejte si jako hřebci mohutní.</verse>
        <verse osisID='Jer.50.12'>Vaše matka se ale zastydí, vaše rodička se bude hanbou červenat. Hle, bude poslední mezi národy - pustina, poušť a suchopár!</verse>
        <verse osisID='Jer.50.13'>Nebude obývána kvůli Hospodinovu hněvu, všichni ji zcela opustí. Každý, kdo půjde kolem Babylonu, zhrozí se a užasne nad všemi jeho ranami.</verse>
        <verse osisID='Jer.50.14'>Obkličte Babylon ze všech stran, všichni, kdo napínáte luk! Střílejte na něj! Nešetřete šípy, vždyť hřešil proti Hospodinu!</verse>
        <verse osisID='Jer.50.15'>Spusťte pokřik ze všech stran: Už se vzdal! Jeho bašty padly! Hradby zbořeny! Ano, toto je Hospodinova pomsta. Pomstěte se na něm! Proveďte mu to, co sám prováděl!</verse>
        <verse osisID='Jer.50.16'>Vyhlaďte z Babylonu rozsévače i žence se srpy v čase žně! Ať se každý vrátí zpět ke svým lidem, každý ať do své země uteče před mečem utlačitele!</verse>
        <verse osisID='Jer.50.17'>Izrael je ztracená ovečka, kterou odehnali lvi. Nejprve ji požíral asyrský král a teď jí drtí kosti babylonský král Nabukadnezar.</verse>
        <verse osisID='Jer.50.18'>A proto tak praví Hospodin zástupů, Bůh Izraele: Hle, zúčtuji s babylonským králem a jeho zemí, jako jsem zúčtoval s králem asyrským!</verse>
        <verse osisID='Jer.50.19'>Přivedu Izrael zpět na jeho pastvinu, aby se pásl na Karmelu i v Bášanu, aby se nasytil v efraimských horách i v kraji Gileád.</verse>
        <verse osisID='Jer.50.20'>V těch dnech a v tom čase, praví Hospodin, se bude na Izraeli hledat vina, ale nebude žádná; budou se hledat hříchy Judy, ale nebudou nalezeny. Těm, které zachovám, totiž odpustím.</verse>
        <verse osisID='Jer.50.21'>Vzhůru na Merataim (tu zemi Dvojí vzpoury)! I na ty, kdo bydlí v Pekodu (tom kraji Zúčtování)! Za nimi! Pobij je jako proklaté, praví Hospodin, udělej vše, co jsem ti nařídil!</verse>
        <verse osisID='Jer.50.22'>Zemí se šíří rachot války, strašné ničení.</verse>
        <verse osisID='Jer.50.23'>Jak je roztlučeno, jak je rozbito kladivo drtící celou zem! Jak jen mohl být Babylon mezi národy tak zpustošen!</verse>
        <verse osisID='Jer.50.24'>Políčil jsem na tebe a byl jsi lapen - ani jsi o tom, Babylone, nevěděl. Byl jsi dopaden a byl jsi chycen, protože ses s Hospodinem pustil do boje.</verse>
        <verse osisID='Jer.50.25'>Hospodin otevřel svoji zbrojnici a zbraně svého hněvu vynesl. Hospodin, Pán zástupů, má totiž práci v zemi Chaldejců.</verse>
        <verse osisID='Jer.50.26'>Přitáhněte na něj zdáli, zotvírejte jeho sýpky, shrňte vše na hromady! Zničte to město jako proklaté, ať z něj nezůstane ani ostatek!</verse>
        <verse osisID='Jer.50.27'>Pobijte jim všechny býky, na jatka je pošlete. Běda jim! Přišel jejich den, čas, kdy se s nimi zúčtuje!</verse>
        <verse osisID='Jer.50.28'>Slyšíš? To uprchlíci vyvázlí z Babylonie na Sionu zvěstují, že Hospodin, náš Bůh, se pomstil, že se pomstil za svůj chrám.</verse>
        <verse osisID='Jer.50.29'>Svolejte na Babylon střelce, všechny, kdo napínají luk! Rozbijte tábor kolem něj, ať nemá úniku! Odplaťte mu jeho skutky, proveďte mu vše, co sám prováděl! Vždyť se k Hospodinu choval drze, ke Svatému Izraele!</verse>
        <verse osisID='Jer.50.30'>Proto jeho mládenci padnou v ulicích a všichni bojovníci budou v ten den zabiti, praví Hospodin.</verse>
        <verse osisID='Jer.50.31'>Hle, já jsem proti tobě, nadutče! praví Hospodin, Pán zástupů. Už totiž nadešel tvůj den, čas, kdy se s tebou zúčtuje!</verse>
        <verse osisID='Jer.50.32'>Nadutec klopýtne a zhroutí se tak, že ho nikdo nezvedne. V jeho městech zapálím oheň a ten pohltí vše kolem.</verse>
        <verse osisID='Jer.50.33'>Tak praví Hospodin zástupů: Synové Izraele jsou utlačováni spolu se syny Judy. Všichni jejich uchvatitelé je drží v sevření a odmítají je propustit.</verse>
        <verse osisID='Jer.50.34'>Jejich Vykupitel je ale silný - má jméno Hospodin zástupů! Rázně se ujme jejich pře, dopřeje zemi odpočinek, obyvatele Babylonu však uvrhne ve zmatek.</verse>
        <verse osisID='Jer.50.35'>Meč na Chaldejce! praví Hospodin, na obyvatele Babylonu, na velmože i mudrce!</verse>
        <verse osisID='Jer.50.36'>Meč na žvanily, ať zešílí! Meč na hrdiny, ať se vyděsí!</verse>
        <verse osisID='Jer.50.37'>Meč na jejich koně a jejich vozy i na cizince, kteří se k nim přidali - ať jsou jako ženy! Meč na jeho poklady, ať jsou vypleněny!</verse>
        <verse osisID='Jer.50.38'>Meč na jeho řeky, ať se vysuší! Vždyť je to země modlářství, pro ty příšery se zbláznili!</verse>
        <verse osisID='Jer.50.39'>Proto tam bude žít jen pouštní zvěř, pštrosi a hyeny. Už se tam nikdy bydlet nebude, bude tam prázdno po všechna pokolení.</verse>
        <verse osisID='Jer.50.40'>Jako když Bůh rozvrátil Sodomu a Gomoru i s městy v jejich okolí, praví Hospodin, ani zde nebude nikdo žít, neusadí se tu žádný smrtelník.</verse>
        <verse osisID='Jer.50.41'>Hle, od severu vojsko přichází, mohutný národ s králi mnohými - od konců světa už se zvedají!</verse>
        <verse osisID='Jer.50.42'>Jsou vyzbrojeni luky a šavlemi, jsou krutí a soucit neznají, burácejí jako mořské vlny, ženou se na koních. Jak jeden muž jsou sšikovaní do boje, Dcero babylonská, proti tobě!</verse>
        <verse osisID='Jer.50.43'>Až o nich babylonský král uslyší, jeho ruce síla opustí. Přemožen bude úzkostí, jako když na rodičku přijdou bolesti.</verse>
        <verse osisID='Jer.50.44'>Jako když lev vyráží z jordánského houští na zavlažené pastviny, stejně tak vyženu Chaldejce znenadání z jejich území. Kdo je ten vyvolený, jehož tím pověřím? Kdo je jako já? Kdo si mě předvolá? Kdo je ten pastýř, jenž přede mnou obstojí?"</verse>
        <verse osisID='Jer.50.45'>Nuže, slyšte, co Hospodin rozhodl o Babylonu a co zamýšlí proti zemi Chaldejců: I ti nejmenší ze stáda budou odvlečeni i jejich pastvina se zhrozí nad nimi.</verse>
        <verse osisID='Jer.50.46'>"Babylon padl!" - ten křik otřese zemí, národy uslyší jeho úpění!</verse>
      </chapter>
      <chapter osisID='Jer.51'>
        <verse osisID='Jer.51.1'>Tak praví Hospodin: "Hle, zvednu proti Babylonu zhoubný vichr, proti těm, kdo žijí v Leb-kamaji.</verse>
        <verse osisID='Jer.51.2'>Pošlu na Babylon cizince, ať provanou a vyprázdní jeho zem. Ano, obklíčí jej všude kolem v jeho zlý den.</verse>
        <verse osisID='Jer.51.3'>Nenechte střelce ani napnout luk, nenechte je ani pancíř obléknout! Nešetřete ani jejich mládence, celé to vojsko vyhlaďte jako proklaté!</verse>
        <verse osisID='Jer.51.4'>Ať v zemi Chaldejců padají pobití, smrtelně ranění ať leží v ulicích!"</verse>
        <verse osisID='Jer.51.5'>Izraele a Judu však jejich Bůh, Hospodin zástupů, neopustil jako vdovu, ačkoli se jejich zem tolik naplnila hříchem proti Svatému Izraelovu.</verse>
        <verse osisID='Jer.51.6'>Utečte z Babylonu! Prchejte všichni o život! Nezahyňte pro jeho nepravost! Toto je čas Hospodinovy pomsty - odplácí Babylonu, co si zaslouží.</verse>
        <verse osisID='Jer.51.7'>Zlatým kalichem v ruce Hospodinově byl Babylon - opíjel celý svět. Národy z něj to víno pily, až se pomátly.</verse>
        <verse osisID='Jer.51.8'>Babylon ale náhle padne, bude rozdrcen. Kvílejte nad ním, přineste balzám na jeho rány, třeba se uzdraví!</verse>
        <verse osisID='Jer.51.9'>"Léčili jsme Babylon, ale neuzdravil se. Opusťme jej, pojďme každý do své země! Soud nad ním bude sahat do nebe, až k oblakům se rozroste."</verse>
        <verse osisID='Jer.51.10'>"Hospodin nás obhájil v naší spravedlivé při. Pojďte vyprávět na Sionu, co vykonal Hospodin, náš Bůh!"</verse>
        <verse osisID='Jer.51.11'>Ostřete šípy, uchopte štíty! Hospodin probouzí ducha médských králů, neboť se chystá zničit Babylon. Ano, toto je Hospodinova pomsta, pomsta za jeho chrám!</verse>
        <verse osisID='Jer.51.12'>Namiřte korouhev proti babylonským hradbám! Zesilte hlídky, stavte stráž! Buďte připraveni v zálohách! Hospodin rozhodl a také vykoná, co o Babyloňanech zvěstoval.</verse>
        <verse osisID='Jer.51.13'>Město ležící u mocných řek a topící se v pokladech, tvůj konec nadešel, tvá nit se přetrhne!</verse>
        <verse osisID='Jer.51.14'>Hospodin zástupů přísahá sám při sobě: "Naplním tě vojskem - bude jich jako kobylek, budou nad tebou křičet vítězně!"</verse>
        <verse osisID='Jer.51.15'>On sám svou silou stvořil zem, svou moudrostí vybudoval svět, nebe rozepjal svým rozumem!</verse>
        <verse osisID='Jer.51.16'>Svým hlasem rozezvučí vody na nebi, od obzoru nechá stoupat oblaky; k lijáku připojuje blesky, vypouští vítr ze svých pokladnic.</verse>
        <verse osisID='Jer.51.17'>Všichni ti tupci ničemu nerozumí, všichni kovotepci budou zklamáni svými modlami, protože jejich odlitky jsou podvod a ducha v sobě nemají.</verse>
        <verse osisID='Jer.51.18'>Jsou to jen nesmysly, směšné výtvory; až na ně přijde čas zúčtování, budou zničeny.</verse>
        <verse osisID='Jer.51.19'>Úděl Jákobův však není jako oni, neboť je všeho Stvořitel; kmen Izraele má za své dědictví, Hospodin zástupů se jmenuje.</verse>
        <verse osisID='Jer.51.20'>"Ty jsi můj kyj, můj nástroj válečný: tebou drtím národy, tebou ničím království,</verse>
        <verse osisID='Jer.51.21'>tebou drtím koně i s jezdci, tebou drtím vozy s vozataji,</verse>
        <verse osisID='Jer.51.22'>tebou drtím muže i ženy, tebou drtím starce i mladíky, tebou drtím mládence i panny,</verse>
        <verse osisID='Jer.51.23'>tebou drtím pastýře s ovcemi, tebou drtím oráče i spřežení, tebou drtím správce i hejtmany.</verse>
        <verse osisID='Jer.51.24'>Před vašima očima však odplatím Babylonu a všem obyvatelům Chaldeje za všechno zlo, které páchali na Sionu, praví Hospodin.</verse>
        <verse osisID='Jer.51.25'>Hle, já jsem proti tobě, horo záhuby, která hubíš celou zemi, praví Hospodin. Rozmáchnu se proti tobě, svalím tě ze skal, obrátím tě v horu popela!</verse>
        <verse osisID='Jer.51.26'>Nevezmou z tebe kámen úhelný ani kámen pro základy. Ano, zůstaneš pustý navěky, praví Hospodin."</verse>
        <verse osisID='Jer.51.27'>Zvedněte v zemi korouhev! Ať mezi národy zazní polnice! Připravte národy proti němu do boje, svolejte na něj království Ararat, Minni a Aškenaz! Postavte proti němu vojevůdce, přiveďte koně jak roje kobylek!</verse>
        <verse osisID='Jer.51.28'>Připravte národy proti němu do boje, krále Médie a jejich hejtmany, správce všech zemí, které ovládli!</verse>
        <verse osisID='Jer.51.29'>Země se třese, svíjí se bolestí, plní se, co Hospodin o Babylonu uložil: Obrátí babylonskou zemi v trosky, kde nikdo nebydlí.</verse>
        <verse osisID='Jer.51.30'>Babylonští hrdinové dobojovali, zůstali ve svých opevněních. Síly je opustily, jsou jako ženy. Jejich domovy zapáleny, závory zlomeny.</verse>
        <verse osisID='Jer.51.31'>Běžec předhání běžce, posel posla potkává - babylonskému králi se oznamuje, že město padlo ze všech stran!</verse>
        <verse osisID='Jer.51.32'>Byly obsazeny brody, v močálech hoří rákosí, bojovníci jsou zděšeni!</verse>
        <verse osisID='Jer.51.33'>Tak praví Hospodin zástupů, Bůh Izraele: "Dcera babylonská je jako mlat v čas, kdy se mlátí úroda; čas její sklizně rychle nastává!"</verse>
        <verse osisID='Jer.51.34'>"Babylonský král Nabukadnezar mě požíral, rozdrtil mě na sousta, udělal ze mě prázdný džbán. Polykal mě jako drak, mými pochoutkami si břicho cpal, vytřel mě jako hrnec dočista.</verse>
        <verse osisID='Jer.51.35'>Násilí na mě páchané ať na Babylon dopadne!" říká obyvatelka Sionu. "Moje krev na obyvatele Chaldeje!" říká Jeruzalém.</verse>
        <verse osisID='Jer.51.36'>A proto tak praví Hospodin: "Hle, ujmu se tvojí pře a pomstím se za tebe. Vysuším to jeho moře, nechám vyschnout i jeho pramen.</verse>
        <verse osisID='Jer.51.37'>Babylon se obrátí v hromady sutin, kde žijí jen šakali, bude vzbuzovat děs a posměch, zůstane bez obyvatele.</verse>
        <verse osisID='Jer.51.38'>Jsou jako řvoucí smečka lvů, lačně vrčí jak mladí lvi.</verse>
        <verse osisID='Jer.51.39'>Až se hlady rozdivočí, připravím jim hostinu, opiji je, že se budou hlučně veselit. Pak ale tvrdě usnou navěky a už se nevzbudí, praví Hospodin.</verse>
        <verse osisID='Jer.51.40'>Povedu je na porážku jako ovečky, jako kozly a beránky.</verse>
        <verse osisID='Jer.51.41'>Ach, jak byl ten Šešak lapen, jak chloubu světa dobyli? Jak mohl být tak zpustošen Babylon mezi národy!</verse>
        <verse osisID='Jer.51.42'>Babylon zaplavilo moře, příval jeho vln jej pohltil.</verse>
        <verse osisID='Jer.51.43'>Z jeho měst zbyly kupy trosek, vyprahlá země bez vody, země úplně bez obyvatel, kudy neprojde žádný smrtelník.</verse>
        <verse osisID='Jer.51.44'>Zúčtuji s Bélem v Babylonu, vyrvu mu z úst, co pohltil. Národy už se k němu nepohrnou, padnou babylonské zdi!</verse>
        <verse osisID='Jer.51.45'>Vyjděte odtud, lide můj! Prchejte všichni o život, až vzplane Hospodinova zuřivost!</verse>
        <verse osisID='Jer.51.46'>Neztrácejte odvahu, nebojte se zpráv, jež krajem zní. Jedna zpráva letos, jiná napřesrok - že v zemi vládne násilí a vladař stojí proti vladaři.</verse>
        <verse osisID='Jer.51.47'>Hle, přicházejí dny, kdy zúčtuji s babylonskými modlami! Celá jejich zem se zastydí, až v ní všude budou ležet mrtvoly.</verse>
        <verse osisID='Jer.51.48'>Nebe a země i všechno v nich vykřikne nad Babylonem radostí, až na něj od severu přijdou zhoubci, praví Hospodin."</verse>
        <verse osisID='Jer.51.49'>Babylon teď musí padnout kvůli izraelským padlým, tak jako kvůli Babylonu padali mrtví po vší zemi.</verse>
        <verse osisID='Jer.51.50'>Vy, kteří jste ušli meči, jděte a nezastavujte! Pamatujte na Hospodina v té daleké zemi, myslete na Jeruzalém!</verse>
        <verse osisID='Jer.51.51'>"Zahanbeni jsme a uráženi, tváře nám přikryl stud, protože do svatyně Hospodinova domu vnikli cizáci."</verse>
        <verse osisID='Jer.51.52'>"Hle, přicházejí dny, praví Hospodin, kdy zúčtuji s jejich modlami a po celé zemi budou sténat zranění!</verse>
        <verse osisID='Jer.51.53'>I kdyby se Babylon tyčil až k nebi, i kdyby se až k obloze mocně opevnil, i tehdy na něj ode mne přijdou zhoubci, praví Hospodin."</verse>
        <verse osisID='Jer.51.54'>Slyšíš? To stoupá nářek z Babylonu, hluk hrozné zkázy ze země Chaldejců.</verse>
        <verse osisID='Jer.51.55'>Hospodin ničí Babylon! Umlčuje všechen jeho hřmot! Vlny útočníků hučí jak množství vod, už burácejí jako hrom!</verse>
        <verse osisID='Jer.51.56'>Ano, zhoubce přichází na Babylon! Jeho hrdinové budou zajati a jejich luky zlámány. Ano, Hospodin je Bůh odplaty - vrchovatě jim odplatí!</verse>
        <verse osisID='Jer.51.57'>"Opiji jejich velmože i mudrce, jejich hejtmany, správce i hrdiny. Pak usnou navěky a už se nevzbudí, praví Král, jenž má jméno Hospodin zástupů."</verse>
        <verse osisID='Jer.51.58'>Tak praví Hospodin zástupů: "Hradba Babylonu, jakkoli široká, bude do základů zbořena! Jeho brány, jakkoli vysoké, lehnou popelem! Národy se namáhaly zbytečně, jejich dřina půjde do ohně!"</verse>
        <verse osisID='Jer.51.59'>Toto je slovo, které prorok Jeremiáš svěřil Serajášovi, synu Neriáše, syna Machsejášova. (Serajáš totiž jako štábní důstojník doprovázel judského krále Cidkiáše, když se ve čtvrtém roce své vlády vydal do Babylonu.)</verse>
        <verse osisID='Jer.51.60'>Jeremiáš zapsal všechna neštěstí, jež měla stihnout Babylon, do jediné knihy - všechna tato slova napsaná proti Babylonu.</verse>
        <verse osisID='Jer.51.61'>"Až přijdeš do Babylonu," řekl Jeremiáš Serajášovi, "hleď, abys tam všechna tato slova nahlas přečetl.</verse>
        <verse osisID='Jer.51.62'>Předtím řekni: ‚Hospodine, ty jsi o tomto místě prohlásil, že je vyhladíš, takže v něm nikdo nezbude - lidé ani dobytek - a zůstane navždy zpustošené!'</verse>
        <verse osisID='Jer.51.63'>Až tu knihu dočteš, přivaž k ní kámen a hoď ji doprostřed Eufratu.</verse>
        <verse osisID='Jer.51.64'>Potom řekni: ‚Takto se ponoří Babylon a už se nikdy nezvedne z toho neštěstí, jež na něj dopustím.'" Zde končí slova Jeremiášova.</verse>
      </chapter>
      <chapter osisID='Jer.52'>
        <verse osisID='Jer.52.1'>Cidkiáš se stal králem v jednadvaceti letech a kraloval v Jeruzalémě 11 let. Jeho matka se jmenovala Chamutal, dcera Jeremiáše z Libny.</verse>
        <verse osisID='Jer.52.2'>Páchal, co je v Hospodinových očích zlé, přesně jako to dělal Joakim.</verse>
        <verse osisID='Jer.52.3'>Hospodin se proto na Jeruzalém a Judu tak rozhněval, že je nakonec vyhnal ze své blízkosti. Cidkiáš se vzbouřil proti babylonskému králi.</verse>
        <verse osisID='Jer.52.4'>Desátého dne desátého měsíce v devátém roce Cidkiášovy vlády proto k Jeruzalému přitáhl babylonský král Nabukadnezar s celým svým vojskem. Utábořili se před městem a začali kolem něj stavět obléhací val.</verse>
        <verse osisID='Jer.52.5'>Město zůstalo obleženo až do jedenáctého roku vlády krále Cidkiáše.</verse>
        <verse osisID='Jer.52.6'>Devátého dne čtvrtého měsíce ve městě vládl takový hlad, že lidé neměli co jíst.</verse>
        <verse osisID='Jer.52.7'>Tehdy byla městská hradba prolomena a všichni vojáci v noci utekli. Dostali se z města brankou mezi zdmi u královské zahrady, ačkoli Babyloňané drželi město v obležení. Prchali k pláni Arava,</verse>
        <verse osisID='Jer.52.8'>ale babylonské vojsko krále pronásledovalo. Když pak Cidkiáše na jerišské pláni dostihli, všichni jeho vojáci se mu rozutekli.</verse>
        <verse osisID='Jer.52.9'>Král byl zajat a odveden k babylonskému králi do Ribly v chamátské zemi. Tam byl nad ním vynesen rozsudek:</verse>
        <verse osisID='Jer.52.10'>Babylonský král v Rible před Cidkiášovýma očima popravil jeho syny; popravil také všechny judské velmože.</verse>
        <verse osisID='Jer.52.11'>Cidkiášovi pak babylonský král vyloupl oči, spoutal ho bronzovými řetězy a odvlekl ho do Babylonu, kde ho pak věznil až do dne jeho smrti.</verse>
        <verse osisID='Jer.52.12'>Desátého dne pátého měsíce v devatenáctém roce vlády babylonského krále Nabukadnezara přitáhl do Jeruzaléma osobní zmocněnec babylonského krále, velitel gardistů Nebuzardan.</verse>
        <verse osisID='Jer.52.13'>Vypálil Hospodinův chrám i královský palác; vypálil v Jeruzalémě všechny paláce i všechny velké domy.</verse>
        <verse osisID='Jer.52.14'>Všichni babylonští vojáci, kteří přišli s velitelem gardistů, pak rozbořili hradby okolo celého Jeruzaléma.</verse>
        <verse osisID='Jer.52.15'>Velitel gardistů Nebuzaradan odvlekl část chudiny, zbytek těch, kdo zůstali ve městě, i ty, kdo přeběhli k babylonskému králi, a také zbytek řemeslníků.</verse>
        <verse osisID='Jer.52.16'>Zbytek chudiny tam velitel gardistů Nebuzardan zanechal, aby obdělávali vinice a pole.</verse>
        <verse osisID='Jer.52.17'>Bronzové sloupy Hospodinova chrámu, stojany i bronzové Moře, které bylo v Hospodinově chrámu, rozbili Babyloňané na kusy a všechen bronz z nich odvezli do Babylonu.</verse>
        <verse osisID='Jer.52.18'>Vzali s sebou i hrnce, lopaty, kratiknoty, obětní mísy, pohárky a všechno bronzové bohoslužebné náčiní.</verse>
        <verse osisID='Jer.52.19'>Velitel gardistů pobral misky, pánvice, mísy, kotle, svícny, pohárky i číše na úlitby - vše, co bylo z ryzího zlata a stříbra.</verse>
        <verse osisID='Jer.52.20'>Dva sloupy, jedno Moře, pod ním dvanáct bronzových býků a stojany, které pro Hospodinův chrám zhotovil král Šalomoun - bronz ze všech těch věcí se ani nedal zvážit.</verse>
        <verse osisID='Jer.52.21'>Každý sloup byl vysoký 18 loktů a po obvodu měřil 12 loktů; byl dutý a stěny měl na 4 prsty silné;</verse>
        <verse osisID='Jer.52.22'>na sloupu byla bronzová hlavice vysoká 5 loktů s mřížováním a granátovými jablky kolem dokola, to vše z bronzu. Právě takový byl i druhý sloup, včetně granátových jablek.</verse>
        <verse osisID='Jer.52.23'>Těch bylo po stranách devadesát šest a po celém obvodu bylo na mřížoví vždy sto granátových jablek.</verse>
        <verse osisID='Jer.52.24'>Velitel gardistů zajal také velekněze Serajáše, jeho zástupce kněze Cefaniáše a tři strážce prahu.</verse>
        <verse osisID='Jer.52.25'>Ve městě zajal komořího, který velel vojákům, a sedm členů královské rady. Dále ve městě našli písaře, který velel při odvodech mužstva, a šedesát prostých lidí, kteří se nacházeli ve městě.</verse>
        <verse osisID='Jer.52.26'>Velitel gardistů Nebuzardan je zajal a odvedl do Ribly k babylonskému králi.</verse>
        <verse osisID='Jer.52.27'>Ten je tam v Rible v chamátské zemi nechal popravit. Takto byl Juda vyhnán ze své vlasti.</verse>
        <verse osisID='Jer.52.28'>Toto je množství lidu, které Nabukadnezar odvlekl do vyhnanství: V sedmém roce své vlády 3 023 Židů.</verse>
        <verse osisID='Jer.52.29'>V osmnáctém roce své vlády 832 obyvatel Jeruzaléma.</verse>
        <verse osisID='Jer.52.30'>Ve třiadvacátém roce Nabukadnezarovy vlády pak velitel gardistů Nebuzardan odvlekl 745 Židů. Celkem to bylo 4 600 osob.</verse>
        <verse osisID='Jer.52.31'>V sedmatřicátém roce vyhnanství judského krále Joakina nastoupil na babylonský trůn král Avel-marduk. Ten ještě téhož roku, pětadvacátého dne dvanáctého měsíce, omilostnil judského krále Joakina a propustil ho z vězení.</verse>
        <verse osisID='Jer.52.32'>Jednal s ním laskavě a udělil mu čestné křeslo, vyšší, než měli ostatní králové, kteří byli u něj v Babylonu.</verse>
        <verse osisID='Jer.52.33'>Směl odložit vězeňský oděv a po všechny dny svého života směl vždy jíst u králova stolu.</verse>
        <verse osisID='Jer.52.34'>Vše, co potřeboval, dostával od babylonského krále pravidelně den co den po všechny dny svého života, dokud nezemřel.</verse>
      </chapter>
    </div></osisText>
</osis>