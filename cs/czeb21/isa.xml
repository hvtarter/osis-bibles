<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <verse osisID='Isa.1.1'>Vidění o Judovi a jeruzalémě, které viděl Izaiáš, syn Amosův, za vlády judských králů Uziáše, Jotama, Achaze a Ezechiáše.</verse>
        <verse osisID='Isa.1.2'>Slyšte, nebesa, země, vyslechni, co praví Hospodin: Syny jsem hýčkal, vychoval, oni mě ale zradili.</verse>
        <verse osisID='Isa.1.3'>I býk zná svého hospodáře, osel zná jesle, kde ho krmí pán - Izrael ale nechce znát, můj lid si nevšímá!</verse>
        <verse osisID='Isa.1.4'>Ach, národe hříšníků, lide obtížený vinami, plemeno zločinců, synové zkažení - Hospodina opustili, Svatého izraelského zavrhli, odvrátili se jako cizí!</verse>
        <verse osisID='Isa.1.5'>Proč máte být biti ještě víc? Proč se musíte stále protivit? Hlava je celá pokrytá ranami a srdce puká bolestí.</verse>
        <verse osisID='Isa.1.6'>Od chodidel až k temeni nezůstal kousek netknutý: jen samé rány, modřiny a jizvy samý hnis - nejsou ošetřeny ani obvázány, olejem nejsou léčeny!</verse>
        <verse osisID='Isa.1.7'>Vaše země leží v sutinách, vaše města jsou spálena. Půdu vám cizáci plení před očima - je z ní pustina, cizáky zcela zničená.</verse>
        <verse osisID='Isa.1.8'>Opuštěna zůstala Dcera sionská jako chýše vprostřed vinice, jako budka v poli okurek, jak město, jež se obléhá.</verse>
        <verse osisID='Isa.1.9'>Kdyby z nás Hospodin zástupů nenechal aspoň hrstku naživu, už bychom byli jako Sodoma, dopadli bychom jako Gomora!</verse>
        <verse osisID='Isa.1.10'>Slyšte slovo Hospodina, vládcové Sodomy, vyslechni učení našeho Boha, lide Gomory:</verse>
        <verse osisID='Isa.1.11'>K čemu jsou mi všechny ty vaše oběti? praví Hospodin. Mám už dost beraních zápalů i sádla tučných dobytčat. Krev býků, kozlů a beránků mi není příjemná.</verse>
        <verse osisID='Isa.1.12'>Že se mi vůbec chodíte ukazovat! Kdo si myslíte, že o to stojí, abyste šlapali po mých nádvořích?</verse>
        <verse osisID='Isa.1.13'>Přestaňte přinášet marné oběti! Kouř kadidla je mi odporný. Všechna ta novoluní, soboty, slavnosti - ta vaše zlá shromáždění nesnáším!</verse>
        <verse osisID='Isa.1.14'>Ta vaše novoluní, ty vaše svátky - jak se mi z duše protiví! Jsou mi břemenem, nemohu už je vydržet.</verse>
        <verse osisID='Isa.1.15'>Proto když ke mně vzpínáte ruce, zakrývám si oči před vámi; když své modlitby hromadíte, neslyším. Ruce máte celé od krve -</verse>
        <verse osisID='Isa.1.16'>umyjte se a očisťte! Odkliďte mi už z očí zlo, jež jste páchali. Přestaňte jednat zle -</verse>
        <verse osisID='Isa.1.17'>jednat dobře se naučte! Prosazujte spravedlnost, podpořte utlačovaného, zjednejte sirotkovi právo a zastaňte se vdov!</verse>
        <verse osisID='Isa.1.18'>Potom to můžeme spolu probrat, praví Hospodin: Jsou-li vaše hříchy rudé jak šarlat, zbělají jako sníh. Jsou-li jak purpurová látka, budou jak vlna beránčí.</verse>
        <verse osisID='Isa.1.19'>Jste-li ochotní a poslušní, budete požívat darů země.</verse>
        <verse osisID='Isa.1.20'>Jste-li však vzpurní a odbojní, budete požíráni mečem. Tak promluvila ústa Hospodinova.</verse>
        <verse osisID='Isa.1.21'>Ach, jak se kdysi věrné město stalo nevěstkou! Kdysi je naplňovalo právo a spravedlnost žila v něm - teď však jen vrahové.</verse>
        <verse osisID='Isa.1.22'>Tvé stříbro se proměnilo v strusku, tvé víno se vodou zředilo.</verse>
        <verse osisID='Isa.1.23'>Tví vládcové jsou samozvanci a společníci zlodějů; všichni si úplatky oblíbili, záleží jim jen na zisku. Sirotkům nezjednávají právo, nemají zájem se zastat vdov.</verse>
        <verse osisID='Isa.1.24'>Nuže, toto praví Panovník, Hospodin zástupů, Mocný izraelský: Ach, jak si ulevím od svých nepřátel, svým protivníkům pomstím se!</verse>
        <verse osisID='Isa.1.25'>Obrátím proti tobě ruku, dočista vytavím tvoji strusku, odstraním z tebe všechnu nečistotu!</verse>
        <verse osisID='Isa.1.26'>Vrátím ti soudce tak jako kdysi, budeš mít rádce jako dřív. A potom budeš znovu nazýváno: Město spravedlnosti, Věrné město.</verse>
        <verse osisID='Isa.1.27'>Sion tehdy bude vykoupen právem a jeho kajícní spravedlností.</verse>
        <verse osisID='Isa.1.28'>Zkáza však přijde na vzpurné a hříšné, zahyne každý, kdo Hospodina opouští.</verse>
        <verse osisID='Isa.1.29'>Hanba vám bude za posvátné háje, které se vám tak líbily; za ty zahrady se budete stydět, že jste se pro ně rozhodli.</verse>
        <verse osisID='Isa.1.30'>Budete jako dub, jemuž opadává listí, a jako zahrada bez vody.</verse>
        <verse osisID='Isa.1.31'>Ze siláka se stane koudel a jiskrou bude jeho čin; obojí to pak spolu vzplane - nikdo to nebude moci uhasit!</verse>
      </chapter>
      <chapter osisID='Isa.2'>
        <verse osisID='Isa.2.1'>Toto viděl Izaiáš, syn Amosův, o Judovi a Jeruzalémě:</verse>
        <verse osisID='Isa.2.2'>V posledních dnech se přihodí, že hora Hospodinova domu bude čnít nad horské vrcholy, vysoko nad všechny výšiny. Pohrnou se k ní všechny národy,</verse>
        <verse osisID='Isa.2.3'>zástupy lidí půjdou se slovy: "Pojďme, vystupme na horu Hospodinovu, k Bohu Jákobovu - do jeho domu! Bude nás vyučovat cestám svým a my budeme chodit jeho stezkami." Ze Sionu bude znít Hospodinovo učení, z Jeruzaléma se jeho slovo rozšíří.</verse>
        <verse osisID='Isa.2.4'>On bude soudit mezi národy, zástupy lidí napraví. Tehdy ze svých mečů ukují pluhy a ze svých kopí srpy. Národ proti národu nepozvedne meč, už nikdy se nebudou chystat do boje.</verse>
        <verse osisID='Isa.2.5'>Dome Jákobův, pojďme, choďme v Hospodinově světle!</verse>
        <verse osisID='Isa.2.6'>Ty jsi však opustil svůj lid, dům Jákobův, neboť je plný kouzel z Východu a filištínského věštění - tleskají výplodům cizinců!</verse>
        <verse osisID='Isa.2.7'>Jejich země je plná stříbra, zlata a nepřeberných pokladů. Jejich země je plná koní a vozů bezpočtu.</verse>
        <verse osisID='Isa.2.8'>Jejich země je plná model; vlastnímu dílu se klanějí, tomu, co sami vyrobí.</verse>
        <verse osisID='Isa.2.9'>Člověk je sražen, kdekdo se ponižuje - nepozvedej je!</verse>
        <verse osisID='Isa.2.10'>Schovej se do skal, člověče, zahrab se do země v hrůze před Hospodinem, před jeho slavným majestátem!</verse>
        <verse osisID='Isa.2.11'>Ponížen bude hrdý pohled člověka, lidská pýcha bude sražena; jen Hospodin bude vyvýšen v ten den.</verse>
        <verse osisID='Isa.2.12'>Hospodin zástupů totiž chystá den pro všechny pyšné nadutce, pro všechny, kdo se povyšují a budou poníženi -</verse>
        <verse osisID='Isa.2.13'>pro všechny ztepilé libanonské cedry, pro všechny statné bášanské duby,</verse>
        <verse osisID='Isa.2.14'>pro všechny strmé hory, pro všechny vznešené výšiny,</verse>
        <verse osisID='Isa.2.15'>pro všechny hrdé bašty, pro všechny pevné hradby,</verse>
        <verse osisID='Isa.2.16'>pro všechny mořské lodi, pro všechny skvělé koráby.</verse>
        <verse osisID='Isa.2.17'>Ponížena bude hrdost člověka, lidská pýcha bude sražena; v ten den bude vyvýšen jen Hospodin</verse>
        <verse osisID='Isa.2.18'>a modly zcela vymizí.</verse>
        <verse osisID='Isa.2.19'>Lidé se schovají do skalních jeskyní, do děr pod zemí v hrůze před Hospodinem, před jeho slavným majestátem, až povstane, aby zděsil zem.</verse>
        <verse osisID='Isa.2.20'>V ten den člověk zahodí mezi netopýry a potkany své stříbrné modly, své zlaté modly, které si vyrobil ke klanění.</verse>
        <verse osisID='Isa.2.21'>Tehdy se schová do skalních slují, do horských rozsedlin v hrůze před Hospodinem, před jeho slavným majestátem, až povstane, aby zděsil zem.</verse>
        <verse osisID='Isa.2.22'>Přestaňte tedy obdivovat člověka - vždyť sotva svůj dech popadá! Za co by asi mohl stát?</verse>
      </chapter>
      <chapter osisID='Isa.3'>
        <verse osisID='Isa.3.1'>Nuže, pohleďte - Panovník, Hospodin zástupů, z Jeruzaléma a Judy odstraní zdroj i zásobu: všechny zásoby potravy i všechny zásoby vody,</verse>
        <verse osisID='Isa.3.2'>hrdinu i bojovníka, soudce i proroka, věštce i starce,</verse>
        <verse osisID='Isa.3.3'>velitele i váženého muže, rádce i mudrce, věštce i zaříkávače.</verse>
        <verse osisID='Isa.3.4'>Jako vůdce jim nechám chlapce, bude jim vládnout krutá sběř.</verse>
        <verse osisID='Isa.3.5'>Lidé budou vyhrožovat jeden druhému, bližní bude ubližovat svému bližnímu, mladí se vrhnou na staré a nicotní na ctihodné.</verse>
        <verse osisID='Isa.3.6'>Člověk tehdy popadne svého bratra, někoho z vlastní rodiny: "Buď naším vůdcem, máš přece plášť, udělej něco s těmi troskami."</verse>
        <verse osisID='Isa.3.7'>On ale v ten den bude přísahat: "Já přece nemám žádný lék! Nemám doma chleba ani plášť, nedělejte mě vůdcem nad lidem!"</verse>
        <verse osisID='Isa.3.8'>Jeruzalém se hroutí, Juda se kácí! Postavili se Hospodinu slovy i skutky, jeho slávě vzepřeli se do očí.</verse>
        <verse osisID='Isa.3.9'>Výraz jejich tváře svědčí proti nim - svůj hřích jak Sodoma stavějí na odiv. Běda jim! Přivedli na sebe neštěstí.</verse>
        <verse osisID='Isa.3.10'>Řekněte spravedlivému: Bude dobře! Ovoce svých skutků užije.</verse>
        <verse osisID='Isa.3.11'>Běda však ničemovi: Bude zle! Odplatu za své dílo dostane.</verse>
        <verse osisID='Isa.3.12'>Ach, můj lid! Odírají ho děti a ženy nad ním panují. Ach, můj lide! Tví vůdci jsou svůdci, zastřeli cestu, po níž měl jsi jít!</verse>
        <verse osisID='Isa.3.13'>Hospodin povstal, aby vedl při, stojí, aby soudil zástupy.</verse>
        <verse osisID='Isa.3.14'>Hospodin vznáší žalobu proti stařešinům svého lidu a jeho velmožům: To vy jste vyplenili moji vinici, doma si hromadíte kořist ubohých!</verse>
        <verse osisID='Isa.3.15'>Jak to, že utlačujete můj lid, jak to, že šlapete chudým po tváři? Tak praví Hospodin, Pán zástupů.</verse>
        <verse osisID='Isa.3.16'>Hospodin praví: Sionské dcery jsou namyšlené, procházejí se s bradou nahoře a se svůdnýma očima drobně cupitají sem a tam, řetízky cinkají jim na nohách.</verse>
        <verse osisID='Isa.3.17'>Sionské dcery proto Pán raní prašivinou na temeni - Hospodin jejich spánky obnaží!</verse>
        <verse osisID='Isa.3.18'>V ten den Pán ty cetky odstraní: řetízky na kotnících, čelenky, náhrdelníky,</verse>
        <verse osisID='Isa.3.19'>přívěsky, náramky, roušky,</verse>
        <verse osisID='Isa.3.20'>turbany, stužky, šerpy, voňavky, talismany,</verse>
        <verse osisID='Isa.3.21'>prsteny, nosní kroužky,</verse>
        <verse osisID='Isa.3.22'>róby, převlečníky, pláštěnky, taštičky,</verse>
        <verse osisID='Isa.3.23'>kraječky, košilky, šátky i přehozy.</verse>
        <verse osisID='Isa.3.24'>Místo balzámu bude hniloba a místo pásu provaz, místo účesu bude lysina, místo roucha pytel a místo ozdob - cejch!</verse>
        <verse osisID='Isa.3.25'>Tví muži, Sione, padnou mečem, tví hrdinové ve válce.</verse>
        <verse osisID='Isa.3.26'>Tvé brány budou truchlit a kvílet, na zemi jako vdova schoulíš se.</verse>
      </chapter>
      <chapter osisID='Isa.4'>
        <verse osisID='Isa.4.1'>Jednoho muže se v ten den chopí sedm žen: "Budeme jíst svůj vlastní chléb a oblékat se vlastním oděvem, jen ať se jmenujeme po tobě - pomoz nám ujít potupě!"</verse>
        <verse osisID='Isa.4.2'>V ten den bude Hospodinův výhonek nádherný a slavný a plod země bude chloubou a ozdobou pro ty z Izraele, kteří vyváznou.</verse>
        <verse osisID='Isa.4.3'>Kdo zůstane na Sionu, kdo bude ponechán v Jeruzalémě, bude tehdy nazýván svatým, totiž každý, kdo je zapsán k životu v Jeruzalémě.</verse>
        <verse osisID='Isa.4.4'>Pán tehdy duchem soudu a duchem ohně smyje špínu sionských dcer a umyje Jeruzalém od krve.</verse>
        <verse osisID='Isa.4.5'>Nad celou horou Sion a nad všemi, kdo se tam shromáždí, pak Hospodin stvoří baldachýn - všechnu tu slávu bude ve dne přikrývat oblak dýmu a v noci záře planoucího ohně.</verse>
        <verse osisID='Isa.4.6'>Poskytne přístřeší a stín před denním horkem a útočiště a úkryt před bouří a deštěm.</verse>
      </chapter>
      <chapter osisID='Isa.5'>
        <verse osisID='Isa.5.1'>Svému milému zpívat chci milostnou píseň o jeho vinici: Můj milý míval vinicina úrodném úbočí.</verse>
        <verse osisID='Isa.5.2'>Okopal ji a zbavil kamení, ušlechtilou révu na ní vysadil. Věž postavil uprostřed ní, vykopal v ní i vinný lis. Očekával, že hrozny urodí, její plody ale zplaněly.</verse>
        <verse osisID='Isa.5.3'>Nyní, občané Jeruzaléma a lide judský, rozsuďte mezi mnou a mojí vinicí.</verse>
        <verse osisID='Isa.5.4'>Co víc se dalo udělat pro moji vinici, než co jsem pro ni učinil? Když jsem očekával, že hrozny urodí, proč její plody zplaněly?</verse>
        <verse osisID='Isa.5.5'>Nyní vám tedy oznámím, co udělám se svou vinicí: Odstraním její plot a bude vypleněna, zbořím její zeď a bude zdupána.</verse>
        <verse osisID='Isa.5.6'>Nechám ji, aby ladem ležela, neprořezaná, neokopaná, trním a bodláčím celá zarostlá. Navíc i mrakům poručím, ať na ni neprší.</verse>
        <verse osisID='Isa.5.7'>Vinice Hospodina zástupů je dům izraelský, jeho milovaná réva je judský lid. Očekával právo, a hle - bezpráví, spravedlnost, a hle - úpění!</verse>
        <verse osisID='Isa.5.8'>Běda vám, kdo skupujete dům za domem a spojujete pole s polem, takže už nezbývá místo pro jiné - copak jste jediní obyvatelé země?!</verse>
        <verse osisID='Isa.5.9'>Hospodin zástupů přede mnou prohlásil: Jistěže mnohé domy zchátrají, honosné vily se vylidní.</verse>
        <verse osisID='Isa.5.10'>Deset akrů vinice vydá jen jeden džbán, deset měr osiva jen jednu míru zrna.</verse>
        <verse osisID='Isa.5.11'>Běda těm, kdo ráno vstávají a hned se ženou za pitím, kdo vysedávají dlouho do noci, než se vínem rozvášní!</verse>
        <verse osisID='Isa.5.12'>Citery, loutny, tamburíny, píšťaly, víno na jejich hodech nechybí. Hospodinovy skutky je ale nezajímají, dílo jeho rukou vůbec nevidí.</verse>
        <verse osisID='Isa.5.13'>A proto můj lid půjde do zajetí, neboť mu chybí poznání; jeho urození budou umírat hlady, obyčejní budou žízní vyprahlí!</verse>
        <verse osisID='Isa.5.14'>Záhrobí už proto rozvírá svůj chřtán, jeho bezedná tlama zeje dokořán; výkvět i spodina spadne tam, celý ten rozjařený bujný dav!</verse>
        <verse osisID='Isa.5.15'>Člověk bude sražen a každý ponížen, pohledy pyšných skloní se.</verse>
        <verse osisID='Isa.5.16'>Hospodin zástupů se ale soudem vyvýší, svatý Bůh se ukáže svatým ve spravedlnosti.</verse>
        <verse osisID='Isa.5.17'>Ovce se budou pást jako na vlastních loukách, v troskách boháčů se budou pást kůzlata.</verse>
        <verse osisID='Isa.5.18'>Běda těm, kdo táhnou vinu za provazy lži, kdo jak vůz na laně vlečou hřích!</verse>
        <verse osisID='Isa.5.19'>Těm, kdo říkají: "Jen ať si pospíší, ať Bůh neotálí s dílem svým, abychom si je prohlédli! Jen ať už přijde s tím, ať Svatý izraelský svůj záměr naplní, abychom ho poznali!"</verse>
        <verse osisID='Isa.5.20'>Běda těm, kdo říkají zlu dobro a dobru zlo, kdo vydávají tmu za světlo a světlo nazývají tmou, kdo vydávají hořkost za sladkost a sladkost za hořkost!</verse>
        <verse osisID='Isa.5.21'>Běda těm, kdo se považují za moudré, kdo si připadají rozumně!</verse>
        <verse osisID='Isa.5.22'>Běda hrdinům v pití vína, zdatným v nalévání nápojů,</verse>
        <verse osisID='Isa.5.23'>kteří za úplatek ospravedlní darebáka a spravedlivým právo odepřou!</verse>
        <verse osisID='Isa.5.24'>Proto jako oheň polyká strniště a seno mizí v plamenech, právě tak ztrouchniví jejich kořeny a jejich květy vítr rozpráší. Zákon Hospodina zástupů totiž zavrhli, slovy Svatého izraelského pohrdli!</verse>
        <verse osisID='Isa.5.25'>Hospodin proto vzplál hněvem na svůj lid, napřáhl proti němu ruku a udeřil, takže se hory zatřásly - v ulicích jako smetí leží mrtvoly! Tím vším ale jeho hněv stále nekončí, jeho ruka se ještě chystá udeřit.</verse>
        <verse osisID='Isa.5.26'>Pozvedá korouhev pro národ zdaleka, od konce světa ho hvízdnutím přivolá, a hle - hned rychle přispěchá!</verse>
        <verse osisID='Isa.5.27'>Nikdo z nich se neunaví, neklesne, nikdo si nezdřímne ani neusne, neuvolní se jim opasek na bedrech, nepřetrhne se jim na obuvi řemínek.</verse>
        <verse osisID='Isa.5.28'>Jejich šípy jsou ostré a všechny luky napjaté; kopyta jejich koní jako křemen a jejich kola jako vichřice.</verse>
        <verse osisID='Isa.5.29'>Budou řvát jako lev, jako lvíčata spustí řev; zavrčí a chytí úlovek, odvlečou ho pryč a nikdo jim ho nevyrve.</verse>
        <verse osisID='Isa.5.30'>V ten den budou vrčet nad svou kořistí, jako když moře burácí. Kdo tehdy pohlédne na zemi, uvidí samou tmu a trápení - světlo se skryje za mraky!</verse>
      </chapter>
      <chapter osisID='Isa.6'>
        <verse osisID='Isa.6.1'>V roce, kdy zemřel král Uziáš, jsem spatřil Pána sedícího na vznešeném a vyvýšeném trůnu a lem jeho roucha naplňoval chrám.</verse>
        <verse osisID='Isa.6.2'>Nad ním se vznášeli serafové, každý se šesti křídly: dvěma si zakrývali tvář, dvěma si zakrývali nohy a dvěma létali.</verse>
        <verse osisID='Isa.6.3'>Jeden ke druhému přitom volali: "Svatý, svatý, svatý je Hospodin zástupů, jeho sláva naplňuje všechnu zem!"</verse>
        <verse osisID='Isa.6.4'>Hlasem toho volání se chvěly čepy veřejí a chrám se naplnil dýmem.</verse>
        <verse osisID='Isa.6.5'>Tehdy jsem zvolal: "Běda mi - teď zahynu! Jsem člověk s nečistými rty, žiji uprostřed lidu s nečistými rty, a přitom jsem na vlastní oči spatřil Krále, Hospodina zástupů!"</verse>
        <verse osisID='Isa.6.6'>Vtom ke mně přiletěl jeden ze serafů, v ruce žhavý uhlík vzatý kleštěmi z oltáře.</verse>
        <verse osisID='Isa.6.7'>Dotkl se mých úst a řekl: "Hle, tento uhlík se dotkl tvých rtů; tvá vina byla odstraněna a tvůj hřích očištěn."</verse>
        <verse osisID='Isa.6.8'>Potom jsem uslyšel Pánův hlas: "Koho pošlu? Kdo nám půjde?""Zde jsem, pošli mě!" odpověděl jsem.</verse>
        <verse osisID='Isa.6.9'>Tehdy řekl: "Jdi a vyřiď tomuto lidu: ‚Slyšte a poslouchejte, ale nerozumějte, hleďte a dívejte se, ale nevězte!'</verse>
        <verse osisID='Isa.6.10'>Zatvrď srdce tohoto lidu, zacpi jim uši a zavři oči, aby očima neuviděli, ušima neuslyšeli, srdcem nepochopili a neobrátili se, aby nebyli uzdraveni."</verse>
        <verse osisID='Isa.6.11'>Zeptal jsem se: "Na jak dlouho, Pane?" a on odpověděl: "Dokud se města nestanou troskami, v nichž se nebydlí, dokud nebudou domy bez lidí a země obrácená v sutiny.</verse>
        <verse osisID='Isa.6.12'>Dokud Hospodin nevyžene lidi pryč, takže tu zemi všichni opustí.</verse>
        <verse osisID='Isa.6.13'>Kdyby v ní zůstala i jen desetina, musí být znovu vypleněna. Ale jako dub, jako mocný strom zanechá pahýl, když je poražen, tak je svaté símě oním pahýlem."</verse>
      </chapter>
      <chapter osisID='Isa.7'>
        <verse osisID='Isa.7.1'>Za vlády judského krále Achaze, syna Jotamova, syna Uziášova, vytáhl aramejský král Recin s izraelským králem Pekachem, synem Remaliášovým, do boje proti Jeruzalému, ale nedokázal jej dobýt.</verse>
        <verse osisID='Isa.7.2'>Když bylo domu Davidovu oznámeno: "Aram se spolčil s Efraimem," královo srdce i srdce jeho lidu se rozechvělo, jako se chvějí stromy ve větru.</verse>
        <verse osisID='Isa.7.3'>Hospodin tehdy řekl Izaiášovi: "Vezmi svého syna Šear-jašuba a vyjdi s ním Achazovi naproti. Potkáš ho u konce strouhy Horního rybníka, u silnice k Valchářovu poli,</verse>
        <verse osisID='Isa.7.4'>a řekneš mu: Zůstaň klidný, neboj se! Nenech se děsit těmi dvěma doutnajícími oharky - zuřivým hněvem Aramejce Recina a syna Remaliášova.</verse>
        <verse osisID='Isa.7.5'>Ano, Aram s Efraimem, totiž Remaliášovým synem, chystal tvou zkázu a říkal:</verse>
        <verse osisID='Isa.7.6'>‚Pojďme napadnout Judsko! Porazíme ho, rozdělíme si ho a králem tam uděláme syna Tabealova.'</verse>
        <verse osisID='Isa.7.7'>Panovník Hospodin však praví: To se nestane, tak to nebude!</verse>
        <verse osisID='Isa.7.8'>Hlavou Aramu je Damašek a hlavou Damašku Recin. Za pětašedesát let bude Efraim rozdrcen, takže už nebude národem.</verse>
        <verse osisID='Isa.7.9'>Hlavou Efraima je Samaří a hlavou Samaří Remaliášův syn. Jestliže neuvěříte, jistěže neobstojíte!"</verse>
        <verse osisID='Isa.7.10'>Hospodin pak Achazovi ještě řekl:</verse>
        <verse osisID='Isa.7.11'>"Požádej Hospodina, svého Boha, o znamení, ať už dole v hlubinách nebo v nebeských výšinách."</verse>
        <verse osisID='Isa.7.12'>"Nepožádám," odpověděl však Achaz. "Nebudu pokoušet Hospodina."</verse>
        <verse osisID='Isa.7.13'>"Slyš, dome Davidův!" řekl na to prorok. "To vám nestačí unavovat lidi, že unavujete i mého Boha?</verse>
        <verse osisID='Isa.7.14'>Sám Pán vám proto dá znamení: Hle, panna počne a porodí syna a dá mu jméno Immanuel, Bůh je s námi.</verse>
        <verse osisID='Isa.7.15'>Než se naučí odmítat zlo a volit dobro, bude jíst smetanu a med.</verse>
        <verse osisID='Isa.7.16'>Než se to dítě naučí odmítat zlo a volit dobro, bude země, jejíchž dvou králů se děsíš, zpustošena.</verse>
        <verse osisID='Isa.7.17'>Na tebe, na tvůj lid a na tvůj otcovský dům pak Hospodin přivede časy, jaké nebyly ode dne, kdy se Efraim odtrhl od Judy - přivede na tebe krále Asýrie!"</verse>
        <verse osisID='Isa.7.18'>V ten den Hospodin hvízdne na mouchy v končinách egyptského Nilu a na včely v asyrské krajině.</verse>
        <verse osisID='Isa.7.19'>Ti všichni přitáhnou a snesou se na strmé rokle i na skalní průrvy, na všechny houštiny i mokřiny.</verse>
        <verse osisID='Isa.7.20'>V ten den Pán vezme břitvu najatou za Eufratem, totiž asyrského krále, a oholí vám hlavu i chlupy na nohách, ba i bradu vám ostříhá.</verse>
        <verse osisID='Isa.7.21'>V ten den člověku zůstane jen kravka a pár ovcí,</verse>
        <verse osisID='Isa.7.22'>nadojí mu však tolik mléka, že bude jíst smetanu. Ano, každý, kdo bude ponechán v zemi, bude jíst med a smetanu.</verse>
        <verse osisID='Isa.7.23'>V ten den každá vinice s tisícem keřů za tisíc stříbrných zaroste trním a bodláčím.</verse>
        <verse osisID='Isa.7.24'>Člověk se tam odváží jen s lukem a šípy, neboť celá zem zaroste trním a bodláčím.</verse>
        <verse osisID='Isa.7.25'>Na žádnou ze strání kdysi obdělávaných motykou se už nevydáš ze strachu z trní a bodláčí. Budou z nich dobytčí pastviny, budou zdupány ovcemi.</verse>
      </chapter>
      <chapter osisID='Isa.8'>
        <verse osisID='Isa.8.1'>Hospodin mi řekl: "Vezmi si velikou tabuli a napiš na ni běžným písmem: Maher-šalal Chaš-baz (to je: Rychlá kořist, chvatný lup)."</verse>
        <verse osisID='Isa.8.2'>Přizval jsem si k tomu spolehlivé svědky: kněze Uriáše a Zachariáše, syna Jeberechiášova.</verse>
        <verse osisID='Isa.8.3'>Když jsem se pak doma miloval s prorokyní, počala a porodila syna. Hospodin mi řekl: "Dej mu jméno Maher-šalal Chaš-baz.</verse>
        <verse osisID='Isa.8.4'>Než se to dítě naučí říkat: ‚Tati, mami,' bude bohatství Damašku i kořist Samaří odvlečena k asyrskému králi."</verse>
        <verse osisID='Isa.8.5'>Hospodin mi pak ještě řekl:</verse>
        <verse osisID='Isa.8.6'>"Protože ten lid zavrhl poklidně tekoucí vody Siloe a raduje se z Recina a syna Remaliášova,</verse>
        <verse osisID='Isa.8.7'>hle, Pán na ně proto přivede prudké a mohutné vody Eufratu, totiž asyrského krále se vší jeho slávou. Všude vystoupí ze svého koryta, všude se vylije z břehů.</verse>
        <verse osisID='Isa.8.8'>I Judu zaplaví, rozlije se a rozvodní, takže dosáhne až po bradu. Roztáhne křídla a naplní tvou zemi od obzoru k obzoru." Bůh je s námi - Immanuel!</verse>
        <verse osisID='Isa.8.9'>Spolčete se, národy, a děste se, všechny daleké země, poslyšte: Ozbrojte se a děste se, ozbrojte se a děste se!</verse>
        <verse osisID='Isa.8.10'>Zosnujte plán a zhroutí se, proneste řeč a nenaplní se; vždyť Bůh je s námi - Immanuel!</verse>
        <verse osisID='Isa.8.11'>Toto mi řekl Hospodin, když mě pevně uchopil svou rukou a varoval mě, abych se nevydával cestou tohoto lidu:</verse>
        <verse osisID='Isa.8.12'>"Neříkejte zrada všemu, co tento lid nazývá zradou. Čeho se oni bojí, toho se nebojte a nelekejte se.</verse>
        <verse osisID='Isa.8.13'>Jen Hospodin zástupů ať je vám svatý - před ním mějte bázeň, jen z něho mějte strach.</verse>
        <verse osisID='Isa.8.14'>On se vám stane svatyní, oběma domům Izraele však bude kamenem úrazu a skálou pádu; obyvatelům Jeruzaléma bude pastí a osidlem.</verse>
        <verse osisID='Isa.8.15'>Mnozí se o něj zarazí, padnou a zraní se, chytí se do pasti, v níž uvíznou."</verse>
        <verse osisID='Isa.8.16'>Uzavři svědectví, zapečeť Zákon mezi mými učedníky.</verse>
        <verse osisID='Isa.8.17'>Budu očekávat na Hospodina, jenž skryl svou tvář před domem Jákobovým; budu na něj čekat s nadějí.</verse>
        <verse osisID='Isa.8.18'>Hle - já a děti, které mi dal Hospodin, jsme v Izraeli jako divy a znamení od Hospodina zástupů, který přebývá na hoře Sion.</verse>
        <verse osisID='Isa.8.19'>Jistě vám řeknou: "Ptejte se věštců a duchařů, kteří šeptají a šveholí." To se lid nemá ptát svého Boha? To se má ptát mrtvých na živé?</verse>
        <verse osisID='Isa.8.20'>K Zákonu a svědectví! Pokud však nechtějí, pak ať si říkají slova, v nichž není žádné světlo.</verse>
        <verse osisID='Isa.8.21'>Lid potom bude bloudit zemí zbědovaný a hladový. Zoufalý hladem pohlédne vzhůru a bude zlořečit svému králi i svému Bohu.</verse>
        <verse osisID='Isa.8.22'>Pohlédne na zemi a hle - soužení a tma, děsivé černo a bezvýchodná temnota! Soužená země však nezůstane v tmách. Tak jako dříve ponížil zemi Zabulon a zemi Neftalí, tak nakonec oslaví při cestě k moři, za Jordánem, Galileu pohanů:</verse>
      </chapter>
      <chapter osisID='Isa.9'>
        <verse osisID='Isa.9.1'>Lid, který chodil v temnotách, veliké světlo uvidí, těm, kdo žili v zemi stínu smrti, světlo zazáří.</verse>
        <verse osisID='Isa.9.2'>Rozmnožil jsi tento národ, jeho radost jsi rozhojnil, a tak se radují před tebou, jako se radují při sklizni, jako se veselí vojáci, když se dělí o kořist.</verse>
        <verse osisID='Isa.9.3'>Rozlámeš jho, jež ho tížilo, prut šlehající jeho rameno i hůl jeho utiskovatele jako při midiánské porážce.</verse>
        <verse osisID='Isa.9.4'>Veškerá obuv válečná i roucha krví zbrocená budou určena k spálení, budou pohlcena plameny.</verse>
        <verse osisID='Isa.9.5'>Vždyť se nám narodilo dítě, byl nám dán syn; na jeho ramenou spočine vláda a bude nazýván: Podivuhodný rádce, Mocný Bůh, Otec věčnosti, Kníže pokoje.</verse>
        <verse osisID='Isa.9.6'>Jeho vláda stále poroste a jeho pokoj bude bez konce. Na Davidově trůnu usedne, aby vládl jeho království, aby je ustanovil a upevnil právem a spravedlností od toho dne až navěky. Horlivost Hospodina zástupů to způsobí!</verse>
        <verse osisID='Isa.9.7'>Pán poslal slovo proti Jákobovi a dopadlo na Izrael.</verse>
        <verse osisID='Isa.9.8'>Dozví se o tom všechen lid, Efraim i ti, kdo bydlí v Samaří, ti, kteří ve své nadutosti se zpupným srdcem říkají:</verse>
        <verse osisID='Isa.9.9'>"Cihly byly zbořeny, my však budeme stavět z kamení! Plané fíkovníky byly skáceny, my je však vyměníme za cedry!"</verse>
        <verse osisID='Isa.9.10'>Hospodin proti nim vzbudil Recinovy protivníky, jejich nepřátele poštval proti nim.</verse>
        <verse osisID='Isa.9.11'>Zepředu Aramejci, zezadu Filištíni plnými ústy Izrael hltali. Tím vším ale jeho hněv stále nekončí, jeho ruka se ještě chystá udeřit!</verse>
        <verse osisID='Isa.9.12'>Lid se však nevrátil k tomu, kdo jej ranil, Hospodina zástupů hledat nechtěli.</verse>
        <verse osisID='Isa.9.13'>Proto Hospodin Izraeli odťal hlavu i ocas, palmový kmen i rákos v jednom dni.</verse>
        <verse osisID='Isa.9.14'>(Tou hlavou je stařec a hodnostář, ocas je prorok, jenž učí lži.)</verse>
        <verse osisID='Isa.9.15'>Neboť vůdci tohoto lidu jsou svůdci, a kdo šli za nimi, se dali oklamat.</verse>
        <verse osisID='Isa.9.16'>Proto Pán neušetří jejich mladíky, neslituje se nad jejich sirotky a vdovami, neboť jsou všichni bezbožní a zlí a všechna ústa mluví nesmysly. Tím vším ale jeho hněv stále nekončí, jeho ruka se ještě chystá udeřit!</verse>
        <verse osisID='Isa.9.17'>Zlo totiž vzplálo plameny, polyká trní i bodláčí, zapaluje i lesní houštiny, až se sloupy dýmu zvedají.</verse>
        <verse osisID='Isa.9.18'>Hněvem Hospodina zástupů proto zčerná zem a tento lid bude plameny pohlcen. Nikdo nemá slitování ani nad bratry,</verse>
        <verse osisID='Isa.9.19'>každý hltá maso vlastních příbuzných. Krájel napravo, zůstal hladový, hltal nalevo, a chce víc.</verse>
        <verse osisID='Isa.9.20'>Manases Efraima, Efraim Manasese, na Judu se pak vrhli společně. Tím vším ale jeho hněv stále nekončí, jeho ruka se ještě chystá udeřit!</verse>
      </chapter>
      <chapter osisID='Isa.10'>
        <verse osisID='Isa.10.1'>Běda těm, kdo uzákoňují zlé zákony, těm, kdo sepisují kruté předpisy,</verse>
        <verse osisID='Isa.10.2'>aby ovlivnili soudy s chudáky, ubohým v mém lidu aby právo upřeli, aby se vdovy staly jejich kořistí, aby okrádali sirotky!</verse>
        <verse osisID='Isa.10.3'>Co si počnete v den odplaty, až zdálky přižene se neštěstí? Koho poběžíte o pomoc poprosit? Kde zanecháte své bohatství?</verse>
        <verse osisID='Isa.10.4'>Nezbude vám než se krčit s vězni, než padnout mezi mrtvými. Tím vším ale jeho hněv stále nekončí, jeho ruka se ještě chystá udeřit!</verse>
        <verse osisID='Isa.10.5'>Běda Asýrii, metle mého hněvu - hůl v jejich ruce je má prchlivost!</verse>
        <verse osisID='Isa.10.6'>Vypravil jsem je proti bezbožnému národu, poslal jsem je na lid, jenž ve mně budí zlost, aby se vrhli na kořist, aby shrábli lup, aby je pošlapali jak bahno v ulicích.</verse>
        <verse osisID='Isa.10.7'>Asyrský král však takto nepřemýšlí, jiné záměry nosí na srdci - myslí jen na to, jak by hubil, jak by vymýtil mnohé národy.</verse>
        <verse osisID='Isa.10.8'>Říká totiž: "Nejsou mí velitelé samí králové?</verse>
        <verse osisID='Isa.10.9'>Nedopadlo Kalno jako Karkemiš? Nedopadl Chamát jako Arpád? Nedopadlo Samaří jako Damašek?</verse>
        <verse osisID='Isa.10.10'>Má ruka uchvátila modlářská království, jež měla lepší sochy než Jeruzalém a Samaří.</verse>
        <verse osisID='Isa.10.11'>Co jsem provedl se Samařím a jeho modlami, to provedu s Jeruzalémem a jeho sochami!"</verse>
        <verse osisID='Isa.10.12'>Proto, až Pán dokončí vše, co chtěl vykonat proti hoře Sion a Jeruzalému, potrestá asyrského krále za jeho zpupnou pýchu a za to, jak s nadutě povýšeným pohledem</verse>
        <verse osisID='Isa.10.13'>říká: "Svou vlastní silou jsem to způsobil a svou moudrostí - vždyť jsem zkušený! Hranice národů jsem odstranil, vyplenil jsem jejich poklady, zporážel jsem jejich trůny jako býk.</verse>
        <verse osisID='Isa.10.14'>Bohatství národů má ruka pobrala, jako se hnízdo vybírá; jako se sbírají opuštěná vajíčka, tak jsem já celou zemi vysbíral a nikdo ani křídlem nezamával, neotevřel zobák, aby zapípal."</verse>
        <verse osisID='Isa.10.15'>Honosí se sekera nad toho, kdo s ní seká? Povyšuje se pila nad svého drvoštěpa? Jako by metla mávala tím, kdo ji zvedá, a hůl se chlubila, že není dřevěná!</verse>
        <verse osisID='Isa.10.16'>A proto Panovník, Hospodin zástupů, sešle na jejich vypasence úbytě a pod jejich chloubou zapálí plamen nejprudší.</verse>
        <verse osisID='Isa.10.17'>Světlo Izraele se stane ohněm, jejich Svatý bude plamenem; v jediném dni ten oheň pohltí jejich trní i bodláčí.</verse>
        <verse osisID='Isa.10.18'>Jejich krásné lesy i zahrady až ke kořenům vypálí, jako když choré sklátí choroba.</verse>
        <verse osisID='Isa.10.19'>Z lesů jim zůstane tak málo stromů, že by je i dítě mohlo spočítat.</verse>
        <verse osisID='Isa.10.20'>V ten den už pozůstatek Izraele a ti, kdo se zachrání z domu Jákobova, nebudou spoléhat na toho, kdo je bije, ale budou opravdově spoléhat na Hospodina, Svatého izraelského.</verse>
        <verse osisID='Isa.10.21'>Pozůstatek se navrátí, pozůstatek Jákoba se navrátí k Mocnému Bohu.</verse>
        <verse osisID='Isa.10.22'>I kdyby tvého lidu, Izraeli, bylo jako písku v moři, jen pozůstatek se navrátí. Záhuba už je rozhodnuta, spravedlnost přijde jako záplava.</verse>
        <verse osisID='Isa.10.23'>Pán, Hospodin zástupů, se rozhodl přivést na celou zemi záhubu.</verse>
        <verse osisID='Isa.10.24'>Nuže, toto praví Pán, Hospodin zástupů: "Můj lide, jenž bydlíš na Sionu, neboj se Asyřanů, kteří tě bijí metlou a zvedají na tebe hůl tak jako kdysi Egyptští.</verse>
        <verse osisID='Isa.10.25'>Má prchlivost totiž velmi brzy skončí a můj hněv se obrátí k jejich záhubě."</verse>
        <verse osisID='Isa.10.26'>Hospodin zástupů po nich šlehne bičem, jako když porazil Midiánce u Havraní skály; zvedne hůl nad moře tak jako kdysi v Egyptě.</verse>
        <verse osisID='Isa.10.27'>V ten den jejich břemeno spadne z tvého ramene a jejich jho ze tvé šíje - jho se po oleji sesmekne.</verse>
        <verse osisID='Isa.10.28'>Přitáhli do Ajatu, prošli Migronem, v Michmasu zřídili si skladiště.</verse>
        <verse osisID='Isa.10.29'>Prošli průsmykem: "Přenocujeme v Gebě!" Ráma se vyděsila, Gibea Saulova se dala na útěk.</verse>
        <verse osisID='Isa.10.30'>Galimská dcero, hlasitě naříkej! Laišo, poslouchej! Anatote, přidej se!</verse>
        <verse osisID='Isa.10.31'>Madmena se rozutekla, obyvatelé Gebimu skryli se.</verse>
        <verse osisID='Isa.10.32'>V Nobu se zastaví ještě dnes, proti hoře Dcery sionské zvednou pěst, pohrozí jeruzalémské výšině.</verse>
        <verse osisID='Isa.10.33'>Avšak hle, Panovník, Hospodin zástupů, strašlivou silou ty větve oklestí. Pokácí ty statné velikány, sraženi budou i nejvyšší.</verse>
        <verse osisID='Isa.10.34'>Sekerou vymýtí ty lesní houštiny, libanonský les padne před Vznešeným!</verse>
      </chapter>
      <chapter osisID='Isa.11'>
        <verse osisID='Isa.11.1'>Z Jišajova pařezu vyrazí proutek, výhonek z jeho kořenů přinese ovoce.</verse>
        <verse osisID='Isa.11.2'>Duch Hospodinův na něm spočine - Duch moudrosti a chápání, Duch rozhodnutí a odvahy, Duch poznání a úcty k Hospodinu;</verse>
        <verse osisID='Isa.11.3'>úctou k Hospodinu bude prostoupen. Nebude soudit podle zdání svých očí, nebude se řídit tím, co uslyší.</verse>
        <verse osisID='Isa.11.4'>Spravedlivý soud přinese chudým, poníženým v zemi právo zajistí. Holí svých úst bude tlouci zemi, dechem svých rtů zničí ničemy.</verse>
        <verse osisID='Isa.11.5'>Na bedrech přepáše se spravedlností, věrnost ponese jako pás na bocích.</verse>
        <verse osisID='Isa.11.6'>Vlk bude bydlet s beránkem, leopard ulehne vedle kůzlete; tele se bude pást spolu s lvíčetem a malé dítě je povede.</verse>
        <verse osisID='Isa.11.7'>Kráva a medvědice budou na pastvě, jejich mláďata si lehnou společně a lev bude žrát slámu jako dobytče.</verse>
        <verse osisID='Isa.11.8'>Nemluvně si bude hrát nad dírou zmije, batole sáhne do hadího doupěte.</verse>
        <verse osisID='Isa.11.9'>Už žádná zloba, už žádná záhuba nikde na celé mé svaté hoře - země bude plná poznání Hospodina, tak jako vody naplňují moře!</verse>
        <verse osisID='Isa.11.10'>V ten den bude kořen Jišajův vztyčen jako korouhev pro lidské zástupy a budou ho vyhledávat národy, neboť jeho odpočinutí bude slavné.</verse>
        <verse osisID='Isa.11.11'>V ten den Pán podruhé vztáhne ruku, aby vykoupil pozůstatek svého lidu z Asýrie, z Dolního i Horního Egypta, z Habeše, Elamu, Babylonie, Chamátu i z mořských ostrovů.</verse>
        <verse osisID='Isa.11.12'>Před národy zvedne korouhev, shromáždí rozehnaný Izrael; rozptýleného Judu posbírá ze čtyř světových stran.</verse>
        <verse osisID='Isa.11.13'>Efraimova závist vymizí, Judova nevraživost bude skončena. Efraim už nebude závidět Judovi, Juda přestane Efraima napadat.</verse>
        <verse osisID='Isa.11.14'>Vrhnou se na západ, na filištínské svahy, národy na východě spolu vyplení. Vztáhnou své ruce na Edom a Moáb, i Amonci je budou poslouchat.</verse>
        <verse osisID='Isa.11.15'>Hospodin vysuší záliv Egyptského moře, na Eufrat máchne rukou své vichřice a rozdělí jej na sedm ramen, aby se dal přejít v sandálech.</verse>
        <verse osisID='Isa.11.16'>Tak vznikne cesta pro jeho pozůstatek, pro lid, jenž bude v Asýrii zanechán, tak jako kdysi vznikla pro Izrael toho dne, kdy vyšel z Egypta.</verse>
      </chapter>
      <chapter osisID='Isa.12'>
        <verse osisID='Isa.12.1'>V ten den řekneš: "Chválím tě, Hospodine - byls na mě rozzloben, odvrátil jsi však svůj hněv a potěšil jsi mě.</verse>
        <verse osisID='Isa.12.2'>Hle, Bůh mě zachránil - doufám a už se nebojím. Má síla a píseň je jen Hospodin, to on se stal mým spasením!"</verse>
        <verse osisID='Isa.12.3'>Budete nabírat vodu s radostí z pramenů spasení.</verse>
        <verse osisID='Isa.12.4'>V ten den řeknete: "Oslavujte Hospodina, jeho jméno vzývejte, jeho činy rozhlašujte mezi národy, jeho jméno prohlašujte jako nejvyšší!</verse>
        <verse osisID='Isa.12.5'>Zpívejte Hospodinu, zachoval se vznešeně - ať se to dozví celý svět!</verse>
        <verse osisID='Isa.12.6'>Jásej a zpívej, sionský lide - veliký je Svatý izraelský uprostřed tebe!"</verse>
      </chapter>
      <chapter osisID='Isa.13'>
        <verse osisID='Isa.13.1'>Ortel nad Babylonem, jak jej viděl Izaiáš, syn Amosův:</verse>
        <verse osisID='Isa.13.2'>Zvedněte korouhev na holém návrší, hlasitě na ně křikněte, rukou jim pokyňte, ať vtrhnou do bran vznešených.</verse>
        <verse osisID='Isa.13.3'>Svým posvěceným dal jsem příkazy, povolal jsem své hrdiny, své rozjařené vítěze, aby vykonali můj hněv.</verse>
        <verse osisID='Isa.13.4'>Slyš ten hřmot na horách - jako když táhne armáda! Slyš lomoz království a shromážděné národy - Hospodin zástupů chystá vojsko do války!</verse>
        <verse osisID='Isa.13.5'>Táhnou ze země daleké, od konce světa za obzorem - Hospodin s nástroji svého hněvu, aby zničili celou zem!</verse>
        <verse osisID='Isa.13.6'>Kvílejte, neboť je blízko Hospodinův den, zhouba od Všemohoucího blíží se!</verse>
        <verse osisID='Isa.13.7'>A proto všechny ruce ochabnou, všechna srdce se strachy rozplynou.</verse>
        <verse osisID='Isa.13.8'>Budou zděšeni, sevřeni úzkostí, bolestí se budou svíjet jako rodičky. Jeden nad druhým bude ohromen, tváře jim vzplanou plamenem.</verse>
        <verse osisID='Isa.13.9'>Hle, Hospodinův den neúprosně přichází s hněvem horlivým a planoucím, aby zemi zcela zpustošil a vyhladil z ní hříšníky.</verse>
        <verse osisID='Isa.13.10'>Nebeské hvězdy a souhvězdí se nebudou moci rozsvítit; slunce se zatmí už od svítání a měsíc nevydá svůj svit.</verse>
        <verse osisID='Isa.13.11'>Potrestám svět za jeho zločiny, všechny ničemy za jejich hřích. S pýchou nadutců tehdy skoncuji, pokořím zpupnost ukrutných.</verse>
        <verse osisID='Isa.13.12'>Způsobím, že člověk bude nad zlato vzácnější, nad ofirské zlato bude smrtelník.</verse>
        <verse osisID='Isa.13.13'>To proto, že otřesu nebem a země se pohne v základech horlením Hospodina zástupů v den, kdy vzplane jeho hněv.</verse>
        <verse osisID='Isa.13.14'>Jako vyplašená gazela, jako stádo, jež nikdo nesvolá, každý se vrátí za svým lidem, každý uteče do své země.</verse>
        <verse osisID='Isa.13.15'>Každý nalezený bude proboden, každý dopadený padne pod mečem.</verse>
        <verse osisID='Isa.13.16'>Jejich nemluvňata budou utlučena před jejich očima, jejich domy vyloupeny, jejich ženy znásilněny.</verse>
        <verse osisID='Isa.13.17'>Hle, já proti nim poštvu Médy, kteří si stříbra neváží a o zlato zájem nemají.</verse>
        <verse osisID='Isa.13.18'>Svými luky rozstřílejí mladíky, nebudou mít soucit ani s kojenci, neslitují se nad dětmi.</verse>
        <verse osisID='Isa.13.19'>Babylon, to věhlasné království, ta chlouba a sláva Chaldejských, dopadne jako Bohem rozvrácená města - jako Sodoma a Gomora!</verse>
        <verse osisID='Isa.13.20'>Nebude se v něm už nikdy žít, žádné pokolení jej neobydlí; neutáboří se tam beduín, nezastaví se tam pastýři.</verse>
        <verse osisID='Isa.13.21'>Budou tam uléhat pouštní příšery, domy se zaplní sovami, zabydlí se v nich pštrosi, roztančí se tam běsi.</verse>
        <verse osisID='Isa.13.22'>Ve věžích budou výt hyeny, v honosných palácích šakali. Dny Babylonu jsou sečteny, jeho čas přichází!</verse>
      </chapter>
      <chapter osisID='Isa.14'>
        <verse osisID='Isa.14.1'>Hospodin se totiž slituje nad Jákobem, znovu vyvolí Izrael a dá jim spočinout v jejich vlastní zemi. Přidají se k nim i cizinci a připojí se k domu Jákobovu.</verse>
        <verse osisID='Isa.14.2'>Národy se jich ujmou a přivedou je zpět domů a dům Izraele si je v Hospodinově zemi podrobí jako otrokyně a otroky; vezmou do zajetí ty, kdo je zajali, a budou vládnout nad svými tyrany.</verse>
        <verse osisID='Isa.14.3'>V den, kdy ti Hospodin dá odpočinout od tvé bolesti, od tvého trápení a těžké poroby, ve které jsi musel otročit,</verse>
        <verse osisID='Isa.14.4'>si zazpíváš tento posměšek o babylonském králi: Jaký konec potkal tyrana! Jeho hrůzovláda skončila!</verse>
        <verse osisID='Isa.14.5'>Hospodin rozlámal hůl ničemů, žezlo vladařů,</verse>
        <verse osisID='Isa.14.6'>jež zuřivě bilo národy neustálými ranami, jež vztekle vládlo nad lidmi nelítostným soužením!</verse>
        <verse osisID='Isa.14.7'>Země užívá klid a mír, veselý jásot všude zní.</verse>
        <verse osisID='Isa.14.8'>Cypřiše se z tebe radují i libanonské cedry zpívají: "Co jsi padl, nepovstal žádný, kdo by do nás ťal!"</verse>
        <verse osisID='Isa.14.9'>V pekle kvůli tobě zavládlo vzrušení, aby tě přivítalo, jakmile dorazíš. Už kvůli tobě své mrtvé burcuje, všechny někdejší zemské vladaře; už nutí vstát z jejich trůnů všechny krále národů.</verse>
        <verse osisID='Isa.14.10'>Ti všichni hlasem jediným tě takto osloví: "Tak už i ty jsi pozbyl sil - jsi na tom stejně jako my!</verse>
        <verse osisID='Isa.14.11'>Tvá pýcha klesla do pekla jako tvá pěkná muzika; tvou postelí je hniloba a červi jsou tvá přikrývka!"</verse>
        <verse osisID='Isa.14.12'>Jak jen jsi to spadl z nebe, ty Zářný, synu Jitřenky! Poražen jsi byl až na zem - ty, jenž jsi srážel národy!</verse>
        <verse osisID='Isa.14.13'>Říkával sis přece v srdci: "Vyšplhám se až k nebi, nad Boží hvězdy svůj trůn vyvýším, na Hoře setkávání se usadím, na svazích severních;</verse>
        <verse osisID='Isa.14.14'>vyšplhám se až do oblačných výšin, budu se rovnat s Nejvyšším."</verse>
        <verse osisID='Isa.14.15'>Teď však až do pekla svržen jsi, do jámy nejhlubší!</verse>
        <verse osisID='Isa.14.16'>Ti, kdo tě uvidí, neuvěří svým očím, budou tě zkoumat pohledy: "To je ten muž, který děsil zemi, ten, který třásl říšemi?</verse>
        <verse osisID='Isa.14.17'>Ten, kdo pustošil celý svět, kdo jeho města podvracel a vězně domů nepouštěl?"</verse>
        <verse osisID='Isa.14.18'>Králové národů slavně pohřbeni,každý ve své hrobce leží si.</verse>
        <verse osisID='Isa.14.19'>Ty jsi však bez hrobu jen tak pohozen jako zavržená ratolest, tak jako roucho zabitých, mečem zohavených, jako pošlapaná zdechlina mezi kamení v jámě hozená.</verse>
        <verse osisID='Isa.14.20'>Nebudeš mít pohřeb jako ostatní, neboť jsi svou zemi pustošil a vraždil jsi svůj vlastní lid. Ať navěky není památky po tom zlém plemeni!</verse>
        <verse osisID='Isa.14.21'>Připravte jatka pro jeho syny, ať jsou poraženi za otcovské viny, ať už nevstanou, aby ovládali zemi, ať už po světě svá města nešíří!</verse>
        <verse osisID='Isa.14.22'>Povstanu totiž proti nim, praví Hospodin zástupů. Vymýtím jméno Babylonu i jeho pozůstatek, jeho potomka i nástupce, praví Hospodin.</verse>
        <verse osisID='Isa.14.23'>Obrátím jej v hnízdiště sýčků a v bahnitou mokřinu; metlou zkázy jej vymetu! praví Hospodin zástupů.</verse>
        <verse osisID='Isa.14.24'>Hospodin zástupů přísahá: Co jsem zamýšlel, se stane, co jsem rozhodl, to bude:</verse>
        <verse osisID='Isa.14.25'>Ve své zemi rozdrtím Asyřana, na svých horách ho rozdupám. Můj lid bude zbaven jeho jha, jeho břemeno spadne z jejich ramena!</verse>
        <verse osisID='Isa.14.26'>Toto je rozhodnutí o celé zemi, ruka vztažená na všechny národy.</verse>
        <verse osisID='Isa.14.27'>Hospodin zástupů rozhodl - kdo mu zabrání? Jeho ruka je vztažená - kdo ji odvrátí?</verse>
        <verse osisID='Isa.14.28'>V roce, kdy zemřel král Achaz, zazněl tento ortel:</verse>
        <verse osisID='Isa.14.29'>Neradujte se, vy všichni Filištíni, že je zlomena hůl toho, kdo vás bil. Z hadího plemene vzejde bazilišek, jeho plodem bude jedovatý had.</verse>
        <verse osisID='Isa.14.30'>Nejchudší z chudých pastvu naleznou, ubozí konečně v bezpečí spočinou, tvůj kořen ale hladem umořím a tvé pozůstatky pobiji.</verse>
        <verse osisID='Isa.14.31'>Kvílej, bráno, město, křič! Všichni Filištíni ať se třesou strachy! Od severu se valí vojsko jako dým, nikdo nezaostává za jeho řadami.</verse>
        <verse osisID='Isa.14.32'>Co odpovědět poslům pohanů? To, že Hospodin Sion založil - tam jeho ubohý lid najde záštitu.</verse>
      </chapter>
      <chapter osisID='Isa.15'>
        <verse osisID='Isa.15.1'>Ortel nad Moábem: V jediné noci vypleněn, Ar Moábský je zahuben! V jediné noci vypleněn, Kir Moábský je zahuben!</verse>
        <verse osisID='Isa.15.2'>Dibonští do svého chrámu stoupají, jdou plakat na své výšiny. Nad osudem Nebó a Medeby Moábci kvílejí. Všechny hlavy oholeny, všechny brady ostříhány,</verse>
        <verse osisID='Isa.15.3'>v pytlovině chodí v ulicích a na střechách i náměstích jen samé kvílení; slzy se valí po tvářích.</verse>
        <verse osisID='Isa.15.4'>Chešbon a Eleale bědují, jejich nářek zní až do Jahcy. Moábští bojovníci křičí na poplach, jejich duše je zděšená.</verse>
        <verse osisID='Isa.15.5'>Mé srdce nad Moábem běduje! K Coaru proudí jeho uprchlíci, až k Eglat-šelišiji. Luchitským svahem s pláčem stoupají, cestou k Choronaim nad zkázou bědují.</verse>
        <verse osisID='Isa.15.6'>Z nimrimských vod zbyla pustina, tráva je spálená, bylina uvadla, zeleň zmizela.</verse>
        <verse osisID='Isa.15.7'>A proto vše, co mohli zachránit, odnesli s sebou přes potok Arabim.</verse>
        <verse osisID='Isa.15.8'>Moábskou zemí obchází jejich křik, až do Eglaim zní jejich kvílení, až do Beer-elim zní jejich kvílení!</verse>
        <verse osisID='Isa.15.9'>Vody Dimonu jsou naplněny krví, já však Dimonu přidám ještě víc - pošlu lva na ty, kdo z Moábu prchli, i na ty, kdo v zemi zůstali.</verse>
      </chapter>
      <chapter osisID='Isa.16'>
        <verse osisID='Isa.16.1'>Pošlete beránky vládci země ze Sely u pouště na horu Dcery sionské.</verse>
        <verse osisID='Isa.16.2'>Moábské dcery jsou při arnonských brodech jak vyplašené ptáče z hnízda vyhnané.</verse>
        <verse osisID='Isa.16.3'>"Poraďte se a rozhodněte - zastiň nás jako noc v pravé poledne! Ukryj běžence, nezrazuj vyhnance!</verse>
        <verse osisID='Isa.16.4'>Moábští běženci ať pobudou u tebe, dej jim útočiště před zhoubcem! Násilí totiž pomine, zhouba přestane a utlačovatel zmizí ze země.</verse>
        <verse osisID='Isa.16.5'>Tvůj trůn tehdy bude upevněn láskou a v Davidově stanu na něm usedne soudce, jenž bude věrně hledat právo a spravedlnosti včas dosáhne."</verse>
        <verse osisID='Isa.16.6'>Slyšeli jsme o Moábově pýše, o jeho pýše nezměrné, o jeho pýše, zpupnosti a zlobě - jeho chlubení je však falešné!</verse>
        <verse osisID='Isa.16.7'>Proto ať Moáb kvílí nad Moábem, ať všichni kvílejí; nad rozinkami z Kir-charešet bědujte - ach, tak zdrceni!</verse>
        <verse osisID='Isa.16.8'>V Chešbonu totiž pole zvadla tak jako v Sibmě vinná réva. Vládci národů zdupali její ratolesti, které až k Jaezeru sahaly, které se dříve vinuly až k poušti a jejíž výhonky se množily, až moře objaly.</verse>
        <verse osisID='Isa.16.9'>A proto oplakávám révu Sibmy, tak jako pláče celý Jaezer; svými slzami tě smáčím, Eleale a Chešbone, vždyť nad tvou sklizní i vinobraním tvůj výskot umlkne!</verse>
        <verse osisID='Isa.16.10'>Zmizelo veselí a jásot v zahradách, na vinicích přestal zpěv a zábava. Víno v lisu už nikdo nešlapá a všechen výskot je ten tam.</verse>
        <verse osisID='Isa.16.11'>Mé srdce jako loutna nad Moábem lká, mé nitro pro Kir-cheres naříká.</verse>
        <verse osisID='Isa.16.12'>Až se Moáb ukáže na své výšině, namáhat se bude zbytečně; půjde se modlit do své svatyně, ale nic nezmůže.</verse>
        <verse osisID='Isa.16.13'>To je slovo, které Hospodin o Moábu vyřkl už dříve.</verse>
        <verse osisID='Isa.16.14'>Nyní však Hospodin praví toto: "Za tři roky, jako by ty roky počítal nádeník, bude sláva Moábu potupena a celý ten ohromný dav se zmenší na nepatrný a ubohý pozůstatek."</verse>
      </chapter>
      <chapter osisID='Isa.17'>
        <verse osisID='Isa.17.1'>Ortel nad Damaškem: Hle, Damašek přestane být městem, bude z něj pouhá hromada trosek!</verse>
        <verse osisID='Isa.17.2'>Jeho města budou navěky opuštěna, stanou se útočištěm pro stáda a nebude, kdo by je odehnal.</verse>
        <verse osisID='Isa.17.3'>Efraim přijde o svoji pevnost, Damašek přestane být královstvím a pozůstatek Aramu dopadne jako sláva Izraelců - tak praví Hospodin zástupů.</verse>
        <verse osisID='Isa.17.4'>V ten den Jákobova sláva uvadne a jeho vypasené tělo vyhubne.</verse>
        <verse osisID='Isa.17.5'>Bude to, jako když se o žni sklízí obilí, když se shromažďují klasy v náručí; bude to, jako když se sbírají klasy v údolí Refaim.</verse>
        <verse osisID='Isa.17.6'>Zbudou z něj pouhé paběrky, jako když se češou olivy: dvě tři olivky na vrchu koruny, čtyři pět se jich urodí na větvích - tak praví Hospodin, Bůh Izraelský.</verse>
        <verse osisID='Isa.17.7'>V ten den člověk vzhlédne ke svému Tvůrci, k Svatému izraelskému pohled obrátí.</verse>
        <verse osisID='Isa.17.8'>Nebude už vzhlížet k oltářům, k vlastnoručnímu dílu, přestane obdivovat posvátné kůly a kadidlové oltáříky, jež si sám vyrobil.</verse>
        <verse osisID='Isa.17.9'>V ten den budou jejich mocná města opuštěna, jako když Hivejci a Emorejci utekli před syny Izraele - všude samá pustina.</verse>
        <verse osisID='Isa.17.10'>Zapomněla jsi na Boha své spásy, na skálu své síly nemyslíš. Proto, ač sázíš vzácné rostliny a pěstuješ si révu z ciziny,</verse>
        <verse osisID='Isa.17.11'>i kdyby ti vypučely ještě v den sadby, ještě to ráno kdyby ti rozkvetly, sklizeň ti ale najednou zmizí v den choroby a hrozné bolesti.</verse>
        <verse osisID='Isa.17.12'>Běda bouřícím davům lidí jako když bouří moře při bouři! Běda národům burácejícím jako burácejí vody v peřejích!</verse>
        <verse osisID='Isa.17.13'>Ač burácejí národy jako burácením vod mohutných, až on je okřikne, uprchnou do dáli jako plevy hnané větrem po kopcích, jako chmýří ve vichřici.</verse>
        <verse osisID='Isa.17.14'>S večerem přicházejí náhlé hrůzy, než se však rozední, už jsou pryč. Takový je úděl těch, kdo nás plení, takový osud těch, kdo nás drancují.</verse>
      </chapter>
      <chapter osisID='Isa.18'>
        <verse osisID='Isa.18.1'>Běda zemi, v níž bzučí hmyz, zemi při řekách habešských,</verse>
        <verse osisID='Isa.18.2'>která posílá posly po řece, po vodě v rákosových člunech! Vzhůru, vy rychlí poslové, k urostlému národu lesklé pleti, k lidu široko daleko budícímu děs, k panovačnému národu podivné řeči, do země protkané řekami.</verse>
        <verse osisID='Isa.18.3'>Všichni, kdo žijete na světě, vy, kteří obýváte zem, vizte na horách zdviženou korouhev, slyšte, jak troubí polnice!</verse>
        <verse osisID='Isa.18.4'>Toto mi řekl Hospodin: Ze svého místa se budu dívat bez hnutí jak žhavé horko v záři sluneční, jak mlžný opar v horku žní.</verse>
        <verse osisID='Isa.18.5'>Ještě před sklizní, než vyraší pupeny, než na místě květů hrozny uzrají, ořeže ratolesti vinařskými noži, odstraní vinoucí se výhonky.</verse>
        <verse osisID='Isa.18.6'>Všechno to zůstane dravým ptákům z hor a divokým zvířatům; dravé ptactvo tam bude přes léto a všechna divoká zvěř přes zimu.</verse>
        <verse osisID='Isa.18.7'>V onen čas urostlý národ lesklé pleti, lid široko daleko budící děs, panovačný národ podivné řeči ze země protkané řekami přinese Hospodinu zástupů dary na horu Sion, na místo, kde přebývá jméno Hospodina zástupů.</verse>
      </chapter>
      <chapter osisID='Isa.19'>
        <verse osisID='Isa.19.1'>Ortel nad Egyptem: Hle - Hospodin žene se na rychlém oblaku, blíží se k Egyptu! Egyptské modly před ním třesou se, srdce Egypta se strachy rozplyne.</verse>
        <verse osisID='Isa.19.2'>Popudím Egypt proti Egyptu, aby bojoval bratr proti bratru a přítel proti příteli, město proti městu a království proti království.</verse>
        <verse osisID='Isa.19.3'>Duch Egypta se zcela vytratí, na čem se uradí, to překazím. Budou se radit s modlami a nebožtíky, s věštci a duchaři,</verse>
        <verse osisID='Isa.19.4'>já ale Egypt vydám nelítostnému vládci, krutý král bude vládnout nad nimi, praví Panovník, Hospodin zástupů.</verse>
        <verse osisID='Isa.19.5'>Voda se vypaří, než dorazí k moři, řeka se ztratí a vysuší.</verse>
        <verse osisID='Isa.19.6'>Z vodních kanálů budou zahnívající stoky, egyptské řeky se ztenčí a vytratí. Zvadne všechna třtina i rákosí,</verse>
        <verse osisID='Isa.19.7'>zeleň podél Nilu i při ústí, uschne vše zaseté v nilském okolí, bude to odváto a nezůstane nic.</verse>
        <verse osisID='Isa.19.8'>Bědovat budou nilští rybáři, spláčou ti, kdo loví na udici i kdo ponořují sítě do vody, protože přijdou o práci.</verse>
        <verse osisID='Isa.19.9'>Česači lnu budou zoufalí a tkalci zblednou zděšením.</verse>
        <verse osisID='Isa.19.10'>Výrobci látek budou ztrápení a všichni nádeníci žalem zmoženi.</verse>
        <verse osisID='Isa.19.11'>Soanští velmoži jsou pouzí pomatenci, faraonovi mudrci mu radí nesmysly. Jak můžete říkat faraonovi: "Jsem pokračovatel moudrých, jsem dávných králů učedník?"</verse>
        <verse osisID='Isa.19.12'>Kam se teď poděli ti tvoji mudrci? Jen ať ti prozradí, jestli to vědí, co Hospodin zástupů rozhodl o Egyptu!</verse>
        <verse osisID='Isa.19.13'>Soanští velmoži přišli o rozum, pomatení jsou velmoži Memfisu; vůdci Egypta svedli svůj vlastní lid.</verse>
        <verse osisID='Isa.19.14'>Hospodin jim nalil ducha závrati, aby Egypt ve všech jeho skutcích sváděli, aby se potácel jak opilec ve zvratcích.</verse>
        <verse osisID='Isa.19.15'>Egypt se na nic nezmůže ani hlavou ani ocasem, palmovým kmenem ani rákosem!</verse>
        <verse osisID='Isa.19.16'>V ten den budou Egypťané slabí jako ženy - budou se třást strachy před zdviženou rukou Hospodina zástupů, až ji pozvedne proti nim.</verse>
        <verse osisID='Isa.19.17'>Judská zem bude v Egypťanech budit hrůzu. Při každé zmínce o ní se budou děsit kvůli rozhodnutí, jež o nich Hospodin zástupů učinil.</verse>
        <verse osisID='Isa.19.18'>V ten den bude v Egyptě pět měst mluvit řečí Kanaánu a přísahat při Hospodinu zástupů a jedno z nich se bude nazývat Sluneční město.</verse>
        <verse osisID='Isa.19.19'>V ten den bude uprostřed Egypta Hospodinův oltář a u hranic té země bude Hospodinův sloup.</verse>
        <verse osisID='Isa.19.20'>Ten bude v Egyptě znamením a svědectvím o Hospodinu zástupů. A až budou kvůli svým utiskovatelům volat k Hospodinu, pošle jim zachránce a obhájce, aby je vysvobodil.</verse>
        <verse osisID='Isa.19.21'>Hospodin se dá poznat Egyptu a Egypťané v ten den Hospodina poznají. Budou ho uctívat dary a oběťmi, budou Hospodinu skládat sliby a ty dodrží.</verse>
        <verse osisID='Isa.19.22'>Hospodin udeří na Egypt - udeří, ale uzdraví. Až se obrátí k Hospodinu, on je vyslyší a uzdraví.</verse>
        <verse osisID='Isa.19.23'>V ten den se otevře cesta z Egypta do Asýrie. Asyřané budou chodit do Egypta a Egypťané do Asýrie; Egypťané s Asyřany budou uctívat Boha společně.</verse>
        <verse osisID='Isa.19.24'>V ten den bude Izrael s Egyptem a Asýrií tvořit trojici a bude požehnáním uprostřed světa,</verse>
        <verse osisID='Isa.19.25'>jemuž Hospodin zástupů požehná: "Požehnán buď Egypt, můj lid, Asýrie, dílo rukou mých, a Izrael, mé dědictví!"</verse>
      </chapter>
      <chapter osisID='Isa.20'>
        <verse osisID='Isa.20.1'>V roce, kdy asyrský král Sargon vyslal do Ašdodu svého vrchního velitele a ten jej napadl a dobyl,</verse>
        <verse osisID='Isa.20.2'>v onen čas Hospodin promluvil skrze Izaiáše, syna Amosova. Řekl mu: "Jdi a svleč si pytlovinu z beder a zuj si obuv z nohou." Učinil to tedy a chodil nahý a bosý.</verse>
        <verse osisID='Isa.20.3'>Potom Hospodin řekl: "Jako můj služebník Izaiáš chodil tři roky nahý a bosý, aby byl divem a znamením proti Egyptu a Habeši,</verse>
        <verse osisID='Isa.20.4'>právě tak požene asyrský král egyptské zajatce a habešské vyhnance, mladíky i starce - nahé a bosé, s holými zadky, k zostuzení Egypta.</verse>
        <verse osisID='Isa.20.5'>Ti, kdo spoléhali na Habeš a chlubili se Egyptem, pak budou zděšení a zoufalí.</verse>
        <verse osisID='Isa.20.6'>V ten den řeknou obyvatelé tohoto pobřeží: ‚Pohleďte, jak dopadli ti, na něž jsme spoléhali a k nimž jsme se obraceli o pomoc, aby nás osvobodili od asyrského krále! Jak potom unikneme my?'"</verse>
      </chapter>
      <chapter osisID='Isa.21'>
        <verse osisID='Isa.21.1'>Ortel nad Pustinou u moře: Jako se na jihu prohání vichřice, útočník přijde z pouště, ze země strašlivé.</verse>
        <verse osisID='Isa.21.2'>Bylo mi zjeveno kruté vidění: Zrádce zrazuje, zhoubce hubí. Přitáhni, Elame; Méde, oblehni! Všemu úpění konec učiním.</verse>
        <verse osisID='Isa.21.3'>Proto se mi břicho svírá úzkostí, jako by mě zachvátily porodní bolesti. Skličuje mě to, co slyším, to, co vidím, mě děsí!</verse>
        <verse osisID='Isa.21.4'>Srdce se mi chvěje v hrudi, celý se třesu strachy. Vytoužený noční klid proměnil se mi v zděšení!</verse>
        <verse osisID='Isa.21.5'>Plné stoly. Prostřené ubrusy. Jídlo. Pití. - Vstávejte, velitelé! Chystejte štíty do války!</verse>
        <verse osisID='Isa.21.6'>Toto mi řekl Pán: "Jdi hlídku postavit, ať ohlásí, co uvidí!</verse>
        <verse osisID='Isa.21.7'>Spatří-li jezdce, jak po dvou blíží se, jezdce na oslech, jezdce na velbloudech - ať je sleduje pozorně, velmi pozorně!"</verse>
        <verse osisID='Isa.21.8'>A strážný zvolal: "Na stráži, pane, stojím den co den, každičkou noc jsem na hlídce.</verse>
        <verse osisID='Isa.21.9'>Hle, vidím jezdce přijíždět, dvojice mužů blíží se!" Pak přišel se zprávou: "Padl, padl Babylon! Všechny sochy jeho bohů leží roztříštěné v prachu!"</verse>
        <verse osisID='Isa.21.10'>Můj lide drcený jako zrno na mlatu, ohlásil jsem vám, co jsem uslyšel od Hospodina zástupů, od Boha Izraele.</verse>
        <verse osisID='Isa.21.11'>Ortel nad Dumou: Ze Seíru slyším volání: "Strážný, jak dlouho bude noc? Strážný, jak dlouho bude noc?"</verse>
        <verse osisID='Isa.21.12'>A strážný odpoví: "Přichází ráno, ale také noc. Chcete-li se ptát, ptejte se, vraťte se a přijďte sem!"</verse>
        <verse osisID='Isa.21.13'>Ortel nad Arábií: Vy karavany dedanské, jež nocujete v arabské pustině,</verse>
        <verse osisID='Isa.21.14'>žíznivým vodu přineste! Vy, kteří žijete v Temě, vítejte uprchlíky chlebem!</verse>
        <verse osisID='Isa.21.15'>Prchají přece před mečem, před taseným mečem, před napjatým lukem, před ukrutným bojem!</verse>
        <verse osisID='Isa.21.16'>Toto mi řekl Pán: "Po roce, jako by ten rok počítal nádeník, všechna sláva Kedaru zanikne</verse>
        <verse osisID='Isa.21.17'>a z celého množství hrdinných kedarských lučištníků zbude jen nepatrný pozůstatek." Tak promluvil Hospodin, Bůh Izraele.</verse>
      </chapter>
      <chapter osisID='Isa.22'>
        <verse osisID='Isa.22.1'>Ortel nad Údolím vidění: Co je ti, že jsi celé vystoupilo na střechy,</verse>
        <verse osisID='Isa.22.2'>město plné křiku a bouření, město hýření? Tví mrtví nebyli mečem zabiti, v boji nepadli.</verse>
        <verse osisID='Isa.22.3'>Všichni tví vůdci se rozprchli, bez výstřelu z luku byli zajati. Všichni tví utečenci byli spoutáni, jakkoli daleko utekli.</verse>
        <verse osisID='Isa.22.4'>A proto říkám: "Nechte mě, abych se hořce vyplakal. Utěšit se mě nesnažte - můj lid stihla záhuba!"</verse>
        <verse osisID='Isa.22.5'>Pán, Hospodin zástupů, způsobil v Údolí vidění den hrůzy, porážky a zmatení, den boření hradeb a křiku mezi horami.</verse>
        <verse osisID='Isa.22.6'>Elam svůj toulec uchopil, muži na vozech a na koních, i Kír ukázal svůj štít!</verse>
        <verse osisID='Isa.22.7'>Vozy zaplavily tvá krásná údolí, brány obklopili jezdci na koních -</verse>
        <verse osisID='Isa.22.8'>Juda byl zbaven ochrany! V ten den ses ohlížel po zbraních Lesního paláce.</verse>
        <verse osisID='Isa.22.9'>Prohlédli jste mnohé trhliny ve Městě Davidově a shromáždili jste vodu v Dolním rybníce.</verse>
        <verse osisID='Isa.22.10'>Sečetli jste jeruzalémské domy a některé jste zbořili, abyste zpevnili hradby,</verse>
        <verse osisID='Isa.22.11'>a mezi obě hradby jste napustili vodu ze Starého rybníka. Neohlíželi jste se však po Tvůrci města; nevšímali jste si Toho, kdo je odedávna budoval!</verse>
        <verse osisID='Isa.22.12'>Pán, Hospodin zástupů, vás volal toho dne: "Plačte a truchlete, oholte hlavy, pytlem se oblečte!"</verse>
        <verse osisID='Isa.22.13'>A hle - radost a veselí, porážení dobytka, zabíjení ovcí, masné hody, vinné pitky: "Jezme a pijme, vždyť zítra zemřeme!"</verse>
        <verse osisID='Isa.22.14'>Hospodin zástupů mi řekl do uší: "Ten hřích vám nebude odpuštěn až do smrti." Tak praví Pán, Hospodin zástupů.</verse>
        <verse osisID='Isa.22.15'>Toto praví Pán, Hospodin zástupů: Jdi říci tomu slouhovi, správci paláce Šebnovi:</verse>
        <verse osisID='Isa.22.16'>Co tu pohledáváš? Co myslíš, že tu znamenáš, že sis tu dokonce i hrobku vytesal? Vytesal sis hrobku pěkně ve výšce, místo odpočinku sis vykutal ve skále.</verse>
        <verse osisID='Isa.22.17'>Jen se, ty hrdino, podívej, jak tě Hospodin pevně popadne, jak prudce s tebou zatřese!</verse>
        <verse osisID='Isa.22.18'>Zavine tě do klubíčka jako míč, zakutálí tě do širé krajiny. Tam umřeš i s chloubou svých vozů - domu svého pána jsi dělal ostudu!</verse>
        <verse osisID='Isa.22.19'>Z tvého postavení tě vyženu, budeš zbaven svého úřadu!</verse>
        <verse osisID='Isa.22.20'>V ten den povolám svého služebníka Eliakima, syna Chilkiášova,</verse>
        <verse osisID='Isa.22.21'>obléknu mu tvé roucho a opášu ho tvou šerpou. Do jeho rukou předám tvou pravomoc a stane se otcem obyvatel Jeruzaléma a domu Judova.</verse>
        <verse osisID='Isa.22.22'>Na jeho rámě vložím klíč domu Davidova; když otevře, nikdo nezavře, a když zavře, nikdo neotevře.</verse>
        <verse osisID='Isa.22.23'>Zapustím ho jako hřeb v pevné zdi a stane se trůnem chlouby svého otcovského domu.</verse>
        <verse osisID='Isa.22.24'>Na něm bude viset všechna váha jeho otcovského domu, jeho ratolestí a výhonků - všemožné drobné nádobí od pohárků až po džbány.</verse>
        <verse osisID='Isa.22.25'>V ten den, praví Hospodin zástupů, onen hřeb zapuštěný v pevné zdi povolí, vylomí se a spadne a náklad na něm visící se roztříští. Tak promluvil Hospodin.</verse>
      </chapter>
      <chapter osisID='Isa.23'>
        <verse osisID='Isa.23.1'>Ortel nad Týrem: Zámořské lodi, kvílejte - váš domov zničen je! Cestou ze země kyperské poznali, jak to je.</verse>
        <verse osisID='Isa.23.2'>Zmlkněte, obyvatelé pobřeží, vy, kupci sidonští, kteří jste z námořnictví zbohatli!</verse>
        <verse osisID='Isa.23.3'>Přes velké vody jste vozili zrno Šíchoru, z úrody Nilu jsi, Týre, tyl, byl jsi tržištěm národů.</verse>
        <verse osisID='Isa.23.4'>Zastyď se, Sidone, mořská pevnosti, neboť moře promluví: "Nerodím, nemám bolesti, nevychovávám dívky ani mladíky."</verse>
        <verse osisID='Isa.23.5'>Jakmile se o tom dozvědí v Egyptě, zachváceni budou bolestí nad Týrem.</verse>
        <verse osisID='Isa.23.6'>Uprchněte někam za moře, obyvatelé pobřeží, kvílejte!</verse>
        <verse osisID='Isa.23.7'>Tohle že je to vaše město hýření, jež má tak dávné dějiny, jež jeho nohy zavedly osídlit dálné krajiny?</verse>
        <verse osisID='Isa.23.8'>Kdo takto rozhodl o Týru, jenž uděloval vládcům korunu, jehož obchodníci byli velmoži a kupci slavní všude na zemi?</verse>
        <verse osisID='Isa.23.9'>Hospodin zástupů to rozhodl, aby potupil všechnu pyšnou nádheru a aby ponížil všechny slavné na zemi.</verse>
        <verse osisID='Isa.23.10'>Obdělávej svou zem jako Nil, mořská flotilo - vždyť už tu ani molo nezbylo!</verse>
        <verse osisID='Isa.23.11'>Hospodin vztáhl ruku na moře, aby otřásl královstvími; přikázal ohledně Fénicie, aby byly zničeny její pevnosti.</verse>
        <verse osisID='Isa.23.12'>Řekl: "Nebudeš se už radovat, zprzněná panno, Dcero sidonská!" Vzhůru! Na Kypr vydej se! Ani tam ale pokoj nenajdeš.</verse>
        <verse osisID='Isa.23.13'>Jen se podívej na zemi Chaldejských, na lid, jenž byl a není víc. Asyřané ji zanechali pouštní havěti, obléhací věže vztyčili proti ní, její paláce zbořili, zbyly hromady rozvalin.</verse>
        <verse osisID='Isa.23.14'>Zámořské lodi, kvílejte - vaše útočiště je zničené!</verse>
        <verse osisID='Isa.23.15'>V ten den se na Týr zapomene na sedmdesát let, na dobu jednoho královského života. Po sedmdesáti letech to s Týrem bude jako v té písničce o nevěstce:</verse>
        <verse osisID='Isa.23.16'>Vezmi si loutnu, město obcházej, zapomenutá nevěstko! Hraj líbezně, zpívej, zpívej, ať si na tebe vzpomenou!</verse>
        <verse osisID='Isa.23.17'>Po sedmdesáti letech Hospodin znovu navštíví Týr. Ten se však vrátí ke svému řemeslu a bude smilnit se všemi královstvími světa na celém zemském povrchu.</verse>
        <verse osisID='Isa.23.18'>Výdělek a zisk Týru však bude zasvěcen Hospodinu. Jeho zisk nebude hromaděn ani ukládán, ale připadne těm, kdo žijí před Hospodinovou tváří, aby mohli jíst do sytosti a nosit krásné šaty.</verse>
      </chapter>
      <chapter osisID='Isa.24'>
        <verse osisID='Isa.24.1'>Hle, Hospodin vyplení zemi, zcela ji zpustoší; zohaví její vzezření, její obyvatele rozptýlí.</verse>
        <verse osisID='Isa.24.2'>Stejně dopadne kněz i kmán, otrok i jeho pán, děvečka i její paní, ti, kdo kupují i kdo prodávají, věřitelé i dlužníci, lichváři i jejich oběti.</verse>
        <verse osisID='Isa.24.3'>Zem bude úplně vypleněna, o všechno bude oloupena - takové slovo vyšlo od Hospodina!</verse>
        <verse osisID='Isa.24.4'>Zem chřadne, uvadá, celý svět vadne vyčerpán, vyčerpán je i výkvět národa.</verse>
        <verse osisID='Isa.24.5'>Země je poskvrněna svými obyvateli; neboť překročili zákony, na ustanovení nedbali a věčnou smlouvu zrušili.</verse>
        <verse osisID='Isa.24.6'>To proto zemi hltá prokletí a její obyvatelé pykají; obyvatelé země mizejí, zbývají už jen nemnozí.</verse>
        <verse osisID='Isa.24.7'>Nové víno vyschlo, réva uvadá, namísto radovánek každý naříká.</verse>
        <verse osisID='Isa.24.8'>Umlklo veselé chřestění tamburín, ztichlo hlučení hýřících, umlkly radostné zvuky citery.</verse>
        <verse osisID='Isa.24.9'>Už nepijí víno s písněmi, pijákům zhořkl nápoj opojný.</verse>
        <verse osisID='Isa.24.10'>Rozbořeno je město marnosti; vchody všech domů zataraseny.</verse>
        <verse osisID='Isa.24.11'>Že není víno, zní nářek v ulicích, nastal soumrak všeho veselí, radost odešla do vyhnanství.</verse>
        <verse osisID='Isa.24.12'>Z města zůstaly pusté trosky, brána roztříštěna na kusy.</verse>
        <verse osisID='Isa.24.13'>Toto se stane na zemi mezi národy - jako když se češou olivy, jako když po vinobraní zbudou paběrky.</verse>
        <verse osisID='Isa.24.14'>Hlasitě potom vykřiknou radostí, západ zajásá, až Hospodin se oslaví.</verse>
        <verse osisID='Isa.24.15'>Proto i na východě chvalte Hospodina, jméno Hospodina, Boha Izraelova, ať zní na mořských pobřežích.</verse>
        <verse osisID='Isa.24.16'>Slyšíme chvalozpěv z nejzazších krajů: "Sláva Spravedlivému!" Já ale říkám: "Zle je mi, zle je mi! Běda mi - zrádci zradili, zrádci zrádně zradili!"</verse>
        <verse osisID='Isa.24.17'>Strach a prach a past na tebe, kdo zemi obýváš!</verse>
        <verse osisID='Isa.24.18'>Kdo uteče, až zazní strašný hlas, upadne do propasti v prach; kdo z propasti se vyškrábá, nad tím se sklapne past. Nebeské průduchy se otevřou, zemské základy se otřesou:</verse>
        <verse osisID='Isa.24.19'>Země se láme, láme se, země se hroutí, hroutí se, země se třese, třese se!</verse>
        <verse osisID='Isa.24.20'>Země se motá, motá se jako opilec, chvěje se jako chýše pod vichrem. Její provinění na ni těžce dopadne, zhroutí se a už nevstane.</verse>
        <verse osisID='Isa.24.21'>V ten den Hospodin potrestá mocnosti nahoře na nebi i krále dole na zemi.</verse>
        <verse osisID='Isa.24.22'>Budou nahnáni jako vězni do jámy, budou zavřeni v žaláři; po dlouhé době pak budou souzeni.</verse>
        <verse osisID='Isa.24.23'>Měsíc zůstane užaslý i samo slunce se zastydí, až se Hospodin zástupů na hoře Sion v Jeruzalémě ujme království a zjeví svou slávu před svými stařešiny.</verse>
      </chapter>
      <chapter osisID='Isa.25'>
        <verse osisID='Isa.25.1'>Hospodine, můj Bůh jsi ty, tebe vyvyšuji, tvé jméno velebím, neboť jsi věrně a jistě učinil divy, které jsi zdávna připravil.</verse>
        <verse osisID='Isa.25.2'>Ty jsi obrátil město v sutiny, z pevnosti zbyly hromady rozvalin, baštu cizáků jsi z města odstranil - nebude vystavěna znovu navěky!</verse>
        <verse osisID='Isa.25.3'>Proto ať ti vzdá čest mocný lid, město krutých pohanů ať tě ctí,</verse>
        <verse osisID='Isa.25.4'>neboť ses pro slabé stal pevností, pevností ubohých v jejich úzkosti, jejich útočištěm před bouří a zastíněním před výhní. Soptění ukrutných je jako bouře proti zdi</verse>
        <verse osisID='Isa.25.5'>a jako výheň na poušti. Povyk cizáků jsi však přerušil, jako když oblak výheň zastíní - umlkla píseň ukrutných!</verse>
        <verse osisID='Isa.25.6'>Hospodin zástupů na této hoře vystrojí bohaté hody pro všechny národy, hody se zralým vínem a masem šťavnatým, s vínem vyzrálým a vybraným.</verse>
        <verse osisID='Isa.25.7'>Na této hoře odstraní závoj všechny lidi halící, roušku kryjící všechny národy -</verse>
        <verse osisID='Isa.25.8'>samu smrt navždy odstraní! Panovník Hospodin setře všem slzy z tváří, na vší zemi zbaví svůj lid potupy. Tak promluvil Hospodin.</verse>
        <verse osisID='Isa.25.9'>V ten den pak řekneš: "Hle, toto je náš Bůh, v něj jsme doufali a on nás zachránil. Toto je Hospodin, v něj jsme doufali; jásejme a radujme se z jeho záchrany!"</verse>
        <verse osisID='Isa.25.10'>Hospodinova ruka na této hoře spočine, Moáb však bude dupán v zemi své, jako bývá zadupána sláma do hnoje.</verse>
        <verse osisID='Isa.25.11'>Moáb v tom hnoji ruce rozpřáhne, jako se rozpřahuje plavec ve vodě; jeho pýcha ale klesne každým pohybem.</verse>
        <verse osisID='Isa.25.12'>On strhne tvé vysoké nedobytné zdi, zboří a srazí je do prachu na zemi!</verse>
      </chapter>
      <chapter osisID='Isa.26'>
        <verse osisID='Isa.26.1'>V ten den se v judské zemi bude zpívat tato píseň: Máme pevné město - on sám je jeho spásou, jeho valem a hradbou.</verse>
        <verse osisID='Isa.26.2'>Otevřete brány, ať vejde spravedlivý lid, který se drží věrnosti.</verse>
        <verse osisID='Isa.26.3'>Člověka s pevným postojem chráníš dokonalým pokojem, vždyť spoléhá se na tebe.</verse>
        <verse osisID='Isa.26.4'>Doufejte v Hospodina vždycky, navěky - Skalou věků je jen Hospodin!</verse>
        <verse osisID='Isa.26.5'>On strhává dolů obyvatele výšin a nedobytné město boří; boří je až k zemi, až do prachu je sráží.</verse>
        <verse osisID='Isa.26.6'>Bude zašlapáno pod nohy, pod nohy ztrápených, kroky ubohých.</verse>
        <verse osisID='Isa.26.7'>Cesta spravedlivého je poctivá, stezku spravedlivého vyrovnáš.</verse>
        <verse osisID='Isa.26.8'>Na cestě tvých soudů, Hospodine, v tebe doufáme; po tvém jménu, po tvé připomínce v duši toužíme.</verse>
        <verse osisID='Isa.26.9'>Má duše v noci touží po tobě, můj duch tě hledá s úsvitem. Když se tvé soudy dějí na zemi, obyvatelé světa se učí spravedlnosti.</verse>
        <verse osisID='Isa.26.10'>Když se však prokazuje vlídnost lumpovi, spravedlnosti se neučí; v zemi práva pak páchá bezpráví, nevidí, jak vznešený je Hospodin.</verse>
        <verse osisID='Isa.26.11'>Svou rukou, Hospodine, hrozíš jim, oni to ale nevidí. Ať vidí, jak horlíš pro svůj lid! Ať se zastydí! Ať všechny tvé nepřátele oheň pohltí!</verse>
        <verse osisID='Isa.26.12'>Nám však, Hospodine, pokoj působíš; za vše, co jsme udělali, jsi nám odplatil.</verse>
        <verse osisID='Isa.26.13'>Hospodine, Bože náš, jiní krom tebe vládli nám, my však jen na tebe chceme spoléhat, jen tvoje jméno uctívat.</verse>
        <verse osisID='Isa.26.14'>Už jsou však mrtví, neožijí, nevstanou jejich mrtvoly - vždyť jsi je ztrestal, vyhladil, nenechal jsi po nich ani památky.</verse>
        <verse osisID='Isa.26.15'>Rozmnožil jsi národ, Hospodine, rozmnožil jsi národ, oslavil ses, rozšířil jsi všechny naše hranice!</verse>
        <verse osisID='Isa.26.16'>Hospodine, hledali tě ve svém soužení, když jsi je napomínal, šeptali modlitby.</verse>
        <verse osisID='Isa.26.17'>Jako těhotná, když má porodit, trpí a sténá bolestí, tak jsme na tom před tebou byli my, tak jsme, Hospodine, trpěli.</verse>
        <verse osisID='Isa.26.18'>Byli jsme těhotní, měli jsme bolesti, jen pouhý vítr jsme ale rodili: spásu jsme na zemi nezpůsobili, obyvatelé světa nepadli.</verse>
        <verse osisID='Isa.26.19'>Tví mrtví ale ožijí, vstanou mé mrtvoly. Probuďte se, prozpěvujte, v prachu pohřbení! Tvá rosa je jako rosa svítání, zemi mrtvých s ní zavlažíš!</verse>
        <verse osisID='Isa.26.20'>Vejdi, můj lide, do svých pokojů, zavři za sebou dveře. Schovej se na malou chviličku, než přejde jeho hněv.</verse>
        <verse osisID='Isa.26.21'>Hle - Hospodin opouští svůj příbytek, aby ztrestal viny obyvatel země. Země odkryje na ní prolitou krev, přestane přikrývat své zabité.</verse>
      </chapter>
      <chapter osisID='Isa.27'>
        <verse osisID='Isa.27.1'>V ten den ztrestá Hospodin mečem hrozným, mocným a mohutným slizkého hada, Leviatana, svinutého hada, Leviatana. Zabije toho mořského netvora!</verse>
        <verse osisID='Isa.27.2'>V ten den zpívejte o vinici výtečné víno plodící:</verse>
        <verse osisID='Isa.27.3'>Já sám Hospodin střežím ji, v každé chvíli ji svlažuji. Ve dne i v noci střežím ji, aby jí nikdo neškodil.</verse>
        <verse osisID='Isa.27.4'>Už se nezlobím. Objeví-li se trní a bodláčí, vstoupím s ním do války a úplně je vypálím.</verse>
        <verse osisID='Isa.27.5'>Ať už se chopí mé ochrany a ať se se mnou usmíří; ať už se se mnou usmíří!</verse>
        <verse osisID='Isa.27.6'>Přicházejí dny, kdy Jákob vpustí kořeny; Izrael vypučí a rozkvete, naplní svět svým ovocem.</verse>
        <verse osisID='Isa.27.7'>Bil snad Bůh Izrael tak jako ty, kdo bili jej? Copak ho zabíjel, jako jsou zabiti jeho vrahové?</verse>
        <verse osisID='Isa.27.8'>Zahnal jsi je do vyhnanství, vedl jsi s nimi svoji při. Prudkým vichrem jsi je odvál pryč, jako když od východu vítr udeří.</verse>
        <verse osisID='Isa.27.9'>Tak tedy budou očištěny Jákobovy viny a odstranění jeho hříchu přinese ovoce: všechny kamenné oltáře budou roztlučeny, jako se na prach drtí vápenec, nezůstanou stát ani posvátné kůly ani kadidlové oltáře.</verse>
        <verse osisID='Isa.27.10'>Opevněné město zůstalo opuštěné, jak pustá poušť jsou prázdné příbytky. Popásá se, polehává tu jen dobytek, dohola okusuje jeho větvičky.</verse>
        <verse osisID='Isa.27.11'>Až jeho větve uschnou a upadnou, ženy je přijdou sbírat na oheň. A že ten lid nemá špetku rozumu, jeho Tvůrce se nad ním neslituje, nesmiluje se nad ním jeho Stvořitel.</verse>
        <verse osisID='Isa.27.12'>V ten den bude Hospodin mlátit obilí od řeky Eufrat až k Egyptskému potoku a vy, synové Izraele, budete sesbíráni po jednom.</verse>
        <verse osisID='Isa.27.13'>V ten den se zatroubí na mocný roh a vrátí se ztracení z Asýrie i ti, kdo byli rozptýleni v Egyptě, a budou se klanět Hospodinu na svaté hoře v Jeruzalémě.</verse>
      </chapter>
      <chapter osisID='Isa.28'>
        <verse osisID='Isa.28.1'>Běda koruně chlouby efraimských opilců, květu, který zvadne i přes svou nádheru, městu ležícímu nad úrodným údolím, chloubě těch, kteří jsou vínem zmoženi!</verse>
        <verse osisID='Isa.28.2'>Hle - Pánův silák udatný jako krupobití a vítr ničivý, jak vodní průtrž a mocné záplavy svou pěstí to město k zemi porazí!</verse>
        <verse osisID='Isa.28.3'>Koruna chlouby efraimských opilců bude zašlapána pod nohy.</verse>
        <verse osisID='Isa.28.4'>Květ, který zvadne i přes svou nádheru, město ležící nad úrodným údolím dopadne jako první fíky před sklizní - jakmile je kdo uvidí, zhltne je, jak mu přijdou do ruky!</verse>
        <verse osisID='Isa.28.5'>V ten den bude Hospodin zástupů ozdobnou korunou a krásnou čelenkou pro ty, kdo z jeho lidu zůstanou.</verse>
        <verse osisID='Isa.28.6'>Duchem práva bude pro soudce a u brány silou pro obránce.</verse>
        <verse osisID='Isa.28.7'>Tihle jsou ale vínem zmámení, potácejí se pivem opilí: kněz i prorok jsou pivem zmámení, vínem zmatení, potácejí se pivem opilí, blouzní, když mají vidění, když mají soudit, blábolí.</verse>
        <verse osisID='Isa.28.8'>Zvratky pokrývají všechny stoly, lejn leží všude hromady!</verse>
        <verse osisID='Isa.28.9'>"Koho se to tu snaží poučit? Komu chce vykládat své poselství? Sotva odkojeným mrňousům, právě odstaveným od prsů?</verse>
        <verse osisID='Isa.28.10'>Prý: To a to a tak a tak, tam a sem a sem a tam - bla bla bla!"</verse>
        <verse osisID='Isa.28.11'>Nuže, koktavou řečí a cizím jazykem bude Bůh mluvit s tímto národem.</verse>
        <verse osisID='Isa.28.12'>Kdysi jim řekl: "Toto je odpočinek, nechte odpočinout znavené, toto je chvíle pro oddech!"Oni to ale slyšet nechtěli,</verse>
        <verse osisID='Isa.28.13'>a tak jim Hospodinovo slovo bude znít: "To a to a tak a tak, tam a sem a sem a tam - bla bla bla!" Jen ať si jdou - nazpátek upadnou, zraní se, chytí se do pasti, v níž uvíznou.</verse>
        <verse osisID='Isa.28.14'>Proto slyšte Hospodinovo slovo, vy drzouni, vy, kdo ovládáte jeruzalémský lid!</verse>
        <verse osisID='Isa.28.15'>Říkáte: "Uzavřeli jsme smlouvu se smrtí, dohodu máme s podsvětím. Zhoubná záplava když se přižene, nám se nic nestane - naším útočištěm je přece lež, ukryli jsme se ve zradě."</verse>
        <verse osisID='Isa.28.16'>Nuže, toto praví Panovník Hospodin: Hle, pokládám na Sionu kámen prubířský, kámen ušlechtilý, úhelný, základ nepohnutelný; kdokoli se na něj spolehne, neukvapí se.</verse>
        <verse osisID='Isa.28.17'>Jako měřítko ustanovím právo, za olovnici vezmu spravedlnost; kroupy pak smetou úkryt vašich lží, vaši skrýš voda zatopí.</verse>
        <verse osisID='Isa.28.18'>Zrušena bude vaše smlouva se smrtí, padne ta vaše dohoda s podsvětím. Až se přižene zhoubná záplava, budete jako hlína zdupaná.</verse>
        <verse osisID='Isa.28.19'>Kdykoli se přižene, znovu vás zasáhne - ráno za ránem, v noc i den! Hrůza dočista ochromí ty, kdo pochopí toto poselství.</verse>
        <verse osisID='Isa.28.20'>Postel bude krátká, nepůjde se narovnat, přikrývka bude úzká, nepůjde se zachumlat.</verse>
        <verse osisID='Isa.28.21'>Hospodin povstane jako na hoře Peracim, rozhorlí se jako tehdy v gibeonském údolí, aby vykonal své dílo - své neobyčejné dílo, aby vyplnil svůj úkol - svůj neobvyklý úkol.</verse>
        <verse osisID='Isa.28.22'>A proto přestaňte se svou drzostí, ať vaše okovy neztěžknou ještě víc. Pán, Hospodin zástupů, mi totiž oznámil, že rozhodl o záhubě všude na zemi.</verse>
        <verse osisID='Isa.28.23'>Nastavte uši, slyšte můj hlas; pozorně slyšte, co říkám vám!</verse>
        <verse osisID='Isa.28.24'>Copak oráč pořád oře, aniž by kdy sel? Copak stále ryje brázdy a vláčí pole své?</verse>
        <verse osisID='Isa.28.25'>Copak jakmile urovná ornici, nezasívá kopr, nerozhazuje kmín? Copak do těch brázd neseje pšenici, ječmen do řádků a špaldu na kraji?</verse>
        <verse osisID='Isa.28.26'>Tak mu to přece Bůh ukázal, takový řád mu poznat dal.</verse>
        <verse osisID='Isa.28.27'>Kopr se okovaným cepem nemlátí, kmín se nemusí drtit pod koly - kopr se může vytřást holí, i pouhý prut stačí na kmín.</verse>
        <verse osisID='Isa.28.28'>Obilné zrno je třeba vymlátit, mlácení ale netrvá navěky; vozovým kolem se přes ně přejíždí, koně je ale nedrtí.</verse>
        <verse osisID='Isa.28.29'>Od Hospodina zástupů to všechno pochází - jak podivuhodné jsou jeho záměry, jak velkolepý je v moudrosti!</verse>
      </chapter>
      <chapter osisID='Isa.29'>
        <verse osisID='Isa.29.1'>Běda Arieli, Arieli - městu, v němž se David usídlil! Pokračujte si rok za rokem, věnujte se svým slavnostem.</verse>
        <verse osisID='Isa.29.2'>Až ale v obklíčení sevřu Ariel, nastane žal a zármutek a Ariel mi bude oltářním ohništěm.</verse>
        <verse osisID='Isa.29.3'>Svým táborem tě obklíčím, oblehnu tě věžemi, náspy proti tobě navrším.</verse>
        <verse osisID='Isa.29.4'>Tehdy budeš mluvit vleže na zemi, z prachu bude znít tvé mumlání; tvůj hlas bude podobný duchu z podzemí, z prachu bude znít tvé sípění.</verse>
        <verse osisID='Isa.29.5'>Jak prášek ale odletí horda těch cizáků, z hordy těch tyranů budou plevy ve větru. Stane se to náhle, v okamžiku</verse>
        <verse osisID='Isa.29.6'>od Hospodina zástupů. On je navštíví hromem a zemětřesením, mohutným burácením, bouří a vichřicí, plamenem ohně, který vše pohltí.</verse>
        <verse osisID='Isa.29.7'>Horda všech národů, jež proti Arieli bojují - ti, kdo proti němu vyšli do války, všichni, kdo oblehli jeho pevnosti, dopadnou jako sen, jak noční vidění.</verse>
        <verse osisID='Isa.29.8'>Jako když lačný sní o tom, jak jí, ale probudí se hladový a jako když žíznivý sní o pití, ale probudí se vyčerpán s hrdlem vyprahlým - právě tak dopade horda všech národů, jež bojují proti hoře Sionu.</verse>
        <verse osisID='Isa.29.9'>Trňte a ustrňte! Děláte slepé, slepí zůstaňte! Opilí jste, i když ne po víně, potácíte se jako po pivě.</verse>
        <verse osisID='Isa.29.10'>Hospodin na vás vylil ducha mrákoty, zavřel vám oči - vaše proroky, zakryl vám hlavy - vaše vidoucí.</verse>
        <verse osisID='Isa.29.11'>Toto celé vidění pro vás bude jako slova zapečetěné knihy. Když ji dáte někomu, kdo umí číst, se slovy: "Prosím čti," odpoví: "Nemohu, je zapečetěná."</verse>
        <verse osisID='Isa.29.12'>A když ji dáte někomu, kdo číst neumí, se slovy: "Prosím čti," odpoví: "Neumím číst."</verse>
        <verse osisID='Isa.29.13'>Proto Pán praví: Tento lid se ke mně přibližuje ústy a ctí mne svými rty, srdcem jsou mi však vzdálení. Když mě uctívají, není to nic víc než naučené lidské příkazy.</verse>
        <verse osisID='Isa.29.14'>Proto tento lid znovu udivím, vykonám s nimi divy divoucí; moudrost jejich moudrých vymizí a vytratí se rozum rozumných.</verse>
        <verse osisID='Isa.29.15'>Běda těm, kdo své úmysly před Hospodinem v hloubce skrývají, kteří své dílo ve tmě konají a myslí si: "Kdo nás uvidí? Kdo o nás ví?"</verse>
        <verse osisID='Isa.29.16'>Takové nesmysly! Má se snad hrnčíř pokládat za jíl? Říká snad dílo o tvůrci: "On mě netvořil"? Říká snad hrnec o hrnčíři: "On nic neumí"?</verse>
        <verse osisID='Isa.29.17'>Už brzy, za velmi krátký čas se z Libanonu stane sad a sad se bude za les počítat.</verse>
        <verse osisID='Isa.29.18'>V ten den hluší slova knihy uslyší, oči slepých prohlédnou z černé tmy.</verse>
        <verse osisID='Isa.29.19'>Ponížení se v Hospodinu znovu zaradují, ve Svatém izraelském budou jásat ubozí.</verse>
        <verse osisID='Isa.29.20'>Pomine totiž tyran, drzoun už nebude, každý, kdo si ve zlu libuje, bude odstraněn -</verse>
        <verse osisID='Isa.29.21'>ti, kteří pouhým slovem obviňují člověka, ti, kteří na obhájce chystají v bráně past, ti, kdo lží zbavují nevinné jejich práv.</verse>
        <verse osisID='Isa.29.22'>A proto Hospodin, jenž vykoupil Abrahama, říká o domu Jákobovu: Jákob už nebude dále zahanben, blednout strachy už více nebude.</verse>
        <verse osisID='Isa.29.23'>Až ve svém středu uvidí své děti, dílo rukou mých, tehdy mé jméno posvětí, Svatému Jákobovu svatost přisoudí; před Bohem Izraele budou bázeň mít.</verse>
        <verse osisID='Isa.29.24'>Rozum dostanou duchem bloudící a ti, kdo reptali, se dají poučit.</verse>
      </chapter>
      <chapter osisID='Isa.30'>
        <verse osisID='Isa.30.1'>Běda vzpurným dětem! praví Hospodin. Spřádají plány, jež nejsou ze mne, vstupují do smlouvy ne s mým Duchem, a tak jen vrší hřích na hřích.</verse>
        <verse osisID='Isa.30.2'>Dolů do Egypta se vydali, aniž se ptali na mé výroky. V síle faraona hledají bezpečí, do stínu Egypta se chtějí uchýlit.</verse>
        <verse osisID='Isa.30.3'>Faraonovou silou však budete zklamáni, egyptský stín vás přivede do hanby!</verse>
        <verse osisID='Isa.30.4'>Vaši velmoži sice byli v Soanu, vaši poslové šli do Chanesu,</verse>
        <verse osisID='Isa.30.5'>tím lidem ale budou všichni zklamáni, neboť jim nebude moci pomoci; nepřinese vám prospěch ani výhodu, ale jen hanbu a pohanu.</verse>
        <verse osisID='Isa.30.6'>Ortel o zvířatech v Negevu: Zemí nebezpečí a soužení, kde jsou lvice a řvoucí lvi, zmije a jedovatí hadi, na hřbetech oslů vezou bohatství, na hrbech velbloudů nesou poklady lidu, který jim nemůže nijak pomoci,</verse>
        <verse osisID='Isa.30.7'>Egyptu, který nezmůže vůbec nic, a proto ten národ nazývám "Nehybná obluda".</verse>
        <verse osisID='Isa.30.8'>Nyní jdi, vyryj to pro ně do tabulky, zaznamenej to do knihy, ať je to pro budoucí dnyvěčným svědectvím:</verse>
        <verse osisID='Isa.30.9'>Toto je vzpurný lid, synové prolhaní, synové, kteří neslyší Hospodinovo učení.</verse>
        <verse osisID='Isa.30.10'>Říkají vidoucím: "Nemějte vidění!" a prorokům: "Neprorokujte nám pravdu. Říkejte nám jen lichotky a prorokujte lži!</verse>
        <verse osisID='Isa.30.11'>Sejděte z cesty, odbočte ze stezky, s tím Svatým izraelským nás nechte být!"</verse>
        <verse osisID='Isa.30.12'>Nuže, toto praví Svatý izraelský: Protože jste toto slovo zavrhli a věřili raději násilí a lsti, na které jste se spolehli,</verse>
        <verse osisID='Isa.30.13'>proto vám bude tento hřích jako trhlina zející ve vysoké zdi, která se náhle zřítí v okamžik.</verse>
        <verse osisID='Isa.30.14'>Jak hliněný džbán rozbita bude na kusy, bez milosti se roztříští, takže se nenajde mezi úlomky ani střep na žhavé uhlíky nebo k nabrání vody ze studny.</verse>
        <verse osisID='Isa.30.15'>Toto praví Panovník Hospodin, Svatý izraelský: V obrácení a spočinutí je vaše bezpečí, v klidu a spolehnutí vaše vítězství; vy jste však nechtěli.</verse>
        <verse osisID='Isa.30.16'>Řekli jste: "Nikoli, utečeme na koních!" Nuže, budete muset utíkat. "Uhánět budem na rychlých vranících!" Nuže, budou vás rychle pronásledovat.</verse>
        <verse osisID='Isa.30.17'>Tisíc vás uteče, když vás jeden okřikne, když zakřičí pět, všichni prchnete, až nakonec zůstanete sami jak vlajkový stožár na vrcholu hory, jako korouhev na kopci.</verse>
        <verse osisID='Isa.30.18'>Hospodin čeká, aby se nad vámi smiloval, povstane, aby se nad vámi slitoval. Hospodin je přece Bohem práva - blaze každému, kdo na něj očekává!</verse>
        <verse osisID='Isa.30.19'>Sionský lide, jenž bydlíš v Jeruzalémě, více už plakat nebudeš. Jakmile zazní tvé volání, zahrne tě svou milostí. Jakmile uslyší, hned ti odpoví.</verse>
        <verse osisID='Isa.30.20'>I když vám Pán dává chléb soužení a vodu poroby, tvůj Učitel však nezůstane skryt - svého Učitele na vlastní oči uvidíš!</verse>
        <verse osisID='Isa.30.21'>Vydáte-li se doprava nebo doleva, vlastníma ušima za sebou uslyšíš: "To je ta cesta, jděte po ní."</verse>
        <verse osisID='Isa.30.22'>Tehdy své postříbřené sochy i pozlacené modly zavrhnete jako nečisté. Zahodíš je jako krví nasáklé hadry a řekneš: "Pryč s tím!"</verse>
        <verse osisID='Isa.30.23'>On také sešle déšť tvému semeni, které rozsíváš na zemi, a pokrm, který země urodí, bude vydatný a bohatý. Tvůj dobytek se bude v ten den pást na širých pastvinách.</verse>
        <verse osisID='Isa.30.24'>Býci i osli, kteří obdělávají zemi, se budou krmit pící šťavnatou, čechranou vidlemi a lopatou.</verse>
        <verse osisID='Isa.30.25'>Z každé mohutné hory a vysokého návrší potečou potoky vody v onen den veliké porážky, kdy padnou pevnosti.</verse>
        <verse osisID='Isa.30.26'>Světlo měsíce bude jako světlo sluneční a světlo slunce bude sedmkrát jasnější - jako světlo sedmi dní - v onen den, kdy Hospodin ováže zranění svého lidu a uzdraví rány, jež jim zasadil.</verse>
        <verse osisID='Isa.30.27'>Hle, Hospodinovo jméno zdálky přichází, jeho hněv plane, zvedá se hustý dým. Jeho rty jsou plné zuření, jeho jazyk jak oheň sžíravý,</verse>
        <verse osisID='Isa.30.28'>jeho dech jako řeka v povodni, která až k bradě vystoupí - přichází přesít národy sítem marnosti, sevřít jim čelisti uzdou bloudění.</verse>
        <verse osisID='Isa.30.29'>Tehdy vám bude do zpěvu, jako když se v noci zasvěcují slavnosti; v srdci budete veselí, jako když průvod s píšťalami stoupá na Hospodinovu horu, ke Skále Izraele.</verse>
        <verse osisID='Isa.30.30'>Hospodin bude burácet svým majestátním hlasem a ukáže, jak jeho paže doléhá s hrozným hněvem, s plameny sžírajícího ohně, s průtrží, lijákem a kroupami.</verse>
        <verse osisID='Isa.30.31'>Hospodin svým hlasem vyděsí Asýrii, svou holí ji bude bít.</verse>
        <verse osisID='Isa.30.32'>Ke každému úderu metly, který jí Hospodin zasadí, budou hrát tamburíny a citery - pouhým máchnutím ruky je v bitvě porazí.</verse>
        <verse osisID='Isa.30.33'>Už dávno je připraveno tofetské ohniště, dost hluboké a široké i pro krále! Hranice narovnána, ohně i dříví dostatek. Jako proud síry zapálí ji Hospodinův dech!</verse>
      </chapter>
      <chapter osisID='Isa.31'>
        <verse osisID='Isa.31.1'>Běda těm, kdo hledají pomoc v Egyptě, spoléhají se na koně, doufají ve vozy, že jich tolik je, a jezdců že je bezpočet, k Svatému izraelskému ale nehledí, Hospodina hledat nechtějí.</verse>
        <verse osisID='Isa.31.2'>I on je však moudrý! Způsobí neštěstí, svá slova nezmění: Povstane proti domu bídáků, proti pomocníkům zločinců.</verse>
        <verse osisID='Isa.31.3'>Egypťané jsou jen lidé, a ne Bůh, jejich koně pouhé tělo, a ne duch. Jakmile Hospodin rukou pohrozí, zhroutí se pomocník, padne i ten, jemuž měl pomoci - všichni společně budou zničeni!</verse>
        <verse osisID='Isa.31.4'>Toto mi řekl Hospodin: Jako lev vrčící, jako král zvířat nad svou kořistí - i když se na něj sběhnou pastýři, jejich křiku se neděsí a jejich hluk ho neplaší - právě tak sestoupí Hospodin zástupů, aby bojoval o horu Sion a její návrší.</verse>
        <verse osisID='Isa.31.5'>Jako se ptáci vznášejí nad hnízdem, tak Hospodin zástupů zaštítí Jeruzalém; zaštítí jej a vysvobodí, ušetří jej a zachrání.</verse>
        <verse osisID='Isa.31.6'>Synové Izraele, vraťte se k Tomu, od něhož jste tak hrozně odpadli!</verse>
        <verse osisID='Isa.31.7'>V ten den každý zavrhnete své stříbrné i zlaté modly, které jste si vlastnoručně vyrobili - vždyť je to hřích!</verse>
        <verse osisID='Isa.31.8'>Asýrie padne, ale ne mečem člověka, jiný než lidský meč je spolyká. Před oním mečem budou utíkat a jejich mladíky čeká robota.</verse>
        <verse osisID='Isa.31.9'>Jejich pevnost se hrůzou rozpustí, jejich velitelé se zděsí před mou korouhví, praví Hospodin, který má na Sionu oheň a v Jeruzalémě pec.</verse>
      </chapter>
      <chapter osisID='Isa.32'>
        <verse osisID='Isa.32.1'>Hle - přichází spravedlivý král, jehož knížata budou poctivá!</verse>
        <verse osisID='Isa.32.2'>Každý z nich bude jak skrýše před větrem a úkryt před deštěm, jako potoky vody v pustině a stín mocné skály v zemi vyprahlé.</verse>
        <verse osisID='Isa.32.3'>Oči vidoucích už nebudou zavřené, uši slyšících budou pozorné.</verse>
        <verse osisID='Isa.32.4'>Srdce ustrašených nabude poznání, jazyk koktavých plynně a jasně promluví.</verse>
        <verse osisID='Isa.32.5'>Hlupák už nebude nazýván šlechetným a padouchovi přestanou říkat ctihodný.</verse>
        <verse osisID='Isa.32.6'>Hlupák přece říká nesmysly, zlé věci v srdci vymýšlí - jak by se dopustil nějaké podlosti, jak by o Hospodinu scestně promluvil, jak by hladové o pokrm připravil, jak by odepřel nápoj žíznivým.</verse>
        <verse osisID='Isa.32.7'>Padouch používá podlé podvody, zamýšlí samé zvrhlosti - jak by lživou řečí zničil chudáky, když se dovolávají práva ubozí.</verse>
        <verse osisID='Isa.32.8'>Šlechetný má však ušlechtilé úmysly a v ušlechtilosti obstojí.</verse>
        <verse osisID='Isa.32.9'>Ženy bezstarostné, vstaňte a slyšte mě! Vy dcery, jež si v klidu žijete, mé řeči ucho nakloňte!</verse>
        <verse osisID='Isa.32.10'>Do roka a do dne třást se budete, vy, jež si v klidu žijete. Vinobraní totiž přestane a sklizeň nepřijde.</verse>
        <verse osisID='Isa.32.11'>Vy bezstarostné, třeste se, vy sebejisté, chvějte se! Vysvlečte se a obnažte, pytlem zahalte se na bedrech!</verse>
        <verse osisID='Isa.32.12'>Tlučte se v prsa nad výtečnými poli, nad úrodnými vinicemi,</verse>
        <verse osisID='Isa.32.13'>nad zemí mého lidu truchlete - zaroste trním a bodlákem! Plačte nad všemi domy veselí, nad tímto městem hýření!</verse>
        <verse osisID='Isa.32.14'>Palác zůstane opuštěn, hluk města utichne, z pevnosti a věže bude pustina, potěšení oslů, pastvina dobytka.</verse>
        <verse osisID='Isa.32.15'>Až se však na nás vylije shůry Duch, tehdy se z pouště stane sad a sad se bude za les počítat.</verse>
        <verse osisID='Isa.32.16'>Na poušti pak bude právo přebývat a domovem spravedlnosti bude sad.</verse>
        <verse osisID='Isa.32.17'>Ovocem spravedlnosti bude mír, dílem spravedlnosti bude klid a bezpečí až navěky.</verse>
        <verse osisID='Isa.32.18'>V pokojných příbytcích bude můj lid žít, v domovech plných bezpečí, v odpočinutí bez starostí.</verse>
        <verse osisID='Isa.32.19'>I kdyby byl les pobit kroupami a město srovnáno bylo se zemí,</verse>
        <verse osisID='Isa.32.20'>blaze vám, kdo sejete při každém potoku, kdo býka i osla vypouštíte na pastvu!</verse>
      </chapter>
      <chapter osisID='Isa.33'>
        <verse osisID='Isa.33.1'>Běda tobě, zhoubce, který jsi nebyl huben! Běda tobě, zrádce, který jsi nebyl zrazen! Až dokonáš zhoubu, budeš zahuben, až dovršíš zradu, budeš vyzrazen.</verse>
        <verse osisID='Isa.33.2'>Smiluj se nad námi, Hospodine - v tebe doufáme! Buď nám každé ráno posilou a v čase soužení záchranou.</verse>
        <verse osisID='Isa.33.3'>Před tvým mocným hlasem národy utečou, jakmile povstaneš, pohané se rozprchnou.</verse>
        <verse osisID='Isa.33.4'>Jejich kořist zmizí, jako by ji spolkly housenky, lidé se na ni vyrojí jako kobylky.</verse>
        <verse osisID='Isa.33.5'>Hospodin je vznešený - bydlí v nebesích, právem a spravedlností Sion naplní.</verse>
        <verse osisID='Isa.33.6'>Bude ti jistotou po všechny tvé dny, pokladem spásy, moudrosti a vědění - úcta k Hospodinu je jeho bohatstvím!</verse>
        <verse osisID='Isa.33.7'>Hle - Arielci kvílí v ulicích, hořce pláčou, kdo jednali o mír.</verse>
        <verse osisID='Isa.33.8'>Cesty jsou opuštěné, zmizeli poutníci, smlouva porušena, svědci v opovržení, člověka si nikdo neváží.</verse>
        <verse osisID='Isa.33.9'>Zem chřadne, uvadá, Libanon v hanbě usychá; z Šáronu zbyla pustá pláň, Bášan i Karmel opadal.</verse>
        <verse osisID='Isa.33.10'>Teď povstanu, praví Hospodin, teď se pozvednu a vyvýším!</verse>
        <verse osisID='Isa.33.11'>Těhotní senem, slámu rodíte; ohněm vás pohltí vlastní hněv.</verse>
        <verse osisID='Isa.33.12'>Národy budou spáleny na prášek, vykácené trní oheň sežehne.</verse>
        <verse osisID='Isa.33.13'>Slyšte, dalecí, co jsem vykonal, poznejte, blízcí, jakou sílu mám!</verse>
        <verse osisID='Isa.33.14'>Hříšníci na Sionu děsí se, zděšení jímá bezbožné: "Kdo z nás obstojí před sžírajícím ohněm? Kdo z nás obstojí před věčným plamenem?"</verse>
        <verse osisID='Isa.33.15'>Ten, kdo žije poctivě a mluví upřímně, kdo zavrhuje zisk z vydírání a uhýbá před úplatky, kdo nechce poslouchat vražedné plány a odmítá přihlížet neštěstí.</verse>
        <verse osisID='Isa.33.16'>Takový bude žít na výšinách a skálopevný bude jeho hrad, takový bude mít chleba dostatek a voda mu nikdy chybět nebude.</verse>
        <verse osisID='Isa.33.17'>Krále v jeho kráse na vlastní oči uvidíš, spatříš tu zemi, jež prostírá se do dáli.</verse>
        <verse osisID='Isa.33.18'>Pak budeš přemítat nad přežitými hrůzami: "Kde je sepisovatel, kde výběrčí daní, kde ten, kdo sepisoval poklady?"</verse>
        <verse osisID='Isa.33.19'>Nikdy už neuvidíš ten drzý lid, lid podivné řeči, jaká se neslyší, koktavý jazyk, jejž nelze pochopit.</verse>
        <verse osisID='Isa.33.20'>Pohleď na Sion, to město našich slavností! Tvé oči Jeruzalém uvidí, to klidné obydlí, stan, jenž se nezboří. Nikdy už se nevytrhnou jeho kolíky, z jeho provazů nepovolí ani jediný.</verse>
        <verse osisID='Isa.33.21'>Tam pro nás Hospodin bude Vznešený, budou tam široké řeky a potoky, nepřistane tam ale loď s veslaři, nepoplují tam mocné koráby.</verse>
        <verse osisID='Isa.33.22'>Hospodin je přece náš soudce, Hospodin je náš zákonodárce, Hospodin je náš král a spasitel!</verse>
        <verse osisID='Isa.33.23'>Ochable visí tvoje lanoví, stožár se viklá, plachty svěšeny; jednou si ale rozdělíš spoustu kořisti - i chromí se toho lupu zúčastní!</verse>
        <verse osisID='Isa.33.24'>Nikdo tam žijící neřekne: "Jsem nemocný." Lid, který tam bydlí, bude zbaven vin.</verse>
      </chapter>
      <chapter osisID='Isa.34'>
        <verse osisID='Isa.34.1'>Přistupte, národy, ať to slyšíte, pozorně to, lidé, sledujte! Ať poslouchá země i všechno v ní, svět i vše, co na něm vyraší:</verse>
        <verse osisID='Isa.34.2'>Hospodin se hněvá na všechny národy, zlobí se na všechny jejich zástupy; jako proklaté je vyhladí, vydá je krveprolití.</verse>
        <verse osisID='Isa.34.3'>Jejich zabití budou pohozeni, zapáchat budou jejich mrtvoly, hory se jejich krví rozmočí.</verse>
        <verse osisID='Isa.34.4'>Nebeský zástup se celý rozplyne, nebe se jako svitek zavine, všechen jeho zástup popadá, jako když listí révy opadá jako z fíkovníku padavka.</verse>
        <verse osisID='Isa.34.5'>Můj meč na nebi je zbrocený, na Edom náhle udeří - na lid, který jsem odsoudil k naprostému zničení.</verse>
        <verse osisID='Isa.34.6'>Hospodinův meč se koupe v krvi, od tuku celý lepkavý, od krve kozlí a jehněčí, od tuku ledvin beraních. Hospodin chystá v Bosře obětní hody, v Edomu hrozné krveprolití.</verse>
        <verse osisID='Isa.34.7'>Padnou s nimi i buvoli, býčci spolu se statnými tury. Jejich zem celá nasákne krví, jejich prach bude tukem lepkavý.</verse>
        <verse osisID='Isa.34.8'>Ano, Hospodin chystá den pomsty, léto zúčtování ve sporu o Sion!</verse>
        <verse osisID='Isa.34.9'>Edomské potoky se v dehet obrátí a tamní půda v síru; celou tu zemi zachvátí plameny hořícího dehtu!</verse>
        <verse osisID='Isa.34.10'>Ve dne ani v noci Edom neuhasne, jeho dým bude stoupat navždycky; na věky věků z něj zbudou trosky, nikdo už tudy nikdy neprojde.</verse>
        <verse osisID='Isa.34.11'>Tu zemi obsadí pelikán a výr, sýček a krkavec se v ní uhnízdí; přeměřena bude šňůrou pustoty a olovnicí prázdnoty.</verse>
        <verse osisID='Isa.34.12'>Edomští urození už nebudou mít nic, co by šlo nazvat královstvím; všichni jejich velmoži vymizí.</verse>
        <verse osisID='Isa.34.13'>Jejich paláce zarostou hložím, jejich pevnosti trním a bodláčím; obrátí se v doupě šakalí a v útočiště pro pštrosy.</verse>
        <verse osisID='Isa.34.14'>Setkají se tam příšery a hyeny, jeden na druhého běsi zavřeští; noční stvůra se tam usadí a najde odpočinutí.</verse>
        <verse osisID='Isa.34.15'>Uhnízdí se tam sova, aby vejce nakladla, vysedí je a ve svém stínu odchová; také supi se tam shromáždí, družka k druhovi.</verse>
        <verse osisID='Isa.34.16'>Hledejte v knize Hospodinově a čtěte! Ani jediný z nich nechybí, žádný z nich není bez družky. Jeho ústa dala příkazy a jeho Duch je shromáždí.</verse>
        <verse osisID='Isa.34.17'>On sám jim losem určí podíly, svou rukou jim tu zemi rozměří, aby ji navždy ovládli, aby v ní žili navěky.</verse>
      </chapter>
      <chapter osisID='Isa.35'>
        <verse osisID='Isa.35.1'>Ať se raduje poušť a suchopár, s jásotem ať kvete pustina! Jak z růže květ</verse>
        <verse osisID='Isa.35.2'>ať rozkvete, ať rozezní se jásotem! Bude jí dána sláva libanonská, nádhera karmelská a šáronská - ukáže se jim sláva Hospodinova, našeho Boha nádhera!</verse>
        <verse osisID='Isa.35.3'>Dodejte síly ochabujícím rukám, zpevněte podlomená kolena.</verse>
        <verse osisID='Isa.35.4'>Řekněte těm, kdo mají srdce bázlivé: "Nebojte se, vzchopte se! Hle - váš Bůh s pomstou přichází, se svou odplatou vás jde zachránit!"</verse>
        <verse osisID='Isa.35.5'>Oči slepých tehdy prohlédnou, uši hluchých se otevřou,</verse>
        <verse osisID='Isa.35.6'>chromý tehdy vyskočí jak laň, jazyk němého se rozjásá. Na poušti vytrysknou vodní prameny, pustinou budou proudit potoky,</verse>
        <verse osisID='Isa.35.7'>kde byl žhavý písek, bude jezero a suchopár se stane studánkou. Doupata, kde odpočívali šakali, zarostou trávou, třtinou, rákosím.</verse>
        <verse osisID='Isa.35.8'>Povede tudy také stezka, která se Svatou cestou bude nazývat. Nepůjde po ní nečistý, bude určena jen pro poutníky - ani hloupí na té cestě nezbloudí.</verse>
        <verse osisID='Isa.35.9'>Neobjeví se tam žádný lev, nepůjde tudy divá zvěř, nic takového se tam nenajde. Půjdou po ní ti, kdo budou vykoupeni;</verse>
        <verse osisID='Isa.35.10'>Hospodinovi zachránění se navrátí a na Sion přijdou s jásáním, s věčnou radostí na tvářích. Tehdy je přemůže radost a veselí; zármutek a úpění je opustí.</verse>
      </chapter>
      <chapter osisID='Isa.36'>
        <verse osisID='Isa.36.1'>Čtrnáctého roku krále Ezechiáše vytáhl asyrský král Senacherib proti všem judským opevněným městům a dobyl je.</verse>
        <verse osisID='Isa.36.2'>Asyrský král vyslal z Lachiše do Jeruzaléma ke králi Ezechiášovi svého nejvyššího komořího s mocným vojskem. Když se postavil u strouhy Horního rybníka, u silnice k Valchářovu poli,</verse>
        <verse osisID='Isa.36.3'>vyšel k němu správce paláce Eliakim, syn Chilkiášův, písař Šebna a kancléř Joach, syn Asafův.</verse>
        <verse osisID='Isa.36.4'>Nejvyšší komoří k nim promluvil: "Vyřiďte Ezechiášovi: Tak praví velkokrál, král Asýrie: V co to doufáš?</verse>
        <verse osisID='Isa.36.5'>To si myslíš, že pouhá slova nahradí válečné umění a sílu? Na koho to spoléháš, že se mi protivíš?</verse>
        <verse osisID='Isa.36.6'>Spolehl ses na Egypt, na ten nalomený rákos? Kdo se o něj opře, tomu probodne dlaň! Takový je egyptský vládce farao ke všem, kdo na něj spolehnou.</verse>
        <verse osisID='Isa.36.7'>Možná mi řeknete: ‚Spoléháme na Hospodina, svého Boha.' Není to snad ten, jehož obětní výšiny a oltáře Ezechiáš sám odstranil? Judovi a Jeruzalému pak nařídil: ‚Před tímto oltářem se budete klanět!'</verse>
        <verse osisID='Isa.36.8'>Pojď se teď vsadit s mým pánem, asyrským králem: Dám ti dva tisíce koní, jestli si na ně najdeš jezdce!</verse>
        <verse osisID='Isa.36.9'>Jak se chceš postavit hejtmanu poslední provincie mého pána, když se spoléháš na vozy a jezdce z Egypta?</verse>
        <verse osisID='Isa.36.10'>A navíc, cožpak jsem vytáhl tuto zemi zničit bez Hospodina? To Hospodin mi řekl: ‚Vytáhni proti té zemi a znič ji!'"</verse>
        <verse osisID='Isa.36.11'>Eliakim, Šebna a Joach nejvyššího komořího požádali: "Mluv prosím ke svým služebníkům aramejsky, vždyť rozumíme. Nemluv s námi hebrejsky. Lid na hradbách to slyší."</verse>
        <verse osisID='Isa.36.12'>Nejvyšší komoří jim odpověděl: "Copak mě můj pán s těmito slovy poslal za tvým pánem a za tebou? Poslal mě právě za těmi muži na hradbách! Budou žrát svoje lejna a pít svou moč tak jako vy!"</verse>
        <verse osisID='Isa.36.13'>Pak se nejvyšší komoří postavil a začal hlasitě křičet v hebrejštině: "Slyšte slova velkokrále, krále Asýrie!</verse>
        <verse osisID='Isa.36.14'>Tak praví král: Nenechte se od Ezechiáše klamat. Nemůže vás vysvobodit!</verse>
        <verse osisID='Isa.36.15'>Nenechte se od Ezechiáše navádět k důvěře v Hospodina, když vám tvrdí: ‚Hospodin nás vysvobodí; toto město nepadne asyrskému králi do rukou.'</verse>
        <verse osisID='Isa.36.16'>Neposlouchejte Ezechiáše! Toto praví král Asýrie: Uzavřete se mnou mír, vyjděte ke mně. Každý pak budete sklízet svou vinici a své fíky, každý budete pít ze své studny,</verse>
        <verse osisID='Isa.36.17'>než přijdu a vezmu vás do země podobné té vaší, do země obilí a moštu, země chleba a vinic.</verse>
        <verse osisID='Isa.36.18'>Nenechte se od Ezechiáše podvádět, když tvrdí: ‚Hospodin nás vysvobodí.' Vysvobodili snad bohové všech národů své země z rukou asyrského krále?</verse>
        <verse osisID='Isa.36.19'>Kde jsou bohové Chamátu a Arpádu? Kde jsou bohové Sefarvaimu? Vysvobodili snad z mé ruky Samaří?</verse>
        <verse osisID='Isa.36.20'>Kdo z bohů všech těch zemí vysvobodil svou zemi z mých rukou? Jak by tedy Hospodin z mé ruky vysvobodil Jeruzalém?"</verse>
        <verse osisID='Isa.36.21'>Oni však mlčeli. Neodpověděli mu ani slovo. Královský rozkaz totiž zněl: "Neodpovídejte mu!"</verse>
        <verse osisID='Isa.36.22'>Správce paláce Eliakim, syn Chilkiášův, písař Šebna a kancléř Joach, syn Asafův, pak přišli k Ezechiášovi, roucha roztržená, a ohlásili mu, co říkal nejvyšší komoří.</verse>
      </chapter>
      <chapter osisID='Isa.37'>
        <verse osisID='Isa.37.1'>Když to král Ezechiáš uslyšel, roztrhl své roucho a zahalen pytlovinou vešel do Hospodinova domu.</verse>
        <verse osisID='Isa.37.2'>Správce paláce Eliakima, písaře Šebnu a starší kněze, zahalené pytlovinou, poslal k proroku Izaiášovi, synu Amosovu,</verse>
        <verse osisID='Isa.37.3'>aby mu řekli: "Tak praví Ezechiáš: Dnes je den soužení, trestání a ponížení. Porod už začal, ale není dost sil.</verse>
        <verse osisID='Isa.37.4'>Kéž by Hospodin, tvůj Bůh, slyšel, co řekl nejvyšší komoří vyslaný svým pánem, asyrským králem, aby urážel živého Boha. Kéž by je ztrestal za ta slova, která Hospodin, tvůj Bůh, slyšel. Modli se proto za tu hrstku, která tu z nás ještě zůstala."</verse>
        <verse osisID='Isa.37.5'>Služebníci krále Ezechiáše tedy přišli k Izaiášovi.</verse>
        <verse osisID='Isa.37.6'>Izaiáš jim odpověděl: "Vyřiďte svému pánu: Tak praví Hospodin - Neboj se slov, která jsi slyšel, když se proti mně rouhali sluhové asyrského krále.</verse>
        <verse osisID='Isa.37.7'>Hle, zavanu na něj duchem, zaslechne zvěst, vrátí se do své země a v jeho zemi ho nechám padnout mečem."</verse>
        <verse osisID='Isa.37.8'>Mezitím se nejvyšší komoří doslechl, že asyrský král opustil Lachiš. Stáhl se tedy za ním a zastihl ho při obléhání Libny.</verse>
        <verse osisID='Isa.37.9'>Vtom se král dozvěděl o Tirhakovi: "Habešský král vytáhl proti tobě do boje." Jakmile to uslyšel, vyslal posly k Ezechiášovi se slovy:</verse>
        <verse osisID='Isa.37.10'>"Vyřiďte judskému králi Ezechiášovi: Nedej se klamat svým Bohem, na něhož spoléháš. Říkáš si, že Jeruzalém nepadne do rukou asyrského krále.</verse>
        <verse osisID='Isa.37.11'>Slyšel jsi ale, jak asyrští králové naložili se všemi zeměmi - vyhubili je! A ty bys měl uniknout?</verse>
        <verse osisID='Isa.37.12'>Copak jiní bohové vysvobodili své národy? Mí předkové je vyhladili! Jak dopadl Gozan, Charan, Recef a lid Edenu v Tel-asaru?</verse>
        <verse osisID='Isa.37.13'>Kde je král Chamátu, král Arpádu, král města Sefarvaim, Heny a Ivy?"</verse>
        <verse osisID='Isa.37.14'>Král Ezechiáš převzal list od poslů a přečetl ho. Potom šel do Hospodinova domu a rozložil ho před Hospodinem.</verse>
        <verse osisID='Isa.37.15'>Ezechiáš se tehdy k Hospodinu modlil:</verse>
        <verse osisID='Isa.37.16'>"Hospodine zástupů, Bože Izraele, jenž trůníš na cherubech, ty jsi jediný Bůh všech království země! To ty jsi učinil nebesa i zem!</verse>
        <verse osisID='Isa.37.17'>Nakloň, Hospodine, své ucho a slyš, otevři své oči a viz. Slyšel jsi, co vzkázal Senacherib, jak urážel živého Boha?</verse>
        <verse osisID='Isa.37.18'>Je to tak, Hospodine, asyrští králové ty národy i jejich země zpustošili</verse>
        <verse osisID='Isa.37.19'>a jejich bohy naházeli do ohně. Nejsou to přece žádní bohové, ale jen dílo lidských rukou, dřevo a kámen - to proto je zničili.</verse>
        <verse osisID='Isa.37.20'>Teď však prosím, Hospodine, Bože náš, vysvoboď nás z jeho rukou, ať všechna království země poznají, že ty, Hospodine, jsi jediný!"</verse>
        <verse osisID='Isa.37.21'>Izaiáš, syn Amosův, tehdy Ezechiášovi vzkázal: "Tak praví Hospodin, Bůh Izraele, ke kterému ses modlil ohledně asyrského krále Senacheriba.</verse>
        <verse osisID='Isa.37.22'>Toto je slovo, které o něm vyřkl Hospodin: Posmívá se ti, pohrdá tebou panna, Dcera sionská; pošklebuje se nad tebou Dcera jeruzalémská!</verse>
        <verse osisID='Isa.37.23'>Kohos to urážel, komu ses rouhal, proti komu jsi zvedl hlas? Koho sis pyšně měřil očima? Svatého Izraelova!</verse>
        <verse osisID='Isa.37.24'>Urážels Pána ústy svých sluhů, prý: ‚Já mám přece tolik vozů! Všemi svahy Libanonu vystoupal jsem k hřebenům, vykácel tam cedry, bory, dosáh jsem až na vrcholy, do lesů a do hvozdů.</verse>
        <verse osisID='Isa.37.25'>Vykopal jsem, vypil vodu, nohama jsem rozdupal všechny řeky Egypta!'</verse>
        <verse osisID='Isa.37.26'>Neslyšel jsi ve svých dálkách? To já jsem to ustanovil, rozhodl jsem odedávna! Nyní jsem to tedy splnil: města dobře opevněná proměníš v hromady suti!</verse>
        <verse osisID='Isa.37.27'>Kdo v nich bydlí, vysíleni, vyděšeni, zahanbeni, jak bylina polní byli, jako tráva zelená, jako plevel na střechách - uschne dřív, než uzrává!</verse>
        <verse osisID='Isa.37.28'>Ať sedíš, chodíš sem a tam, ať na mě běsníš, já tě znám.</verse>
        <verse osisID='Isa.37.29'>Tvé běsnění a tvá pýcha ke mně dolehla. Udidlo dám na tvá ústa, do nosu zabodnu ti hák, odvedu tě, kudys přišel, stejnou cestou půjdeš zpět!</verse>
        <verse osisID='Isa.37.30'>A toto budeš mít jako znamení, Ezechiáši: Letos budete jíst, co samo vyroste. I napřesrok jen to, co se samo urodí. Třetího roku však sejte a sklízejte, sázejte vinice a jezte z úrody.</verse>
        <verse osisID='Isa.37.31'>Pozůstatek z domu Judy hluboce zakoření, vypučí vzhůru a přinese ovoce.</verse>
        <verse osisID='Isa.37.32'>Z Jeruzaléma vzejde pozůstatek a z hory Sion ti, kdo se zachrání. Horlivost Hospodina zástupů to učiní!</verse>
        <verse osisID='Isa.37.33'>Nuže, toto praví Hospodin o asyrském králi: Nevstoupí do tohoto města, nevystřelí sem ani šíp, násep proti němu nenavrší a nikdo nenastaví štít.</verse>
        <verse osisID='Isa.37.34'>Odejde, kudy přivedla ho cesta, do tohoto města nevstoupí, praví Hospodin.</verse>
        <verse osisID='Isa.37.35'>To město budu hájit, já sám je zachráním, pro sebe učiním to a pro Davida, jenž byl můj služebník!"</verse>
        <verse osisID='Isa.37.36'>Tehdy vyšel Hospodinův anděl a pobil v asyrském táboře 185 000 mužů. Ráno vstali, a hle - všude samé mrtvoly!</verse>
        <verse osisID='Isa.37.37'>Asyrský král Senacherib se sebral, odtáhl pryč a zůstal v Ninive.</verse>
        <verse osisID='Isa.37.38'>Jednou, když se klaněl v domě svého boha Nisrocha, ho jeho synové Adramelech a Sarecer probodli mečem. Uprchli pak do země Ararat a na jeho místě kraloval jeho syn Esar-chadon.</verse>
      </chapter>
      <chapter osisID='Isa.38'>
        <verse osisID='Isa.38.1'>V té době Ezechiáš na smrt onemocněl. Prorok Izaiáš, syn Amosův, jej navštívil a řekl mu: "Toto praví Hospodin: Dej své věci do pořádku, protože umřeš; neuzdravíš se."</verse>
        <verse osisID='Isa.38.2'>Ezechiáš se obrátil tváří ke zdi a modlil se k Hospodinu:</verse>
        <verse osisID='Isa.38.3'>"Ach Hospodine, pamatuj prosím, že jsem před tebou žil oddaně a s upřímným srdcem a že jsem dělal, co je v tvých očích správné." A Ezechiáš plakal a plakal.</verse>
        <verse osisID='Isa.38.4'>Tehdy Izaiáš dostal slovo Hospodinovo:</verse>
        <verse osisID='Isa.38.5'>"Jdi a řekni Ezechiášovi: Toto praví Hospodin, Bůh tvého otce Davida: Slyšel jsem tvou modlitbu a viděl jsem tvé slzy. Hle, přidám ti patnáct let života.</verse>
        <verse osisID='Isa.38.6'>Kromě toho vysvobodím tebe i toto město z rukou asyrského krále a budu to město bránit.</verse>
        <verse osisID='Isa.38.7'>Toto je znamení od Hospodina, že vykoná, co ti slíbil:</verse>
        <verse osisID='Isa.38.8'>Hle, vrátím stín sestupující po Achazově schodišti o deset stupňů zpět." A slunce se na schodišti vrátilo o deset stupňů, po kterých předtím sestoupilo dolů.</verse>
        <verse osisID='Isa.38.9'>Toto napsal judský král Ezechiáš poté, co se uzdravil ze své nemoci:</verse>
        <verse osisID='Isa.38.10'>Říkal jsem si: Uprostřed života musím odejít, svá léta strávím v branách podsvětí!</verse>
        <verse osisID='Isa.38.11'>Říkal jsem si: Hospodina už nespatřím na zemi mezi živými; neuvidím se s žádným člověkem, s nikým, kdo žije na světě.</verse>
        <verse osisID='Isa.38.12'>Už je strženo mé obydlí, jako stan kočovníků stěhuje se pryč; jako tkadlec jsem svůj život zavinul, když odstřihls mě od stavu - než uplyne den s večerem, se mnou skoncuješ!</verse>
        <verse osisID='Isa.38.13'>Do rána jsem křičel v bolestech, drtils mi kosti jako lev - než uplyne den s večerem, se mnou skoncuješ!</verse>
        <verse osisID='Isa.38.14'>Kvílím jako drozd anebo rorejs, naříkám jako holubice, oči mi slábnou, jak vzhůru vyhlížím, stůj při mně, Pane, jsem sevřen úzkostí!</verse>
        <verse osisID='Isa.38.15'>Co ale mohu říct? Co o mně řekl, učiní. Svá léta projdu krokem pomalým a s duší plnou hořkosti.</verse>
        <verse osisID='Isa.38.16'>Člověk však přesto, Pane, může žít, pořád mi zůstal život a dýchání - ty jsi mě uzdravil a oživil!</verse>
        <verse osisID='Isa.38.17'>Hle, ta má hořkost nejprudší se proměnila ve zdraví! Vytrhl jsi mě z jámy nicoty, všechny mé hříchy zahodil jsi pryč.</verse>
        <verse osisID='Isa.38.18'>Není to hrob, kdo tě velebí, ani smrt tě chválit neumí; ti, kteří padli do jámy, nevzhlížejí k tvé věrnosti.</verse>
        <verse osisID='Isa.38.19'>Živý, jen živý tě může velebit tak jako já v dnešním dni; otec své děti poučí o tvé věrnosti.</verse>
        <verse osisID='Isa.38.20'>Hospodin je připraven k mé záchraně - zpívejme a hrajme na strunné nástroje po všechny dny, kdy žijeme, v Domě Hospodinově!</verse>
        <verse osisID='Isa.38.21'>(Izaiáš tenkrát řekl: "Přineste hroudu fíků, přiložte ji na vřed, a bude uzdraven."</verse>
        <verse osisID='Isa.38.22'>Ezechiáš se ptal: "Jaké dostanu znamení, že znovu vejdu do Hospodinova domu?")</verse>
      </chapter>
      <chapter osisID='Isa.39'>
        <verse osisID='Isa.39.1'>V té době babylonský král Marduk-bal-adan, syn Bal-adanův, poslal Ezechiášovi list a dar, neboť slyšel o jeho nemoci a uzdravení.</verse>
        <verse osisID='Isa.39.2'>Ezechiáš posly radostně přijal a ukázal jim celou svou klenotnici, stříbro, zlato, balzámy a výborný olej. Ukázal jim i celou zbrojnici a všechno, co se jen našlo v jeho pokladnicích. V celém jeho paláci a v celém jeho panství nebylo nic, co by jim Ezechiáš neukázal.</verse>
        <verse osisID='Isa.39.3'>Pak za králem Ezechiášem přišel prorok Izaiáš a ptal se: "Co říkali ti muži? Odkud přišli?" "Přišli z veliké dálky, až z Babylonu," odpověděl Ezechiáš.</verse>
        <verse osisID='Isa.39.4'>"Co ve tvém paláci viděli?" ptal se dál. "Viděli všechno, co v paláci mám," odvětil Ezechiáš. "Není nic, co bych jim ze svých pokladů neukázal."</verse>
        <verse osisID='Isa.39.5'>Izaiáš na to Ezechiášovi řekl: "Slyš slovo Hospodina zástupů:</verse>
        <verse osisID='Isa.39.6'>Hle, přicházejí dny, kdy vše, co máš v paláci, všechno, co až dodnes nashromáždili tví předkové, bude odneseno do Babylonu. Nezůstane nic, praví Hospodin.</verse>
        <verse osisID='Isa.39.7'>I tvoji synové, tví vlastní potomci, budou zajati a stanou se eunuchy v paláci babylonského krále!"</verse>
        <verse osisID='Isa.39.8'>"Slovo Hospodinovo, které jsi řekl, je dobré," odpověděl Ezechiáš. Pomyslel si totiž: "Za mých dnů bude pokoj a bezpečí."</verse>
      </chapter>
      <chapter osisID='Isa.40'>
        <verse osisID='Isa.40.1'>Potěšujte, potěšujte lid můj, praví váš Bůh.</verse>
        <verse osisID='Isa.40.2'>Mluvte láskyplně k Jeruzalému a ohlašujte mu, že už skončila jeho poroba, že jeho vina je splacena, že ho svou rukou ztrestal Hospodin dvojnásob za všechen jeho hřích.</verse>
        <verse osisID='Isa.40.3'>Hlas volajícího: "Připravte na poušti cestu Hospodinovu, vyrovnejte v pustině stezku Bohu našemu!</verse>
        <verse osisID='Isa.40.4'>Každé údolí ať je vyvýšeno, každá hora a výšina ať poklesnou; co je hrbolaté, ať je vyrovnáno, pahorkatina ať je planinou.</verse>
        <verse osisID='Isa.40.5'>Neboť se zjeví sláva Hospodinova a všichni lidé naráz uvidí, že ústa Hospodinova mluvila."</verse>
        <verse osisID='Isa.40.6'>Hlas říká: "Volej!" A já se ptám: "Co volat mám?" Každý člověk je jako tráva, všechen jeho půvab jako polní květ.</verse>
        <verse osisID='Isa.40.7'>Usychá tráva, kvítí uvadá, jak na něj zavane Hospodinův dech. Lidé jsou zajisté ta tráva.</verse>
        <verse osisID='Isa.40.8'>Usychá tráva, kvítí uvadá, slovo našeho Boha však věky přetrvá.</verse>
        <verse osisID='Isa.40.9'>Na vysokou horu vystup si, kdo neseš dobré zprávy Sionu; hlasitě volej ze všech sil, kdo neseš dobré zprávy Jeruzalému! Hlasitě volej, nic se nestrachuj, řekni judským městům: "Hle, váš Bůh!"</verse>
        <verse osisID='Isa.40.10'>Hle, Panovník Hospodin v moci přichází a jeho paže bude vládnout s ním. Hle, jeho odplata jde s ním, jeho odměna ho předchází.</verse>
        <verse osisID='Isa.40.11'>Jako pastýř bude své stádo pást, shromáždí do náručí beránky, bude je nosit na rukách, zvolna povede březí ovečky.</verse>
        <verse osisID='Isa.40.12'>Kdo shrnul vody do hrsti a nebe prsty rozměřil? Kdo prach země vsypal do mírky, kdo vložil hory na váhy a zvážil je i s pahorky?</verse>
        <verse osisID='Isa.40.13'>Kdo Hospodinova ducha usměrnil a stal se mu rádcem, aby ho poučil?</verse>
        <verse osisID='Isa.40.14'>S kým se radil, aby mu něco vysvětlil, aby ho stezce práva naučil, aby mu předal vědění a seznámil ho s cestou moudrosti?</verse>
        <verse osisID='Isa.40.15'>Hle, národy jsou jako kapka do vědra, neváží víc než smítko na vahách, on zvedá ostrovy jako prach.</verse>
        <verse osisID='Isa.40.16'>Libanon by nevystačil ani na podpal, k oběti by nestačila jeho zvířena.</verse>
        <verse osisID='Isa.40.17'>Všechny národy jsou před ním jako nic, jsou pro něj nicota a ještě míň!</verse>
        <verse osisID='Isa.40.18'>Ke komu chcete Boha přirovnat? Čemu se podle vás podobá?</verse>
        <verse osisID='Isa.40.19'>Odlité modle řemeslníka, pozlacené od zlatníka, s řetízky tepanými ze stříbra?</verse>
        <verse osisID='Isa.40.20'>Anebo obětnímu daru chudáka, jenž trvanlivé dřevo vybírá a hledá zručného řemeslníka, ať postaví modlu, co se nehýbá?</verse>
        <verse osisID='Isa.40.21'>Copak to nevíte? Copak neslyšíte? Copak se vám to od počátku neoznamuje? Copak od založení země nerozumíte?</verse>
        <verse osisID='Isa.40.22'>On se nad obzorem na trůn usadil, obyvatelé země jsou pro něj kobylky. On prostírá nebe jako baldachýn, roztahuje je jako stan k bydlení.</verse>
        <verse osisID='Isa.40.23'>On panovníky vniveč obrací, soudcové země jsou pro něj nicotní.</verse>
        <verse osisID='Isa.40.24'>Sotva jsou zasazeni, sotva zaseti, sotva zapustí v zemi kořeny, jak na ně zavane, uschnou hned, jak plevy odnáší je vichřice.</verse>
        <verse osisID='Isa.40.25'>Ke komu mě tedy chcete přirovnat? Svatý říká: Kdo se mi vyrovná?</verse>
        <verse osisID='Isa.40.26'>Zvedněte oči a pohleďte: Kdo stvořil toto vše? Kdo koná přehlídku hvězdných zástupů, kdo je volá jménem, všechny do počtu? Má nesmírnou sílu, jeho moc je úžasná - nikdy mu nechybí ani jediná!</verse>
        <verse osisID='Isa.40.27'>Proč tedy říkáš, Jákobe, proč si, Izraeli, stěžuješ: "Má cesta je Hospodinu ukrytá, můj Bůh si nevšímá mých práv"?</verse>
        <verse osisID='Isa.40.28'>Copak to nevíš? Copak neslyšíš? Hospodin, Bůh věčnosti, jenž stvořil zemské končiny, není unaven ani vyčerpán - jeho moudrost je nezměrná!</verse>
        <verse osisID='Isa.40.29'>On dává sílu znaveným a vysílené umí posílit.</verse>
        <verse osisID='Isa.40.30'>Mladí jsou unavení, zesláblí, mládenci klopýtají a padají,</verse>
        <verse osisID='Isa.40.31'>kdo ale v Hospodina doufají, ti nabývají nových sil: Vznášejí se jako na orlích perutích, běží a nejsou vyčerpáni, kráčí a nejsou znaveni.</verse>
      </chapter>
      <chapter osisID='Isa.41'>
        <verse osisID='Isa.41.1'>Zmlkněte přede mnou, ostrovy! Ať národy zkusí nabrat sil! Jen ať se přiblíží a promluví - pojďme společně k soudu přistoupit.</verse>
        <verse osisID='Isa.41.2'>Kdo na východě vzbudil vítěze a povolal ho ke službě? Kdo podmanil mu národy a dal mu vládnout nad králi? V prach je svým mečem obrací, svým lukem je jak stébla rozhání.</verse>
        <verse osisID='Isa.41.3'>Žene je, sám ale kráčí v bezpečí stezkou, na kterou dříve nevkročil.</verse>
        <verse osisID='Isa.41.4'>Kdo to způsobil a učinil? Kdo od počátku volá lidská pokolení? Já Hospodin, ten první, já budu tentýž i na konci!</verse>
        <verse osisID='Isa.41.5'>Ostrovy to vidí a bojí se, končiny země třesou se. Shromáždili se společně,</verse>
        <verse osisID='Isa.41.6'>podporují se navzájem, jeden druhému říká: "Seber se!"</verse>
        <verse osisID='Isa.41.7'>Řemeslník zlatníkovi dodává odvahy, kovotepec říká kováři: "Je to dobře spojené!" a zpevní modlu hřeby, ať se nepohne.</verse>
        <verse osisID='Isa.41.8'>Ty však, Izraeli, jsi můj služebník, tebe, Jákobe, jsem si vyvolil - jsi símě Abrahama, mého přítele!</verse>
        <verse osisID='Isa.41.9'>Od končin země jsem tě vychvátil, povolal jsem tě z krajů nejzazších se slovy: "Jsi můj služebník, neodmítl jsem tě, ale vyvolil."</verse>
        <verse osisID='Isa.41.10'>Neboj se - já jsem s tebou, nestrachuj se - já jsem tvůj Bůh. Posilním tě a podpořím, podepřu tě svou spravedlivou pravicí.</verse>
        <verse osisID='Isa.41.11'>Hle, jak ostudně budou zahanbeni všichni, kdo proti tobě zuřili! Budou jako nic a zahynou ti, kteří s tebou vedli boj.</verse>
        <verse osisID='Isa.41.12'>I kdybys je hledal, nenajdeš ty, kdo útočili na tebe. Budou jako nic a ještě míň ti, kteří s tebou válčili.</verse>
        <verse osisID='Isa.41.13'>Neboť já Hospodin jsem tvůj Bůh, který tě bere za ruku a říká: "Neměj strach, já sám ti pomáhám!"</verse>
        <verse osisID='Isa.41.14'>Neboj se, červíčku Jákobův, hrstko Izraelova! Já sám ti pomáhám, praví Hospodin, Svatý izraelský, jenž tě vykoupil.</verse>
        <verse osisID='Isa.41.15'>Hle, učiním tě cepem k mlácení, novým a s hroty ostrými. Pomlátíš hory, všechny rozdrtíš, s pahorky naložíš jako s plevami.</verse>
        <verse osisID='Isa.41.16'>Rozptýlíš je a vítr je uchvátí, rozmetáni budou vichřicí. Ty se však budeš v Hospodinu radovat, Svatý izraelský bude chlouba tvá.</verse>
        <verse osisID='Isa.41.17'>Chudí a ubozí marně vodu hledají s jazykem žízní vyprahlým. Já Hospodin je vyslyším, já, Bůh Izraele, je neopustím!</verse>
        <verse osisID='Isa.41.18'>Vyvedu řeky na holých návrších, v údolích nechám tryskat prameny. Proměním pouště v jezera, z vyprahlé země bude voda vyvěrat.</verse>
        <verse osisID='Isa.41.19'>V poušti vysázím cedry a akáty, myrty a také olivy. Pustinu osadím cypřiši a jilmy spolu s jedlemi,</verse>
        <verse osisID='Isa.41.20'>ať to všichni vidí a poznají, ať to uváží a pochopí, že to svou rukou učinil Hospodin, Svatý izraelský že to vytvořil.</verse>
        <verse osisID='Isa.41.21'>Předneste svou při, praví Hospodin. Král Jákobův říká: Předložte důkazy!</verse>
        <verse osisID='Isa.41.22'>Pojďte nám, vy modly, oznámit, co všechno se má přihodit. Povězte nám aspoň věci minulé, ať si je k srdci vezmeme a poznáme, jak to dopadne. Nebo nám řekněte, co stane se,</verse>
        <verse osisID='Isa.41.23'>o budoucnosti nám povězte, ať poznáme, že jste bohové! Udělejte něco, ať je to dobré nebo zlé, ať užasneme nad tím pohledem.</verse>
        <verse osisID='Isa.41.24'>Jenže vy nejste vůbec nic a vaše skutky jsou ještě míň - kdo si vás volí, je odporný!</verse>
        <verse osisID='Isa.41.25'>Ten, jehož vzbudím, od severu blíží se, ten, který na východě vzývá jméno mé. Po vládcích dupe jako po blátě, jako když hrnčíř hlínu rozšlape.</verse>
        <verse osisID='Isa.41.26'>Kdo to říkal od počátku, abychom to věděli, kdo odedávna, abychom řekli: "On se nemýlil"? Nikdo nic neoznámil, nikdo nic nezjevil, od vás neslyšel nikdo nic!</verse>
        <verse osisID='Isa.41.27'>Já první říkám Sionu: "Hle, už tu jsou!" Jeruzalému dám posla se zprávou radostnou.</verse>
        <verse osisID='Isa.41.28'>Dívám se a není ani jediný, žádný z těch bohů neumí poradit; kdybych se zeptal, kdo mi odpoví?</verse>
        <verse osisID='Isa.41.29'>Hle, jak jsou všichni pouhé nic a jejich skutky jsou ještě míň - vzduch a nicota jsou jejich odlitky!</verse>
      </chapter>
      <chapter osisID='Isa.42'>
        <verse osisID='Isa.42.1'>Hle, můj služebník, jehož podpořím, můj vyvolený, jehož jsem si oblíbil! Na něj svého Ducha položím, aby šel národům právo vyhlásit.</verse>
        <verse osisID='Isa.42.2'>Nebude křičet, nebude se přít, jeho hlas nebude slyšet v ulicích.</verse>
        <verse osisID='Isa.42.3'>Nalomenou třtinu nezlomí, doutnající knot nezhasí, ale opravdové právo vyhlásí.</verse>
        <verse osisID='Isa.42.4'>Nevzdá se a nepoleví, dokud nenastolí právo na zemi - ostrovy spolehnou na jeho učení!</verse>
        <verse osisID='Isa.42.5'>Tak praví Bůh - Hospodin, jenž stvořil nebe, které rozložil, jenž překlenul zemi i co raší z ní, jenž lidem na ní dává dýchání a ducha po ní chodícím:</verse>
        <verse osisID='Isa.42.6'>Já Hospodin povolal jsem tě k vítězství a za ruku tě pevně uchopil; já tě ochráním. Svému lidu dám tě do smlouvy, světlem národů tě učiním,</verse>
        <verse osisID='Isa.42.7'>abys slepé oči otevřel, abys vyvedl vězně z žaláře a z vězení ty, kdo sedí v temnotě.</verse>
        <verse osisID='Isa.42.8'>Já jsem Hospodin - tak se jmenuji, o svoji slávu se s jiným nedělím, svou chválu nesdílím se sochami!</verse>
        <verse osisID='Isa.42.9'>Hle, minulé věci nastaly a teď vám povím o nových. Ještě dříve než vyraší, vám je ohlásím.</verse>
        <verse osisID='Isa.42.10'>Zpívejte Hospodinu novou píseň, po celém světě chvalte jej - námořníci, moře i všechno v něm, ostrovy i jejich obyvatelé!</verse>
        <verse osisID='Isa.42.11'>Ať poušť i její města zvolají i s osadami Kedarských, obyvatelé Sely ať jásají, z vrcholků hor ať křičí radostí!</verse>
        <verse osisID='Isa.42.12'>Hospodinu ať vzdají čest, ať ho chválí na ostrovech.</verse>
        <verse osisID='Isa.42.13'>Hospodin vyrazí jako bojovník, jako hrdina se rozhorlí, válečný pokřik mocně zakřičí, na své nepřátele se oboří:</verse>
        <verse osisID='Isa.42.14'>Už příliš dlouho mlčel jsem, zůstával tiše, držel se. Teď ale vykřiknu jako při porodu, sténat budu a lapat po dechu!</verse>
        <verse osisID='Isa.42.15'>Zpustoším hory i pahorky, sežehnu na nich všechny rostliny, proměním řeky v ostrovy a jezera vysuším.</verse>
        <verse osisID='Isa.42.16'>Slepé povedu cestou, kterou neznali, provedu je stezkami, o nichž netuší. Proměním před nimi tmu ve světlo a hrbolatá místa budou rovinou. Učiním pro ně toto vše a neopustím je.</verse>
        <verse osisID='Isa.42.17'>Ale ti, kdo spoléhali na modly, ti, kdo svými bohy nazývali odlitky, takoví budou s hanbou zahnáni.</verse>
        <verse osisID='Isa.42.18'>Hluší, poslouchejte, slepí, prohlédněte, ať vidíte!</verse>
        <verse osisID='Isa.42.19'>Kdo je tak slepý jako můj služebník, hluchý jako posel, jehož jsem pověřil? Kdo je slepý jako ten, jehož jsem vykoupil - slepý jako Hospodinův služebník?</verse>
        <verse osisID='Isa.42.20'>Tolik jsi viděl, ale nedbal jsi, uši máš otevřené, ale neslyšíš!</verse>
        <verse osisID='Isa.42.21'>Hospodin toužil ve své spravedlnosti svůj Zákon slavně zvelebit.</verse>
        <verse osisID='Isa.42.22'>Toto je ale oloupený, ožebračený lid, všichni jsou v děrách spoutaní, všichni uvěznění v žalářích. Stali se kořistí a nebylo zachránce, uloupeni byli a nikdo neřekl: "Vrať je zpět!"</verse>
        <verse osisID='Isa.42.23'>Kdyby tak někdo z vás naslouchal! Kdyby tak od nynějška pozor dal!</verse>
        <verse osisID='Isa.42.24'>Kdo to Jákoba vydal v plen? Kdo lupičům nechal Izrael? Kdo jiný než Hospodin, proti němuž jsme hřešili? Po jeho cestách chodit nechtěli, neposlouchali jeho učení,</verse>
        <verse osisID='Isa.42.25'>a tak na ně vylil svůj hrozný hněv - válečné vřavě vydal je. Obklopily je plameny, ale nerozuměli; hořeli, ale k srdci si to nevzali.</verse>
      </chapter>
      <chapter osisID='Isa.43'>
        <verse osisID='Isa.43.1'>Teď ale toto praví Hospodin, ten, kdo tě stvořil, Jákobe, ten, kdo tě, Izraeli, zformoval: Neboj se, já jsem tě vykoupil a povolal tě jménem tvým - patříš mi!</verse>
        <verse osisID='Isa.43.2'>Půjdeš-li přes vody, já budu s tebou, půjdeš-li přes řeky, nestrhne tě proud. Půjdeš-li ohněm, neshoříš, plamen tě nespálí.</verse>
        <verse osisID='Isa.43.3'>Já Hospodin jsem přece tvůj Bůh, já, Svatý izraelský, jsem tvůj spasitel. Egypt jsem dal za tebe jako zálohu, Habeší a Sábou vyplatil jsem tě.</verse>
        <verse osisID='Isa.43.4'>Jsi pro mne tolik drahocenný, jsi mi tak vzácný, tak tě miluji, že za tebe vyměním všechny lidi, za tvůj život dám celé národy.</verse>
        <verse osisID='Isa.43.5'>Neboj se, já jsem s tebou. Od východu přivedu tvé potomky, od západu tě shromáždím.</verse>
        <verse osisID='Isa.43.6'>Severu řeknu: "Propusť je!" a jihu: "Nedrž je!" Přiveď mé syny zdaleka, mé dcery ze světových stran -</verse>
        <verse osisID='Isa.43.7'>všechny, kdo nesou jméno mé, ty, jež jsem stvořil k slávě své, ty, jež jsem udělal a zformoval.</verse>
        <verse osisID='Isa.43.8'>Vyveď ten slepý lid, který však má oči, všechny ty hluché, kteří mají uši.</verse>
        <verse osisID='Isa.43.9'>Všichni lidé ať se shromáždí, ať se společně sejdou národy. Kdo z nich nám tohle oznámil, kdo minulé věci ohlásil? Ať přivedou své svědky, ať se obhájí, ať jim dá za pravdu, kdo to uslyší.</verse>
        <verse osisID='Isa.43.10'>Vy jste mí svědkové, praví Hospodin, a můj služebník, jehož jsem vyvolil, abyste poznali a uvěřili mi a porozuměli, že já jsem. Žádný bůh nebyl přede mnou utvořen a ani po mně nebude.</verse>
        <verse osisID='Isa.43.11'>Já, já sám jsem Hospodin a není spasitele kromě mne.</verse>
        <verse osisID='Isa.43.12'>Já jsem oznámil, já zachránil a ohlásil, když jste žádné cizí bohy neměli. Vy jste mí svědkové, praví Hospodin, že já jsem Bůh.</verse>
        <verse osisID='Isa.43.13'>Dříve než byl den, já jsem. Z mé ruky nikdo nevyrve. Když konám, kdo to vrátí zpět?</verse>
        <verse osisID='Isa.43.14'>Toto praví Hospodin, váš vykupitel, Svatý izraelský: Kvůli vám pošlu na Babylon kohosi a srazím všechny závory - z jásotu Chaldejců bude úpění!</verse>
        <verse osisID='Isa.43.15'>Já jsem Hospodin, váš Svatý, Stvořitel Izraele, váš Král.</verse>
        <verse osisID='Isa.43.16'>Toto praví Hospodin, který razí cestu na moři a stezku mohutnými vodami,</verse>
        <verse osisID='Isa.43.17'>který přivádí vozy s koni a vojsko i posily nechává padnout, aby nevstali, jako knot lampy aby uhasli:</verse>
        <verse osisID='Isa.43.18'>Nevzpomínejte na věci minulé, o starých neuvažujte!</verse>
        <verse osisID='Isa.43.19'>Hle, já činím novou věc, a klíčí právě teď - vy to nevíte? Ano, způsobím cestu na poušti a na pustinách potoky.</verse>
        <verse osisID='Isa.43.20'>Divoká zvěř mě bude ctít, pštrosi i šakali, že jsem způsobil vody na poušti a na pustinách potoky, abych napojil svůj vyvolený lid,</verse>
        <verse osisID='Isa.43.21'>lid, který jsem si vytvořil, aby mou chválu hlásali.</verse>
        <verse osisID='Isa.43.22'>Ty jsi mě ale nevzýval, Jákobe, byl jsem ti, Izraeli, na obtíž!</verse>
        <verse osisID='Isa.43.23'>Nepřivedls mi beránky k oběti zápalné, obětními hody jsi mě neuctil. K žádným darům jsem tě nenutil, neobtěžoval jsem tě kadidly.</verse>
        <verse osisID='Isa.43.24'>Nekoupil jsi mi vonné koření, tukem svých obětí jsi mě nesvlažil. Zatos mě svými hříchy unavil, obtížil jsi mě svými vinami!</verse>
        <verse osisID='Isa.43.25'>Já, já sám kvůli sobě smažu tvé přestupky a nevzpomenu na tvůj hřích.</verse>
        <verse osisID='Isa.43.26'>Osvěž mi paměť, ať se spolu soudíme, pověz, čím bys mohl být ospravedlněn.</verse>
        <verse osisID='Isa.43.27'>Už tvůj prapředek se prohřešil, tvoji mluvčí mě zradili.</verse>
        <verse osisID='Isa.43.28'>Proto jsem potupil hodnostáře svatyně, vydal jsem Jákoba klatbě a Izraele potupě.</verse>
      </chapter>
      <chapter osisID='Isa.44'>
        <verse osisID='Isa.44.1'>Teď ale slyš, Jákobe, můj služebníku, slyš, Izraeli, vyvolený můj!</verse>
        <verse osisID='Isa.44.2'>Toto praví Hospodin, který tě učinil, který tě v lůnu utvořil a který tě podpoří: Neboj se, můj služebníku Jákobe, můj vyvolený Ješurune!</verse>
        <verse osisID='Isa.44.3'>Já vyliji vody na žíznivé a potoky na vyschlou zem. Vyliji svého Ducha na tvé símě, své požehnání na tvé potomky,</verse>
        <verse osisID='Isa.44.4'>takže porostou jako tráva na louce a jako vrby u řeky.</verse>
        <verse osisID='Isa.44.5'>Jeden řekne: "Patřím Hospodinu" a druhý Jákobovo jméno ponese, další si na ruku napíše "Hospodinův" a přijme jméno Izrael.</verse>
        <verse osisID='Isa.44.6'>Toto praví Hospodin, král a vykupitel Izraele, Hospodin zástupů: Já jsem první a já jsem poslední, kromě mě není žádný Bůh.</verse>
        <verse osisID='Isa.44.7'>Kdo je jako já? Ať to ohlásí! Ať mi to oznámí a vyloží! Odedávna, kdy jsem ustavil svůj lid, kdo jim oznamuje věci příští a budoucí?</verse>
        <verse osisID='Isa.44.8'>Neděste se, nezoufejte - vždyť jsem vám to předem jasně pověděl. Vy jste mí svědkové! Je snad nějaký Bůh kromě mě? Ne, jiná Skála není, já o žádné nevím!</verse>
        <verse osisID='Isa.44.9'>Výrobci model jsou zcela nicotní, to, co obdivují, jim nemůže pomoci. Sami sobě stojí za svědky, přitom nic nevidí a nic nevědí, aby se aspoň styděli!</verse>
        <verse osisID='Isa.44.10'>Kdo vyrábí boha a modlu odlévá, vůbec nic nezíská.</verse>
        <verse osisID='Isa.44.11'>Ostuda čeká všechny jeho stoupence - vždyť i umělec je jen člověkem! Jen ať se všichni shromáždí, jen ať předstoupí, aby se děsit a stydět museli!</verse>
        <verse osisID='Isa.44.12'>Kovář si bere nářadí a pracuje s ním ve výhni; tvaruje modlu kladivy, dře se s ní ze všech sil. Přitom hladoví až k umdlení ani se nenapije, až se vysílí.</verse>
        <verse osisID='Isa.44.13'>Řezbář tu modlu měří šňůrou a zakresluje křídou, opracovává ji dláty, rýsuje kružítky. Zhotoví z toho lidský tvar, skvělou podobiznu člověka, aby v domě seděla.</verse>
        <verse osisID='Isa.44.14'>Předtím však musel cedry pokácet, vybrat si duby nebo cypřiše; nechal je sílit mezi stromy v lese, zasadil sosnu a rostla s deštěm.</verse>
        <verse osisID='Isa.44.15'>To dřevo je pro člověka palivem - kus z něho vezme a hřeje se, kusem zatopí a chleba upeče, z kusu pak dělá boha, jemuž klaní se, zhotoví si modlu, před níž poklekne.</verse>
        <verse osisID='Isa.44.16'>Půlku dřeva spálí na ohni, na němž si maso k jídlu připraví, peče si pečeni a tou se nasytí. Když se ohřeje, říká: "Výborně! Je mi teplo, dívám se na oheň."</verse>
        <verse osisID='Isa.44.17'>Ze zbytku dřeva si pak boha udělá, modlu, před níž se klaní a pokleká, a říká jí svou modlitbu: "Zachraň mě! Vždyť jsi můj bůh!"</verse>
        <verse osisID='Isa.44.18'>Vůbec nechápou! Vůbec nevědí! Oči mají zaslepené, takže nevidí, ničemu nerozumí v srdcích svých.</verse>
        <verse osisID='Isa.44.19'>Nikdo se nezastaví, nepřemýšlí, nemá rozum, nepomyslí si: "Půlku jsem spálil na ohni, upekl jsem si chleba na uhlí, pekl jsem maso a nasytil se jím. To mám teď ze zbytku dělat ohavnost, před tímhle špalkem mám teď pokleknout?"</verse>
        <verse osisID='Isa.44.20'>Takový člověk se krmí popelem, oklamané srdce svádí jej. Nezachrání se, neřekne: "Nedržím v pravici prázdnou lež?"</verse>
        <verse osisID='Isa.44.21'>Pamatuj na to, Jákobe, pamatuj, Izraeli, že jsi můj služebník. Já jsem tě vytvořil, jsi můj služebník, nezapomenu, Izraeli, na tebe.</verse>
        <verse osisID='Isa.44.22'>Jak oblak zaženu viny tvé, tvé hříchy jak mlhu rozptýlím. Navrať se ke mně zpět - vždyť jsem tě vykoupil.</verse>
        <verse osisID='Isa.44.23'>Jásejte, nebesa, Hospodin to učinil; radostně křičte, zemské hlubiny! Ať hory zvučně zpívají i lesy a všechny stromy v nich, neboť Hospodin Jákoba vykoupil a v Izraeli se oslaví!</verse>
        <verse osisID='Isa.44.24'>Toto praví Hospodin, který tě vykoupil, který tě v lůnu zformoval: Já jsem Hospodin, který vše působí, který sám roztahuje nebesa, který překlenuje zemi zcela sám,</verse>
        <verse osisID='Isa.44.25'>který maří lživá znamení a věštce v blázny obrací, který mudrce vrhá v zmatek a jejich vědění obrací vniveč,</verse>
        <verse osisID='Isa.44.26'>který potvrdí, co říká jeho služebník, a předpověď svých poslů naplní. Já říkám Jeruzalému: "Budeš obydlen!" a judským městům: "Vystavěna budete!" a pozvednu je z trosek.</verse>
        <verse osisID='Isa.44.27'>Já říkám hlubině: "Vyschni, neboť vysuším tvé proudy."</verse>
        <verse osisID='Isa.44.28'>Já říkám Kýrovi: "Můj pastýř," neboť mou vůli zcela naplní. Řekne Jeruzalému: "Buď vystavěn!" a chrámu: "Buď znovu založen!"</verse>
      </chapter>
      <chapter osisID='Isa.45'>
        <verse osisID='Isa.45.1'>Toto praví Hospodin svému pomazanému, Kýrovi, jehož jsem vzal za pravici, abych mu podmaňoval národy a krále před ním odzbrojil, abych mu otevíral brány a dveře nezůstaly zavřeny:</verse>
        <verse osisID='Isa.45.2'>Já před tebou půjdu a srovnám nerovnosti, rozbiji brány z bronzu, roztříštím železné závory.</verse>
        <verse osisID='Isa.45.3'>Vydám ti tajné poklady a skrytá bohatství, abys poznal, že já jsem Hospodin, Bůh izraelský, který tě volá jménem tvým.</verse>
        <verse osisID='Isa.45.4'>Kvůli svému služebníku Jákobovi, kvůli svému vyvolenému Izraeli jsem tě zavolal jménem tvým - i když mě neznáš, udělil jsem ti tituly.</verse>
        <verse osisID='Isa.45.5'>Já jsem Hospodin a žádný jiný není, kromě mě není žádný Bůh. I když mě neznáš, já tě vyzbrojím,</verse>
        <verse osisID='Isa.45.6'>aby od východu k západu všichni poznali, že kromě mě není ani jediný; já jsem Hospodin a žádný jiný není!</verse>
        <verse osisID='Isa.45.7'>Já formuji světlo a tvořím tmu, působím pokoj a tvořím pohromu. Já Hospodin to všechno působím.</verse>
        <verse osisID='Isa.45.8'>Nebesa, sešlete shůry rosu, ať spravedlnost prší z oblaků! Otevři se, země, ať spása vyraší, spravedlnost ať vzklíčí spolu s ní! Já Hospodin jsem to vytvořil.</verse>
        <verse osisID='Isa.45.9'>Běda tomu, kdo se hádá se svým Tvůrcem, ač je střep z hlíny, pouhý střep! Říká snad hlína hrnčíři: "Co to vyvádíš?" Říká tvé dílo: "On je bezruký"?</verse>
        <verse osisID='Isa.45.10'>Běda tomu, kdo říká otci: "Cos to zplodil?" A ženě: "Na cos měla bolesti?"</verse>
        <verse osisID='Isa.45.11'>Toto praví Hospodin, Izraelův Svatý, který jej utvořil: Na budoucnost se mě chcete vyptávat? O mých dětech, o díle rukou mých chcete mi dávat rozkazy?</verse>
        <verse osisID='Isa.45.12'>Já jsem ten, kdo zemi udělal a stvořil na ní člověka. Já jsem ten, kdo svýma rukama roztáhl nebesa a celý jejich zástup ovládám.</verse>
        <verse osisID='Isa.45.13'>Já ve své spravedlnosti vzbudím Kýra a všechny jeho cesty vyrovnám. On moje město znovu zbuduje a propustí mé vyhnance bez placení a bez darů, praví Hospodin zástupů.</verse>
        <verse osisID='Isa.45.14'>Toto praví Hospodin: Egyptské bohatství, habešské zboží i s urostlými Sabejci přijdou k tobě a budou tví. Za tebou půjdou se svými řetězy, tobě se pokloní a pokorně vyznají: "Bůh je jen u tebe a není boha kromě něj!</verse>
        <verse osisID='Isa.45.15'>Vskutku, ty jsi Bůh, který skrývá se, Bůh Izraele, Spasitel!"</verse>
        <verse osisID='Isa.45.16'>Výrobci model odejdou s ostudou, všichni společně, s hanbou a potupou.</verse>
        <verse osisID='Isa.45.17'>Izraele však Hospodin zachrání věčným spasením. Nebudete zahanbeni ani potupeni už nikdy, navěky!</verse>
        <verse osisID='Isa.45.18'>Nuže, toto praví stvořitel nebe, Hospodin, ten Bůh, který zformoval zemi, který ji učinil a upevnil, který ji nestvořil, aby prázdná zůstala, ale k bydlení ji zformoval: Já jsem Hospodin a žádný jiný není.</verse>
        <verse osisID='Isa.45.19'>Nemluvil jsem přece skrytě, v nějakém temném koutě země; neřekl jsem Jákobovým potomkům: "Hledejte mě v prázdnotě!" Já jsem Hospodin, já mluvím pravdu a říkám, co je poctivé.</verse>
        <verse osisID='Isa.45.20'>Shromážděte se a přijďte, uprchlíci z národů, spolu přistupte! Nechápou ti, kdo dřevěné modly nosí, že se modlí k bohu, který nespasí.</verse>
        <verse osisID='Isa.45.21'>Jen promluvte, předložte důkazy, můžete se spolu poradit! Kdo to odedávna předpovídal, kdo to už kdysi zvěstoval? Kdo jiný než já, Hospodin? Kromě mě jiný Bůh není, spravedlivý Bůh a spasitel - není tu žádný kromě mne!</verse>
        <verse osisID='Isa.45.22'>Obraťte se ke mně, ať jste spaseny, všechny zemské končiny - vždyť já jsem Bůh a žádný jiný není.</verse>
        <verse osisID='Isa.45.23'>Při sobě samém přísahám, ústy pronáším slova pravdivá, jež nelze odvolat: Přede mnou každý padne na kolena a každý jazyk bude při mně přísahat.</verse>
        <verse osisID='Isa.45.24'>"Jen v Hospodinu," budou o mně říkat, "je spravedlnost a síla!" Všichni, kdo proti němu zuřili, přijdou k němu a budou zahanbeni,</verse>
        <verse osisID='Isa.45.25'>ale všichni Izraelovi potomci dojdou v Hospodinu slávy a vítězství.</verse>
      </chapter>
      <chapter osisID='Isa.46'>
        <verse osisID='Isa.46.1'>Padl Bél, Nabú se hroutí, zvířata vezou jejich sochy pryč; břemeny, jež jste si nosili, jsou obtížena k padnutí.</verse>
        <verse osisID='Isa.46.2'>Hroutí se, spolu padají, nemohou to břímě zachránit, musejí odejít do zajetí.</verse>
        <verse osisID='Isa.46.3'>Slyšte mě, dome Jákobův, všichni, kdo pozůstali domu Izraelovu, vy, které hýčkám od lůna matky, vy, které od narození nosím v náručí:</verse>
        <verse osisID='Isa.46.4'>Až do stáří, až do šedin já sám, to já vás podpořím; já jsem vás učinil a já vás nosím, já vás podpořím a zachráním.</verse>
        <verse osisID='Isa.46.5'>Ke komu mě tedy chcete přirovnat? Kdo je podle vás jako já? S kým mě to chcete srovnávat? Což se mi někdo podobá?</verse>
        <verse osisID='Isa.46.6'>Lidé sypou zlato z měšce a váží stříbro na váze - najímají zlatníka, aby jim z toho boha udělal, aby ho mohli v kleče uctívat.</verse>
        <verse osisID='Isa.46.7'>Nosí ho na ramenou, tahají se s ním, on potom stojí, kde ho postaví, na svém místě stojí bez hnutí. Když k němu volají, neodpoví jim, nezachrání je z jejich soužení.</verse>
        <verse osisID='Isa.46.8'>Vzpomeňte si na to a vzmužte se, vy zrádci, zamyslete se!</verse>
        <verse osisID='Isa.46.9'>Vzpomeňte na věci dávno minulé, vždyť já jsem Bůh a žádný jiný není, jsem Bůh a není žádný kromě mne.</verse>
        <verse osisID='Isa.46.10'>Já od počátku oznamuji konec a odedávna, co teprv nastane. Říkám: "Má vůle stane se, udělám vše, co se mi chce."</verse>
        <verse osisID='Isa.46.11'>Já zavolám od východu dravce, muže své vůle ze země daleké. Co jsem řekl, to učiním, své rozhodnutí naplním.</verse>
        <verse osisID='Isa.46.12'>Slyšte mě, vy v srdci zatvrzelí, od spravedlnosti tak vzdálení:</verse>
        <verse osisID='Isa.46.13'>Svou spravedlnost jsem přiblížil, není vzdálená, neopozdí se spása má. Já obdařím Sion spásou a Izrael svou krásou.</verse>
      </chapter>
      <chapter osisID='Isa.47'>
        <verse osisID='Isa.47.1'>Klesni a seď v prachu, panno, Dcero babylonská! Seď na zemi, a ne na trůnu, Dcero chaldejská! Nikdy víc už tě nenazvou něžnou a hýčkanou.</verse>
        <verse osisID='Isa.47.2'>Chop se mlýnku a mouku mel, odlož své závoje. Vyhrň si sukni, obnaž nohy, broď se řekami!</verse>
        <verse osisID='Isa.47.3'>Ať se ukáže tvá nahota, tvá hanba ať je odkryta! Pustím se do pomsty a nikoho neušetřím.</verse>
        <verse osisID='Isa.47.4'>Náš vykupitel je Svatý Izraelův, má jméno Hospodin zástupů.</verse>
        <verse osisID='Isa.47.5'>Odejdi a seď mlčky v tmách, Dcero chaldejská! Nikdy víc už tě nenazvou nad královstvími královnou.</verse>
        <verse osisID='Isa.47.6'>Rozhněval jsem se na svůj lid a potupil své dědictví; vydal jsem ti je napospas, tys ale nad nimi lítost neměla, svým jhem jsi i starce krutě tížila.</verse>
        <verse osisID='Isa.47.7'>Říkalas: "Jsem věčná královna," a nic sis k srdci nebrala, na konec jsi nepomýšlela.</verse>
        <verse osisID='Isa.47.8'>Teď tedy slyš, ty milovnice rozkoší, která si sedíš v bezpečí a v srdci myslíš si: "Já - a kdo je víc? Nebudu vdovou, nepřijdu o děti!"</verse>
        <verse osisID='Isa.47.9'>Přijde to ale na tebe obojí v jediné chvíli, v jednom dni: staneš se vdovou a přijdeš o děti. Všechno to na tebe přijde v plnosti, spoustě tvých kouzel navzdory, navzdory moci čárů tvých.</verse>
        <verse osisID='Isa.47.10'>Ve své zlobě ses cítila bezpečná, říkala sis "Nikdo mě nevidí." Svou moudrostí a věděním jsi byla svedena, takže sis v srdci myslela: "Já - a kdo je víc?"</verse>
        <verse osisID='Isa.47.11'>Proto na tebe přijde pohroma, kterou nebudeš umět zažehnat. Dopadne na tebe neštěstí, které nebudeš moci odvrátit. Náhle na tebe přijde záhuba - ani se nenadáš!</verse>
        <verse osisID='Isa.47.12'>Jen se teď postav se svými čáry, s tím množstvím kouzel svých, jimiž ses zabývala od mládí. Třeba ti nějak prospějí, třeba někoho vystrašíš!</verse>
        <verse osisID='Isa.47.13'>Vyčerpána jsi všemi těmi radami! Jen ať se teď tví astrologové postaví, hvězdopravci se svou předpovědí na měsíc, ať tě zachrání z toho, co na tebe přichází.</verse>
        <verse osisID='Isa.47.14'>Hle - jsou pouhá sláma, oheň spálí je, ani sebe nezachrání z moci plamene! K zahřátí tu nezůstane ani uhlí řeřavé, žádný oheň, u něhož by se dalo posedět.</verse>
        <verse osisID='Isa.47.15'>Takto ti prospějí ti tvoji kupčíci, s nimiž ses zabývala od mládí. Každý se potácí svými cestami, nezachrání tě nikdo z nich!</verse>
      </chapter>
      <chapter osisID='Isa.48'>
        <verse osisID='Isa.48.1'>Slyšte to, dome Jákobův, vy, kdo se nazýváte jménem Izrael, vy, kdo jste vzešli z Judova semene, vy, kdo přísaháte Hospodinovým jménem, vy, kdo Boha Izraele vzýváte, ale ne v pravdě a ne poctivě,</verse>
        <verse osisID='Isa.48.2'>vy, kdo se na svaté město odvoláváte, vy, kdo se opíráte o Boha Izraele, jehož jméno je Hospodin zástupů:</verse>
        <verse osisID='Isa.48.3'>Předem jsem oznamoval věci minulé, vlastními ústy ohlásil jsem je, náhle jsem jednal a staly se.</verse>
        <verse osisID='Isa.48.4'>Že jsi zatvrzelý, věděl jsem, svaly tvé šíje že jsou železné a že máš čelo bronzové.</verse>
        <verse osisID='Isa.48.5'>Proto jsem ti ty věci oznámil předem, předtím než přišly, ohlásil jsem je, abys neřekl: "Stalo se to dík mé modle, má socha to zařídila, můj odlitek!"</verse>
        <verse osisID='Isa.48.6'>Slyšel jsi o tom, teď pohleď na to vše - kdy už to uznáte? Teď ti však ohlašuji nové věci, věci tajné, o nichž jsi nevěděl.</verse>
        <verse osisID='Isa.48.7'>Teď byly stvořeny, a ne dřív, dodneška jsi o nich neslyšel, abys neřekl: "O tom já přece vím!"</verse>
        <verse osisID='Isa.48.8'>Neslyšel jsi o tom, nic jsi nevěděl, tvé ucho bylo tehdy zavřené. Věděl jsem totiž, že jsi zrádce, že jsi od narození vzbouřenec.</verse>
        <verse osisID='Isa.48.9'>Kvůli svému jménu svůj hněv zdržuji, kvůli své chvále se k tobě krotím, abych tě nezničil.</verse>
        <verse osisID='Isa.48.10'>Hle - přetavil jsem tě, ač nejsi stříbrný, vyvolil jsem tě v peci soužení.</verse>
        <verse osisID='Isa.48.11'>Kvůli sobě, sobě samému to činím - proč bych se měl nechat hanobit? O svoji slávu se s jiným nedělím!</verse>
        <verse osisID='Isa.48.12'>Slyš mě, Jákobe, ty, Izraeli, můj povolaný: Já jsem - já jsem ten první a jsem i poslední.</verse>
        <verse osisID='Isa.48.13'>Má vlastní ruka zemi založila, moje pravice nebe roztáhla; kdykoli je zavolám, v pozoru naráz musí stát.</verse>
        <verse osisID='Isa.48.14'>Všichni se shromážděte a poslyšte: Kterýpak z bohů tohle předpověděl? Ten, jehož Hospodin miluje, vykoná jeho vůli s Babylonem, jeho ruka padne na Chaldejce.</verse>
        <verse osisID='Isa.48.15'>Já, já sám jsem promluvil, ano, já jsem ho povolal; přivedu ho sem a jeho cesta bude úspěšná.</verse>
        <verse osisID='Isa.48.16'>Přistupte ke mně a tohle poslyšte: Od počátku jsem nikdy nemluvil skrytě a ve chvíli, kdy se to děje, já tam jsem. Teď mě posílá Panovník Hospodin spolu s Duchem svým.</verse>
        <verse osisID='Isa.48.17'>Toto praví Hospodin, Svatý izraelský, jenž tě vykoupil: Já jsem Hospodin, tvůj Bůh, který tě učí úspěchu a vede tě po cestě, po níž bys jít měl.</verse>
        <verse osisID='Isa.48.18'>Kdybys tak poslouchal mé příkazy, tvůj pokoj by proudil jako potoky, jak mořské vlny by byl tvůj blahobyt.</verse>
        <verse osisID='Isa.48.19'>Jako písku by bylo tvého semene a tvých potomků jako zrnek v něm; jejich jméno by nikdy nevymizelo, nebylo by vymýceno přede mnou.</verse>
        <verse osisID='Isa.48.20'>Vyjděte z Babylonu, unikněte Chaldejcům! Zvěstujte zvučným jásotem, všude to rozhlaste, vyřiďte ve všech zemských končinách: "Hospodin vykoupil svého služebníka Jákoba!"</verse>
        <verse osisID='Isa.48.21'>Nežíznili, když je vedl pouštěmi, vyvedl pro ně vodu ze skály; rozetnul skálu a vody vytryskly.</verse>
        <verse osisID='Isa.48.22'>Hospodin praví: Není pokoje pro ničemy!</verse>
      </chapter>
      <chapter osisID='Isa.49'>
        <verse osisID='Isa.49.1'>Poslouchejte mě, ostrovy, daleké národy, slyšte mě: Hospodin mě povolal už od narození, pojmenoval mě už v lůně matčině.</verse>
        <verse osisID='Isa.49.2'>Jak ostrý meč má ústa učinil, v stínu své ruky ukryl mě; učinil ze mě vybroušený šíp a schoval si mě do toulce.</verse>
        <verse osisID='Isa.49.3'>Řekl mi: "Jsi můj služebník, Izraeli, v tobě se oslavím."</verse>
        <verse osisID='Isa.49.4'>Odpověděl jsem: "Nadarmo jsem se dřel, vyčerpal jsem se marně a zbytečně." Mé právo je však u Hospodina, u mého Boha je má odměna.</verse>
        <verse osisID='Isa.49.5'>Teď ale praví Hospodin - ten, který mě v lůně zformoval, abych byl jeho služebník a přivedl k němu nazpět Jákoba, aby se Izrael k němu shromáždil (takto jsem poctěn před Hospodinovýma očima, neboť můj Bůh je síla má) -</verse>
        <verse osisID='Isa.49.6'>nuže, on praví: Málo na tom, abys jako můj služebník obnovil Jákobovy kmeny a přivedl nazpět ty, kdo z Izraele přežili. Světlem národů proto činím tě, aby má spása obsáhla celý svět.</verse>
        <verse osisID='Isa.49.7'>Toto praví Hospodin, vykupitel Izraele, jeho Svatý, tomu, jímž lidé pohrdají a národy si ho oškliví, služebníku vládnoucích: Králové povstanou, až tě uvidí, a velmoži se pokloní kvůli Hospodinu, který je věrný, Svatému izraelskému, jenž tě vyvolil.</verse>
        <verse osisID='Isa.49.8'>Toto praví Hospodin: V čas milosti tě vyslyším, pomohu ti v den spasení. Já tě ochráním a dám tě lidu do smlouvy, tak abys zemi obnovil a rozdělil zpustlá dědictví,</verse>
        <verse osisID='Isa.49.9'>abys řekl vězňům: "Vyjděte!" a těm, kdo jsou ve tmě: "Ukažte se!" Podél cest se budou moci občerstvit, naleznou pastvu na všech pustých návrších;</verse>
        <verse osisID='Isa.49.10'>nebudou hladovět ani žízeň mít, žár ani slunce neublíží jim, neboť je povede Ten, jenž je soucitný, a doprovodí je mezi vodní studánky.</verse>
        <verse osisID='Isa.49.11'>Všechny své hory v cestu obrátím a mé stezky budou zpevněny.</verse>
        <verse osisID='Isa.49.12'>Hle - už přicházejí z dálky, od severu jedni, od západu další a jiní z asuánské krajiny.</verse>
        <verse osisID='Isa.49.13'>Jásejte, nebesa, země, raduj se, vy hory, zvučně zpívejte! Hospodin totiž svůj lid potěšil, projevil soucit ke svým ubohým!</verse>
        <verse osisID='Isa.49.14'>Sion však říká: "Hospodin mě opustil, zapomněl na mě Panovník."</verse>
        <verse osisID='Isa.49.15'>Zapomene snad žena na své nemluvně? Nemá snad soucit s vlastním dítětem? I kdyby však ony zapomněly přece, já nikdy nezapomenu na tebe!</verse>
        <verse osisID='Isa.49.16'>Hle, vyryl jsem si tě do dlaní, tvé zdi mám stále na očích.</verse>
        <verse osisID='Isa.49.17'>Tvoji stavitelé už k tobě spěchají, ti, kdo tě bořili a ničili, jsou pryč.</verse>
        <verse osisID='Isa.49.18'>Pozvedni oči, jen se rozhlédni - ti všichni se shromáždili, aby k tobě šli. Jakože jsem živ, praví Hospodin, všechny si je připneš jako ozdoby, jako nevěsta se jimi okrášlíš.</verse>
        <verse osisID='Isa.49.19'>Ano, tvé trosky a tvé sutiny a rozvaliny tvé krajiny budou teď přeplněny obyvateli a daleko budou ti, kdo tě hubili.</verse>
        <verse osisID='Isa.49.20'>Ještě ti řeknou - sama to uslyšíš - synové ve tvé bezdětnosti zplození: "Je mi tu těsno, uhni mi, ať se tu zabydlím."</verse>
        <verse osisID='Isa.49.21'>Tehdy si v srdci pomyslíš: "Kdo mi je porodil? Byla jsem přece bezdětná a neplodná, odstrčená a vyhnaná - kdo všechny tyhle vychoval? Byla jsem opuštěná v samotě - kde všichni tihle vzali se?"</verse>
        <verse osisID='Isa.49.22'>Toto praví Panovník Hospodin: Hle, vztáhnu svou ruku k pohanům, zvednu korouhev na znamení národům! V náručí tvé syny přinesou, tvé dcery ponesou na ramenou;</verse>
        <verse osisID='Isa.49.23'>králové budou tvými pěstouny a jejich kněžny tvými chůvami. Tváří k zemi se budou klanět před tebou, lízat ti budou prach na nohou a tehdy poznáš, že já jsem Hospodin a že se nezklamou, kdo ve mě doufají.</verse>
        <verse osisID='Isa.49.24'>"Lze válečníka obrat o kořist? Lze tyrana o vězně připravit?"</verse>
        <verse osisID='Isa.49.25'>Nuže, toto praví Hospodin: Ano, válečníci budou o vězně obráni, tyrani budou zbaveni kořisti! Já sám se postavím tvému odpůrci, já sám tvé děti zachráním!</verse>
        <verse osisID='Isa.49.26'>Ty, kdo tě utiskovali, jejich vlastním masem nakrmím, svou vlastní krví se jako vínem opijí. A tehdy všichni lidé poznají, že já Hospodin jsem tvůj spasitel, Bůh Jákobův, tvůj vykupitel.</verse>
      </chapter>
      <chapter osisID='Isa.50'>
        <verse osisID='Isa.50.1'>Toto praví Hospodin: Kde je rozlukový list vaší matky, se kterým jsem ji odehnal? Komu jsem se tak zadlužil, že bych mu vás musel odprodat? To svými hříchy jste byli zaprodáni, vaše matka zahnána je vašimi vinami!</verse>
        <verse osisID='Isa.50.2'>Proč když přicházím, nikdo tu není? Proč nikdo neodpovídá na mé volání? Což je má ruka krátká k vykoupení? Nemám k vysvobození dost sil? Hle, vysušuji moře pouhým napomenutím a řeky v pouště obracím; ryby v nich páchnou, když není dost vody a žízní lekají.</verse>
        <verse osisID='Isa.50.3'>Nebesa oblékám do temnoty, zahaluji je pláštěm pytlovým.</verse>
        <verse osisID='Isa.50.4'>Panovník Hospodin mi dal jazyk učených, abych uměl znaveného slovem posílit. Ráno za ránem mě probouzí, probouzí mé uši, abych slyšel jako učedník.</verse>
        <verse osisID='Isa.50.5'>Panovník Hospodin mi uši otevřel a já se nevzpouzel, neodvracel jsem se zpět.</verse>
        <verse osisID='Isa.50.6'>Nastavil jsem svá záda bijícím a líce rvoucím za vousy; tvář jsem si nechránil před nadávkami a plivanci.</verse>
        <verse osisID='Isa.50.7'>Panovník Hospodin pomáhá mi, a proto nedojdu potupy; tvář jako z křemene proto nastavuji, nebudu zahanben, to vím.</verse>
        <verse osisID='Isa.50.8'>Blízko je Ten, který mě hájí. Kdo mě chce obvinit? Pojďme se vedle sebe postavit! Kdo chce proti mně vznášet žaloby? Ať ke mně přistoupí!</verse>
        <verse osisID='Isa.50.9'>Hle, Panovník Hospodin pomáhá mi. Kdo mě odsoudí? Hle, všichni se obnosí jako šaty, od molů budou sežráni!</verse>
        <verse osisID='Isa.50.10'>Kdo mezi vámi ctí Hospodina a jeho služebníka poslouchá? Kdo chodí v tmách bez paprsku světla, ten ať v Hospodinově jménu doufá, na svého Boha ať spoléhá.</verse>
        <verse osisID='Isa.50.11'>Ale vy všichni, kdo rozděláváte oheň a pořizujete si pochodně, choďte si ve světle vlastního ohně, s loučemi, které zapálili jste. Z mé ruky se vám toho dostane, že ulehnete v bolestech!</verse>
      </chapter>
      <chapter osisID='Isa.51'>
        <verse osisID='Isa.51.1'>Poslouchejte mě, kdo jdete za spravedlností, vy, kdo Hospodina hledáte: Pohleďte na skálu, z níž jste vytesáni, na hlubokou jámu, z níž vykopáni jste.</verse>
        <verse osisID='Isa.51.2'>Pohleďte na svého otce Abrahama a na Sáru, jež vás rodila: Když jsem ho povolal, byl jen jediný, požehnal jsem ho však a rozmnožil.</verse>
        <verse osisID='Isa.51.3'>Ano, Hospodin potěší Sion, potěší všechny jeho sutiny; jeho poušť učiní Edenu podobnou, v zahradu Hospodinovu ji obrátí. Znovu tam bude radost a veselí, zpěv a díkůvzdání tam bude znít.</verse>
        <verse osisID='Isa.51.4'>Dobře mě, můj lide, poslouchej, nastav mi uši, můj národe! Učení totiž vzejde ode mě, mé právo lidem zasvitne.</verse>
        <verse osisID='Isa.51.5'>Má spravedlnost blíží se, má spása už je na cestě, má paže národům právo přinese. Ostrovy na mě čekají, mou paži vyhlížejí s nadějí.</verse>
        <verse osisID='Isa.51.6'>Jen pozvedněte oči k nebi, podívejte se dolů k zemi: Nebe se rozplyne jako dým, země se jako šaty obnosí, její obyvatelé pomřou jako komáři. Má spása ale trvá navěky a má spravedlnost nikdy neskončí.</verse>
        <verse osisID='Isa.51.7'>Poslouchejte mě, znalci spravedlnosti, lide, který má v srdci mé učení: Vůbec se nebojte lidského pohrdání, z jejich urážek nemějte obavy.</verse>
        <verse osisID='Isa.51.8'>Vždyť je moli sežerou tak jako šaty, jako vlna budou červy sežráni. Má spravedlnost ale trvá navěky, pro všechny časy je mé spasení.</verse>
        <verse osisID='Isa.51.9'>Probuď se, probuď, paže Hospodinova, obleč se silou svou! Probuď se jako za dávných dnů, za časů, jež byly od věků! Nebyls to ty, kdo rozdrtil netvora, kdo tehdy toho draka udolal?</verse>
        <verse osisID='Isa.51.10'>Nebyls to ty, kdo moře vysušil, ty ohromné vodní propasti, a udělal cestu skrz mořské hlubiny, aby je vykoupení mohli překročit?</verse>
        <verse osisID='Isa.51.11'>Hospodinovi zachránění se navrátí a na Sion přijdou s jásáním, s věčnou radostí na tvářích. Tehdy je přemůže radost a veselí; zármutek a úpění je opustí.</verse>
        <verse osisID='Isa.51.12'>Já jsem váš Utěšitel, já sám. Co jsi zač, že se bojíš smrtelníka, člověka, jenž se trávě podobá?</verse>
        <verse osisID='Isa.51.13'>Zapomínáš na Hospodina, svého Tvůrce, na Toho, jenž nebe rozestřel a položil základy země. Denně žiješ v stálé hrůze před hněvem utiskovatele, který se chystá k záhubě. Ale hněv utiskovatele - kde je?</verse>
        <verse osisID='Isa.51.14'>Zajatec bude brzy propuštěn; v té jámě totiž neumře, chléb mu už scházet nebude.</verse>
        <verse osisID='Isa.51.15'>Já jsem Hospodin, tvůj Bůh, jenž vzdouvá moře, až jeho vlny řvou - mám jméno Hospodin zástupů.</verse>
        <verse osisID='Isa.51.16'>Svá slova vložil jsem do tvých úst, ve stínu své ruky jsem tě skryl - já, jenž jsem nebe zasadil a základy země položil, říkám Sionu: "Jsi můj lid."</verse>
        <verse osisID='Isa.51.17'>Probuď se, probuď se, vstávej, Jeruzaléme, který jsi z ruky Hospodinovy kalich jeho hněvu pil, který jsi až do dna vyprázdnil pohár závrati!</verse>
        <verse osisID='Isa.51.18'>(Sionskou dceru žádný nedoprovodil ze všech synů, které zplodila; za ruku ji nevzal ani jediný ze všech synů, které hýčkala.)</verse>
        <verse osisID='Isa.51.19'>Dvojí neštěstí přišlo na tebe - a kdo tě lituje? Zkáza a zhouba, hlad a meč - kdopak těší tě?</verse>
        <verse osisID='Isa.51.20'>Tvoji synové leží v mrákotách na každém rohu jak antilopa lapená, pod tíhou hněvu Hospodinova, pod hrozbami tvého Boha.</verse>
        <verse osisID='Isa.51.21'>Proto teď slyš, ty ztrápená, ty opilá, ne však od vína:</verse>
        <verse osisID='Isa.51.22'>Toto praví tvůj Pán a Bůh, obhájce svého lidu, Hospodin: Hle, beru ti z ruky pohár závrati! Z toho poháru, z kalicha mého hněvu nebudeš pít už nikdy víc.</verse>
        <verse osisID='Isa.51.23'>Dám jej však do ruky tvých trapičů, kteří ti říkali: "Sehni se, ať přejdeme!" a tys jim nastavovala hřbet jako zem, jako ulici pro chodce.</verse>
      </chapter>
      <chapter osisID='Isa.52'>
        <verse osisID='Isa.52.1'>Probuď se, probuď, Sione, svou silou obleč se! Obleč se rouchem krásy své, svaté město Jeruzaléme, neboť už do tebe nikdy nevstoupí neobřezaný a nečistý.</verse>
        <verse osisID='Isa.52.2'>Otřes se z prachu, Jeruzaléme, zvedni se, na trůn posaď se! Strhni okovy ze svého hrdla, zajatá Dcero sionská!</verse>
        <verse osisID='Isa.52.3'>Toto praví Hospodin: Zadarmo jste se prodali, bez peněz budete vykoupeni.</verse>
        <verse osisID='Isa.52.4'>Toto praví Panovník Hospodin: Můj lid kdysi odešel bydlet do Egypta a nakonec ho utiskovala Asýrie.</verse>
        <verse osisID='Isa.52.5'>Co tedy mám teď udělat? praví Hospodin. Zadarmo byl odveden můj lid a ti, kdo mu vládnou, se mu smějí, praví Hospodin; mé jméno je stále uráženo, celé dny.</verse>
        <verse osisID='Isa.52.6'>Nuže, můj lid pozná jméno mé! V ten den pozná, že já jsem ten, který prohlašuje: "Hle, jsem zde."</verse>
        <verse osisID='Isa.52.7'>Jak krásné jsou na horách nohy posla dobrých zpráv, toho, kdo pokoj zvěstuje, kdo nese dobrou zvěst, toho, kdo spásu ohlašuje, kdo říká Sionu: "Tvůj Bůh kraluje!"</verse>
        <verse osisID='Isa.52.8'>Slyš! Tví strážní volají, společně křičí radostí, protože vidí na vlastní oči, jak se k Sionu vrací Hospodin.</verse>
        <verse osisID='Isa.52.9'>Dejte se spolu do zpěvu radosti, jeruzalémské sutiny, vždyť Hospodin potěšil svůj lid - on Jeruzalém vykoupil!</verse>
        <verse osisID='Isa.52.10'>Hospodin svou svatou paži obnažil všem národům přímo na očích, aby všechny zemské končiny viděly spásu, již náš Bůh připravil.</verse>
        <verse osisID='Isa.52.11'>Pryč, pryč, vyjděte odtud, nesahejte po ničem nečistém! Vyjděte zprostřed Babylonu; kdo nosíte Hospodinovo nádobí, očistěte se!</verse>
        <verse osisID='Isa.52.12'>Nebudete ale odcházet s chvatem, nebudete se dávat na útěk, protože Hospodin před vámi půjde a Bůh Izraele vaše řady uzavře.</verse>
        <verse osisID='Isa.52.13'>Hle, můj služebník uspěje; povstane, zvedne se, vyvýšen bude velice!</verse>
        <verse osisID='Isa.52.14'>Jako se nad ním mnozí zděsili, (že nelidsky byl napohled zohaven - už ani člověku nebyl podoben),</verse>
        <verse osisID='Isa.52.15'>tak mnohé národy zase ohromí: I králové kvůli němu oněmí, až spatří nevýslovné, až neslýchané pochopí.</verse>
      </chapter>
      <chapter osisID='Isa.53'>
        <verse osisID='Isa.53.1'>Kdo uvěřil naší zprávě? Komu se zjevila Hospodinova paže?</verse>
        <verse osisID='Isa.53.2'>Vyrostl před ním jako proutek, jako kořínek ze země vyprahlé. Nebyl nápadný ani honosný, abychom na něj hleděli, nebylo na něm vidět nic, proč bychom po něm toužili.</verse>
        <verse osisID='Isa.53.3'>Opovržený a opuštěný lidmi, muž utrpení a znalý bolestí, jako ten, před kterým tvář si zakrývají, opovržený - proč bychom si ho všímali?</verse>
        <verse osisID='Isa.53.4'>Bolesti, jež nesl, však byly naše, naše utrpení vzal na sebe! My jsme se ale domnívali, že je od Boha trestán, bit a pokořen.</verse>
        <verse osisID='Isa.53.5'>On však byl proboden naším proviněním, našimi vinami trýzněn byl; pro naše blaho snášel potrestání - byli jsme uzdraveni jeho ranami!</verse>
        <verse osisID='Isa.53.6'>My všichni jsme jako ovce zabloudili, každý se na svou cestu obrátil, Hospodin ale uvalil na něj provinění nás všech.</verse>
        <verse osisID='Isa.53.7'>Byl zmučen, a přestože trpěl, ústa neotevřel. Na smrt byl veden jako beránek, jak ovce před střihači oněměl, ústa neotevřel.</verse>
        <verse osisID='Isa.53.8'>Vzali jej, aby byl zadržen a souzen; kdo z jeho současníků na to pomyslel? Byl totiž vyťat ze země živých, proviněním mého lidu raněn byl.</verse>
        <verse osisID='Isa.53.9'>Ač měl být pohřben se zločinci, octl se v hrobě s boháčem; nikdy se totiž nedopustil křivdy a v ústech neměl žádnou lest.</verse>
        <verse osisID='Isa.53.10'>Hospodinovou vůlí však bylo trýznit jej, ranit jej trápením: Za vinu když sám sebe obětuje, uvidí potomstvo, bude dlouho živ a Hospodinova vůle skrze něj se zdárně naplní.</verse>
        <verse osisID='Isa.53.11'>Po svém utrpení však světlo uvidí a bude nasycen. Můj spravedlivý služebník mnohé ospravedlní; jejich viny vezme na sebe.</verse>
        <verse osisID='Isa.53.12'>A proto mu dávám podíl s mnohými, aby se s nesčíslnými dělil o kořist, protože sám sebe vydal smrti a počítal se mezi viníky. On to byl, kdo nesl hřích mnohých a za viníky se postavil.</verse>
      </chapter>
      <chapter osisID='Isa.54'>
        <verse osisID='Isa.54.1'>Jásej, neplodná, která jsi nikdy děti neměla! Zpívej a křič samou radostí, která jsi nikdy nerodila! Opuštěná totiž bude mít děti - víc dětí nežli provdaná, praví Hospodin.</verse>
        <verse osisID='Isa.54.2'>Pro svůj stan udělej víc místa, plachty svých příbytků směle rozestři; roztáhni také svoje lana a zatluč kolíky.</verse>
        <verse osisID='Isa.54.3'>Rozmůžeš se totiž doprava i doleva, národům budou vládnout tvoji potomci a zpustlá města obsadí.</verse>
        <verse osisID='Isa.54.4'>Neboj se, nebudeš zahanbena, nestyď se, nedojdeš potupy. Zapomeneš na hanbu svého mládí, na potupu svého vdovství nevzpomeneš víc.</verse>
        <verse osisID='Isa.54.5'>Tvým manželem je přece tvůj Tvůrce, Hospodin zástupů - to jméno má; Svatý izraelský je ti vykupitelem, Bohem vší země se nazývá.</verse>
        <verse osisID='Isa.54.6'>Hospodin tě totiž zpátky zavolá jako opuštěnou, ztrápenou manželku, ženu, jež byla v mládí provdána a potom zavržena, říká tvůj Bůh.</verse>
        <verse osisID='Isa.54.7'>Opustil jsem tě na kratičkou chvilku, v nesmírném slitování tě však přivinu.</verse>
        <verse osisID='Isa.54.8'>Když mě na chvilku zloba přemohla, skryl jsem před tebou svoji tvář, ve věčné lásce se však nad tebou slituji, říká tvůj vykupitel, Hospodin.</verse>
        <verse osisID='Isa.54.9'>Je to pro mě stejné jako za Noemových dnů, kdy jsem přísahal, že už na zem neuvedu Noemovu potopu. Právě tak nyní přísahám, že už se na tebe nerozhněvám, že už tě nebudu přísně hubovat.</verse>
        <verse osisID='Isa.54.10'>I kdyby hory někam odešly, i kdyby se chvěly pahorky, má láska od tebe nikdy neodejde, smlouva mého pokoje se nezachvěje, praví Hospodin, jenž s tebou soucítí.</verse>
        <verse osisID='Isa.54.11'>Ach ty ztrápená, vichrem zmítaná, útěchy zbavená, hle, já tě vybuduji tyrkysovými kameny, za základ položím ti safíry.</verse>
        <verse osisID='Isa.54.12'>Z rubínů vytvořím tvé cimbuří, tvé brány budou třpytné granáty a tvé hradby samé vzácné kameny.</verse>
        <verse osisID='Isa.54.13'>Všechny tvé děti budou Hospodinovi učedníci, budou zakoušet pokoj a blahobyt.</verse>
        <verse osisID='Isa.54.14'>Založena budeš na spravedlnosti: Zbavena násilí bez obav budeš žít, nepřiblíží se k tobě žádné neštěstí.</verse>
        <verse osisID='Isa.54.15'>Kdyby tě snad přesto někdo napadal, nebudu s ním já; kdokoli by tě chtěl napadnout, padne před tebou.</verse>
        <verse osisID='Isa.54.16'>Hle, to já jsem stvořil kováře, jenž dmýchá uhlí ve výhni a vyrábí zbraně k jejich účelu; tentýž já jsem stvořil také zhoubce, aby působil záhubu.</verse>
        <verse osisID='Isa.54.17'>Žádná zbraň chystaná na tebe se nezdaří a každý jazyk, jenž tě obviňuje, usvědčíš. Toto je dědictví služebníků Hospodinových a vítězství, jež jim zajistím, praví Hospodin.</verse>
      </chapter>
      <chapter osisID='Isa.55'>
        <verse osisID='Isa.55.1'>Ach, všichni žízniví, pojďte k vodě, i vy, kdo nemáte žádné peníze! Pojďte, kupujte a jezte, pojďte, kupujte bez peněz víno a mléko bezplatně!</verse>
        <verse osisID='Isa.55.2'>Proč utrácíte peníze nikoli za chléb a svůj výdělek za to, co nenasycuje? Poslechněte raději mě a jezte, co je dobré, potěšte svou duši lahodným pokrmem.</verse>
        <verse osisID='Isa.55.3'>Nakloňte ucho a pojďte ke mně, poslouchejte a živi budete. Věčnou smlouvu chci s vámi uzavřít, potvrdit lásku, již jsem Davidovi zaslíbil.</verse>
        <verse osisID='Isa.55.4'>Hle, učinil jsem ho svědkem pro lidi, aby vedl a učil zástupy.</verse>
        <verse osisID='Isa.55.5'>Hle, zavoláš národy, které neznal jsi, a národy, jež tě neznaly, k tobě poběží kvůli Hospodinu, tvému Bohu, kvůli Svatému izraelskému, jenž tě oslaví.</verse>
        <verse osisID='Isa.55.6'>Hledejte Hospodina, dokud je k nalezení, volejte k němu, dokud blízko je.</verse>
        <verse osisID='Isa.55.7'>Ničema ať svou cestu opustí a hříšný člověk své smýšlení. Ať se vrátí k Hospodinu - slituje se nad ním; k našemu Bohu, který štědře odpouští.</verse>
        <verse osisID='Isa.55.8'>Mé smýšlení není vaším smýšlením a vaše cesty nejsou mými cestami, praví Hospodin.</verse>
        <verse osisID='Isa.55.9'>Jako je vysoko nebe nad zemí, tak jsou mé cesty nad vašimi cestami, tak je mé smýšlení nad vaším smýšlením.</verse>
        <verse osisID='Isa.55.10'>Jako z nebe padá déšť a sníh a znovu se tam nevrací, ale zavlažuje zemi a zúrodňuje ji k plození, aby dávala zrno rozsévači a chléb tomu, kdo jí -</verse>
        <verse osisID='Isa.55.11'>takové je i mé slovo, jež z mých úst vychází: nenavrátí se ke mně s prázdnou, ale vykoná, co chci; úspěšně naplní své poslání.</verse>
        <verse osisID='Isa.55.12'>Ano, vyjdete s radostí, doprovázeni v pokoji. Hory a pahorky vám budou zpívat vstříc, tleskat vám budou všechny stromy na polích.</verse>
        <verse osisID='Isa.55.13'>Místo křoví pak vyroste cypřiš a myrta místo kopřivy. Hospodin si tím jméno způsobí - věčné znamení, které nezmizí.</verse>
      </chapter>
      <chapter osisID='Isa.56'>
        <verse osisID='Isa.56.1'>Toto praví Hospodin: Dodržujte právo, jednejte spravedlivě - vždyť má spása už je blízko, má spravedlnost zjeví se!</verse>
        <verse osisID='Isa.56.2'>Blaze člověku, který tak jedná, lidskému synu, který na to dbá: Zachovává sobotu, aby ji neznesvěcoval, zdržuje svou ruku od všeho zla.</verse>
        <verse osisID='Isa.56.3'>Ať tedy neříká žádný cizinec, který se připojil k Hospodinu: "Hospodin mě zcela jistě vyloučí ze svého lidu." Ať také neříká žádný kleštěnec: "Jsem podobný suchému stromu."</verse>
        <verse osisID='Isa.56.4'>Neboť toto praví Hospodin: Kleštěncům, kteří zachovávají mé soboty, kteří se pro mou vůli rozhodli a drží se mé smlouvy,</verse>
        <verse osisID='Isa.56.5'>dám ve svém domě a mezi svými zdmi pomník a jméno nad syny i dcery. Věčné jméno jim udělím, jméno, jež nikdy nezmizí.</verse>
        <verse osisID='Isa.56.6'>Cizince, kteří se k Hospodinu připojí, aby mu sloužili, aby Hospodinovo jméno milovali a byli mu služebníky, všechny, kdo chrání sobotu před znesvěcením a drží se mé smlouvy -</verse>
        <verse osisID='Isa.56.7'>ty všechny přivedu na horu své svatosti a oblažím je ve svém domě modlitby. Jejich zápaly a jejich oběti dojdou zalíbení na mém oltáři a můj dům bude nazýván domem modlitby pro všechny národy.</verse>
        <verse osisID='Isa.56.8'>Tak praví Panovník Hospodin, který shromažďuje rozehnaný Izrael: Shromáždím k němu ještě další, k těm, kdo už byli shromážděni.</verse>
        <verse osisID='Isa.56.9'>Všechna polní i lesní zvířata, pojďte žrát!</verse>
        <verse osisID='Isa.56.10'>Strážní Izraele jsou samí slepci, nevědí vůbec nic; všichni jsou němí jako psi, co ani štěkat neumí; polehávají se svými sny, svůj spánek milují.</verse>
        <verse osisID='Isa.56.11'>Jsou to tak nenažraní psi, že se neumějí nikdy nasytit. A to jsou pastýři! Nemají porozumění, každý se na svou cestu obrátil, všichni se zajímají jen o svůj zisk.</verse>
        <verse osisID='Isa.56.12'>"Pojďte," vykřikují, "víno chci! Pivem se pojďme zpít! Zítřek bude právě takový, jen toho bude ještě víc!"</verse>
      </chapter>
      <chapter osisID='Isa.57'>
        <verse osisID='Isa.57.1'>Spravedliví umírají a nikomu to nevadí; zbožní lidé navždy odcházejí a nikdo na to nemyslí, že spravedliví odcházejí před neštěstím.</verse>
        <verse osisID='Isa.57.2'>Odcházejí v pokoji, odpočívají na loži, kdo přímou cestou kráčeli.</verse>
        <verse osisID='Isa.57.3'>Teď ale přistupte, vy synové čarodějky, vy plémě nevěrníka a nevěstky!</verse>
        <verse osisID='Isa.57.4'>Komu se to posmíváte? Komu se pošklebujete, na koho jazyk vyplazujete? Copak nejste děti vzpoury, nejste plémě lži?</verse>
        <verse osisID='Isa.57.5'>Vášnivě smilníte v posvátných hájích a pod kdejakým stromem košatým; zabíjíte své děti v roklích pod skalními útesy!</verse>
        <verse osisID='Isa.57.6'>Mezi balvany v roklích najdeš svůj úděl, právě ony budou tvým osudem. Vždyť právě jim vyléváš úlitby, jim přinášíš své moučné oběti. Copak mě tyto věci obměkčí?</verse>
        <verse osisID='Isa.57.7'>Na vysoké a strmé hoře sis lože ustlala, na ni jsi stoupala, abys tam obětovala.</verse>
        <verse osisID='Isa.57.8'>Za svými dveřmi, za svými veřejemi postavila sis památník. Daleko ode mě ses vysvlékla, vystoupilas na lože a doširoka odkryla; smlouvou ses s nimi spojila, jejich lože milovala, na úd zírala!</verse>
        <verse osisID='Isa.57.9'>S olejem jsi za Molochem chodila, byla jsi samá vonná mast; do dálek jsi své posly vyslala, sestoupila jsi až do pekla.</verse>
        <verse osisID='Isa.57.10'>Tou spoustou cest ses unavila, neřekneš ale: "Marná námaha!" V tom svém údu jsi život nalezla, a tak jsi nepolevila.</verse>
        <verse osisID='Isa.57.11'>Koho ses tolik děsila a bála, že jsi zradila? Na mě sis ani nevzpomněla, vůbec jsi na mě nedbala! To proto, že jsem tak dlouho mlčel, přestala jsi mě mít v úctě?</verse>
        <verse osisID='Isa.57.12'>Já sám odhalím spravedlnost tvou i tvé skutky - a k ničemu ti nebudou.</verse>
        <verse osisID='Isa.57.13'>Až budeš volat o pomoc, nech se zachránit tou svou sebrankou! Všechny ty modly přece vítr odnese, odvane je už pouhý dech. Kdo se však ke mně uchýlí, dostane zemi za dědictví a obdrží horu mé svatosti.</verse>
        <verse osisID='Isa.57.14'>On říká: Budujte, budujte, cestu připravte, překážky z cesty mému lidu odkliďte!</verse>
        <verse osisID='Isa.57.15'>Toto praví ten Vznešený a Vyvýšený, jenž žije ve věčnosti a má jméno Svatý: Žiji vysoko a ve svatosti, ale i s tím, kdo je sklíčený a pokorný, abych oživil ducha pokorných, abych oživil srdce sklíčených.</verse>
        <verse osisID='Isa.57.16'>Nebudu stále vznášet výčitky, nebudu se hněvat navěky - vždyť by se přede mnou každý duch zhroutil, každá duše, již jsem učinil!</verse>
        <verse osisID='Isa.57.17'>Rozlítil jsem se nad hříchem jejich lakoty, bil jsem je ve svém hněvu skryt, oni však stále po svém odcházeli pryč.</verse>
        <verse osisID='Isa.57.18'>Viděl jsem jejich cesty - přesto je uzdravím, znovu je povedu a útěchu jim navrátím,</verse>
        <verse osisID='Isa.57.19'>ovoce chvály stvořím pro jejich rty. Pokoj! Pokoj vzdáleným i blízkým, praví Hospodin. Já je uzdravím.</verse>
        <verse osisID='Isa.57.20'>Ničemové však budou jak moře bouřící, jež nemůže se utišit a jehož vlny kalným bahnem zmítají.</verse>
        <verse osisID='Isa.57.21'>Můj Bůh praví: Není pokoje pro ničemy!</verse>
      </chapter>
      <chapter osisID='Isa.58'>
        <verse osisID='Isa.58.1'>Křič z plna hrdla, ze všech sil, pozvedni hlas jako polnici. Ohlas mému lidu jeho provinění, domu Jákobovu jeho hřích.</verse>
        <verse osisID='Isa.58.2'>Den co den mě prý hledají, mé cesty by rádi poznali! Jako národ, jenž se spravedlivě chová a neopouští zákony svého Boha, tak mě žádají o spravedlivé soudy, rádi by byli v Boží blízkosti!</verse>
        <verse osisID='Isa.58.3'>Říkají: "Proč se postíme, když se na to nedíváš? Pokořujeme se hladem, a ty si toho nevšímáš?" Jen se podívejte - v postní den si děláte, co chcete, všechny své dělníky ale honíte.</verse>
        <verse osisID='Isa.58.4'>Vaše půsty působí jen sváry a rozbroje, vaše krutá pěst dopadá na druhé. Nemůžete se postit tak jako dnes, abyste byli vyslyšeni v nebi nahoře!</verse>
        <verse osisID='Isa.58.5'>To že je půst, který se líbí mně? Den, kdy má člověk hladovět? Kdy má jak rákos hlavu naklánět a stlát si pytlem a popelem? Jak můžeš tohle nazývat postem, dnem, který má Hospodin v oblibě?</verse>
        <verse osisID='Isa.58.6'>Není snad toto půst, který se líbí mě - uvolnit ty, kdo jsou v krutých okovech, rozvázat ty, kdo vězí v provazech, propustit utlačované jako svobodné, takže každé jho zlomíte?</verse>
        <verse osisID='Isa.58.7'>Nemáš se raději s hladovým o chléb podělit, ubohým bezdomovcům svůj dům otevřít? Když vidíš nahého, nemáš jej přiodít, přestat být netečný k vlastním příbuzným?</verse>
        <verse osisID='Isa.58.8'>Tehdy jak svítání tvé světlo vytryskne a tvé zdraví rychle rozkvete; tvá spravedlnost tě bude předcházet a Hospodinova sláva tvé řady uzavře.</verse>
        <verse osisID='Isa.58.9'>Tehdy zavoláš a Hospodin vyslyší tě; o pomoc vykřikneš a řekne: Jsem zde! Když ze svého středu útlak odvrhneš, ukazování prstem a řeči zlé,</verse>
        <verse osisID='Isa.58.10'>hladovému když se štědře nabídneš a nasytíš duše ztrápené, tehdy tvé světlo vzejde v temnotě a tvá noc bude jako poledne.</verse>
        <verse osisID='Isa.58.11'>Tehdy tě Hospodin stále povede, nasytí tvou duši i v zemi vyprahlé a tvým kostem dodá na síle. Budeš se podobat zavlažené zahradě, budeš jako pramen, jehož voda nevyschne.</verse>
        <verse osisID='Isa.58.12'>Kdo vzejdou z tebe, zbudují dávné sutiny; základy minulých pokolení znovu vystavíš. Budou tě nazývat stavitelem zbořenin a obnovitelem cest, aby se dalo žít.</verse>
        <verse osisID='Isa.58.13'>Když se tvá noha vyhne sobotě, aby sis v můj svatý den nedělal, co chceš, když budeš sobotu nazývat svým blahem, Hospodinovým svatým a slavným dnem, a budeš ji slavit tak, že upustíš od svých cest, aby sis nedělal, co chceš, a s řečmi přestaneš,</verse>
        <verse osisID='Isa.58.14'>tehdy v Hospodinu rozkoš nalezneš a já tě dovedu na výšiny země, abys užíval dědictví svého otce Jákoba. Tak promluvila ústa Hospodinova.</verse>
      </chapter>
      <chapter osisID='Isa.59'>
        <verse osisID='Isa.59.1'>Hle - ruka Hospodinova není krátká, aby zachraňovat nemohla, jeho ucho není zalehlé, aby neslyšel!</verse>
        <verse osisID='Isa.59.2'>Vaše viny jsou však překážka mezi vámi a vaším Bohem, vaše hříchy vám skryly jeho tvář, aby neslyšel.</verse>
        <verse osisID='Isa.59.3'>Vždyť máte dlaně potřísněné krví a prsty plné vin; vaše rty mluví samé lži, váš jazyk mumlá podlosti.</verse>
        <verse osisID='Isa.59.4'>Nikdo nevolá po spravedlnosti, nezastává se věrnosti. Doufají v nicotu, mluví lži, počnou trápení a rodí neštěstí.</verse>
        <verse osisID='Isa.59.5'>Hadí vejce vyseděli, pavoučí sítě osnují. Kdo jejich vejce pozře, zemře; rozmáčkne-li je, zmije vyleze!</verse>
        <verse osisID='Isa.59.6'>Jejich pavučiny se na šat nehodí, neobléknou se tím, co zhotoví. Jejich činy jsou zločiny, na jejich dlaních lpí násilí.</verse>
        <verse osisID='Isa.59.7'>Jejich nohy běží k neštěstí, spěchají prolévat krev nevinných. Jejich myšlenky jsou jen zlomyslnosti, zkáza a zhouba jsou jejich průvodci.</verse>
        <verse osisID='Isa.59.8'>Cestu pokoje vůbec neznají, v jejich stopách je jen bezpráví. Své stezky pokroutili natolik, že tudy kráčející pokoj neznají.</verse>
        <verse osisID='Isa.59.9'>Proto je od nás právo daleko, proto k nám nedosahuje spravedlnost! Čekáme na světlo, a hle - tma; na úsvit, ale kráčíme v temnotách.</verse>
        <verse osisID='Isa.59.10'>Jak slepí se plížíme podél zdi, šmátráme jako bez očí. O poledni klopýtáme jako v půlnoci, mezi siláky jsme jako umrlci.</verse>
        <verse osisID='Isa.59.11'>Všichni mručíme jako medvědi, tklivě naříkáme jako holubi. Čekáme na právo, ale žádné není, na spásu, ale ta je pryč.</verse>
        <verse osisID='Isa.59.12'>Mnoho je před tebou našich vin, svědčí proti nám náš vlastní hřích; zůstávají nám naše provinění, uznáváme své zločiny:</verse>
        <verse osisID='Isa.59.13'>Vzpouru a zradu proti Hospodinu, odvrácení se od Boha, řeči o násilí a o útlaku, mumlání lží, jež naše srdce zplodila.</verse>
        <verse osisID='Isa.59.14'>Právo je zpátky zahnáno, spravedlnost zůstala kdesi daleko; pravda ulicemi klopýtá, poctivost nesmí do města.</verse>
        <verse osisID='Isa.59.15'>Pravda se vytratila a ten, kdo se straní zla, je vydáván napospas. Hospodin vidí a nelíbí se mu to, že právo zmizelo.</verse>
        <verse osisID='Isa.59.16'>Když viděl, že tu není žádný zastánce, že tu není ani jeden, zhrozil se. Svou vlastní paží proto spásu způsobil, vlastní spravedlností se posílil.</verse>
        <verse osisID='Isa.59.17'>Jako pancířem se oblékl spravedlností, na hlavu vzal si přilbu spasení. Jako šaty vzal si roucho pomsty, pláštěm horlivosti se zahalil.</verse>
        <verse osisID='Isa.59.18'>Jak si zasluhují, tak jim odplatí, hněv má pro protivníky, odplatu pro soky; i ostrovům odplatí, jak si zaslouží.</verse>
        <verse osisID='Isa.59.19'>Na západě budou Hospodinovo jméno ctít a jeho slávu tam, kde slunce vychází, neboť se jako prudká řeka přivalí, hnaná kupředu dechem Hospodinovým.</verse>
        <verse osisID='Isa.59.20'>K Sionu přijde Ten, jenž je vykoupí - k těm, kdo v Jákobovi opouštějí hřích, praví Hospodin.</verse>
        <verse osisID='Isa.59.21'>A toto bude má smlouva s nimi, praví Hospodin: Můj Duch, který je na tobě, a má slova, jež jsem vložil do tvých úst, se nevzdálí od tvých úst ani od úst tvých potomků ani od úst potomků tvých potomků, praví Hospodin, od nynějška až navěky.</verse>
      </chapter>
      <chapter osisID='Isa.60'>
        <verse osisID='Isa.60.1'>Vstávej, zaskvěj se, tvé světlo už je tu, Hospodinova sláva vzešla nad tebou!</verse>
        <verse osisID='Isa.60.2'>Hle, tma přikryje zemi a soumrak národy, nad tebou ale vzejde Hospodin, jeho sláva nad tebou se objeví.</verse>
        <verse osisID='Isa.60.3'>Ke tvému světlu půjdou národy a králové k jasu tvého svítání.</verse>
        <verse osisID='Isa.60.4'>Jen zvedni oči, kolem se rozhlédni - ti všichni se k tobě shromáždí; tvoji synové přijdou z krajů dalekých, tvé dcery budou přineseny v náručí.</verse>
        <verse osisID='Isa.60.5'>Až to uvidíš, celý se rozzáříš, samým úžasem se ti srdce rozbuší: obrátí se k tobě mořské poklady, bohatství národů k tobě zamíří.</verse>
        <verse osisID='Isa.60.6'>Stáda velbloudů tě zaplaví, dromedáři z Midiánu a z Efy, přijdou i všichni ze Sáby se zlatem a vonným kořením, aby Hospodinovy chvály hlásali.</verse>
        <verse osisID='Isa.60.7'>Všechny ovce z Kedaru se k tobě shromáždí, poslouží ti i nabajotští berani; budou přijati za oběť na mém oltáři, a tak dům své slávy oslavím.</verse>
        <verse osisID='Isa.60.8'>Kdo se to slétají jako oblaky, jako holubi k svému hnízdišti?</verse>
        <verse osisID='Isa.60.9'>Na mě zajisté čekají ostrovy a mořské lodi jsou mezi prvními, aby tvé syny z dálky přivezly a jejich stříbro i zlato s nimi, kvůli jménu Hospodina, tvého Boha, Svatého Izraelova, jenž tě oslaví.</verse>
        <verse osisID='Isa.60.10'>Cizinci zbudují tvoje zdi a jejich králové ti poslouží. Ano, ve svém hněvu jsem tě bil, ve své přízni se ale nad tebou slituji.</verse>
        <verse osisID='Isa.60.11'>Tvé brány zůstanou stále otevřeny, nebudou zavírány ve dne ani v noci, aby k tobě přišlo bohatství národů i jejich králové ve vítězném průvodu.</verse>
        <verse osisID='Isa.60.12'>Národ a království, jež ti neslouží, zahynou; takové národy v troskách zaniknou.</verse>
        <verse osisID='Isa.60.13'>Sláva Libanonu k tobě zamíří, cypřiše a jilmy spolu s jedlemi, aby ozdobily moji svatyni, podnož svých nohou abych oslavil.</verse>
        <verse osisID='Isa.60.14'>Poníženě k tobě přistoupí synové těch, kdo tě trápili; všichni, kdo tebou pohrdli, se u tvých nohou pokloní a budou tě nazývat: Město Hospodinovo, Sion Svatého izraelského.</verse>
        <verse osisID='Isa.60.15'>Místo abys byla opuštěná a neoblíbená, takže skrze tebe nikdo nechodil, způsobím, abys věčnou chloubou byla, všem pokolením budeš radostí.</verse>
        <verse osisID='Isa.60.16'>Mléko národů budeš pít, sát budeš z prsů královských a poznáš, že já Hospodin jsem tvůj spasitel, Bůh Jákobův, tvůj vykupitel.</verse>
        <verse osisID='Isa.60.17'>Místo bronzu přinesu ti zlato a místo železa stříbro; místo dřeva přinesu ti bronz a místo kamení železo. Tvým správcem tehdy učiním pokoj, tvým vládcem bude spravedlnost.</verse>
        <verse osisID='Isa.60.18'>Ve tvé zemi už nebude slyšet o násilí, o zkáze a zhoubě na tvém území. Své hradby tehdy nazveš Spása a svoje brány Chvála.</verse>
        <verse osisID='Isa.60.19'>Slunce už ti nebude světlem ve dne, nebude ti svítit ani záře měsíce - Hospodin bude tvým věčným světlem, tvůj Bůh ti bude ke slávě!</verse>
        <verse osisID='Isa.60.20'>Tvé slunce už nikdy nezapadne, neubude už z tvého měsíce - Hospodin bude tvým věčným světlem, dny tvého truchlení skončí se.</verse>
        <verse osisID='Isa.60.21'>V tvém lidu budou všichni spravedliví a obdrží zemi navěky. Oni jsou výhonek, jenž jsem zasadil, dílo mých rukou, v němž se oslavím.</verse>
        <verse osisID='Isa.60.22'>Z toho nejmenšího bude kmen, nepatrný bude mocným národem. Já jsem Hospodin; v pravý čas to rychle učiním.</verse>
      </chapter>
      <chapter osisID='Isa.61'>
        <verse osisID='Isa.61.1'>Duch Panovníka Hospodina na mně spočívá, abych nesl dobré zprávy ubohým. Poslal mě ovázat srdce ztrápených, vyhlásit svobodu zajatým a propuštění spoutaným,</verse>
        <verse osisID='Isa.61.2'>vyhlásit Hospodinovo léto milosti a den pomsty našeho Boha, potěšit všechny plačící,</verse>
        <verse osisID='Isa.61.3'>posílit na Sionu truchlící, dát jim věnec místo popela, olej radosti místo truchlení a oděv chvály místo skleslosti. Budou je nazývat: Duby spravedlnosti, stromy, jež Hospodin zasadil, aby se na nich oslavil.</verse>
        <verse osisID='Isa.61.4'>Zbudují dávné sutiny, trosky minulosti opraví, zbořená města obnoví, jež po věky byla troskami.</verse>
        <verse osisID='Isa.61.5'>Pastýři vašich stád budou cizinci, vaši oráči a vinaři budou lidé z ciziny.</verse>
        <verse osisID='Isa.61.6'>Vás ale nazvou: Hospodinovi kněží, budou vám říkat: Našemu Bohu sloužící. Bohatstvím národů se budete sytit, oblečete se do jejich nádhery.</verse>
        <verse osisID='Isa.61.7'>Místo své hanby budete mít dvojitý podíl, místo své potupy budete jásat nad svým dědictvím. V jejich zemi získáte dvojitý podíl, budete obdařeni věčnou radostí.</verse>
        <verse osisID='Isa.61.8'>Já Hospodin totiž právo miluji a nenávidím okrádání a příkoří; proto je odměním ve své věrnosti a uzavřu s nimi smlouvu navěky.</verse>
        <verse osisID='Isa.61.9'>Jejich símě bude známé mezi pohany a jejich potomci mezi národy: Všichni, kdo je uvidí, tehdy uznají, že jsou símě, kterému žehná Hospodin.</verse>
        <verse osisID='Isa.61.10'>V Hospodinu se šťastně raduji, má duše mého Boha velebí, neboť mě oblékl rouchem spásy a pláštěm spravedlnosti mě zahalil jako ženicha s věncem ozdobným, jako nevěstu okrášlenou šperky.</verse>
        <verse osisID='Isa.61.11'>Tak jako země plodí své rostliny a zahrada dá vzklíčit svému semeni, tak dá Panovník Hospodin vzklíčit spravedlnosti a chvále před všemi národy.</verse>
      </chapter>
      <chapter osisID='Isa.62'>
        <verse osisID='Isa.62.1'>Kvůli Sionu nezůstanu mlčet, kvůli Jeruzalému neutiším se, dokud jeho spravedlnost nevzejde jak rozbřesk a jeho spása nevzplane jako pochodeň.</verse>
        <verse osisID='Isa.62.2'>Národy spatří tvoji spravedlnost i všichni králové slávu tvou a tehdy dostaneš nové jméno, jež ti Hospodinova ústa vyberou.</verse>
        <verse osisID='Isa.62.3'>V Hospodinově ruce budeš slavnou korunou, v dlani svého Boha královskou čelenkou.</verse>
        <verse osisID='Isa.62.4'>Už nikdy ti nebudou říkat Opuštěná, tvoji zem nebudou nazývat Pustinou. Budou ti říkat Oblíbená a tvoji zem nazvou Provdanou - ano, Hospodin se bude v tobě kochat, tvá země znovu bude manželkou!</verse>
        <verse osisID='Isa.62.5'>Jako se mládenec žení s pannou, tak se tvůj Stavitel ožení s tebou; ženichovo štěstí nad nevěstou zakusí tvůj Bůh nad tebou!</verse>
        <verse osisID='Isa.62.6'>Jeruzaléme, na tvých zdech jsem ustanovil strážné, kteří celý den a celou noc nikdy neztichnou. Vy, kdo Hospodina upomínáte, nedopřávejte si pokoje</verse>
        <verse osisID='Isa.62.7'>a ani jemu pokoj nedejte, dokud neobnoví Jeruzalém a dokud nezpůsobí, aby byl slavný na zemi.</verse>
        <verse osisID='Isa.62.8'>Hospodin přísahal svou pravicí, svou mocnou paží přísahal: Už nikdy nedám tvé obilí tvým nepřátelům sníst; už nikdy nevypijí cizinci víno, s nímž ses tak namáhal.</verse>
        <verse osisID='Isa.62.9'>Ženci budou jíst obilí a chválit Hospodina, česáči budou víno pít na mých svatých nádvořích.</verse>
        <verse osisID='Isa.62.10'>Projděte, projděte branami, připravte cestu pro můj lid! Budujte, budujte silnici, vyberte kamení, zvedněte korouhev pro národy!</verse>
        <verse osisID='Isa.62.11'>Hle, Hospodin nechá provolat do všech konců světa: "Řekněte Dceři sionské - hle, tvůj Spasitel už jde! Hle, jeho odplata jde s ním, jeho odměna ho předchází!"</verse>
        <verse osisID='Isa.62.12'>Tvé syny nazvou: Svatý lid, Vykoupení Hospodinovi, a tebe nazvou: Vyhledávané, Město, jež není opuštěné.</verse>
      </chapter>
      <chapter osisID='Isa.63'>
        <verse osisID='Isa.63.1'>Kdo to přichází z Edomu, z Bosry v rouchu rudě zbarveném? Kdo to v hávu svého majestátu kráčí vpřed v ohromné síle své? Já, který spravedlnost vyhlašuji, já, mocný k vítězství!</verse>
        <verse osisID='Isa.63.2'>Proč jsou tvé šaty rudé krví jak roucho toho, kdo šlape lis?</verse>
        <verse osisID='Isa.63.3'>Já sám jsem šlapal vinnou káď a nikdo z národů se ke mně nepřidal. Ve svém hněvu jsem je pošlapal, ve své prchlivosti rozdupal, až mi jejich krev na šaty stříkala, všechna má roucha jsou nasáklá.</verse>
        <verse osisID='Isa.63.4'>V srdci jsem toužil po dni pomsty; konečně přišlo mé léto odplaty.</verse>
        <verse osisID='Isa.63.5'>Když jsem viděl, že není žádný pomocník, zhrozil jsem se, že v nikom není opory. Svou vlastní paží jsem proto spásu způsobil, vlastní prchlivostí jsem se posílil.</verse>
        <verse osisID='Isa.63.6'>Ve svém hněvu jsem šlapal národy, svou prchlivostí jsem je opojil, jejich krev jsem nechal crčet na zemi.</verse>
        <verse osisID='Isa.63.7'>Hospodinovu lásku připomínat chci a činy, za které chválu zaslouží - za všechno, co pro nás Hospodin učinil, za to, jak velmi byl k domu Izraele laskavý, za veliké slitování, které jim projevil, za jeho velikou lásku k nim.</verse>
        <verse osisID='Isa.63.8'>Prohlásil: "Vždyť jsou můj lid, moji synové, ti mě nezradí," a přinesl jim spasení.</verse>
        <verse osisID='Isa.63.9'>Sám trpěl každým jejich trápením, posílal svého anděla, aby je zachránil. Ve své lásce a smilování je sám vykoupil, zvedal a nosil je po všechny dávné dny.</verse>
        <verse osisID='Isa.63.10'>Oni se ale bouřili a jeho svatého Ducha trápili; a proto se jim v nepřítele obrátil a sám bojoval proti nim.</verse>
        <verse osisID='Isa.63.11'>Potom vzpomínali na dávné dny, na Mojžíše a jeho lid: Kde je Ten, který je vedl mořem spolu s pastýřem svých stád? Kde je Ten, který jim vložil do nitra svého svatého Ducha;</verse>
        <verse osisID='Isa.63.12'>který je vedl svou slavnou paží po Mojžíšově pravici; který před nimi vody rozdělil, aby si získal jméno navěky;</verse>
        <verse osisID='Isa.63.13'>který je vedl skrze hlubiny bez klopýtnutí jak koně na pláni?</verse>
        <verse osisID='Isa.63.14'>Jako když dobytek schází do údolí, tak je Hospodinův Duch vedl k odpočinutí. Takto jsi doprovázel svůj lid, abys své jméno proslavil.</verse>
        <verse osisID='Isa.63.15'>Pohlédni z nebe, jen se podívej z příbytku svatosti a slávy své: Kde je tvá horlivost a síla tvá? Tvé hluboké slitování se nám vyhýbá!</verse>
        <verse osisID='Isa.63.16'>Vždyť ty jsi přece Otec náš; i kdyby nás neznal Abraham a Izrael se o nás nestaral, ty, Hospodine, jsi Otec náš, od věků máš jméno Vykupitel náš.</verse>
        <verse osisID='Isa.63.17'>Proč jsi nás, Hospodine, nechal z tvé cesty zabloudit? Zatvrdil jsi naše srdce, abychom tě nectili? Vrať se už zpátky kvůli služebníkům svým, kvůli kmenům svého dědictví!</verse>
        <verse osisID='Isa.63.18'>Nakrátko tvůj lid vlastnil tvou svatyni, než ji naši nepřátelé celou zdupali.</verse>
        <verse osisID='Isa.63.19'>Jsme jako ti, kterým nevládneš už věky, jako ti, kteří už tvé jméno nenosí. Kéž bys tak roztrhl nebe a sestoupil, aby se před tebou hory roztřásly!</verse>
      </chapter>
      <chapter osisID='Isa.64'>
        <verse osisID='Isa.64.1'>Jako když oheň zapálí roští a vodu v hrnci uvaří, tak ať tví nepřátelé tvé jméno poznají, ať se před tebou třesou národy!</verse>
        <verse osisID='Isa.64.2'>Jako když jsi konal své nečekané divy - sestoupils a před tebou se hory roztřásly!</verse>
        <verse osisID='Isa.64.3'>Od věků nikdy nikdo neslyšel, nikdo svým okem neviděl, že by nějaký Bůh kromě tebe tak jednal s těmi, kdo čekají na něj.</verse>
        <verse osisID='Isa.64.4'>Zastáváš se těch, kdo rádi žijí správně, kdo na tvých cestách myslí na tebe. Hle, rozlítil ses, že jsme stále hřešili. Můžeme snad být spaseni?</verse>
        <verse osisID='Isa.64.5'>Všichni jsme jako někdo nečistý, všechna naše spravedlnost jak hadry té, jež krvácí. Všichni vadneme jako list, jako vichrem unášeni svými vinami.</verse>
        <verse osisID='Isa.64.6'>Nikdo tvé jméno nevzývá, nikdo se neprobouzí, po tobě nesahá, když jsi před námi skryl svou tvář a našim vinám nás vydal napospas.</verse>
        <verse osisID='Isa.64.7'>Ty jsi však, Hospodine, Otec náš, my hlína jsme a ty Tvůrce náš, tvá ruka nás všechny uhnětla.</verse>
        <verse osisID='Isa.64.8'>Nehněvej se, Hospodine, přespříliš, nevzpomínej navěky na náš hřích. Prosíme tě, už na nás pohlédni - my všichni jsme tvůj lid!</verse>
        <verse osisID='Isa.64.9'>Tvá svatá města jsou zpustošena, ze Sionu je pustina, Jeruzalém leží v sutinách.</verse>
        <verse osisID='Isa.64.10'>V tom našem svatém a slavném chrámě kdysi chválili tě naši otcové - teď je z něj ale jen spáleniště, vše, co nám bylo drahé, je zničené!</verse>
        <verse osisID='Isa.64.11'>Budeš se přes to vše, Hospodine, držet zpět? Budeš mlčet a pokořovat nás bez konce?</verse>
      </chapter>
      <chapter osisID='Isa.65'>
        <verse osisID='Isa.65.1'>Odpovídal jsem těm, kdo se neptali, dal jsem se najít těm, kdo o mě nestáli. Národu, který mé jméno nevzýval, jsem říkal: "Jsem tu! Jsem tu!"</verse>
        <verse osisID='Isa.65.2'>Po celé dny jsem ruce vztahoval k lidu buřičů, kteří chodí cestou nedobrou za vlastní představou.</verse>
        <verse osisID='Isa.65.3'>Ten lid mě stále dráždí tváří v tvář, když obětují v zahradách, kadidlo pálí na cihlách,</verse>
        <verse osisID='Isa.65.4'>vysedávají při hrobkách, kde v noci drží stráž a jedí maso podsvinčat - v jejich hrncích je hnusná polévka!</verse>
        <verse osisID='Isa.65.5'>Přitom říkají: "Zůstaň tam a nechoď blíž, neboť jsem svatější než ty!" Takoví mě dráždí jak v nose dým, jak oheň hořící celé dny.</verse>
        <verse osisID='Isa.65.6'>Hle, toto stojí psáno přede mnou: Nebudu mlčet, ale odplatím, vrchovatě naplním jejich klín -</verse>
        <verse osisID='Isa.65.7'>za to, jak jste se provinili i s vašimi otci, praví Hospodin. Protože na horách kadidlo obětovali, protože mě uráželi na návrších, za tehdejší skutky s nimi vyrovnám účty, naplním jejich klín.</verse>
        <verse osisID='Isa.65.8'>Toto praví Hospodin: Jako když v hroznu najdou zdravé víno a řeknou: "Nenič ho, zbylo v něm něco dobrého," tak i já naložím se svými služebníky: Všechny je nezničím.</verse>
        <verse osisID='Isa.65.9'>Z Jákobových beder vzbudím potomky, z Judy vzejde ten, kdo mé hory obsadí; moji vyvolení je obsadí, moji služebníci v nich budou žít.</verse>
        <verse osisID='Isa.65.10'>Můj lid - ti kdo mě hledají - budou mít v Šáronu ovčí pastviny, jejich skot odpočine v achorském údolí.</verse>
        <verse osisID='Isa.65.11'>Ale vás, kdo jste Hospodina opustili, vás, kdo jste zapomněli na horu mé svatosti, vás, kdo jste Štěstěně stůl prostírali, vás, kdo jste Osudu číše plnili -</verse>
        <verse osisID='Isa.65.12'>nuže, vás tedy odsoudím k meči, všichni se skloníte a budete pobiti, neboť jsem volal, a vy jste neodpovídali, mluvil jsem, a vy jste neposlouchali, ale páchali jste, co je zlé v mých očích, zvolili jste si, co se mi nelíbí.</verse>
        <verse osisID='Isa.65.13'>Nuže, toto praví Panovník Hospodin: Hle, moji služebníci budou jíst, vy však budete hladoví. Hle, moji služebníci budou pít, vy však budete žízeň mít. Hle, moji služebníci se budou veselit, vy však budete zklamaní.</verse>
        <verse osisID='Isa.65.14'>Hle, moji služebníci budou zpívat štěstím, vy však budete křičet bolestí, kvílet budete samou úzkostí.</verse>
        <verse osisID='Isa.65.15'>Své jméno zanecháte vyvoleným mým, aby je používali pro kletby: "Ať tě Panovník Hospodin zahubí!" Svým služebníkům však dá jméno jinačí.</verse>
        <verse osisID='Isa.65.16'>Kdo bude na zemi dávat požehnání, bude to činit při Bohu pravdy; kdo bude na zemi přísahat, při Bohu pravdy to udělá. Minulá soužení budou zapomenuta, ukryta budou před mýma očima.</verse>
        <verse osisID='Isa.65.17'>Hle - já stvořím nové nebe a novou zem; na minulé věci se zapomene, nikdo už nebude o nich přemýšlet.</verse>
        <verse osisID='Isa.65.18'>Nuže, radujte se a buďte šťastní navěky z mého stvoření: Hle - já stvořím Jeruzalém ke štěstí a jeho lid k radosti.</verse>
        <verse osisID='Isa.65.19'>Sám budu šťastný z Jeruzaléma, ze svého lidu se budu radovat - vždyť už v něm nebude slyšet pláč, křik se tam nebude už nikdy rozléhat!</verse>
        <verse osisID='Isa.65.20'>Už nikdy tam nebude dítě, které by zemřelo po pár dnech, a nebude tam ani stařec, který by nenaplnil svůj věk. Ten, kdo zemře ve sto letech, bude mladíkem, a ten, kdo sta let nedosáhne, bude za proklatce.</verse>
        <verse osisID='Isa.65.21'>Budou si stavět domy a bydlet v nich, sázet vinice a jejich plody jíst.</verse>
        <verse osisID='Isa.65.22'>Nebudou stavět, aby bydleli jiní, nebudou sázet, aby to jiní zhltali. Můj lid bude žít, tak jako žijí stromy, dílo svých rukou si mí vyvolení užijí.</verse>
        <verse osisID='Isa.65.23'>Už se nebudou marně dřít, nebudou plodit děti do hrůzy; jsou přece símě, kterému žehná Hospodin - oni i jejich potomci!</verse>
        <verse osisID='Isa.65.24'>Ještě než zavolají, já jim odpovím; ještě než domluví, já je vyslyším.</verse>
        <verse osisID='Isa.65.25'>Vlk a beránek se budou spolu pást, lev jako dobytče bude slámu žrát, pokrmem hada bude prach. Už žádná zloba, už žádná záhuba nikde na celé mé svaté hoře, praví Hospodin.</verse>
      </chapter>
      <chapter osisID='Isa.66'>
        <verse osisID='Isa.66.1'>Toto praví Hospodin: Nebe je můj trůn, zemi mám u nohou jako podnožku. Kde mi to chcete stavět dům? Kde má být místo, kde bych spočinul?</verse>
        <verse osisID='Isa.66.2'>Vždyť jsem to všechno svou rukou učinil, a tak všechno vzniklo, praví Hospodin. Všímám si ale ztrápených a v duchu zkroušených, kteří se chvějí před slovem mým.</verse>
        <verse osisID='Isa.66.3'>Kdo poráží býka, zabíjí člověka, kdo obětuje beránka, rdousí psa, kdo nese obětní dar, přináší krev prasat, kdo pálí kadidlo, modlu uctívá! Oni si sami zvolili své cesty, ve svých ohavnostech si z duše libují,</verse>
        <verse osisID='Isa.66.4'>a tak pro ně zvolím kruté zacházení, přivedu na ně, čeho se strachují! Volal jsem totiž, ale neodpovídali, mluvil jsem, ale neposlouchali, ale páchali, co je zlé v mých očích; zvolili si, co se mi nelíbí.</verse>
        <verse osisID='Isa.66.5'>Slyšte slovo Hospodinovo, vy, kdo se před jeho slovem chvějete: Vaši bratři, kteří vás nenávidí, kteří vás pro mé jméno zavrhli, říkají: "Ať už se Hospodin oslaví, ať vidíme to vaše veselí!" - Takoví se však hanby dočkají.</verse>
        <verse osisID='Isa.66.6'>Z města je slyšet hluk! Hlas je slyšet z chrámu! Hlas Hospodinův, který svým nepřátelům nese odplatu!</verse>
        <verse osisID='Isa.66.7'>Porodila dřív, než na ni přišly bolesti; dříve než zasténala, narodil se jí syn!</verse>
        <verse osisID='Isa.66.8'>Kdo kdy slyšel co takového? Kdo kdy viděl co podobného? Vznikne snad země v jednom dni? Narodí se národ v jeden okamžik? Jakmile však Dcera sionská rodit začala, hned svoje děti na svět přivedla!</verse>
        <verse osisID='Isa.66.9'>Copak já, který otevírám lůno, nepůsobím i porod? praví Hospodin. Copak já, který vedu k porodu, lůno uzavřu? praví tvůj Bůh.</verse>
        <verse osisID='Isa.66.10'>S Dcerou jeruzalémskou se veselte, všichni, kdo ji milujete, jásejte! Radujte se, radujte spolu s ní, všichni, kdo jste nad ní truchlili!</verse>
        <verse osisID='Isa.66.11'>Budete sát do sytosti z prsů její útěchy, zalykat se rozkoší v jejím kyprém náručí!</verse>
        <verse osisID='Isa.66.12'>Neboť toto praví Hospodin: Hle - jako řekou zaplavím ji pokojem a slávou národů jako rozvodněným potokem. Budete se kojit v jejím náručí, na jejím klíně budete laskáni.</verse>
        <verse osisID='Isa.66.13'>Jako když matka své dítě konejší, tak já vás potěším - v Jeruzalémě dojdete útěchy.</verse>
        <verse osisID='Isa.66.14'>Až to uvidíte, vaše srdce zajásá a celí rozkvetete jako bylina. Hospodinovým služebníkům bude zjevná jeho ruka, na své nepřátele se však rozhněvá.</verse>
        <verse osisID='Isa.66.15'>Hle - Hospodin přichází s ohněm, jeho vozy jsou jako vichřice! V zuřivosti vylije svůj hněv, své hrozby v plamenech.</verse>
        <verse osisID='Isa.66.16'>Hospodin se bude soudit ohněm, svým mečem s každým člověkem; Hospodin mnohé pobije.</verse>
        <verse osisID='Isa.66.17'>Ti, kdo se posvěcují a očišťují pro zahrady po vzoru toho, kdo je vprostřed nich, ti, kdo jedí maso prasat, krys a jiné havěti, zahynou spolu s ním, praví Hospodin.</verse>
        <verse osisID='Isa.66.18'>Já však znám jejich skutky i jejich smýšlení, a proto přijdu, abych shromáždil všechny národy a jazyky; přijdou a moji slávu uvidí!</verse>
        <verse osisID='Isa.66.19'>Vložím na ně znamení a ty, kteří vyváznou, pošlu mezi národy - do Taršiše, Libye a Lydie, k těm slavným lučištníkům, do Tubalu a Řecka, ke vzdáleným ostrovům, kde o mně ještě nikdy neslyšeli a moji slávu nikdy neviděli. Budou zvěstovat mou slávu mezi národy!</verse>
        <verse osisID='Isa.66.20'>Na koních, vozech a povozech, na mezcích a velbloudech pak přivedou všechny vaše bratry ze všech národů jako dar Hospodinu na moji svatou horu do Jeruzaléma, praví Hospodin. Přivedou je tak, jako když synové Izraele přinášejí svůj dar do Hospodinova domu v čistých nádobách.</verse>
        <verse osisID='Isa.66.21'>A i z nich některé přijmu za kněží a levity, praví Hospodin.</verse>
        <verse osisID='Isa.66.22'>Jako to nové nebe a nová zem, které učiním, zůstanou přede mnou, praví Hospodin, tak zůstane i vaše jméno a vaši potomci.</verse>
        <verse osisID='Isa.66.23'>Od novoluní do novoluní, od soboty do soboty přicházet budou všichni lidé, aby se mi klaněli, praví Hospodin.</verse>
        <verse osisID='Isa.66.24'>Vyjdou a spatří mrtvoly těch, kdo se proti mně vzbouřili. Jejich červ totiž nehyne a jejich oheň nehasne - všem lidem budou k výstraze!</verse>
      </chapter>
    </div></osisText>
</osis>